<doc id="2983506" url="https://pl.wikipedia.org/wiki?curid=2983506" title="Oblężenie Osaki">
Oblężenie Osaki

Oblężenie Osaki (大坂の役 "Ōsaka no eki" lub 大坂の陣 "Ōsaka no jin") – seria bitew pomiędzy siogunatem Tokugawa a rodem Toyotomi pod dowództwem Hideyoriego Toyotomi, skoncentrowanych wokół zamku Ōsaka, trwających w latach 1614-1615, zakończonych zwycięstwem sił siogunatu i unicestwieniem rodu Toyotomi. Oblężenie tradycyjnie dzielone jest na kampanię zimową (1614) i letnią (1615), między którymi był krótki okres rozejmu.
Wydarzenia poprzedzające oblężenie.
Sytuacja w kraju po śmierci Hideyoshiego Toyotomi.
W 1598 zmarł Hideyoshi Toyotomi sprawujący do tego czasu pełną władzę nad całą Japonią. Po jego śmierci, zgodnie z jego wolą, kontrolę nad krajem przejęła Rada Pięciu Starszych ("Go-tairō", 五大老), która miała zapewnić stabilność w państwie do czasu osiągnięcia pełnoletniości i przejęcia władzy przez jego syna Hideyoriego Toyotomi. Według założenia Hideyoshiego, pomiędzy "daimyō" wchodzącymi w skład Rady miała panować względna równowaga sił. Jednak po śmierci w kwietniu 1599 jednego z jej członków - Toshiie Maedy - największe wpływy polityczne (i siły militarne) posiadał Ieyasu Tokugawa. Wkrótce też doszło do otwartego konfliktu pomiędzy skupionym wokół niego obozem wojskowym, do którego przyłączyło się wielu "daimyō" wcześniej podległych rodowi Toyotomi (jak Kiyomasa Katō, Masanori Fukushima) a obozem biurokratów pod wodzą Mitsunariego Ishidy. Wojska obu stron starły się w 1600 w bitwie pod Sekigaharą zakończonej zwycięstwem Ieyasu i ustanowieniem w 1603 nowego siogunatu kontrolowanego przez ród Tokugawa.
Nieletni Hideyori Toyotomi pozostawał w izolacji w zamku Ōsaka, a dochody jego rodu ustalono na 657 400 "koku" ryżu. Ieyasu ustanowił stolicę administracyjną w Edo, skąd kontrolował poczynania podległych mu rodów, nad którymi roztoczył ścisłą kontrolę. Ten nowy reżim wywołał oburzenie wśród licznych "daimyō", z których wielu nadal lub ponownie popierało (choć nie otwarcie) Hideyoriego.
Ieyasu Tokugawa postanowił jeszcze bardziej ograniczyć niezależność rodu Toyotomi, zmuszając Hideyoriego do małżeństwa z Senhime - córką swojego syna Hidetady Tokugawy, a zarazem kuzynkę Hideyoriego ze strony matki (Hideyori i Senhime mieli wspólną babkę O-Ichi, a ich matki Yodo-dono i O-Go były rodzonymi siostrami). W wyniku tego Ieyasu stał się dla Hideyoriego równocześnie wujkiem, ciotecznym dziadkiem i ojcem teścia.
Wzajemne antagonizmy pomiędzy obiema stronami i bezpośrednie przyczyny konfliktu.
Przebywający w zamku Ōsaka, młody Hideyori Toyotomi trzymany był w całkowitej izolacji od świata zewnętrznego, zarówno przez swoją matkę Yodo-dono, nieufną wobec Ieyasu, jak i swego oficjalnego opiekuna, Katagiri Katsumoto, który rozpowszechniał w całej Japonii wizerunek Hideyoriego jako osoby słabej i zniewieściałej, by powstrzymać tendencje do rebelii.
W 1611 na zamku Nijō w Kioto miało miejsce spotkanie osiemnastoletniego wówczas Hideyoriego z Ieyasu, na którym podczas dwugodzinnej rozmowy wywarł silne wrażenie dzięki swoim wyśmienitym manierom i inteligencji. Po zakończeniu spotkania, dotychczas nieco pobłażliwy względem Toyotomiego Ieyasu wreszcie zdał sobie sprawę z tego, jak wielkim zagrożeniem może okazać się w przyszłości młody "daimyō". Od tego czasu, siogunat radykalnie zmienił swoją politykę wobec rodu Toyotomi przyjmując nastawienie o wiele ostrzejsze i dążąc do całkowitego unieszkodliwienia tego klanu jako głównego zagrożenia dla władzy Tokugawów.
W 1614 Hideyori postanowił opłacić odbudowę świątyni Hōkō-ji w Kioto, swego czasu wybudowanej przez Hideyoshiego, a w 1596 zniszczoną podczas trzęsienia ziemi. Jednym z jej elementów był ogromny dzwon zrobiony z brązu, na którym umieszczono inskrypcję: 国家安康 "kokka ankō" czyli "pokój dla kraju"). Ieyasu, gdy o tym się dowiedział, wpadł we wściekłość, gdyż uznał, że Hideyori chciał go zniszczyć za pomocą magii. Albowiem znaki: drugi i czwarty, czytane po sobie układały się w imię "Ieyasu" (japońskie czytanie znaków 家 "ie" 康 "yasu", a sinojapońskie odpowiednio "ka" i "kō"). Ten incydent mocno zaognił stosunki pomiędzy siogunatem a Hideyorim.
Sprawa jeszcze bardziej przybrała na sile, kiedy we wrześniu tego samego roku Toyotomi zaczął zapraszać do swego zamku rōninów z całej Japonii, z których większość utraciła swoje ziemie z powodu bezwzględnej polityki siogunatu. Do Osaki zjechało się wielu bezpańskich samurajów, dla których była to okazja nie tylko do zatrudnienia, ale także do zemsty na znienawidzonych Tokugawach. Kolejnym posunięciem młodego "daimyō" było zakupienie od kupców europejskich baryłek z prochem. W ten sposób Hideyori pragnął zabezpieczyć swoje ziemie na wypadek ewentualnej agresji ze strony siogunatu odpowiadając tym samym na kolejne sygnały jawnej wrogości ze strony Ieyasu. Paradoksalnie, te działania zapobiegawcze stały się dla Tokugawy kolejnym pretekstem do wypowiedzenia wojny rodowi Toyotomi.
Plany Tokugawy i Toyotomiego.
Krótko po rozpoczęciu przygotowań do obrony Osaki przez Hideyoriego, Ieyasu Tokugawa postanowił przejść do otwartych działań zbrojnych. Zaplanował operację nazwaną później "kampanią zimową", rozpoczynając od zgromadzenia sił w rejonie Kioto. Oddał je pod dowództwo swojego syna i aktualnego sioguna, Hidetady. Sam wyruszył z Sunpu na czele sporych sił do zamków Nijō w Kioto i Fushimi niedaleko Kioto, gdzie wszystko już przygotowano do generalnego uderzenia na zamek Ōsaka. Jednocześnie, Ieyasu nakazał wszystkim swoim wasalom, aby przybyli na miejsce ze swoimi wojskami i zabezpieczyli pozycje dookoła Osaki.
Mimo iż siogunem był Hidetada, w rzeczywistości głównym dowódcą całej kampanii — zarówno od strony militarnej, jak i politycznej — był Ieyasu Tokugawa, cieszący się absolutnym posłuchem ze strony podległych mu feudałów.
Po tym, jak siogun oficjalnie ogłosił, iż ród Toyotomi jest wrogiem państwa, wielu "daimyō" niezadowolonych z nowego układu sił, jaki zapanował po bitwie pod Sekigaharą, opowiedziało się po stronie Hideyoriego i przyprowadziło swoje wojska do Osaki, aby wesprzeć go w walce z siogunatem. W przeciwieństwie do sytuacji panującej w obozie Tokugawów, głównym problemem w Osace był brak jednolitego przywództwa. Wprawdzie nominalnie to Hideyori sprawował najwyższą władzę, ale brakowało mu doświadczenia militarnego i z tego powodu w ogromnym stopniu opierał się na swoich generałach, z których najważniejszymi byli Yukimura Sanada i Mototsugu Gotō. Żaden z nich nie cieszył się jednak przeważającym autorytetem i z tego powodu brakowało dowódcy, który posiadałby rozstrzygający głos w spornych kwestiach. Pierwszym przykładem tego mankamentu w dowództwie sił rodu Toyotomi był brak porozumienia w sprawie reakcji na zagrożenie ze strony Tokugawy. Istniały dwa wyjścia: pozostanie w zamku i bierne oczekiwanie na nadejście wojsk siogunatu, bądź też wyprowadzenie wojsk z Osaki i stawienie czoła Tokugawie w polu. Sanada i Gotō opowiadali się za drugą opcją. Zaproponowali strategię polegającą na zabezpieczeniu obu dróg prowadzących do Osaki przy pomocy dwóch armii, a zachowanie samego zamku jako miejsca, do którego można by się ewentualnie wycofać. Jedna z armii miałaby podążyć na wschód i opanować przełęcze w pobliżu Nary, jednocześnie angażując tam siły siogunatu na wystarczająco długi czas, natomiast druga – szybkim atakiem zdobyć zamek w Ibaraki, a następnie iść dalej, by zająć Fushimi i Kioto, a w nim zamek Nijō i pałac cesarski. Przechwyciwszy osobę cesarza, można by ogłosić Ieyasu Tokugawę buntownikiem. Była to strategia pochodząca jeszcze z XII wieku. Pozyskanie cesarskiej aprobaty zapewniłoby prestiż wystarczający do skłonienia wahających się "daimyō", aby opowiedzieli się po stronie Hideyoriego. Dodatkowo, armia z Osaki miałaby zająć most w miejscowości Seta (współcześnie w obrębie miasta Ōtsu) na ważnym skrzyżowaniu dróg idących ze wschodu, by zablokować posunięcia wojsk siogunatu. Choć obmyślono plan dokładnie, ostatecznie nie został zrealizowany, gdyż Hideyori postanowił pozostać w zamku przyjmując wariant defensywny.
Zamek Ōsaka otoczony był dwoma liniami potężnych murów obronnych oraz podwójną fosą, a także licznymi wieżami i dodatkowymi umocnieniami. Znajdował się w północno-wschodniej części miasta Osaka, które było z kolei okolone niskimi murami i palisadą, na zewnątrz oblewanych dwoma rzekami i kanałem (na północy — Tenma-gawa, na wschodzie — Nekoma-gawa, a na zachodzie — kanał Ikutama). Z tego powodu, najbardziej podatna na szturm była południowa strona miasta i murów. Spodziewając się, że właśnie tam siogunat skoncentruje swoje ataki, obrońcy podjęli decyzję o wybudowaniu przed południowymi murami dodatkowych umocnień. Wykopano szeroką, suchą fosę, łączącą rzekę Nekoma z kanałem Ikutama, którą wzmocniono kolejną palisadą. Przy głównych bramach miasta wzniesiono wał z ziemi i kamienia, a od zewnątrz, na wschodnim skraju nowej fosy, zbudowano barbakan, składający się z drewnianych ścian i wałów ziemnych. Nazwano go Sanada-maru na cześć Yukimury Sanady, będącego pomysłodawcą tej innowacji.
Faza I – kampania zimowa.
XI-XII 1614 – otoczenie Osaki przez wojska siogunatu.
Do 10 października Ieyasu Tokugawa odebrał przysięgę wierności od 50 "daimyō", a 21 października spotkał się z Toshitaką Ikeda, panem zamku Himeji. Z Sunpu 12 listopada wymaszerował na czele swoich wojsk, kierując się w stronę Kioto. Pierwsza zbrojna potyczka miała miejsce już dwa dni później, w Sakai, porcie położonym na południe od Osaki. Przybył tam Katsumoto Katagiri na czele oddziałów siogunatu z zamiarem obsadzenia tamtejszych pozycji, ale na miejscu zastał już wojska Hideyoriego, których atak zmusił go do wycofania się. W tym samym dniu na wojnę wyruszyli dwaj wielcy "daimyō" z północnej Japonii, Masamune Date z Sendai (nazywany też "Jednookim Smokiem") i Kagekatsu Uesugi z Yonezawa. Dwa dni później Ieyasu dotarł do Kioto i ulokował swoje oddziały na zamku Nijō, a jednocześnie z Edo wyruszył Hidetada wraz z głównymi siłami rodu Tokugawa.
Do 10 grudnia wszystkie wojska Tokugawy były już rozmieszczone na odpowiednich stanowiskach — 20-tysięczna armia Hidetady stacjonowała w Fushimi, a 30-tysięczna armia Ieyasu w Nijō. Uzyskały one znaczną pomoc od lokalnego "daimyō", Toshitakiego Ikedy, który 6 grudnia opanował tereny po obu stronach drogi prowadzącej do Osaki od północy, umożliwiając tym samym podciągnięcie linii wojsk Tokugawy do północnego brzegu rzeki Tenma.
Między 15 a 18 grudnia Ieyasu i Hidetada przenieśli się z Kioto pod Osakę, podążając drogą okrężną przez Narę i masyw wzgórz Ikoma, dzięki czemu byli osłonięci przed ew. atakiem wojsk Toyotomiego. Ieyasu zakładał obranie najdłuższej z możliwych tras i utworzenie kwater polowych na południe od Osaki. Hidetada rozlokował swój obóz 17 grudnia w Hirano, a jego ojciec dzień później w Sumiyoshi, zachowując pewną odległość od nieprzyjaciela. W tym samym czasie pozostali 'dowódcy' zajęci byli jeszcze zabezpieczaniem pozycji wokół miasta, a część z nich (pochodząca z dalszych prowincji) nadal jeszcze nie przybyła.
19-29 XII 1614 – umocnienie pozycji wokół zamku.
19 grudnia Yoshishige Hachisuka z oddziałem 5000 samurajów przeprowadził atak na fort Kizugawaguchi, leżący na skraju miasta, u ujścia rzeki Kizu i będący punktem o dużym znaczeniu strategicznym. Z pomocą Nagaakiry Asano i Tadakatsu Ikedy, Yoshishige zdołał wyprzeć z fortu oddziały Teruzumi Akashi.
26 grudnia miały miejsce dwie potyczki określane wspólnie bitwą pod Shigino-Imafuku na północny wschód od zamku. Między rzekami Yamato (uwaga: w 1704 zmieniono jej bieg, tak że całkowicie omija ona współczesną Osakę) i Hirano zostały zbudowane umocnienia, na które natarły oddziały Kagekatsu Uesugi. Garnizon Osaki dokonał wówczas wypadu poza mury zamku, który poprowadzili Harunaga Ono i Tadasu Watanabe. Z kolei Uesugi został wsparty wojskami należącymi do Nagashige Niwy, Tadaharu Horio i Yasukatsu Sakakibary. Mimo ciężkiej sytuacji, Kagekatsu pozostał na swojej pozycji wbrew sugestiom Ieyasu, aby tymczasowo się wycofać. Równocześnie, tego samego dnia, po północnej stronie rzeki Yamato, Yoshinobu Satake na czele 1500 samurajów poprowadził atak, zdobywając trzy forty w Imafuku, lecz wkrótce został zaatakowany przez Mototsugu Gotō i Shigenari Kimurę, którzy dokonali szybkiego wypadu z zamku. Pomimo zmiennych losów walk, ostatecznie, pod wieczór obie pozycje – Imafuku oraz Shigino – znalazły się pod kontrolą wojsk siogunatu. W obu bitwach ich oddziały zapewniły sobie przewagę dzięki wykorzystaniu w walce arkebuzów.
Dwie akcje mające na celu opanowanie ważnych umocnień zamkowych na północnym zachodzie zostały przeprowadzone 29 grudnia. Podczas pierwszej z nich siły siogunatu zdobyły fort Bakurofuchi (nazywany też Bakuro-ga-fuchi). W ataku uczestniczyli Tadafusa Ishikawa oraz Yoshishige Hachisuka. Dowodzący fortem Kanesuke Susukida nie był obecny na posterunku, spędzając czas w domu publicznym.
Druga operacja miała miejsce na północ od Bakurofuchi. W dwóch potyczkach określanych wspólnie bitwą o Nodę-Fukushimę dowodzący flotą sprzymierzoną ze stroną Tokugawy, Moritaka Kuki zajął ujście rzeki położone nieopodal fortu Noda, a następnie zdobył go za pomocą ataku morskiego, podczas którego w nowatorski sposób wykorzystał na swoich okrętach nowe działa zakupione od Europejczyków, ostrzeliwując pozycje nieprzyjaciela. Następnie brat Toshitaki Ikedy, Tadatsugu Ikeda, zajął pobliski fort Fukushima, od strony lądu atakując osłabione umocnienia. Również w tym przypadku przegraną przypisuje się lekceważącej postawie dowódcy fortu Harutane Ono, który zignorował możliwość ataku w złych warunkach atmosferycznych.
3 I 1615 – bitwa o Sanada-maru.
Po bitwie o Nodę-Fukushimę wszystkie forty położone dokoła Osaki znalazły się w rękach Tokugawy. Zabezpieczywszy teren, wojska siogunatu rozstawiły swoje oddziały na odpowiednich pozycjach, tak aby otoczyć zamek równomiernie ze wszystkich stron. Postawiono prowizoryczne budynki, w których zakwaterowano samurajów, a stanowiska odgrodzono palisadą. W regularnych odstępach zbudowano też wieże obserwacyjne, na których zawieszono flagi tych "daimyō", do których należał dany sektor. Przed fosą okalającą mury obronne usypano wał ziemny i umieszczono słomiane osłony wypełnione piaskiem, skąd stały ostrzał prowadziła piechota "ashigaru". Na początku stycznia Ieyasu i Hidetada przenieśli swoje kwatery na wzgórza (kofun) bliżej zamku — odpowiednio na Chausayama i Okayama (której nazwę po bitwie zmieniono na Okachiyama - Wzgórze Zwycięstwa - i pod taką nazwą znane jest współcześnie).
Agresorzy nie mogli sobie pozwolić na zwłokę, gdyż posiadali ograniczone zapasy żywności w przeciwieństwie do świetnie zaopatrzonego garnizonu Osaki, przygotowanego na długotrwałe oblężenie. Gdy wszyscy zajęli swoje pozycje, wojska Tokugawy przypuściły generalny szturm na umocnienia miasta, który poprowadził Toshitsune Maeda, najpotężniejszy z wasali Tokugawy, posiadający 12-tysięczną armię. Celem ataku było Sanada-maru i sucha fosa oraz mury oddzielające Tokugawę od zewnętrznych umocnień miejskich po stronie południowej. Yukimura Sanada stacjonował na wzgórzu Sasayama, dowodząc dużym oddziałem złożonym z 5000 samurajów. Na wieść o ataku wycofał się za linie obronne, Sasayamę oddając bez walki wojskom nieprzyjaciela. Część sił Maedy zapędziła się dalej i sprowokowana przez obrońców przypuściła szturm na umocnienia Sanada-maru. Atak został jednak odparty przez żołnierzy wyposażonych w arkebuzy, którzy umiejętnie wykorzystali położenie Sanada-maru, zapewniające możliwość prowadzenia krzyżowego ognia.
Do kolejnego ataku Ieyasu Tokugawa posłał swojego wnuka, Tadanao Matsudairę z 10 000 wojsk oraz Naotakę Ii, którego doborowy oddział 4000 samurajów nazywano "czerwonymi diabłami" z powodu charakterystycznych jaskrawo-czerwonych pancerzy. Miał on również na swoich usługach oddział wojowników ninja pod dowództwem Yo'emona Miury, będącego na służbie u rodu Ii. Wywiązała się bitwa z obrońcami, w której jednak agresorzy ponosili coraz to większe straty, a sam Naotaka został ranny kulą w łokieć. Pierwszej pomocy jemu, jak również innym rannym samurajom, udzielili "ninja", nie biorący bezpośredniego udziału w walce. Wkrótce Naotaka Ii wydał rozkaz odwrotu, ale w zgiełku bitwy jego rozkazy nie były słyszalne. Nakazał Yo'emonowi Miura, aby oddziały "ninja" zaczęły strzelać do własnych sojuszników. Kiedy nacierający na Sanada-maru samurajowie zdali sobie sprawę, że są atakowani również od tyłu, zawrócili, aby stawić czoła nowemu przeciwnikowi i w ten sposób, podążając za cofającymi się "ninja", nieświadomie wykonali odwrót. Bitwa o Sanada-maru została wygrana przez Yukimurę Sanada i obrońców Osaki.
3-4 I 1615 – dalsze niepowodzenia siogunatu.
Wycofawszy się, Naotaka Ii i Tadanao Matsudaira przegrupowali swoje siły i, nie wracając do obozu, od razu przypuścili kolejny szturm — tym razem na bramę Hachome-guchi, kontrolującą południowe wejście do miasta. Ta nagła zmiana kierunku ataku zaskoczyła obrońców, co — w połączeniu z impetem szturmu — pozwoliło agresorom na pokonanie umocnień i przedostanie się za linię fortyfikacji. Dowodził tam Shigenari Kimura, który wraz z 8-tysięcznymi wojskami zdołał przeprowadzić skuteczne kontrnatarcie i wyparł napastników z powrotem poza mury. Tokugawa posłał pod mury posiłki w postaci 700 samurajów, dowodzonych przez Hirotakę Terazawa i Shigemasę Matsukura. Kimura dokonał jednak wypadu i zaatakował ich, nim połączyli się z resztą sił. Po kilkugodzinnej bitwie, Kimura odniósł zwycięstwo odrzucając posiłki, aż do linii kontrolowanych przez wojska siogunatu.
4 stycznia 4-tysięczne wojska Takatory Tōdō zaatakowały bramę Tanimachi-guchi, położoną na południowym odcinku murów, ale nieco na zachód od bramy Hachome-guchi, którą atakowano poprzednio. Obrońcami na tym odcinku dowodził Nagayori Oda, prawnuk Nobunagi Ody, ale popadł on w kłótnie ze swoimi oficerami. Niezgoda wśród żołnierzy z Osaki umożliwiła napastnikom przeforsowanie umocnień i przedarcie się do miasta. Tam jednak zostali odparci przez Morichikę Chōsokabe i 5000 samurajów służących jego rodowi, który poprowadził kontratak. Wśród wycofujących się oddziałów siogunatu zapanowała panika i tylko przytomne działania jednego z oficerów Takatory Tōdō zapobiegły rozproszeniu i umożliwiły przegrupowanie po zewnętrznej stronie zamku.
Te dwie porażki, poprzedzone druzgocącą klęską bitwie o umocnienia Sanada-maru, przekonały dowództwo sił siogunatu o nieskuteczności bezpośrednich ataków na tak dobrze bronioną Osakę. Syn Ieyasu, siogun Hidetada Tokugawa, który dotychczas nosił się z myślą o przypuszczeniu generalnego szturmu na miasto, skłonił się ku poglądom swego ojca, będącego zwolennikiem ostrożniejszej taktyki.
8-19 I 1615 – ostrzał zamku przez artylerię Tokugawy.
W obliczu tak niekorzystnej sytuacji, Ieyasu Tokugawa postanowił wykorzystać do ataku artylerię. Łącznie składało się na nią 300 dział, z których 10 stanowiły potężne działa europejskie (w tym 4 angielskie kolubryny, 1 angielski saker oraz 5 mniejszych holenderskich dział nazywanych przez Japończyków "ishibaya"), natomiast pozostałe były działami o mniejszym zasięgu (wyjątkiem była słynna armata "Shibatsuji", nazwana od imienia swego twórcy, będąca pierwszym ciężkim działem zbudowanym w Japonii i jedynym działem produkcji japońskiej użytym pod Osaką przez Tokugawę). Artylerię tę siogunat zakupił od angielskich i holenderskich kupców krótko przed atakiem na Osakę, jako formę przygotowań do oblężenia. W przeciwieństwie do Tokugawy, Hideyori Toyotomi posiadał wyłącznie tradycyjne japońskie działa ładowane odtylcowo, nazywane "furanki". Większość z nich była nieduża, a zasięg ich strzałów był niewielki. Wyjątek stanowiły jedynie dwa "furanki", "Tarō" i "Jirō", o rozmiarach i sile rażenia porównywalnych do "Shibatsuji", które Hideyori umieścił po obu stronach bramy Sakura, znajdującej się w centralnej części zamku i broniącej dostępu do jego głównej baszty.
Tokugawa ulokował swoje dalekosiężne kolubryny na południe od Osaki, na stanowiskach kontrolowanych przez Takatorę Tōdō, Naotakę Ii i Tadanao Matsudairę, skąd miano prowadzić ostrzał na zewnętrzne umocnienia miasta. Z kolei na północy rozstawił resztę armat mających ostrzeliwać sam zamek, a konkretnie jego główną wieżę, w której rezydował Hideyori. Obrońcy umieścili swoją artylerię na murach, ale żadne z ich dział, nawet "Tarō" i "Jirō", nie mogło dosięgnąć pozycji Tokugawy.
Wstępny ostrzał zamku przez artylerię siogunatu rozpoczął się 8 stycznia i był prowadzony przez trzy kolejne dni o godzinie 10:00 — rano i wieczorem. W tym samym czasie trwały prace nad wykonaniem podkopu pod zewnętrznymi murami miasta. Wraz z pociskami kilkakrotnie wysyłano wiadomości wzywające obrońców do poddania się, lecz nie otrzymano żadnej odpowiedzi. 15 stycznia Ieyasu nakazał rozpoczęcie pełnego ostrzału zamku przez wszystkie działa jednocześnie. Był to pierwszy w historii Japonii przykład zmasowanego wykorzystania armat takiego kalibru. Jednakże, pomimo niespotykanej dotychczas siły ognia, Tokugawa zdawał sobie sprawę, że zniszczenie grubych murów zamku o obwodzie wynoszącym 14,5 km, do tego osadzonych na solidnych kamiennych fundamentach wypełnionych ziemią, za pomocą jedynie 10 dużych dział, jest nierealne. Jego głównym zamiarem było wzbudzenie w obrońcach strachu za sprawą ogromnego huku, jaki wydawały z siebie kolubryny podczas ostrzału. Aby jeszcze bardziej wzmóc presję, Ieyasu nakazał swoim żołnierzom, by o określonych godzinach nocnych oddawali strzały z arkebuzów i wznosili głośne okrzyki sugerujące obrońcom, że lada chwila może rozpocząć się szturm.
W odpowiedzi na ostrzał artyleryjski, w nocy z 16 na 17 stycznia Naotsugu Ban ze 150 samurajami dokonał wypadu z zamku przez most Honmachi przy zachodnim murze. Tymi niewielkimi siłami zaatakował 5-tysięczne wojska należące do Yoshishige Hachisuke, zadając im ogromne straty. Oddział wypadowy zdążył wrócić z powrotem za mury, nie odnosząc większych strat.
Pomimo iż artyleria Tokugawy nie miała szans na zniszczenie głównych murów zamku w tak krótkim czasie, jej strzały sięgały dalej, wielokrotnie trafiając w wewnętrzne zabudowania Osaki, tj. kwatery samurajów i magazyny, w dużej mierze zbudowane z drewna. Zdołały wprowadzić wśród obrońców spore zamieszanie dwukrotnie trafiając — 15 i 17 stycznia — w apartamenty Yodo-dono, matki Hideyoriego, która zaczęła panikować i naciskać na swojego syna, by przystąpił do rokowań pokojowych z Tokugawą. W efekcie, siogunat postanowił tymczasowo wstrzymać ostrzał.
Koniec kampanii zimowej i negocjacje pokojowe.
Po tych incydentach obrońcy zdecydowali się przystąpić do rozmów. Ieyasu prowadził negocjacje bezpośrednio z Yodo-dono za pośrednictwem swojej dwórki, Ocha-no-tsubone. Starał się wykorzystać jej nerwowość i lęk do wpłynięcia na Hideyoriego, który, wraz z większością generałów, nastawiony był do rokowań bardzo sceptycznie i wielokrotnie zaznaczał, że jest gotów bronić się w zamku aż do samego końca. Tokugawa zaproponował, iż w zamian za oddanie mu Osaki, obieca wszystkim bezpieczeństwo (łącznie z wyjętymi spod prawa rōninami, których siogun zobowiązał się ułaskawić), a także podaruje rodowi Toyotomi w zamian dwie duże prowincje. Były one położone na wyspie Honsiu i znajdowały się w strefie wpływów siogunatu. Hideyori odpowiedział, że jest gotów przystać na propozycję tylko pod warunkiem, iż prowincje, które otrzyma, będą leżeć na wyspie Sikoku, co z kolei było nie do przyjęcia dla Ieyasu, chcącego trzymać młodego "daimyō" jak najbliżej swojej siedziby.
Większość dowódców z Osaki była zdecydowanie przeciwna opuszczaniu zamku, niezależnie od warunków porozumienia, gdyż miała w pamięci okrutne poczynania Ieyasu Tokugawy podczas jego poprzednich kampanii wojennych i wiedziała z doświadczenia, że nie można mu ufać. Ostatecznie, widząc determinację obrońców, siogunat postanowił pójść na kompromis. 21 stycznia sporządzono oficjalny dokument zawierający warunki pokoju — wycofanie się wojsk Tokugawów i pozostawienie Hideyoriego w Osace jako bezpośredniego wasala sioguna — który został podpisany przez obie strony i przypieczętowany krwią przez Ieyasu. Tego samego dnia, wszystkie siły siogunatu odstąpiły od oblężenia i poczęły się wycofywać.
Przerwa w działaniach zbrojnych; plany obu stron.
Jeden dzień po wycofaniu się wojsk, 22 stycznia, tysiące samurajów zawróciło, podeszło pod miasto wyposażone w łopaty i kilofy i poczęło z miejsca burzyć jego zewnętrzne mury, zasypując gruzami fosę. Prace rozbiórkowe z polecenia ojca nadzorował Hidetada Tokugawa. Jeden z dowódców Osaki, Harunaga Ono, który najszybciej spostrzegł to zdarzenie, protestował mówiąc, że nie jest to zgodne z umową, ale nie osiągnął zamierzonego rezultatu. Hideyori nie chciał łamać zawartego dopiero pokoju, dlatego wahał się przed przepędzeniem pracujących samurajów siłą. Zamiast tego, posłał oficjalną skargę do Kioto, jednak zanim doczekał się stamtąd jakiejkolwiek reakcji, rozbiórka była już na ukończeniu. Odpowiedź od Ieyasu nadeszła praktycznie po wszystkim i była bardzo zdawkowa; Tokugawa tłumaczył Hideyoriemu, że skoro zawarli między sobą wieczysty pokój, to w takim razie nie istniała potrzeba dalszego utrzymywania murów wokół miasta. Mury zamkowe pozostały nietknięte.
28 stycznia Ieaysu Tokugawa został oficjalnie przyjęty na audiencji u cesarza Go-Mizunoo, którego poinformował o pokojowym zakończeniu walk pod Osaką. Jednocześnie zamierzał wznowić kampanię wojenną, jak tylko skończy się zima i będzie można zaopatrzyć się w zapasy żywności na czas oblężenia. Planował ponowne wykorzystanie wzgórz Chausayama i Okayama jako stanowisk dowódczych i bazy wypadowej, wykorzystanie artylerii na osłabionej Osace, a na koniec generalny szturm na obrońców wyczerpanych długotrwałym oblężeniem. O tym, że Tokugawa od początku planował doprowadzić do kolejnej wojny z Hideyorim i ostatecznie go unicestwić świadczy fakt, iż już 8 lutego, pomimo zawartego niedawno pokoju, Ieyasu złożył duże zamówienie na kolejne działa.
Po okresie względnego spokoju, który trwał aż do końca zimy i przez większą część wiosny, do Hideyoriego zaczęły dochodzić wieści o wrogich zamiarach siogunatu. Bezzwłocznie nakazał odkopanie zasypanej fosy i chociaż częściową naprawę rozebranych wcześniej umocnień miejskich. Do Osaki stopniowo w coraz większych liczbach zaczęli powracać rōninowie na bezpośrednie zaproszenie Toyotomiego. Oba te działania stały się dla Tokugawy pretekstem do wznowienia działań wojennych. Opinia publiczna została ukształtowana przez plotki rozpuszczane przez siogunat, jakoby armia z Osaki planowała atak na Kioto, co nie miało żadnego odzwierciedlenia w rzeczywistości. Prawdziwe intencje siogunatu stały się wkrótce dla wszystkich oczywiste i generałowie z Osaki przystąpili do układania planu mającego powstrzymać nieprzyjaciela. Chociaż mury zamkowe pozostały nietknięte, to znacząco ucierpiała zewnętrzna linia obrony w postaci murów otaczających miasto. Z tego powodu, zwyczajna obrona twierdzy (tak jak w przypadku kampanii zimowej) nie była zadowalającym rozwiązaniem, dlatego sięgnięto po wariant ofensywny. Planowano powstrzymać siły Tokugawy, nim zbliżą się do Osaki, i stawić im czoła w polu.
Faza II – kampania letnia.
1 V-2 VI 1615 – podejście Tokugawy pod Osakę i pierwsze starcia zbrojne.
1 maja Ieyasu wraz z wielką armią opuścił Sunpu, gdzie przebywał dotychczas. Oficjalnym celem jego podróży był zamek w Nagoi, gdzie miał się odbyć ślub jego młodszego syna, Yoshinao. W tym samym czasie, najstarszy z jego synów, siogun Hidetada, nakazał wszystkim "daimyō" stawienie się z wojskami na zamku Fushimi. Po zakończeniu uroczystości weselnych, Ieyasu skierował się bezpośrednio do zamku Nijō, gdzie dotarł 15 maja. 7 maja Hidetada opuścił Edo i 18 maja zawitał w Fushimi, aby spotkać się ze swoimi wasalami. Wszyscy "daimyō" lojalni wobec siogunatu stawili się tam do 22 maja i połączyli z głównymi siłami.
Na wieść o posunięciach wojsk Tokugawy, obrońcy Osaki przystąpili do realizacji obmyślonej strategii. Przewidując, że nieprzyjaciel może obrać drogę prowadzącą ze wschodu z Nary, 23 maja Harufusa Ono wymaszerował w tamtym kierunku wraz z 4-tysięcznym wojskiem. Przebył pasmo wzgórz Ikoma i przełęcz Kuragari, po czym zaatakował zamek Kōriyama, którym zarządzał wasal Tokugawy, Masatsugu Tsutsui. Nie zdołał go jednak zdobyć, więc zadowolił się spustoszeniem okolicy i 24 maja powrócił do Osaki. Następnego dnia, Harufusa Ono ponownie wyruszył — tym razem na południe, podążając wzdłuż wybrzeża. Napadł na miasto portowe Sakai znajdujące się w rękach siogunatu i je podpalił. Następnie ruszył dalej, przeciwko zamkowi Kishiwada, zarządzanemu przez Yoshihide Koide, który zaatakował i zdobył. Po tym sukcesie, 26 maja Harufusa (po stratach poniesionych w dniach poprzednich, jego armia liczyła ok. 3 tysiące) postanowił zająć zamek Wakayama, będący bardzo ważnym, strategicznie położonym punktem, gdzie przebywał jeden z potężniejszych "daimyō" podległych siogunowi, Nagaakira Asano, mający ze sobą 5 tysięcy żołnierzy. Obaj dowódcy stawili sobie czoła w bitwie pod Kashii, którą Harufusa Ono przegrał. Odniósłszy spore straty (zginął m.in. towarzyszący mu Naotsugu Ban, autor zwycięstwa przy moście Honmachi, w nocy z 16 na 17 stycznia), wojska Osaki wycofały się z powrotem do zamku.
Ieyasu i Hidetada spotkali się w Kioto, skąd 2 czerwca wyruszyli na czele pełnej armii rodu Tokugawa i wszystkich jego wasali. Swoje siły podzielili na dwie części: pierwsza, mniejsza, składała się z 38 tysięcy ludzi pod dowództwem Masamune Date i szła drogą przez Narę, góry Ikoma i zamek Kōriyama, zbliżając się do Osaki od południowego wschodu. Druga natomiast, znacznie większa, składała się ze 121 tysięcy samurajów pod wodzą obu Tokugawów i maszerowała od drugiej strony gór, zachodząc Osakę od północnego wschodu. Ta druga armia jeszcze 2 czerwca dotarła do miejscowości Hoshida, gdzie spędziła noc.
3 VI 1615 – próby powstrzymania ofensywy przez generałów z Osaki.
"Bitwa wśród grobów".
Pierwsza część wojsk siogunatu, idąca przez Narę i Kōriyamę, dzieliła się na dwie części: mniejszą, idącą w awangardzie pod dowództwem Tadamasy Hondy i Tadaakiego Matsudairy, a także drugą, dużo silniejszą, posuwającą się w pewnym oddaleniu. Zamierzała przejść obok miejscowości Dōmyōji, w pobliżu której znajdowały się duże "kofuny", czyli kurhany z V-VII wieku, będące grobowcami japońskich cesarzy. Stacjonowały tam wojska rodu Toyotomi pod dowództwem Mototsugu Gotō w liczbie 2800 samurajów, mające za zadanie zatrzymać napastników do czasu nadejścia liczniejszych sił z Osaki. Armia siogunatu maszerowała drogą przez góry Ikoma, w pobliżu rzeki Yamato. Przed świtem 3 czerwca siły Mototsugu zaczęły się wspinać na górę Komatsu-yama, skąd planował on znienacka zaatakować przeciwników idących przez wąwóz. Nastąpił świt i wszystko przesłoniła gęsta mgła. Zwiadowcy, których wysłał przodem donieśli mu, że wrogie oddziały również zaczęły wspinać się na Komatsu-yamę, od drugiej strony. Mototsugu wydał rozkaz szarży pod górę, by jak najszybciej dotrzeć na szczyt. Tam spotkał się z awangardą wojsk Tokugawów, z którymi wywiązała się walka. Samurajowie Mototsugu wiedli prym, spychając wroga w dół zbocza, jednak niedługo wkrótce przybyły pozostałe, dużo liczniejsze oddziały Armii Wschodu. Mototsugu próbował utrzymać pozycje na wzgórzach wystarczająco długo, by zdążyły przybyć posiłki, ale ostatecznie został wyparty z Komatsu-yamy i odniósłszy ranę w bitwie popełnił seppuku.
Pokonawszy wojska Mototsugu, armia siogunatu zeszła ze zbocza i kontynuowała swój marsz w kierunku Dōmyōji. Mniej więcej w tym czasie mgła się rozwiała i dowódcom Tokugawy ukazały się spóźnione wojska z Osaki stojące po drugiej stronie rzeki Ishi. Armia z Osaki liczyła w sumie 15 tysięcy samurajów i na jej czele stał Yukimura Sanada. Na lewym skrzydle dowodził Kanesuke Susukida, który chciał wziąć odwet za porażkę, jaką poniósł podczas kampanii zimowej. Wraz z tysiącem żołnierzy wysunął się do przodu i zajął pozycję bezpośrednio na brzegu rzeki, gdzie zaangażował w walkę znaczną część armii siogunatu. Susukida ostatecznie poległ, ale jego ludzie zdołali przytrzymać połowę wrogiej armii przez długi czas. Najpotężniejszy z generałów Tokugawy, jacy walczyli pod Dōmyōji, Masamune Date, przebił się dalej na czele swoich 10-tysięcznych wojsk i wdał się w walkę z głównymi siłami Osaki, dowodzonymi przez Sanadę. Bitwa trwała jeszcze przez pięć godzin ze zmiennymi losami i po tym czasie, Yukimura Sanada postanowił ustąpić. Zarządził odwrót do zamku. Większość sił siogunatu, które walczyły nad rzeką była wyczerpana i poniosła duże straty, a jedynym dowódcą, którego oddziały nie ucierpiały, był Tadateru Tokugawa, młodszy brat sioguna. Wraz ze swoimi 9-tysięcznymi wojskami zajmował on miejsce na tyłach i ominęły go najcięższe walki. Otrzymał rozkaz ruszenia w pościg za Sanadą, jednak odmówił, uzasadniając to zmęczeniem swoich żołnierzy.
Bitwy pod Yao i Wakae.
W czasie, kiedy pierwsza część Armii Wschodu pod dowództwem Date walczyła pod Dōmyōji, reszta wojsk siogunatu maszerowała od północnego wschodu, z miejscowości Hoshida, w kierunku wioski Hirano, leżącej na przedpolach Osaki. Pozycje obrońców ulokowane były wzdłuż głównej drogi. Ieyasu Tokugawa podzielił swoje siły i posłał je na zachód, nakazując atak w różnych punktach, aby jednocześnie przełamać kordon obronny rozstawiony przed Osaką. Do pierwszego starcia doszło w pobliżu wsi Yao, którędy maszerował jeden z wasali sioguna, Takatora Tōdō z 5-tysięcznym wojskiem. Próbę powstrzymania go podjął Morichika Chōsokabe, mający do swojej dyspozycji 5300 żołnierzy. Ostatecznie, po dłuższej i zaciętej walce, w której zginęli dwaj synowie Takatory — Takanori i Ujikatsu — Morichika dał za wygraną.
Jednocześnie, dalej na północ, nieopodal wioski Wakae, stali dowódcy Shigenari Kimura, Sadatori Naitō i Hirosada Yamaguchi, z 5700 ludźmi. Usłyszawszy, że w tę stronę kieruje się sam Ieyasu Tokugawa, planowali pojmać go śmiałym atakiem, jednak natknęli się na doborową formację "czerwonych diabłów", prowadzoną przez Naotakę Ii. Wydał on rozkaz ostrzelania przeciwnika, a po zakończeniu salw, samurajowie podlegli rodowi Ii zaszarżowali na wojska z Osaki, jednocześnie atakując jazdą ze skrzydeł, a od frontu nacierając piechotą uzbrojoną w miecze. Shigenari Kimura poległ w walce, a jego odciętą głowę podarowano Ieyasu. Z pogromu, jakiego dokonały "czerwone diabły" pod Wakae, zdołał się wyrwać brat Shigenariego, Muneaki Kimura, razem z 300 wojownikami. Zamiast się wycofać, ruszył na północ i zaatakował niespodziewanie inną część armii siogunatu, w której znajdowali się Ieyasu i Hidetada, aby wypełnić pierwotne zamierzania i porwać tego pierwszego, ale został odrzucony przez straż przednią wojsk Wschodu, dowodzoną przez Nagashige Niwę.
4 VI 1615 – bitwa pod Tennōji.
Po klęskach pod Yao i Wakae, wieczorem 3 czerwca, generałowie zamku w Osace odbyli naradę wojenną. Uzgodniono, że za wszelką cenę nie można dopuścić do ponownego oblężenia. Z tego powodu obrońcy postanowili wydać siłom siogunatu bitwę na wolnym polu. Naczelne dowództwo oddano w ręce Sanady, który wsławił się bohaterską obroną fortu Sanada-maru oraz zaangażowaniem na długo znacznie liczniejszych sił nieprzyjaciela podczas bitwy pod Dōmyōji.
Tymczasem oddziały Wschodu podzielone na dwie duże części maszerowały od strony świątyni Sumiyoshi oraz od Hirano. Ieyasu planował ponownie zająć pozycje w Chausa-yamie i Oka-yamie — jak podczas kampanii zimowej — i stamtąd poprowadzić oblężenie, jednak został zaskoczony, gdyż na miejscu rozebranego fortu Sanada-maru i dawnych umocnień zamku, stały pełne siły rodu Toyotomi i jego wasali. Przeciwko 150-tysięcznym wojskom siogunatu, Yukimura Sanada wystawił 54 tysiące samurajów oraz nieznaną liczbę "rōninów". Plan, który ułożył, zakładał zaangażowanie liczniejszych sił Tokugawy stojących w centrum przez oddziały pod wodzą jego samego i Katsunagi Mōriego. W tym samym czasie Morishige Akashi z 2000 samurajów miał obejść nieprzyjaciela i zaatakować go z boku, koordynując natarcie z Morichiką Chōsokabe, któremu powierzono drugie skrzydło. W przełomowej chwili Hideyori Toyotomi miał opuścić zamek i dołączyć do głównej armii ze sztandarem swojego ojca, aby zwiększyć morale przyjaznych wojsk. Plan ten zakładał wykorzystanie faktu, iż jeszcze nie wszystkie siły siogunatu zostały rozstawione, a spora ich część, w tym oddziały Hidetady Tokugawy (idące od strony Yao) i armia Masamune Date spod Dōmyōji, dopiero zmierzały na pole bitwy.
Ostatecznie, armia z Osaki nie zdołała zrealizować wszystkich założeń taktycznych z powodu niesubordynacji panującej w szeregach "rōninów", którzy zaatakowali zbyt szybko, a także nieudanym okrążeniu przeciwnika przez Akashiego, który wykazał się brakiem odpowiedniej znajomości terenu i pomylił kierunek. Mimo tych niepowodzeń, Sanada wykonał swoją rolę i natarł na armię siogunatu od frontu. Dzięki dużemu impetowi szarży, zdołał rozbić awangardę wojsk nieprzyjaciela, wzbudzając w nich panikę, dodatkowo powiększoną przez nieprawdziwe pogłoski o rzekomej zdradzie Nagaakiry Asano, szerzące się wśród żołnierzy Wschodu. Na czoło armii wysunął się Ieyasu Tokugawa, aby osobiście poderwać swoich ludzi do walki. Widząc go, samurajowie z Osaki uderzyli na otaczające go oddziały, a sam Yukimura zdołał przebić się do Ieyasu i stoczyć z nim pojedynek, w którym zwyciężył; nie dobił go jednak, gdyż zginął zaatakowany od tyłu przez żołnierzy Ieyasu. Śmierć naczelnego wodza złamała morale wojsk z Osaki. Początkowy impet natarcia wygasł, a oddziały zaczęły się cofać w kierunku zamku, dodatkowo zaatakowane przez Naotakę Ii i Takatorę Tōdō Takatorę (z armii Hidetady Tokugawy) oraz Masamune Date, których żołnierze akurat dotarli na pole bitwy i zaangażowali się w walkę. Pozostałe siły obrońców, ustawione na wzgórzu Oka-yama i dowodzone przez Harunagę Ono, zostały zepchnięte przez Hidetadę. Wpadając w panikę, dołączyły do reszty armii uciekającej w kierunku zamku. Ścigający ich żołnierze Tokugawy wkroczyli do Osaki i, plądrując miasto, posuwali się w kierunku głównej twierdzy.
4-5 VI 1615 – generalny szturm i zdobycie zamku.
Do szturmu na zamek przyłączył się Tadatsugu Ikeda z dużym, prawie 9-tysięcznym oddziałem, który podpłynął od strony morza, a także część armii siogunatu (w liczbie 6300 ludzi), która, nie biorąc udziału w bitwie, okrążyła Osakę i zaatakowała od północnego wschodu. Po południu, artyleria Tokugawy rozpoczęła ostrzał w stronę głównej wieży zamku w czasie, gdy żołnierze toczyli zaciekłą walkę z resztą wojsk Osaki na ulicach miasta. Mniej więcej wtedy, ktoś z zamkowego personelu podpalił go od środka, a ogień rozprzestrzenił się po całej twierdzy. Prawdopodobnie był to jeden z kucharzy, jednak jego dokładna tożsamość, jak również motywy pozostają nieznane. Spora część generałów służących rodowi Toyotomi zdecydowała się popełnić "seppuku", ale większość obrońców nadal walczyła. Hideyori liczył, że zdoła porozumieć się z Ieyasu w sprawie kapitulacji Osaki, ale Tokugawa zamierzał wziąć zamek siłą i zabić wszystkich członków opozycji.
Chaotyczne oblężenie trwało jeszcze przez całą noc, aż do świtu 5 czerwca, kiedy Hideyori Toyotomi oraz jego matka Yodo-dono, nie widząc już szans na ratunek, popełnili samobójstwo, tym samym kończąc długi okres wojny między siogunatem a rodem Toyotomi.
Po oblężeniu – utwierdzenie władzy nowego siogunatu.
Ostateczne unicestwienie rodu Toyotomi zakończyło okres określany w historiografii jako okres Sengoku. Japonia została zjednoczona pod względem politycznym i żaden z feudałów nie podważał już autorytetu Ieyasu Tokugawy. Nowy siogunat utrzymał się przy władzy przez przeszło 250 lat.
Niemniej jednak zdobycie Osaki nie było dla Ieyasu oczywistym triumfem. Jednym z następstw kampanii letniej był konflikt z jednym z jego synów, Tadateru, który podczas bitwy pod Dōmyōji butnie odmówił przystąpienia do pościgu za wycofującym się wrogiem. W styczniu 1616 Tadateru zorganizował bunt, którego bezpośrednią przyczyną była odmowa przekazania mu przez ojca zamku i terenów wokół Osaki. Ieyasu obiecał mu je jeszcze przed oblężeniem, ale ostatecznie nie dotrzymał słowa ze względu na nieposłuszeństwo i krnąbrność swojego syna. Tadateru został poparty przez część "daimyō", między innymi przez Masamune Date, ale ostatecznie przegrał i udał się na wygnanie.
Napięcia w Japonii trwały jeszcze przez około 30 lat. Poważne zagrożenie dla władzy centralnej nadeszło w 1638 w postaci dużego powstania w Shimabarze, wywołanego przez tamtejszych chrześcijan. Po zdobyciu Osaki, Tokugawowie zamówili u europejskich kupców kolejne działa, będąc pod wrażeniem ich dużej skuteczności. Ieyasu zmarł w 1616, w wieku 73 lat.
Z biegiem czasu, Osaka znacząco się rozrosła, stając się z jednym największych miast Japonii. Zamek został odrestaurowany dopiero w 1997 i stanowi atrakcję turystyczną. Starcia towarzyszące oblężeniu Osaki — pod Dōmyōji i Tennōji — obok Sekigahary, przeszły do historii jako największe bitwy samurajów w całej historii Japonii. Ostatni ich uczestnik, Tadateru Tokugawa, zmarł jako anonimowy mnich w 1683, w wieku 91 lat.

</doc>
<doc id="2983507" url="https://pl.wikipedia.org/wiki?curid=2983507" title="David Gregory (matematyk)">
David Gregory (matematyk)

David Gregory (ur. 3 czerwca 1659 w Aberdeen, zm. 10 października 1708 w Maidenhead) – szkocki matematyk i astronom. Był profesorem matematyki na Uniwersytecie w Edynburgu i profesorem astronomii na Uniwersytecie w Oksfordzie.
Życiorys.
David był czwartym z piętnaściorga dzieci doktora Davida Gregorie i Jean Walker. Zaczął uczyć się i studiować już w wieku 12 lat w liceum, a następnie na Uniwersytecie w Aberdeen w latach 1671-1675. Po studiach uniwersyteckich (nieukończonych), mając zaledwie 16 lat zaczął podróżować po Europie. Odwiedził Holandię, gdzie studiował medycynę na Uniwersytecie w Lejdzie, oraz Francję. Nie wrócił do Szkocji aż do 1683 roku. W wieku 24 lat został mianowany profesorem matematyki na Uniwersytecie w Edynburgu.
W 1690 roku w okresie niepokojów politycznych i religijnych w Szkocji, Gregory postanowił wyjechać do Anglii, gdzie w 1691 r. został profesorem astronomii na Uniwersytecie Oksfordzkim ze względu na duży wkład w pracę "Philosophiae naturalis principia mathematica", którą stworzył Isaac Newton. W tym samym roku został członkiem Royal Society. W trakcie Unii w 1707 r. został odpowiedzialny za reorganizację mennic w Szkocji.
Gregory był bratankiem matematyka i astronoma Jamesa Gregory’ego oraz stryjem filozofa Thomasa Reida. Gregory i jego żona Elizabeth Oliphant mieli dziewiątkę dzieci. Siedmioro z nich zmarło w wieku dziecięcym.
David Gregory zmarł w Maidenhead 10 października 1708 roku.

</doc>
<doc id="2983508" url="https://pl.wikipedia.org/wiki?curid=2983508" title="Marc Beaumont (kolarz)">
Marc Beaumont (kolarz)

Marc Beaumont (ur. 25 września 1984 w Shrewsbury) − brytyjski kolarz górski, dwukrotny medalista mistrzostw Europy.
Kariera.
Pierwszy sukces w karierze Marc Beaumont osiągnął w 2005 roku, kiedy zdobył srebrny medal w downhillu podczas mistrzostw Europy w Kluisbergen. W zawodach tych przegrał tylko z Francuzem Fabienem Barelem, a trzeci był kolejny Brytyjczyk - Steve Peat. Na rozgrywanych rok później mistrzostwach Europy w Limosano Beaumont ponownie bł drugi, tym razem rozdzielając Gee Athertona z Wielkiej Brytanii i Fabiena Barela. Trzykrotnie stawał na podium zawodów Pucharu Świata w kolarstwie górskim, przy czym dwukrotnie zwyciężał: 13 maja 2007 roku w Vigo oraz 1 sierpnia 2010 roku w Val di Sole. Najlepsze wyniki w klasyfikacji końcowej osiągnął w sezonach 2010 i 2007, które ukończył an piątej pozycji. Jest także dwukrotnym mistrzem Wielkiej Brytanii w downhillu.

</doc>
<doc id="2983510" url="https://pl.wikipedia.org/wiki?curid=2983510" title="Clint Black">
Clint Black

Clint Black (ur. 4 lutego 1962) – amerykański muzyk country, piosenkarz, producent muzyczny, multiinstrumentalista i aktor.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2983513" url="https://pl.wikipedia.org/wiki?curid=2983513" title="36 Eskadra Obserwacyjna">
36 Eskadra Obserwacyjna



</doc>
<doc id="2983514" url="https://pl.wikipedia.org/wiki?curid=2983514" title="Choroba z miłości">
Choroba z miłości

Choroba z miłości, choroba miłosna albo miłosna melancholia – była jednostka chorobowa wywołana przez nieodwzajemnioną lub nieosiągalną miłość.
Wstęp.
Według traktatów medycznych sprzed XVIII wieku odczuwane z tego powodu cierpienie nie pozwalało pacjentowi na prowadzenie normalnego trybu życia ani udział w życiu towarzyskim. Miłość, pożądanie i cierpienie sprawiały, że chory marniał (usychał) z tęsknoty do obiektu swojej miłości.
Czynniki uznawane za przyczynę choroby z miłości oraz sposoby jej leczenia zmieniały się wraz z ewoluowaniem wiedzy medycznej i kulturowych przekonań.
Przez wieki choroba z miłości stanowiła jednostkę medyczną, opisywaną w traktatach medycznych, mającą liczne przykłady w literaturze, historii i sztuce. W XVII-wiecznym europejskim piśmiennictwie medycznym temat bólu z miłości (bólu miłosnego) był niezwykle popularny.
Racjonalne spojrzenie na miłość i serce sprawiło, że w XX wieku choroba z miłości przestała figurować na liście chorób i termin zniknął także z podręczników medycznych.
Rys historyczny.
Choroba z miłości była znana od wieków.
Lekarze starożytni – Hipokrates, Galen i Areteusz z Kapadocji – umieli zdiagnozować chorobę z miłości i uważali, że najlepszym lekarstwem na miłość była ona sama, dlatego nie podejmowali prób jej leczenia, przytaczając przypadek Antiocha I i Stratonike z 294 roku przed naszą erą. Zauważyli także podobieństwo pomiędzy stanem, w jaki popadali nieszczęśliwie zakochani a melancholią.
Opis symptomów choroby z miłości przekazał także Paweł z Eginy.
W czasach średniowiecznych choroba miłosna była uważana za przypadłość mężczyzn. Było to spowodowane głównie tym, że traktaty medyczne powstawały w zaciszu zakonów, gdzie choroba była oceniana negatywnie. Ostatecznie uznano, że choroba z miłości stanowi rodzaj miłości dworskiej – czystej i uszlachetniającej, a kobieta była adorowana przez rycerskiego mężczyznę, nawet wtedy gdy odrzuciła jego uwielbienie.
W epoce renesansu chorobę z miłości ponownie zaczęto przypisywać kobietom. Chorobę miłosną uznano za karygodną dolegliwość cielesną, seksualną, a nie psychiczną. W traktatach medycznych kobiety przedstawiono jako istoty bardziej impulsywne od mężczyzn i niewystarczająco racjonalne, aby oprzeć się uczuciu pożądania.
Renesansowi medycy opierając się na hipokratesowsko-galenowskiej koncepcji żywiołów-humorów starali się wyjaśnić mechanizm choroby z miłości. Według patologii humoralnej cierpienie i smutek z powodu nieodwzajemnionej lub nieosiągalnej miłości pociągały za sobą uczucie melancholii i nadmiaru wydzielania czarnej żółci w organizmie. Wewnętrzny ogień, który napotkał na zewnętrzny chłód, cofał się do wnętrza organizmu i prowadził do wewnętrznego wypalenia zakochanej lub zakochanego.
Lekarze renesansowi odrzucili antyczną metodę leczenia choroby z miłości przez miłość, uznając ją za bezwstydną i występną. W zamian moraliści proponowali chorym z miłości kurację moralną, czyli leczenie przez cnotę. Medycy oferowali cierpiącym z powodu nieszczęśliwej miłości upusty krwi, które oczyszczały organizm z nadmiaru czarnej żółci wyniszczającej ciało, odpowiednią dietę i muzykoterapię.
W XVII wieku w Holandii oraz w innych krajach Europy Zachodniej koncept cierpienia i smutku z powodu nieusatysfakcjonowanej miłości był popularny i znalazł swoje odzwierciedlenie w traktatach medycznych, sztuce i literaturze. Chorobę z miłości opisał w tekście medycznym, między innymi, André du Laurens, nadworny lekarz Henryka IV.
Pomimo że w XVIII i XIX wieku lekarze w dalszym ciągu obserwowali i opisywali te same objawy u swoich pacjentów, to jednak zaczęli przypisywać im inne rozpoznania. Jednocześnie zarówno lekarze, jak i pacjenci zaczęli poszukiwać somatycznej przyczyny dla tych objawów, natomiast miłość niechętnie uznawano za przyczynę, upatrując w niej jedynie zbieg okoliczności.
Racjonalne spojrzenie na serce jako pompę tłoczącą krew oraz uznanie miłości za niematerialną i irracjonalną sprawiło, że miłość przestała być uznawana za przyczynę choroby, a choroba z miłości została usunięta z rejestru chorób i podręczników medycznych.
Uczucie miłości oraz choroba z powodu niespełnionej miłości zostały przedefiniowane, otrzymały nowe określenia (libido i seks) i zostały zakwalifikowane do nowej specjalności medycznej – seksuologii.
Etiologia i patogeneza.
W erze Hipokratesa sądzono, że za psychologiczne objawy choroby z miłości było odpowiedzialne zaburzenie równowagi w płynie humoralnym – czarnej żółci – które pociągało za sobą fizyczne efekty uboczne.
Przyczyny upatrywano także w intensywnym pragnieniu bycia z mężczyzną.
W czasach wczesnochrześcijańskich chorobę miłosną uważano za chorobę zmysłów, która mogła także zawładnąć duszą.
Starożytne ludy Nahua upatrywały przyczynę choroby nie tylko w pożądaniu, ale także w "mal ojo" – rzuceniu spojrzeniem uroku na pożądaną osobę, patrząc prosto w jej oczy.
W czasach średniowiecznych wierzono, że czynności magiczne mogą wywołać chorobę z miłości, podobnie jak kuszenie przez demony. W traktatach medycznych patogenezę wiązano z przegrzaniem galenowskiego "vital spirit" (krwi wymieszanej z powietrzem) pod wpływem obiektu pożądania. To z kolei prowadziło do rozpalenia środkowego przedsionka mózgu, skutkując „wysuszeniem” zdolności imaginacji. W ten sposób dochodziło do odciśnięcia obrazu ukochanej osoby w pamięci pacjenta, wywołując u niego obsesję, zmniejszenie zdolności do logicznego rozumowania i nienormalne zachowanie.
W XV wieku za występowanie choroby miłosnej obwiniono okultyzm i choroba została umieszczona w podręcznikach dla łowców czarownic.
W renesansie za możliwą przyczynę choroby uznawano podanie do wypicia magicznej mikstury. Rozważano także możliwość występowania przyczyn dziedzicznych (np. zwiększone ryzyko zachorowania u dziecka rodzica cierpiącego na chorobę z miłości) oraz podatności na zachorowanie. Przyczyn choroby z miłości upatrywano również w nabrzmiałej łechtaczce lub hiperseksualności.
W medycynie XX i początków XXI wieku pojawiła się hipoteza, że choroba z miłości może być chorobą somatoformiczną. Wiele objawów choroby miłosnej jest podobnych do objawów chorób psychiatrycznych, na przykład obsesje, zmiany nastroju od manii do depresji, utrata apetytu, kompulsje czy bezsenność.
Występowanie.
Choroba dotykała głównie młode kobiety, owdowiałe lub bezdzietne. W średniowieczu była uważana za przypadłość mężczyzn. W epoce renesansu chorobę z miłości ponownie zaczęto przypisywać kobietom. Według starożytnych ludów Nahua choroba z miłości dotykała w równym stopniu kobiety, jak i mężczyzn.
Rozpoznanie.
W czasach hipokratesowskich umiejętność rozpoznania choroby miłosnej u pacjenta stanowiła potwierdzenie wiedzy medycznej lekarza.
Lekarze stawiali diagnozę dokonując uważnej obserwacji pacjenta lub pacjentki, a pomiar pulsu w niespodziewanej obecności obiektu uczuć stanowił ostateczne jej potwierdzenie – następowało gwałtowne przyspieszenie tętna.
Objawy.
Według historycznych źródeł objawy obejmowały m.in.: zauroczenie daną osobą, obsesyjne myśli o ukochanej osobie, blade oblicze, wzrok utkwiony w martwym punkcie, podkrążone oczy, bezsenność, przewlekłe skurcze macicy, kobiecą histerię ("furor uterinus"), palpitacje serca, nieregularny puls, lekki stan podgorączkowy i uczucie chłodu z nim związane, utratę apetytu, spadek masy ciała, bóle żołądkowe, rozkojarzenie, rozmarzenie, niepokój, uczucie rozpaczy, łkanie, depresję, manię, napady agresji, szybkie zmiany nastroju (od głupkowatego śmiechu po depresję), frustrację, emocjonalny galimatias, ponure myśli, a nawet torpor.
Kołatanie serca i nierówny puls, który przyspieszał nie tylko na widok, ale nawet na samo wspomnienie obiektu uczuć, były wymieniane w traktatach medycznych jako jedne z głównych objawów fizycznych chorobliwej namiętności.
Ofiary choroby nie mogły uwolnić się od obsesyjnych myśli o niedostępnym obiekcie swojej miłości.
Choroba mogła prowadzić do śmierci w wyniku manii samobójczej lub wyniszczenia ciała przez przedłużającą się chorobę duszy.
Podczas sekcji zwłok stwierdzano skurczenie narządów wewnętrznych jamy brzusznej, klatki piersiowej i miednicy.
Przez wieki opisywane w traktatach medycznych objawy choroby miłosnej nie zmieniały się, bez względu na przedział czasowy czy kulturę, w której zostały opisane.
Leczenie.
Cierpienie z powodu nieodwzajemnionej lub nieosiągalnej miłości nie pozwalało choremu na prowadzenie normalnego trybu życia ani udział w życiu towarzyskim. Miłość, pożądanie i cierpienie sprawiały, że chory marniał (usychał) z tęsknoty do obiektu swojej miłości.
Sposoby leczenia choroby miłosnej zmieniały się wraz z ewoluowaniem wiedzy medycznej i kulturowych przekonań.
W starożytności rzymscy i greccy medycy za jedyne lekarstwo prowadzące do wyleczenia uważali (małżeński) stosunek seksualny – zjednoczenie z ukochaną osobą, tą, która spowodowała stan chorobowy, w myśl łacińskiej maksymy "Amans Amanti Medicus" („Jeden kochanek wyleczy drugiego”). Antyczni lekarze twierdzili, że zdobycie podmiotu pożądania było najpewniejszą metodą wyleczenia. Podobnie uważał Awicenna, rekomendując stosunek płciowy, ale tylko w sytuacji, gdy był dozwolony przez prawo i religię. Podejmowano także próby obrzydzenia ukochanej osoby, które miały prowadzić do zmiany uczucia adoracji w uczucie awersji. Rozpraszaniu obsesyjnych myśli o niedostępnym obiekcie uczuć sprzyjał sen, ćwiczenia fizyczne i wycieczki.
W renesansie proponowano inwazyjne metody: upusty krwi i w przypadku kobiet wycięcie nabrzmiałej łechtaczki. Z medykamentów ziołowych zalecano opium do leczenia współistniejącej bezsenności oraz szczwół w celu zmniejszenia pożądania seksualnego.
Pocieszenie mogło dać słuchanie muzyki (lutni lub klawikordu) i czytanie filozoficznych traktatów moralnych. Leczenie objawowe obejmowało lewatywę albo rodzaj waginalnej irygacji za pomocą irygatora.
Pod koniec XVI wieku i w XVII wieku medycy również zalecali chorym z miłości ciepłe kąpiele i okłady oraz odpowiednią dietę – płynne pożywienie o łagodnym smaku (buliony, mleczne kaszki i delikatne mięso bez przypraw).
Brak „lekarstwa” mógł prowadzić do przemiany choroby w szaleństwo.
W sztuce i muzyce.
Malarz niderlandzki Jan Steen przedstawił na obrazie chorą na miłosną melancholię (j. nid. "liefdesverdriet") młodą kobietę. Malarz wykonał aż 18 różnych wersji obrazu, z których pięć można zobaczyć m.in. w Rijksmuseum w Amsterdamie, Apsley House w Londynie, Nowej Pinakotece w Monachium, Ermitażu w Petersburgu i Filadelfijskim Muzeum Sztuki.
Na wersji obrazu, która obecnie znajduje się w Nowej Pinakotece artysta ukazał prosty test, stosowany dawniej przez medyków, na potwierdzenie choroby z miłości – na obrazie medyk dokonuje pomiaru pulsu chorej z miłości kobiety w momencie, gdy pokojówka wprowadza do środka jej ukochanego, a wtedy jej serce zaczyna bić jak oszalałe (łac. "pulsus amoris").
Piosenkę o chorobie z miłości "La Maladie d'amour" ma w swoim repertuarze Michel Sardou.
Symbolem miłości nieodwzajemnionej lub rozczarowania w miłości jest złamane (pęknięte, rozbite) serce.
W literaturze.
Choroba z miłości znalazła swoje odzwierciedlenie w literaturze pięknej i stanowiła atrakcyjny temat literacki. W renesansie i wiekach wcześniejszych choroba z miłości była traktowana dosłownie, jako stan psychopatologiczny, który prowadził do wyniszczenia ciała i duszy nieszczęśliwie zakochanych. W XVI wieku powstały liczne traktaty medyczne poświęcone chorobie z miłości, jej pochodzeniu, objawom i leczeniu. Dla następców romantyzmu i modernizmu choroba z miłości stanowiła już stały temat, utrwalony w literaturze pięknej.
Historia, z około IV wieku przed naszą erą, skrytej miłości księcia Antiocha I do jego młodej macochy Stratoniki jest jedną z najczęściej przytaczanych w literaturze medycznej, jako przykład ilustrujący chorobę z miłości. Antioch wolał umrzeć z miłości niż skompromitować honor swojego ojca króla Seleukosa I Nikatora. Nadworny lekarz króla Erasistratos zdiagnozował chorobę z miłości u jego syna i przekonał króla, aby oddał synowi swoją młodą żonę.
W średniowiecznym poemacie "Troilus i Criseyda", powstałym około 1385 roku, Geoffrey Chaucer opisał cierpienia chorego na miłosną melancholię Troilusa z powodu nieszczęśliwej miłości do młodej i pięknej wdowy o imieniu Criseyda.
We francuskiej poezji i prozie zostały opisane zdiagnozowane przypadki chorych z miłości, np. w "Les angoisses douloureuses qui procèdent d'amours" z 1538 roku, autorstwa Hélisenne de Crenne czy dziesięć przypadków melancholii miłosnej zawartych w zbiorze 72 nowel pt. "Heptameron", napisanych przez Małgorzatę z Nawarry.
Rozważaniami na temat seksualności oraz samotności człowieka w różnych przedziałach historycznych od III do XIX wieku zajmowali się Michel Foucault i Richard Sennett.
Odniesienia polskie.
W literaturze polskiej można spotkać się z następującymi określeniami tego stanu psychopatologicznego: choroba z miłości, miłosna melancholia, choroba miłosna, choroba miłości albo melancholia erotyczna.
W polskim przysłowiu pochodzącym z około 1650 roku została krótko oddana istota choroby: "Choroba miłości zdrowie psuje, a ciało suszy, także kości".
XX i początek XXI wieku.
W XX wieku choroba z miłości przestała figurować na liście chorób. Termin zniknął także z podręczników medycznych. Niektóre aspekty tej kiedyś przez wieki powszechnej choroby mogą zostać wytłumaczone w oparciu o psychiatryczne jednostki chorobowe.
Namiętna miłość, stan melancholii miłosnej i miłość nieodwzajemniona stały się przedmiotem badań psychologów, neurologów i fizjologów, którzy starają się poznać ich podłoże neurologiczno-chemiczne w mózgu, odpowiedzialne za objawy umysłowe i fizyczne. Prowadzone są badania psychofarmakologiczne w celu znalezienia środków farmakologicznych, które byłyby stosowane w przypadku niebezpiecznych postaci miłości, jak np. w przypadku miłości nieodwzajemnionej, która pociąga za sobą uczucie rozpaczy oraz myśli i próby samobójcze. Jednocześnie prowadzone są rozważania etyczno-moralne dotyczące ewentualnego stosowania w przyszłości „leków przeciwko miłości” czy „leków na odkochanie”.
Zaobserwowano, że stan melancholii miłosnej może prowadzić do prześladowania, nękania, fizycznego napastowania, a nawet zamordowania obiektu uczuć. Za zwiększone uznano także ryzyko popełnienia samobójstwa przez cierpiącą osobę. Stan melancholii miłosnej nie dotyczy jedynie młodych ludzi, ale także ludzi dojrzałych i starszych.
Miłość nieodwzajemniona przez potencjalnego partnera bywa boleśnie przeżywana ze względu na pragnienie stworzenia z nim więzi przywiązaniowej (obejmującej czułość, troskę, bliskość emocjonalną, erotyzm i intymność seksualną) i wywołuje większy protest i rozpacz niż utrata potencjalnego partnera seksualnego.
Z powodu nieodwzajemnionej miłości w pojedynkę żyje 13,6% kobiet i 7,1% mężczyzn.
Medycyna oferuje pacjentom, którzy cierpią z powodu nieodwzajemnionej lub nieosiągalnej miłości psychoterapię lub leki przeciwdepresyjne.
W arsenale farmaceutyków znajdują się środki, które jako efekt uboczny obniżają popęd seksualny, np. SSRI, antyandrogeny (stosowane do przeprowadzenia kastracji chemicznej), naltrekson, prawie wszystkie leki obniżające ciśnienie tętnicze krwi, butalbital, morfina, hydrokodon i inne opiaty, statyny obniżające poziom cholesterolu, finasteryd, gabapentyna, fenytoina i niektóre inhibitory pompy protonowej. Nie zostały jeszcze opracowane środki farmakologiczne, które wpływałyby na zmniejszenie zauroczenia daną osobą czy zmniejszenie obsesyjnych myśli o niej, albowiem nie został poznany mechanizm, który sprawia, że dany partner jest postrzegany jako atrakcyjny. Niekiedy w tej grupie zostają wymienione leki przeciwdepresyjne z grupy selektywnych inhibitorów zwrotnego wychwytu serotoniny. Ich wadą jest nieselektywne działanie, które prowadzi u większości pacjentów do emocjonalnej apatii. W fazie eksperymentalnej na zwierzętach znajdują się badania nad ewentualnymi antagonistami hormonów i neuroprzekaźników odpowiedzialnych za tworzenie i utrzymanie więzi przywiązaniowej oraz tendencji do monogamii, czyli wyraźnego preferowania jednego partnera. Antagonisty oksytocyny, wazopresyny i dopaminy można by wykorzystywać do leczenia „złamanego serca”.
Badania wykazały istnienie anatomiczno-neurochemiczno-behawioralnych podobieństw między miłością a uzależnieniem. Zasugerowano, że gdyby została opracowana metoda leczenia uzależnień, mogłaby ona być także wykorzystywana do leczenia problematycznych pasji miłosnych; w tym kontekście przywiązanie do innej osoby było rozpatrywane jako forma uzależnienia behawioralnego.
Choroby z miłości nie należy mylić z erotomanią ani stalkingiem.

</doc>
<doc id="2983516" url="https://pl.wikipedia.org/wiki?curid=2983516" title="San Mateo (Quetzaltenango)">
San Mateo (Quetzaltenango)

San Mateo – niewielka miejscowość w Gwatemali, w departamencie Quetzaltenango, położone około 10 km na zachód od stolicy departamentu miasta Quetzaltenango. Miasto leży w górach Sierra Madre de Chiapas, na wysokości 2476 m n.p.m. Jest zamieszkane przez ludność tubylczą posługująca się językiem mam oraz językiem kicze. Według danych szacunkowych w 2012 roku miejscowość liczyła 8 888 mieszkańców.
Gmina San Mateo.
Jest siedzibą władz gminy o tej samej nazwie, która jest jedną z 24 gmin w departamencie. Gmina została założona w 1883 roku. Według danych urzędu statystycznego w 2012 roku liczyła 10 341 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 20 km². Ludność gminy utrzymuje się głównie z uprawy roli (39%), usług (11%), hodowli zwierząt i rzemiosła artystycznego. W rolnictwie dominuje uprawa ziemniaków (44%), kalafiora (38%) i kukurydzy (16,5%) a w hodowli bydła mięsnego.
Klimat gminy jest równikowy, według klasyfikacji Wladimira Köppena, należy do klimatów tropikalnych monsunowych ("Am"), z wyraźną porą deszczową występującą od maja do października. Roczne opady zawierają się w przedziale pomiędzy 1000 a 3000 mm, natomiast średnia wieloletnia wynosi 1566 mm. Ze względu na wyniesienie nad poziom morza amplituda temperatur jest duża, minimalna temperatura oscyluje w granicach 5,8–21,7 °C. Średnioroczna temperatura wynosi około 14,5 °C.

</doc>
<doc id="2983520" url="https://pl.wikipedia.org/wiki?curid=2983520" title="Scott Beaumont">
Scott Beaumont

Scott Beaumont (ur. 2 czerwca 1978 w Northallerton) − brytyjski kolarz górski i BMX, dwukrotny medalista mistrzostw Europy MTB i mistrz świata juniorów w BMX.
Kariera.
Pierwszy sukces w karierze Scott Beaumont osiągnął w 1996 roku, kiedy zdobył złoty medal w cruiserze juniorów podczas mistrzostw świata BMX w Brighton. Na rozgrywanych pięć lat później mistrzostwach Europy w kolarstwie górskim Brytyjczyk zdobył brązowy medal w dual slalomie, przegrywając tylko z dwoma reprezentantami Francji: Cédrikiem Gracią oraz Karimem Amourem. Na rozgrywanych w 2006 roku mistrzostwach Europy MTB wywalczył srebro w four-crossie, ulegając jedynie Joostem Wichmanem z Holandii. Ośmiokrotnie stawał na podium zawodów Pucharu Świata w kolarstwie górskim, ale nie odniósł żadnego zwycięstwa. Najlepszy wynik w klasyfikacji końcowej osiągnął w sezonie 2000, który ukończył na piątej pozycji. Jest także dziesięciokrotnym mistrzem Wielkiej Brytanii w kolarstwie BMX, dwukrotnym w four-crossie, a raz najlepszy był w downhillu.

</doc>
<doc id="2983523" url="https://pl.wikipedia.org/wiki?curid=2983523" title="Mistrzostwa Świata w Tenisie Stołowym 1928">
Mistrzostwa Świata w Tenisie Stołowym 1928

2. Mistrzostwa świata w tenisie stołowym odbyły się w dniach 24–29 stycznia 1928 roku w Sztokholmie. Zawody zostały zdominowane przez reprezentantów Węgier, którzy zwyciężyli w większości konkurencji.

</doc>
<doc id="2983525" url="https://pl.wikipedia.org/wiki?curid=2983525" title="Wanda Zwolska">
Wanda Zwolska

Wanda Zwolska z domu Macenowicz (ur. 14 stycznia 1913 w Jekatierynosławiu na Ukrainie, zm. 9 grudnia 1979 w Łodzi) – polska historyk dydaktyki.
Życiorys.
Studiowała na Uniwersytecie Stefana Batorego w Wilnie pod kierunkiem Stanisława Kościałkowskiego (1931 mgr - "Śmierć Ernesta Godfryda Grodka"). Następnie pracowała w Gimnazjum i Liceum im. A. J. Czartoryskiego w Wilnie. W czasie II wojny światowej w AK, zaangażowana w tajne nauczanie. Po 1945 związała się z Łodzią. Od 1950 wykładowca metodyki nauczania na UŁ. Doktorat pod kierunkiem Stefana Truchima w 1963 na UŁ ("Dzieje nauczania historii w gimnazjach galicyjskich doby autonomicznej 1867-1914" - praca nieopublikowana). Była członkiem Komitetu Redakcyjnego „Wiadomości Historycznych”.
Jej mężem był Bogumił Zwolski, historyk dziejów Litwy.

</doc>
<doc id="2983526" url="https://pl.wikipedia.org/wiki?curid=2983526" title="Ribaddi">
Ribaddi

Ribaddi (w innych wersjach Rib-Hadda i Ribadda) – władca miasta Gebal (przedgrecka nazwa Byblos) z czasów panowania faraonów XVIII dynastii Amenhotepa III i Echnatona (ok.1390-1335 p.n.e.) Znany z tabliczek glinianych zwanych listami z Amarna, bogatej korespondencji dyplomatycznej spisanej pismem klinowym głównie w języku akkadyjskim, odnalezionej w XIX wieku w ruinach tymczasowej stolicy Echnatona w Amarna.
Rys historyczny.
W początkach istnienia Nowego Państwa za faraonów Totmesa I i Totmesa III (ok. 1504-1425) wschodnie wybrzeże Morza Śródziemnego od Półwyspu Synaj do rzeki Orontes (Retenu) dostało się pod panowanie egipskie. Przez kolejne dwa stulecia nie przestawało być osią sporu o strefy wpływów początkowo pomiędzy Egiptem i huryckim Mitanni, później Egiptem i państwem nowohetyckim. 
Władzę na tym terenie sprawowały rodzime dynastie lojalne wobec Egiptu i płacące określony trybut. Pomimo faktu, że sprawował nad nimi kontrolę urzędnik zwany "rabisu" (po jednym w trzech prowincjach na jakie podzielony był ten teren) posiadały one sporą autonomię, posuniętą nawet do wzajemnej rywalizacji. 
Syryjska polityka Hetytów a Ribaddi.
Seria tabliczek będących zapisem zatargów władcy Gebal z niejakim Abdi-Aszirtą władcą Amurru i później jego synami daje doskonały obraz umacniania się wpływów hetyckich w Syrii kosztem Mitanni, a później także Egiptu. Są to zapowiedzi wielkiego konfliktu jaki rozgorzeje kilkadziesiąt lat później pomiędzy Setim I i Ramzesem Wielkim, a Muwatallisem II zakończonego bitwą pod Kadesz.
Listy Ribaddiego do faraonów mają charakter informacyjny, aplikacyjny lub oskarżycielski i stanowią niebagatelną część wszystkich odnalezionych w Amarna tabliczek (60 z ok. 380). Są również ważnym świadectwem sytuacji wewnętrznej egipskiej Syropalestyny oraz zaskakującej samodzielności niektórych władców, zręcznie lawirujących pomiędzy rywalizującymi potęgami.
EA 75, 89 i 126.
W serii sprawozdań Ribaddi informuje o zajęciu przez Hetytów wszystkich ziem w Amurru (północna Syria) należących dotąd do Mitanni i zdradzie egipskiego wasala Abdi-Aszirty, który podbił wszystkie miasta w części tego kraju należącej do Egiptu w porozumieniu z najeźdźcą. W EA 126 oskarża synów Abdi-Aszirty o przejęcie złota należącego do faraona i rychłym ataku na zarządzany przez niego Gebal. W EA 89 przekazana zostaje informacja o przewrocie i zabójstwie regenta miasta Tyr wraz z rodziną Ribaddiego (siostra i jej dzieci), która została tam odesłana ze względu na zagrożenie ze strony książąt amoryckich.
EA 60 i 101.
Pomimo oskarżeń Ribaddiego Abdi-Aszirta w wiernopoddańczym liście EA 60 zapewnia faraona, że cała akcja miała umocnić panowanie Egipcjan w Amurru. W EA 101 niewiadomego autorstwa pojawia się niezwykle zaskakująca informacja o śmierci Abdiaszirty.
Korzystna dla Ribaddiego sytuacja nie trwała jednak długo. Rządy nad syryjskim dominium jego dotychczasowego wroga przejął syn Aziru, który kontynuował politykę ojca. W samym Gebal dokonał się zamach stanu i dotychczasowy władca został usunięty przez swojego brata Ilirabiego o czym dowiadujemy się z listu faraona do Aziru (EA 162). Po tych wydarzeniach Ribaddi znalazł się na wygnaniu w Sydonie i z dużym prawdopodobieństwem został zamordowany.
Wydaje się, że korespondencja władcy Gebal nie robiła zbytniego wrażenia na dworze faraona. W EA 117 znajduje się cytat z listu królewskiego wyraźnie wskazujący na zniecierpliwienie ("Dlaczego do mnie napisałeś?"). Terytorium Syropalestyny było traktowane w sposób czysto imperialny i chodziło o zwykłą eksploatację tych obszarów. Możliwe również, że nad Nilem dysponowano lepszymi sprawozdaniami egipskich namiestników, które nie zachowały się do naszych czasów. Najpewniej jednak Echnaton zajęty reformą religijną po prostu nie interesował się konfliktami pomiędzy swoimi wasalami, dopóki nie zostały zagrożone interesy Egiptu.

</doc>
<doc id="2983527" url="https://pl.wikipedia.org/wiki?curid=2983527" title="Mistrzostwa Świata w Tenisie Stołowym 1929">
Mistrzostwa Świata w Tenisie Stołowym 1929

3. Mistrzostwa świata w tenisie stołowym odbyły się w dniach 14–21 stycznia 1929 roku w Budapeszcie. Zawody zostały zdominowane przez reprezentantów Węgier, którzy zwyciężyli w większości konkurencji.

</doc>
<doc id="2983528" url="https://pl.wikipedia.org/wiki?curid=2983528" title="Carlos Gabriel Rodríguez">
Carlos Gabriel Rodríguez

Carlos Gabriel Rodríguez Orantes (ur. 12 kwietnia 1990 w mieście Panama) – panamski piłkarz występujący na pozycji lewego obrońcy, obecnie zawodnik Tauro.
Kariera klubowa.
Rodríguez jest wychowankiem klubu Chepo FC, w którego barwach zadebiutował w Liga Panameña de Fútbol już jako szesnastolatek. Po upływie dwóch sezonów, w styczniu 2008, udał się na wypożyczenie do urugwajskiego zespołu Defensor Sporting z siedzibą w stołecznym Montevideo. Podczas rozgrywek 2007/2008 wywalczył z nim mistrzostwo kraju, lecz nie potrafił wywalczyć sobie miejsca w pierwszym składzie i podczas sześciu miesięcy spędzonych w tej ekipie zaledwie trzykrotnie pojawiał się na ligowych boiskach. Po powrocie do ojczyzny występował w Chepo jeszcze przez trzy lata, nie odnosząc większych sukcesów, po czym został zawodnikiem Tauro FC z miasta Panama. Barwy klubu ze stolicy reprezentował z kolei przez pół roku, również nie notując w jego barwach żadnego osiągnięcia.
W styczniu 2012 Rodríguez razem ze swoim rodakiem Blasem Pérezem przeszedł do amerykańskiej drużyny FC Dallas. W tamtejszej Major League Soccer zadebiutował 11 marca 2012 w wygranym 2:1 meczu z New York Red Bulls, natomiast jedyną bramkę strzelił 14 lipca tego samego roku w konfrontacji z Colorado Rapids, również wygranej 2:1. Nie miał jednak pewnego miejsca w zespole, występując zarówno na lewej i prawej obronie, jak i na obydwóch stronach pomocy, a po zakończeniu sezonu odszedł z klubu. W późniejszym czasie po raz kolejny powrócił do Panamy, podpisując umowę ze swoim macierzystym Chepo FC, gdzie jednak tym razem spędził tylko sześć miesięcy bez poważniejszych sukcesów. Na początku 2014 roku po raz drugi w karierze został zawodnikiem stołecznego Tauro FC.
Kariera reprezentacyjna.
W 2007 roku Rodríguez został powołany przez szkoleniowca Julio Césara Dely Valdésa do reprezentacji Panamy U-20 na Młodzieżowe Mistrzostwa Świata w Kanadzie. Tam pełnił rolę podstawowego gracza drużyny, rozgrywając wszystkie trzy spotkania w pierwszym składzie, a Panamczycy zanotowali remis i dwie porażki, odpadając z rozgrywek już w fazie grupowej. W 2008 roku awaryjnie znalazł się w ogłoszonym przez trenera Alexandre Guimarãesa składzie reprezentacji Panamy U-23 na turniej kwalifikacyjny do Igrzysk Olimpijskich w Pekinie, w miejsce kontuzjowanego José Venegasa. Wystąpił wówczas we wszystkich trzech meczach, lecz jego kadra nie zdołała zakwalifikować się na olimpiadę. W 2010 roku został powołany do reprezentacji U-23 na Igrzyska Ameryki Środkowej i Karaibów, gdzie rozegrał jedno spotkanie, a turniej po fazie wstępnej został przerwany przez CONCACAF. Rok później wziął udział w pięciu meczach w ramach kwalifikacji do Igrzysk Olimpijskich w Londynie. Panamczycy zdołali awansować z rundy wstępnej, jednak we właściwych kwalifikacjach odpadli w fazie grupowej i znów nie dostali się na olimpiadę.
W seniorskiej reprezentacji Panamy Rodríguez zadebiutował za kadencji selekcjonera Dely Valdésa, 10 sierpnia 2011 w wygranym 3:1 meczu towarzyskim z Boliwią. W 2013 roku znalazł się w składzie na turniej Copa Centroamericana, gdzie rozegrał dwa spotkania, nie wpisując się na listę strzelców a jego drużyna zajęła ostatecznie piąte miejsce. Kilka miesięcy później został powołany na Złoty Puchar CONCACAF, podczas którego pełnił rolę podstawowego gracza swojego zespołu, rozgrywając pięć z sześciu spotkań, a 20 lipca, w wygranej 6:1 ćwierćfinałowej konfrontacji z Kubą, strzelił swojego premierowego gola w kadrze. Panamczycy natomiast zdołali dotrzeć w tych rozgrywkach aż do finału. W barwach narodowej ekipy brał również udział w ostatecznie dla niej nieudanych eliminacjach do Mistrzostw Świata 2014, rozgrywając w nich sześć meczów.

</doc>
<doc id="2983529" url="https://pl.wikipedia.org/wiki?curid=2983529" title="Bracha Lavee">
Bracha Lavee

Bracha Lavee (ur. 1948 w Polsce) – izraelska artystka plastyczka, malarka.
Urodziła się w Polsce jako Bracha Brym, już w dzieciństwie wykazywała duże uzdolnienia plastyczne. Jej rodzina w 1957 wyjechała do Izraela i zamieszkała w Tyberiadzie. W 1970 ukończyła szkołę średnią i przeszła wyszkolenie wojskowe, a następnie rozpoczęła studia w Akademii Sztuki Bezalel w Jerozolimie, gdzie poznała przyszłego męża Menachema Lavee, który również jest artystą plastykiem. Wiele projektów realizują razem. Bracha Lavee tworzy gobeliny, dekoracje z barwnego filcu oraz maluje. Tematem jej prac są sceny biblijne oraz Jerozolima i Izrael.

</doc>
<doc id="2983530" url="https://pl.wikipedia.org/wiki?curid=2983530" title="Pagrus złoty">
Pagrus złoty



</doc>
<doc id="2983531" url="https://pl.wikipedia.org/wiki?curid=2983531" title="Gowik">
Gowik



</doc>
<doc id="2983533" url="https://pl.wikipedia.org/wiki?curid=2983533" title="Henryk Prudło">
Henryk Prudło

Henryk Oswald Prudło (ur. 1 marca 1934 w Rokitnicy, zm. 28 kwietnia 2018) – polski piłkarz grający na pozycji pomocnika. Wieloletni zawodnik Odry Opole. Po wyjeździe do Niemiec w 1969 zmienił nazwisko na Heinrich Prudlo.
Kariera piłkarska.
Karierę piłkarską rozpoczął na początku lat 50. w Górniku Rokitnica, a następnie AZS Rokitnica. Potem przeniósł się do Polonii Bytom, gdzie grał do 1958. Następnie przerwał karierę z powodu narodzin syna Andreasa, gdyż chciał poświęcić więcej czasu rodzinie. Jednak rok później dzięki namowom dwóch kolegów z boiska: Engelberta Jarka i Franciszka Stemplowskiego wznowił karierę piłkarską i przeniósł się do Odry Opole, gdzie również grali Jarek i Stemplowski.
Prudło w Odrze zadebiutował 16 marca 1958 w zremisowanym u siebie w meczu z Legią Warszawa (0:0). Przez osiem sezonów rozegranych w Opolu stanowił o sile drugiej linii "Niebiesko-Czerwonych" pod wodzą trenerów: Teodora Wieczorka i Artura Woźniaka. W sezonie 1963/1964 wraz z drużyną odniósł największe sukcesy w historii klubu: 3. miejsce w ekstraklasie, półfinał Pucharu Intertoto.
Karierę piłkarską zakończył w 1965. W ekstraklasie rozegrał 121 meczów i strzelił 3 gole (nieznany bilans w II lidze z sezonu 1959).
Po zakończeniu kariery.
Po zakończeniu kariery piłkarskiej pracował w Hucie Małapanew. Na początku lat 70. wyjechał razem z rodziną do Niemiec, gdzie mieszkał do śmierci.
Życie prywatne.
Był żonaty z Käthe, z którą wziął ślub w 1955 w rodzinnej Rokitnicy. Mieli razem syna Andreasa (ur. 1956). Zmarł 28 kwietnia 2018 w Niemczech.

</doc>
<doc id="2983534" url="https://pl.wikipedia.org/wiki?curid=2983534" title="Borrowed Wives">
Borrowed Wives

Borrowed Wives – amerykański film z 1930 roku w reżyserii Franka R. Strayera.

</doc>
<doc id="2983535" url="https://pl.wikipedia.org/wiki?curid=2983535" title="Skatepark Suwałki">
Skatepark Suwałki



</doc>
<doc id="2983536" url="https://pl.wikipedia.org/wiki?curid=2983536" title="Sparus złotogłowy">
Sparus złotogłowy



</doc>
<doc id="2983539" url="https://pl.wikipedia.org/wiki?curid=2983539" title="Puchar UEFA 2005/2006">
Puchar UEFA 2005/2006



</doc>
<doc id="2983541" url="https://pl.wikipedia.org/wiki?curid=2983541" title="Puchar UEFA 2003/2004">
Puchar UEFA 2003/2004



</doc>
<doc id="2983542" url="https://pl.wikipedia.org/wiki?curid=2983542" title="Puchar UEFA 2008/2009">
Puchar UEFA 2008/2009



</doc>
<doc id="2983546" url="https://pl.wikipedia.org/wiki?curid=2983546" title="Puchar UEFA 2002/2003">
Puchar UEFA 2002/2003



</doc>
<doc id="2983547" url="https://pl.wikipedia.org/wiki?curid=2983547" title="Puchar UEFA 2001/2002">
Puchar UEFA 2001/2002



</doc>
<doc id="2983548" url="https://pl.wikipedia.org/wiki?curid=2983548" title="Puchar UEFA 2000/2001">
Puchar UEFA 2000/2001



</doc>
<doc id="2983549" url="https://pl.wikipedia.org/wiki?curid=2983549" title="Puchar UEFA 2007/2008">
Puchar UEFA 2007/2008



</doc>
<doc id="2983550" url="https://pl.wikipedia.org/wiki?curid=2983550" title="Puchar UEFA 1999/2000">
Puchar UEFA 1999/2000



</doc>
<doc id="2983553" url="https://pl.wikipedia.org/wiki?curid=2983553" title="Puchar UEFA 2006/2007">
Puchar UEFA 2006/2007



</doc>
<doc id="2983555" url="https://pl.wikipedia.org/wiki?curid=2983555" title="Puchar UEFA 2004/2005">
Puchar UEFA 2004/2005



</doc>
<doc id="2983556" url="https://pl.wikipedia.org/wiki?curid=2983556" title="Dmitrij Papierno">
Dmitrij Papierno

Dmitrij Papierno (ur. 18 lutego 1929 w Kijowie) – ukraiński pianista i pedagog muzyczny; laureat VI nagrody na V Międzynarodowym Konkursie Pianistycznym im. Fryderyka Chopina (1955).
Życiorys.
Młodość i wykształcenie.
Naukę rozpoczął w Szkole Muzycznej przy Konserwatorium Kijowskim. Później uczył się w Centralnej Szkole Muzycznej przy Konserwatorium Moskiewskim. W latach 1946–1951 był studentem Konserwatorium Moskiewskiego. Jego nauczycielem był Aleksandr Goldenweiser, u którego odbył też pięcioletnią aspiranturę. 
W 1955 reprezentował ZSRR na V Międzynarodowym Konkursie Pianistycznym im. Fryderyka Chopina, gdzie zdobył VI nagrodę. W 1958 został laureatem III nagrody na Międzynarodowym Konkursie Muzycznym im. George'a Enescu w Bukareszcie. 
Międzynarodowa kariera.
Po sukcesach konkursowych rozpoczął międzynarodową karierę, w trakcie której dał ponad 1 500 koncertów. Występował m.in. w ZSRR, Niemczech, Czechosłowacji, Anglii, Belgii, Rumunii, Jugosławii, Hiszpanii, Portugalii, Holandii, na Węgrzech, Kubie i we Francji. Grał m.in. na EXPO 1958 w Brukseli. Wielokrotnie występował w Polsce, m.in. w Filharmonii Narodowej i na Międzynarodowym Festiwalu Chopinowskim w Dusznikach-Zdroju.
Jest też pedagogiem muzycznym. Był wykładowcą w Instytucie Muzyczno-Pedagogicznym im. Gniesinych w Moskwie (1967–1977), a następnie w DePaul University w Chicago (od 1977, od 1985 jako profesor, obecnie profesor emeritus). Wielokrotnie prowadził kursy mistrzowskie dla pianistów oraz był jurorem międzynarodowych konkursów muzycznych.
Autor wielu płyt i publikacji w dziedzinie muzykologii. Współpracował z firmami Melodia, Musical Heritage Society i Cedille Records.

</doc>
<doc id="2983558" url="https://pl.wikipedia.org/wiki?curid=2983558" title="Puchar UEFA 1996/1997">
Puchar UEFA 1996/1997



</doc>
<doc id="2983559" url="https://pl.wikipedia.org/wiki?curid=2983559" title="Puchar UEFA 1998/1999">
Puchar UEFA 1998/1999



</doc>
<doc id="2983560" url="https://pl.wikipedia.org/wiki?curid=2983560" title="Puchar UEFA 1995/1996">
Puchar UEFA 1995/1996



</doc>
<doc id="2983561" url="https://pl.wikipedia.org/wiki?curid=2983561" title="Puchar UEFA 1994/1995">
Puchar UEFA 1994/1995



</doc>
<doc id="2983563" url="https://pl.wikipedia.org/wiki?curid=2983563" title="Puchar UEFA 1993/1994">
Puchar UEFA 1993/1994



</doc>
<doc id="2983565" url="https://pl.wikipedia.org/wiki?curid=2983565" title="Puchar UEFA 1992/1993">
Puchar UEFA 1992/1993



</doc>
<doc id="2983566" url="https://pl.wikipedia.org/wiki?curid=2983566" title="Puchar UEFA 1991/1992">
Puchar UEFA 1991/1992



</doc>
<doc id="2983571" url="https://pl.wikipedia.org/wiki?curid=2983571" title="Puchar UEFA 1997/1998">
Puchar UEFA 1997/1998



</doc>
<doc id="2983572" url="https://pl.wikipedia.org/wiki?curid=2983572" title="Puchar UEFA 1990/1991">
Puchar UEFA 1990/1991



</doc>
<doc id="2983573" url="https://pl.wikipedia.org/wiki?curid=2983573" title="Puchar UEFA 1989/1990">
Puchar UEFA 1989/1990



</doc>
<doc id="2983577" url="https://pl.wikipedia.org/wiki?curid=2983577" title="Puchar UEFA 1988/1989">
Puchar UEFA 1988/1989



</doc>
<doc id="2983579" url="https://pl.wikipedia.org/wiki?curid=2983579" title="Puchar UEFA 1987/1988">
Puchar UEFA 1987/1988



</doc>
<doc id="2983581" url="https://pl.wikipedia.org/wiki?curid=2983581" title="Puchar UEFA 1986/1987">
Puchar UEFA 1986/1987



</doc>
<doc id="2983582" url="https://pl.wikipedia.org/wiki?curid=2983582" title="Puchar UEFA 1985/1986">
Puchar UEFA 1985/1986



</doc>
<doc id="2983585" url="https://pl.wikipedia.org/wiki?curid=2983585" title="Puchar UEFA 1984/1985">
Puchar UEFA 1984/1985



</doc>
<doc id="2983586" url="https://pl.wikipedia.org/wiki?curid=2983586" title="Puchar UEFA 1983/1984">
Puchar UEFA 1983/1984



</doc>
<doc id="2983588" url="https://pl.wikipedia.org/wiki?curid=2983588" title="Puchar UEFA 1982/1983">
Puchar UEFA 1982/1983



</doc>
<doc id="2983589" url="https://pl.wikipedia.org/wiki?curid=2983589" title="Puchar UEFA 1981/1982">
Puchar UEFA 1981/1982



</doc>
<doc id="2983592" url="https://pl.wikipedia.org/wiki?curid=2983592" title="Puchar UEFA 1980/1981">
Puchar UEFA 1980/1981



</doc>
<doc id="2983593" url="https://pl.wikipedia.org/wiki?curid=2983593" title="Puchar UEFA 1979/1980">
Puchar UEFA 1979/1980



</doc>
<doc id="2983596" url="https://pl.wikipedia.org/wiki?curid=2983596" title="Märta Torén">
Märta Torén

Märta Torén (ur. 21 maja 1925 w Sztokholmie, zm. 19 lutego 1957 tamże) – szwedzka aktorka filmowa i teatralna działająca w latach czterdziestych i pięćdziesiątych XX wieku.
Karierę rozpoczęła grając w przedstawieniach teatralnych, w filmach zaczęła pojawiać się w 1947 roku. Pojawiła się na okładce czasopisma "Life" z 13 czerwca 1949 roku.
Jedną z jej najbardziej istotnych ról był film "Sirocco" (1951), w którym zagrała u boku Humphreya Bogarta. Wystąpiła także w "" z Dana Andrewsem w 1952 roku.
Zmarła na białaczkę w wieku 31 lat.

</doc>
<doc id="2983597" url="https://pl.wikipedia.org/wiki?curid=2983597" title="Puchar UEFA 1978/1979">
Puchar UEFA 1978/1979



</doc>
<doc id="2983600" url="https://pl.wikipedia.org/wiki?curid=2983600" title="Puchar UEFA 1977/1978">
Puchar UEFA 1977/1978



</doc>
<doc id="2983603" url="https://pl.wikipedia.org/wiki?curid=2983603" title="Puchar UEFA 1976/1977">
Puchar UEFA 1976/1977



</doc>
<doc id="2983607" url="https://pl.wikipedia.org/wiki?curid=2983607" title="Puchar UEFA 1975/1976">
Puchar UEFA 1975/1976



</doc>
<doc id="2983608" url="https://pl.wikipedia.org/wiki?curid=2983608" title="Puchar UEFA 1974/1975">
Puchar UEFA 1974/1975



</doc>
<doc id="2983609" url="https://pl.wikipedia.org/wiki?curid=2983609" title="Puchar UEFA 1973/1974">
Puchar UEFA 1973/1974



</doc>
<doc id="2983612" url="https://pl.wikipedia.org/wiki?curid=2983612" title="Puchar UEFA 1972/1973">
Puchar UEFA 1972/1973



</doc>
<doc id="2983613" url="https://pl.wikipedia.org/wiki?curid=2983613" title="Puchar UEFA 1971/1972">
Puchar UEFA 1971/1972



</doc>
<doc id="2983616" url="https://pl.wikipedia.org/wiki?curid=2983616" title="Związek Piłkarski Irlandii Północnej">
Związek Piłkarski Irlandii Północnej



</doc>
<doc id="2983617" url="https://pl.wikipedia.org/wiki?curid=2983617" title="Łuna 18">
Łuna 18

Łuna 18 (ros. "Луна 18", tłum. Księżyc 18) – radziecka bezzałogowa sonda kosmiczna wystrzelona w ramach programu Łuna. Jej zadaniem było m.in. zebranie i dostarczanie na Ziemię próbek gruntu księżycowego.
Przebieg misji.
Sonda została wystrzelona z kosmodromu Bajkonur w Kazachstanie 2 września 1971 roku. Na orbitę wokółksiężycową została wprowadzona 6 września 1971 roku. Krążyła wokół Księżyca, realizując program badań naukowych do dnia 11 września 1971 roku. W tym czasie 54 razy okrążyła Księżyc i przeprowadzono z nią 85 sesji komunikacyjnych. W dniu 11 września przy użyciu silniczków hamujących skierowano ją w stronę powierzchni Księżyca, uległa jednak rozbiciu w miejscu o współrzędnych 3,5°N/56,5°E. W momencie uderzenia komunikacja z sondą ustała.

</doc>
<doc id="2983618" url="https://pl.wikipedia.org/wiki?curid=2983618" title="Irlandzki Związek Piłki Nożnej">
Irlandzki Związek Piłki Nożnej



</doc>
<doc id="2983620" url="https://pl.wikipedia.org/wiki?curid=2983620" title="29 Eskadra Towarzysząca">
29 Eskadra Towarzysząca

29 eskadra towarzysząca – pododdział lotnictwa Wojska Polskiego w II Rzeczypospolitej.
Formowanie i zmiany organizacyjne.
29 eskadra towarzysząca została sformowana na podstawie rozkazu Ministra Spraw Wojskowych L.dz. 4359/tjn. z dnia 19 lipca 1937 na przełomie października i listopada 1937. Powstała na lotnisku Rakowice w Krakowie, na bazie 26 eskadry towarzyszącej. Organizacyjnie weszła w skład II dywizjonu towarzyszącego 2 pułku lotniczego
Pododdział został wyposażony w samoloty towarzyszące Lublin R.XIIIC, które w maju 1939 roku wymieniono na samoloty tego samego typu, lecz w wersji „D”.
23 sierpnia 1939 zarządzona została mobilizacja jednostek grupy brązowej z wyjątkiem podgrupy 4 (wojska kolejowe). Początek mobilizacji wyznaczono na godzinę 6.00 dnia 24 sierpnia 1939 roku. Zgodnie z założeniami planu mobilizacyjnego „W” 29 eskadra towarzysząca została rozformowana, a jej personel, uzbrojenie i wyposażenie został przeznaczony na uzupełnienie 23 i 26 eskadry towarzyszącej do etatu wojennego.
Personel eskadry.
Dowódcy eskadry:
dowódcy I plutonu:
dowódca II plutonu 
pozostali

</doc>
<doc id="2983624" url="https://pl.wikipedia.org/wiki?curid=2983624" title="Wdzydze Kiszewskie">
Wdzydze Kiszewskie



</doc>
<doc id="2983628" url="https://pl.wikipedia.org/wiki?curid=2983628" title="Łuna 19">
Łuna 19

Łuna 19 (ros. "Луна" 19, tłum. Księżyc 19) – radziecka bezzałogowa sonda kosmiczna wystrzelona w ramach programu Łuna.
Przebieg misji.
Sonda została wystrzelona 28 września 1971 roku z kosmodromu Bajkonur w Kazachstanie. Po wejściu na orbitę wokółksiężycową realizowała program badań naukowych. W czasie lotu wokół Księżyca trzykrotnie przeprowadzono korektę orbity. 3 października 1972 Związek Radziecki ogłosił, że misja zbliża się do końca ze względu na zużycie systemów pokładowych spowodowane wiekiem i wpływem środowiska kosmicznego, oraz wyczerpywanie się paliwa systemu kontroli wysokości.

</doc>
<doc id="2983629" url="https://pl.wikipedia.org/wiki?curid=2983629" title="Li Mingqiang">
Li Mingqiang

Li Mingqiang (; ur. 29 września 1936 w Szanghaju) – chiński pianista i pedagog muzyczny, laureat i juror wielu konkursów pianistycznych.
Życiorys.
Młodość i wykształcenie.
Gry na fortepianie zaczął uczyć się w wieku kilku lat, a swą edukację muzyczną odbył w Szanghaju. W 1957 rozpoczął studia w Wyższej Szkole Muzycznej w Szanghaju.
W trakcie studiów osiągnął sukcesy na kilku konkursach pianistycznych:
Międzynarodowa kariera.
Po sukcesach konkursowych występował w wielu krajach Europy (w Austrii, Belgii, Bułgarii, Czechosłowacji, Danii, Finlandii, Grecji, Luksemburgu, Niemczech, Norwegii, Słowacji, Szwecji, Szwajcarii, na Ukrainie i Węgrzech), a także w Australii, na Kubie oraz w Ameryce Północnej i Azji. Przez wiele lat prowadził zajęcia w Konserwatorium Muzycznym w Szanghaju (1984–1989) i na Uniwersytecie Baptystów w Hongkongu (1994–1997), a także klasy mistrzowskie (m.in. w Uniwersytet Carnegiego i Mellonów, Uniwersytet Indiany, Uniwersytet Kalifornijski, Uniwersytet Illinois w Chicago i Uniwersytet Yale).
Był jurorem kilkudziesięciu konkursów muzycznych, m.in. Międzynarodowego Konkursu Muzycznego im. Piotra Czajkowskiego, Międzynarodowego Konkursu Pianistycznego im. Van Cliburna, Międzynarodowego Mistrzowskiego Konkursu Pianistycznego im. Artura Rubinsteina, Międzynarodowego Konkursu Pianistycznego w Hamamatsu, a także konkursów w Bukareszcie, Sydney, Paryżu, Montrealu, Santander i Szanghaju. W 1995 zasiadał w jury XIII Międzynarodowego Konkursu Pianistycznego im. Fryderyka Chopina.
Repertuar i dyskografia.
W jego repertuarze znajdują się utwory Fryderyka Chopina, Ludwiga van Beethovena, Ferenca Liszta, Johannesa Brahmsa, George'a Enescu, Siergieja Rachmaninowa, Franza Schuberta i wielu kompozytorów chińskich. Nagrał wiele płyt z muzyką wymienionych kompozytorów, między innymi dla wytwórni Electrecord.

</doc>
<doc id="2983633" url="https://pl.wikipedia.org/wiki?curid=2983633" title="Ernesto Juárez">
Ernesto Juárez

Ernesto Humberto Juárez (ur. 13 grudnia 1934 w San Miguel de Tucumán) – argentyński piłkarz grający podczas kariery na pozycji napastnika.
Kariera klubowa.
Ernesto Juárez rozpoczął karierę w klubie Ferro Carril Oeste w 1956. W 1961 przeszedł do Huracánu Buenos Aires. W 1963 miał krótki epizod w River Plate. W latach 1964–1965 był zawodnikiem Rosario Central. W 1966 ponownie grał Huracánie, w którym pożegnał się z Primera División. Ogółem w latach 1956–1966 rozegrał w lidze argentyńskiej 206 meczów, w których strzelił 40 bramek.
Kariera reprezentacyjna.
W reprezentacji Argentyny Juárez zadebiutował 15 sierpnia 1962 w wygranym 3-1 meczu o Copa Lipton z Urugwajem. W 1963 uczestniczył w Mistrzostwach Ameryki Południowej. Na turnieju w Boliwii Argentyna zajęła trzecie miejsce. Na turnieju wystąpił we wszystkich sześciu meczach z Kolumbią, Peru, Ekwadorem, Brazylią (bramka), Boliwią i Paragwajem. Ostatnim raz w reprezentacji wystąpił 16 kwietnia 1963 w przegranym 5-2 meczu o Copa Julio Roca z Brazylią. 
Ogółem w barwach "albicelestes" wystąpił w 11 meczach, w których zdobył 2 bramki.

</doc>
<doc id="2983634" url="https://pl.wikipedia.org/wiki?curid=2983634" title="San Miguel Sigüilá">
San Miguel Sigüilá

San Miguel Sigüilá – niewielka miejscowość w Gwatemali, w departamencie Quetzaltenango, położone około 16 km na północny zachód od stolicy departamentu miasta Quetzaltenango. Miasto leży w górach Sierra Madre de Chiapas, na wysokości 2484 m n.p.m. Jest zamieszkane przez ludność tubylczą posługująca się językiem mam oraz językiem kicze. Według danych szacunkowych w 2012 roku miejscowość liczyła 6 195 mieszkańców.
Gmina San Miguel Sigüilá.
Jest siedzibą władz gminy o tej samej nazwie, która jest jedną z 24 gmin w departamencie. Gmina w 2012 roku liczyła 9800 mieszkańców. 
Gmina jak na warunki Gwatemali jest bardzo mała, a jej powierzchnia obejmuje zaledwie 28 km². Ludność gminy utrzymuje się głównie z rzemiosła artystycznego (36%), handlu (28%), uprawy roli (14%), hodowli zwierząt (12%) i usług (10%). W rolnictwie dominuje uprawa kukurydzy, ziemniaków, kapusty, fasoli i kauczuku a w hodowli bydła mlecznego.
Klimat gminy jest równikowy, według klasyfikacji Wladimira Köppena, należy do klimatów tropikalnych monsunowych ("Am"), z wyraźną porą deszczową występującą od maja do października. Roczne opady zawierają się w przedziale pomiędzy 1500 a 2500 mm, natomiast średnia wieloletnia wynosi 1840 mm. Ze względu na wyniesienie nad poziom morza amplituda temperatur jest duża, minimalna temperatura oscyluje w granicach -1,0–20,0 °C. Średnioroczna temperatura wynosi pomiędzy 12 a 18 °C.

</doc>
<doc id="2983635" url="https://pl.wikipedia.org/wiki?curid=2983635" title="Alhierd Bacharewicz">
Alhierd Bacharewicz

Alhierd Bacharewicz (biał. Альгерд Бахарэвіч; ur. 1975 w Mińsku) – białoruski pisarz.
Życiorys.
Ukończył Białoruski Państwowy Uniwersytet Pedagogiczny im. Maksima Tanka, następnie pracował jako nauczyciel i dziennikarz. Od 2007 mieszka w Niemczech. Jako prozaik debiutował w 2002. Wybrane utwory Bacharewicza były tłumaczone na język niemiecki, czeski, ukraiński, bułgarski, słoweński i rosyjski. W Polsce ukazało się dwujęzyczne, polsko-białoruskie, wydanie wyboru jego opowiadań zatytułowane "Talent do jąkania się". W 2017 roku w Lublinie opublikowany „Mały leksykon medyczny według Bacharewicza” (tłumaczenie – Mira Łuksza). W 2021 roku ukazała się w Polsce jego "Sroka na szubienicy" w tłumaczeniu Igora i Jana Maksymiuków zakwalifikowana do finału Angelusa. 

</doc>
<doc id="2983637" url="https://pl.wikipedia.org/wiki?curid=2983637" title="Stożek (Beskid Niski)">
Stożek (Beskid Niski)

Stożek (852 m n.p.m.) – niewybitny szczyt w południowo-zachodniej części Beskidu Niskiego. 
Leży w tzw. Hańczowskich Górach Rusztowych, w jednym z grzbietów (prętów owego "rusztu"), który od Cigeľki przez Długi Dział (słow. "Dlhy diel"), Ostry Wierch, Białą Skałę i Wnyki ciągnie się w kierunku północno-zachodnim aż po Kamienny Wierch i Czereszenne. 
Szczyt Stożka wznosi się ok. 300 m na północny zachód nad przełęczą Prehyba. Jest zwornikiem, w którym od określonego wyżej grzbietu odgałęzia się ku zachodowi krótkie ramię, zakończone masywem Wierchu (738 m n.p.m.) nad doliną Białej Dunajcowej w Izbach.
Nazwa nawiązująca zapewne do stożkowego kształtu wierzchołka góry. W. Krygowski w latach 70. XX w. pisał jeszcze tylko o istnieniu w tym miejscu "(...) "czuby (ok. 860 m)"" o lesistych stokach. Jednak nowszy przewodnik po Beskidzie Niskim wspomina, iż mieszkańcy Izb nazywali masyw Wnyków (a więc zapewne i widoczny na nieco bliższym planie Stożek) właśnie "Stożkami".
Szczyt zarośnięty lasem, bez widoków. Nie biegnie przezeń żaden znakowany szlak turystyczny. Z tego względu rzadko odwiedzany przez turystów, chociaż jest dostępny leśną ścieżką od znaków żółtych na pobliskiej przełęczy Prehyba.

</doc>
<doc id="2983638" url="https://pl.wikipedia.org/wiki?curid=2983638" title="Google Nexus">
Google Nexus

Nexus – seria urządzeń przygotowanych przez Google we współpracy z firmami trzecimi, głównie smartfonów i tabletów (wyjątkiem jest Nexus Q), działających pod kontrolą "czystej" wersji systemu Android. Urządzenia te mają być w założeniu bardzo dobre jakościowo, zarówno jeśli chodzi o wzornictwo, jak i podzespoły.
Głównym kanałem dystrybucyjnym urządzeń tej serii, poza granicami Polski, jest sklep Google Store. Zakup bezpośrednio w nim jest niedostępny w Polsce, jednakże urządzenia te można kupić w polskich sieciach: Komputronik, RTV Euro AGD oraz u operatora telefonii komórkowej Play.
Od momentu premiery Google Pixel pod koniec 2016 roku, Hiroshi Lockheimer stwierdził, że Google nie planuje premiery kolejnych urządzeń Google Nexus.
Smartfony.
Nexus One.
Nexus One został wyprodukowany przez firmę HTC, ogłoszony pierwszym telefonem serii Nexus w styczniu 2010 r. Został wprowadzony na rynek wraz z Androidem 2.1 Eclair i został zaktualizowany, był pierwszym telefonem z systemem Android 2.2 Froyo. Szybko został zaktualizowany do Androida 2.3 Gingerbread.
Nexus S.
Drugi smartfon serii Nexus, wyprodukowany przez firmę Samsung. Został zaprezentowany po raz pierwszy w grudniu 2010, wprowadzony na rynek wraz z wersją Android 2.3 Gingerbread. W grudniu 2011 został zaktualizowany do Android 4.0 Ice Cream Sandwich, a następnie do Android 4.1 Jelly Bean w lipcu 2012.
Galaxy Nexus.
Trzeci smartfon serii Nexus, wyprodukowany przez firmę Samsung. Zaprezentowany w listopadzie 2011, zadebiutował na rynku wraz z premierą systemu Android 4.0 Ice Cream Sandwich. Został zaktualizowany do wersji Android 4.2 Jelly Bean w listopadzie 2012, a następnie w kolejnych miesiącach, aż do najnowszej dostępnej (Android 4.3 Jelly Bean).
Nexus 4.
Czwarty smartfon serii Nexus, wyprodukowany przez LG. Był pierwszym urządzeniem używającym systemu Android 4.2 Jelly Bean fabrycznie, od momentu wypuszczenia na rynek. Nexus 4 ma 4,7 calowy wyświetlacz pokryty szkłem Corning Gorilla Glass 2, oferujący rozdzielczość 1280 × 768, czterordzeniowy procesor 1,5 GHz Qualcomm Snapdragon S4 Pro, dwa aparaty cyfrowe (odpowiednio 8 i 1,3 megapiksela). Jest też pierwszym urządzeniem z serii Nexus, oferującym funkcję bezprzewodowego ładowania. Cena w USA to 299$.
Nexus 5.
Piąty smartfon serii Nexus, wyprodukowany przez LG, którego premiera odbyła się 31 października 2013. W momencie wyjścia na rynek działał pod kontrolą systemu Android 4.4 Kitkat w 2015 (5 października 2015 otrzymał aktualizację do androida 6.0 Marshmallow), ma 4.95 calowy wyświetlacz o rozdzielczości 1920x1080p o gęstości pikseli na poziomie 445 ppi. Pokryty jest szkłem IPSCorning® Gorilla® Glass 3. Ma 8 Mpx główną kamerę z wbudowaną optyczną stabilizacją obrazu 1.3 Mpx przednią kamerę do rozmów wideo i zdjęć.
Oferuje 2GB pamięci RAM oraz jest dostępny w wersjach 32 i 16GB. Polscy dystrybutorzy oferują telefon w cenie ok. 1500-1700zł. (stan na kwiecień 2014)
Nexus 6.
Szósty smartfon z serii Nexus, wyprodukowany przez Motorola. Pierwszy fablet z tej serii. Jego specyfikacja przedstawia się następująco:
W USA najtańszy wariant (32 GB pamięci) został wyceniony na 649 dolarów, co bez uwzględnienia europejskich podatków daje nam w przeliczeniu ok. 2150 zł.
Motorola chwali się przede wszystkim dużym ekranem o wysokiej rozdzielczości, szybkim ładowaniem (15 minut ładowania ma zapewnić dodatkowe 6 godzin pracy), aparatem z optyczną stabilizacją obrazu.
Nexus 5X.
Nexus 5X jest smartfonem zaprojektowanym przez LG Electronics, działającym pod kontrolą systemu Android Oreo 8.1. Jego premiera odbyła się 29 września 2015 roku.
Tablety.
Nexus 7.
Został zaprezentowany na konferencji Google I/O 27 czerwca 2012. Jest to 7-calowy tablet z wyświetlaczem 1280x800 pikseli, opracowany we współpracy z firmą ASUS. Tablet jest pierwszym urządzeniem przeznaczonym do współpracy z systemem Android 4.1, jest dostosowany do zawartości sklepu Google Play e-booków, muzyki i filmów. Miał być z założenia urządzeniem kompaktowym i tanim, aby konkurować na przykład z Kindle Fire. Cena w USA to 199$.
Nexus 7 (2013).
Nexus 7 "2" został zaprezentowany 24 lipca 2013 na śniadaniu prasowym zorganizowanym przez firmę Google. Tak jak jego poprzednik, tablet został wyprodukowany przez firmę ASUS i został de facto pierwszym urządzeniem z wersją Android 4.3. Tablet mimo identycznej wielkości wyświetlacza posiada rozdzielczość full HD (323ppi). Jest jedynym tabletem na rynku (stan na sierpień 2013) z tak dobrej jakości wyświetlaczem przy tej wielkości ekranu. Tablet posiada również szereg usprawnień zarówno w zakresie oprogramowania, jak i zastosowanych podzespołów, m.in. najnowszą wersję systemu Android, obsługę techniki Bluetooth Smart, restrykcyjne profile, a także nową, 5-megapikselową kamerę tylną, obsługę LTE, NFC, procesor Qualcomm Snapdragon 600 (1.5 GHz), głośniki stereo oraz 2 GB pamięci wewnętrznej RAM. Ponadto tablet został "odchudzony": jego wymiary to 114 × 200 x 8.65 mm. Tak jak Nexus 7 pierwszej generacji został stworzony, aby konkurować z Kindle Fire i innymi 7" tabletami, nowy tablet również miał stanąć naprzeciw iPadowi Mini oraz całemu szybko rosnącemu rynkowi tabletów przenośnych. Cena w USA to 229$.
Nexus 9.
Nexus 9 to 8,9-calowy tablet giganta z Mountain View, który na tle poprzedników wyróżniać ma się jakością wykonania. Jego zaokrąglana na bokach obudowa wykonana jest głównie z matowego tworzywa sztucznego, a cienką ramkę zrobiono ze szczotkowanego aluminium. Przedni panel pokrywa warstwa szkła Gorilla Glass 3.
Sercem tabletu jest 64-bitowa Tegra K1 z mobilnym Keplerem. Układ Nvidii wspierany jest przez 2 GB pamięci RAM, co wydaje się dość dziwne, gdyż Nexus 6 ma 3 GB RAM-u. Sprzęt dostępny będzie z 16 GB lub 32 GB wbudowanej pamięci, której nie będzie można rozszerzyć. Na pokładzie urządzenie nie zabraknie modułu Bluetooth 4.1, NFC, odbiornika GPS czy dwuzakresowego Wi-Fi w standardach a/b/g/n/ac, które będzie wspierać technologię MIMO (Multiple Input Multiple Output). Na rynku dostępna będzie również wersja tabletu, która obsługuje łączność 4G LTE (karty Nano SIM).
8,9-calowy ekran IPS LCD nowego Nexusa będzie pracować w rozdzielczości 2048 × 1536 pikseli. Google tym samym zdecydowało się przerzucić na format 4:3, co wydaje się dobrym rozwiązaniem. Aparat główny ma 8-megapikselową matrycę, a przednia kamerka ma 1,6 Mpix. W obu przypadkach dostępna ma być optyka o jasności f/2.4. Z tyłu można znaleźć też pojedynczą diodę doświetlającą, która również ma srebrną obwódkę. Świetnym dodatkiem są głośniki stereo na przednim panelu, które wykorzystują technologię HTC BoomSound.
Google Nexus 9 w przedsprzedaży na amerykańskim rynku pojawi się już 17 października 2014, a do sprzedaży trafi 3 listopada 2014. Podstawowa wersja urządzenia z 16 GB pamięci ma kosztować 399 dol., a model z 32 GB pamięci będzie droższy o 80 dol. Wariant z LTE (32 GB pamięci) ma rynku ma pojawić się w cenie 599 dol. (model w kolorze piaskowym nie będzie dostępny od razu). Do Nexusa 9 można dokupić będzie również etui z wbudowaną klawiaturą, która ma złącze magnetyczne.
Nexus 10.
Jest 10-calowym tabletem od firmy Samsung wprowadzonym na rynek pod koniec października 2012. Jego wyświetlacz ma przekątną 10,1 cala i rozdzielczość 2560×1600 pikseli, 16 lub 32 GB pamięci, Android 4.2, procesor dwurdzeniowy 1.7 GHz, Exynos 5. Cena w USA to 399$.
Urządzenia służące do "streamowania" danych.
Nexus Q.
Urządzenie multimedialne, oparte na systemie Android i zintegrowane z usługą Google Play, dostępne tylko w USA. Po serii negatywnych opinii, został wycofany w celu ulepszenia. Nexus Q kształtem przypominał kulę z kolorowymi diodami LED okrążającymi całą bryłę. Według konsumentów, Nexus Q był za drogi w porównaniu do oferowanych możliwości, jakimi było przesyłanie mediów z urządzenia z Androidem do telewizora, do którego kula została wcześniej podłączona, dlatego też Google zaprzestał produkcji krótko po premierze urządzenia.
Chromecast.
Google Chromecast jest urządzeniem, a właściwie modemem zaprezentowanym 24 lipca 2013, który podłącza się do odbiornika TV, dzięki czemu można oglądać treści z urządzeń mobilnych na dużym ekranie. Chromecast, mimo nazwy pochodzącej od przeglądarki Chrome, tak naprawdę bazuje na systemie Android. Aby korzystać z jego możliwości, należy podłączyć urządzenie, które wielkością przypomina popularne pendrive'y, do wejścia HDMI w telewizorze. Następnie modem łączy się ze smartfonem z systemem Android lub iOS. Potem użytkownik wybiera treść i współdzieli ją z telewizorem. Co ważne, telefon lub tablet nie tylko jest przekaźnikiem multimediów, a także pilotem, co pozwala na korzystanie z urządzenia do innych celów. Aplikacje, które współpracują z Chromecastem to Pandora, Netflix, Youtube, Treści Google Play i oczywiście standardowe aplikacje takie jak Galeria czy wideo zapisane na telefonie lub tablecie. Możliwy jest również streaming multimediów z przeglądarki Chrome (funkcja: Przesyłaj...). Mimo braku fizycznego podobieństwa, Chromecast utożsamiany jest ze swoistą ewolucją Nexusa Q. Na razie urządzenie dostępne jest tylko w Stanach, a jego cena wynosi 35$ (stan na kwiecień 2013).

</doc>
<doc id="2983639" url="https://pl.wikipedia.org/wiki?curid=2983639" title="Karol Żuławski">
Karol Żuławski

Karol Franciszek Ksawery Szeliga Żuławski (ur. 13 października 1845 w Limanowej, zm. 3 grudnia 1914 w Krakowie) – polski lekarz psychiatra, profesor psychiatrii Uniwersytetu Jagiellońskiego, prezes Towarzystwa Lekarskiego Krakowskiego.
Syn Leona Hermenegildusa Żuławskiego i Karoliny Henrietty Ekhan. Ukończył gimnazjum we Lwowie, następnie studiował na Uniwersytecie Jagiellońskim, uzyskując tytuł doktora wszech nauk lekarskich w 1870 roku. Od 1877 sekundariusz w oddziale obłąkanych, epileptyków i pokąsanych przez psy wściekłe w Szpitalu św. Ducha, którego prymariuszem był Gustaw Neusser. W 1879 oddział przeniesiono do Szpitala św. Łazarza. W 1886 habilitował się jako docent psychiatrii, a w 1897 został mianowany profesorem nadzwyczajnym tytularnym psychiatrii na Uniwersytecie Jagiellońskim. Był właścicielem prywatnego zakładu dla nerwowo chorych przy ul. Długiej 83 w Krakowie. Jego pacjentem był m.in. Stanisław Wyspiański i Teodora Matejkowa, żona Jana Matejki.
Żonaty z Władysławą Ludwiką Heleną Sikorską (1847–1911), mieli siedmioro dzieci: Włodzimierza, Marię, Leona, Józefa, Annę, Helenę i Zygmunta.
Pochowany jest na Cmentarzu Rakowickim w grobowcu rodzinnym (kwatera Ra).

</doc>
<doc id="2983640" url="https://pl.wikipedia.org/wiki?curid=2983640" title="Betel (miasto biblijne)">
Betel (miasto biblijne)

Betel (hebr. בֵּית אֵל, dosł. „Dom Boga”) – miasto biblijne, należące do pokolenia Efraima, utożsamiane z miejscowością Bajtin nieopodal Jerozolimy.
Lokalizacja.
Według Księgi Jozuego (Joz 16,1–4) Betel był położony na pograniczu obszaru należącego do pokolenia Efraima. Współcześnie jest identyfikowany z miejscowością Bajtin, zlokalizowaną na skrzyżowaniu szlaków około 18 km na północ od Jerozolimy.
Badania archeologiczne.
Badania archeologiczne na obszarze, gdzie było położone starożytne miasto Betel, rozpoczęły się w 1934 roku. Ekspedycje archeologiczne pod kierunkiem Williama F. Albrighta i Jamesa L. Kelsa pracowały również w późniejszych latach – 1954, 1957, 1960. Najstarsza warstwa archeologiczna datowana jest na XXI wiek p.n.e. Znaleziono w niej kilka odłamków ceramiki. W młodszej warstwie z epoki brązu I odkryto pozostałości domostw i „wyżyny” – podwyższenia do składania ofiar. Na środkowy brąz II datowane jest powstanie najstarszych murów miejskich. Z późnego brązu pochodzą domostwa, w których znaleziono lokalną i importowaną ceramikę. Ostatnia warstwa z tej epoki zawiera ślady po spaleniu miasta w drugiej połowie I tysiąclecia p.n.e.
W najstarszej warstwie z epoki żelaza znaleziono pozostałości po ubogich domach. W warstwie, datowanej na X wiek p.n.e., znajdują się ślady po umocnieniach, które były modernizowane w późniejszych VIII i VII wiekach p.n.e. Fortyfikacje przyczyniły się do wznoszenia budynków mieszkalnych o wyższym standardzie. Ostatnia warstwa nosi ślady całkowitego zniszczenia miasta w VI wieku p.n.e. W okresie hellenistycznym osadnictwo na obszarze Betel odrodziło się i z różnym nasileniem trwało w czasach rzymskich i bizantyjskich.
Historia.
Najstarsze wzmianki o Betel zostały zawarte w Księdze Rodzaju (Rdz 13,3–4) w kontekście postawienia przez Abrahama ołtarza w pobliżu miejscowości oraz (Rdz 28,10–22) snu Jakuba, który na znak przymierza z Bogiem miał nadać miejscu nazwę „Betel”. Księga Sędziów (Sdz 1,2–26) podaje, że w wyniku wojny Jozuego z Kanaanem Betel został zajęty przez potomków Józefa. W tejże księdze (Sdz 20,26) wspomniano o istnieniu w Betel miejsca kultu, gdzie Debora (Sdz 4,5), a później Samuel (1 Sm 7,16) wydawali sądy. Prawdopodobnie kult w Betel miał metrykę sięgającą czasów pierwszych Patriarchów. Budowa świątyni jerozolimskiej przyczyniła się do osłabienia znaczenia religijnego Betel, dopiero po rozpadzie królestwa Izraela odrodził się. Za panowania Jeroboama według 1 Księgi Królewskiej (1 Krl 12,29) w Betel wzniesiono świątynię. 2 Księga Kronik (2 Krn 13,9) wzmiankuje o zajęciu Betel przez króla judzkiego Abiasza i następnym przejęciu władzy w mieście przez króla izraelskiego Baszę.
Betel został złupiony w 721 roku p.n.e. na skutek wojen Izraela z Asyrią. W 587 roku p.n.e. miasto zniszczyli Babilończycy. Według Księgi Nehemiasza (Ne 11,31) zostało zasiedlone po zakończeniu niewoli babilońskiej. W II wieku p.n.e. Betel według 1 Księgi Machabejskiej (1 Mch 9,50) został umocniony przez Bakchidesa. Józef Flawiusz w swojej "Wojnie żydowskiej" (IV, 551) wzmiankował o całkowitym zniszczeniu miasta przez wojska rzymskiego wodza Wespazjana.

</doc>
<doc id="2983646" url="https://pl.wikipedia.org/wiki?curid=2983646" title="Wzór soczewkowy">
Wzór soczewkowy



</doc>
<doc id="2983648" url="https://pl.wikipedia.org/wiki?curid=2983648" title="Beit El">
Beit El



</doc>
<doc id="2983649" url="https://pl.wikipedia.org/wiki?curid=2983649" title="Jovis Tholus">
Jovis Tholus

Jovis Tholus to wulkan na powierzchni Marsa, znajdujący się na północnej półkuli, na wschód od wulkanu tarczowego Olympus Mons, na północny zachód od wulkanu Ascraeus Mons, na południe od wulkanu Alba Patera, a na północ od wulkanu Pavonis Mons. Na zachód od góry Jovis Tholus znajdują się uskoki Ulysses Fossae, a na północ Olympica Fossae z większym zespołem uskoków Ceraunius Fossae.
Góra została odkryta w 1973 roku. Średnica jej podstawy osiąga 58 km, jednak inne źródła podają wielkość podstawy jako 80 km × 60 km. Na wierzchołku znajduje się nieregularny krater tworzący wielostopniową kalderę (złożoną z 5 kraterów w różnym wieku) o średnicy 40 km. Przypuszcza się, że wulkan osiąga wysokość 2 km ponad okolicznym terenem. Wiek wulkanu szacuje się na 2,3 do 3,5 miliardów lat.
Okolice wulkanu otoczone są strumieniami zastygłej lawy pokrywającymi starsze utwory, wskazującymi na późniejszą aktywność wulkaniczną.

</doc>
<doc id="2983651" url="https://pl.wikipedia.org/wiki?curid=2983651" title="Marcos Sánchez">
Marcos Sánchez

Marcos Aníbal Sánchez Mullins (ur. 23 grudnia 1989 w mieście Panama) – panamski piłkarz występujący na pozycji ofensywnego pomocnika, obecnie zawodnik Tauro FC.
Kariera klubowa.
Sánchez rozpoczynał swoją karierę jako osiemnastolatek w skromnym klubie z jednej z niższych lig, Navy Bay z siedzibą w mieście Colón, a w późniejszym czasie przeszedł do stołecznego Tauro FC. W jego barwach w 2009 roku zadebiutował w Liga Panameña de Fútbol i wówczas także, w jesiennych rozgrywkach Clausura 2009, zdobył ze swoją drużyną wicemistrzostwo kraju. Kilka miesięcy później, w sezonie Apertura 2010, wywalczył za to z Tauro swoje pierwsze mistrzostwo Panamy. Sukces ten powtórzył we wiosennych rozgrywkach Clausura 2012. W lutym 2013 na zasadzie rocznego wypożyczenia zasilił amerykański zespół D.C. United, zostając pierwszym Panamczykiem w historii klubu. W Major League Soccer zadebiutował 2 marca 2013 w przegranym 0:2 meczu z Houston Dynamo; ostatecznie w barwach ekipy z Waszyngtonu rozegrał dziewięć spotkań, nie zdobywając gola, a w maju tego samego roku władze United zdecydowały się skrócić jego wypożyczenie. Po powrocie do Tauro, w sezonie Apertura 2013, zanotował swój trzeci tytuł mistrza Panamy.
Wiosną 2014 Sánchez został zawodnikiem wenezuelskiej drużyny Deportivo Táchira z siedzibą w San Cristóbal. W tamtejszej Primera División zadebiutował 12 stycznia 2014 w wygranym 1:0 spotkaniu z Deportivo La Guaira.
Kariera reprezentacyjna.
W 2010 roku Sánchez znalazł się w ogłoszonym przez szkoleniowca Jorge Dely Valdésa składzie reprezentacji Panamy U-23 na Igrzyska Ameryki Środkowej i Karaibów, gdzie rozegrał dwa mecze, lecz turniej zaraz po fazie wstępnej został przerwany przez CONCACAF. Rok później został powołany na turniej kwalifikacyjny do Igrzysk Olimpijskich w Londynie. Tam wystąpił we wszystkich pięciu spotkaniach, ani razu nie wpisując się na listę strzelców, zaś Panamczycy zdołali wygrać rundę wstępną, jednak we właściwych kwalifikacjach odpadli w fazie grupowej i nie dostali się na olimpiadę.
W 2011 roku Sánchez został powołany przez selekcjonera Julio Césara Dely Valdésa na turniej Copa Centroamericana, podczas którego 14 stycznia w wygranym 2:0 meczu z Belize zadebiutował w seniorskiej reprezentacji Panamy. W tych rozgrywkach rozegrał jeszcze dwa spotkania, a jego drużyna zajęła ostatecznie trzecie miejsce. W 2013 roku ponownie znalazł się w składzie na Copa Centroamericana; tym razem Panamczycy spisali się gorzej niż dwa lata wcześniej, zajmując dopiero piątą lokatę, zaś on sam wystąpił we wszystkich trzech meczach od pierwszej do ostatniej minuty i 22 stycznia, w zremisowanym 1:1 spotkaniu fazy grupowej z Hondurasem strzelił premierowego gola w reprezentacji. W tym samym roku został powołany na Złoty Puchar CONCACAF, gdzie pełnił rolę kluczowego zawodnika swojej kadry, rozgrywając wszystkie sześć meczów w pełnym wymiarze czasowym, zaś jego zespół zdołał dotrzeć aż do finału. Brał również udział w nieudanych ostatecznie dla Panamczyków eliminacjach do Mistrzostw Świata 2014, podczas których jedenastokrotnie pojawiał się na boisku.

</doc>
<doc id="2983652" url="https://pl.wikipedia.org/wiki?curid=2983652" title="69 Eskadra Towarzysząca">
69 Eskadra Towarzysząca

69 eskadra towarzysząca – pododdział lotnictwa Wojska Polskiego II RP.
69 eskadra towarzysząca została sformowana na podstawie rozkazu Ministra Spraw Wojskowych L.dz. 4359/tjn. Og–Org z dnia 19 lipca 1937 roku.
Eskadra została zorganizowana na przełomie października i listopada 1937 roku, na lotnisku Skniłów pod Lwowem, na bazie trzecich plutonów 63 i 66 eskadry towarzyszącej.
23 sierpnia 1939 roku zarządzona została mobilizacja jednostek grupy brązowej z wyjątkiem podgrupy 4 (wojska kolejowe). Początek mobilizacji wyznaczono na godzinę 6.00 dnia 24 sierpnia 1939 roku. Zgodnie z założeniami planu mobilizacyjnego „W” 69 eskadra towarzysząca została rozformowana, a jej personel, uzbrojenie i wyposażenie został przeznaczony na uzupełnienie 63 i 66 eskadry towarzyszącej do etatu wojennego.
Personel eskadry.
dowódca I plutonu:
dowódca II plutonu:

</doc>
<doc id="2983653" url="https://pl.wikipedia.org/wiki?curid=2983653" title="Ferrante Gonzaga">
Ferrante Gonzaga

Ferrante Gonzaga (ur. 28 stycznia 1507 w Mantui, zm. 15 listopada 1557 w Brukseli) – włoski kondotier, hrabia Guastalli i wicekról Mediolanu.
Życiorys.
Był synem Franciszka II Gonzagi i Izabeli d'Este. W młodości został przeznaczony do kariery wojskowej – walczył m.in. w Hiszpanii, a następnie został wcielony do armii cesarskiej Karola V. W 1539 roku zakupił hrabstwo w Guastalli. Z rekomendacji cesarza, Ferrante został w 1546 wicekrólem Mediolanu. Stało się to wbrew Pawłowi III, który oczekiwał, że na to stanowisko zajmie jego wnuk, a zarazem zięć Karola V, Ottavio Farnese. Papież był temu, tym bardziej przeciwny, że Gonzagowie byli wrogami rodu Farnese. W tym samym roku zrodził się ostry konflikt pomiędzy Gonzagą a synem papieża, Pierluigim Farnese. Wynikał on nie tylko z wrogości pomiędzy rodami, ale także z niebezpiecznego i autokratycznego stylu rządzenia władcy, sąsiadującej z Mediolanem, Parmy. Gonzaga usiłował namówić cesarza, na wydanie zgody na siłowe usunięcie papieskiego syna, którą otrzymał jednak dopiero 31 maja 1547. Władca Mediolanu zorganizował spisek i 10 września doprowadził do zamordowania Pierluigiego.
Dwa lata później, w celu zawiązania korzystnych sojuszy, Paweł III chciał oddać Parmę Karolowi V, odzyskując Piacenzę na rzecz Państwa Kościelnego. Panujący w Parmie, Ottavio Farnese nie chciał na to przystać, więc sprzymierzył się z Ferrante Gonzagą i bezskutecznie usiłował odbić księstwo siłą. Krótko po elekcji nowego papieża, wybuchł otwarty konflikt pomiędzy Ottaviem a Juliuszem III. Doprowadziło to także do wojny pomiędzy Walezjuszami i Habsburgami. Ferrante Gonzaga stanął wówczas na czele wojsk cesarskich, które wraz z wojskami papieskimi przeciwstawiły się Francji. Konflikt ostatecznie zakończył się porażką połączonych armii Juliusza III i Karola V, a papież musiał podpisać niekorzystny pokój (1552). W 1554 roku Gonzaga został odwołany ze stanowiska wicekróla Mediolanu. Trzy lata później uczestniczył w bitwie pod Saint-Quentin, podczas której spadł z konia i w konsekwencji zmarł.
W 1534 ożenił się z Isabellą di Capua i miał z nią co najmniej troje dzieci: Cesarego i dwóch kardynałów Francesca i Giana Vincenzo. Po śmierci Ferrante, władzę w Guastalli przejął jego najstarszy syn Cesare Gonzaga.

</doc>
<doc id="2983654" url="https://pl.wikipedia.org/wiki?curid=2983654" title="Okończyk diamentowy">
Okończyk diamentowy



</doc>
<doc id="2983655" url="https://pl.wikipedia.org/wiki?curid=2983655" title="Okoń tarczowy">
Okoń tarczowy



</doc>
<doc id="2983657" url="https://pl.wikipedia.org/wiki?curid=2983657" title="Zond 7">
Zond 7

Zond 7 (ros. "Зонд 7") – kolejny bezzałogowy lot radzieckiego statku kosmicznego Sojuz 7K-Ł1 w ramach programu Zond. Statki tego typu miały posłużyć do przyszłych załogowych lotów księżycowych (nigdy niezrealizowanych).
Cel misji.
Sonda wystrzelona z zadaniem okrążenia Księżyca i powrotu na Ziemię. Realizacja programu zbliżonego do programu sondy Zond 6, która zbliżyła się do Księżyca na odległość 2420 km. Sonda została wyposażona w precyzyjną aparaturę fotograficzną umożliwiającą wykonanie wyraźnych, barwnych zdjęć powierzchni Księżyca i Ziemi.
Przebieg misji.
Sonda Zond 7 wystartowała 7 sierpnia 1969 roku z kosmodromu Bajkonur w Kazachstanie. Po dotarciu do Księżyca na odległość około 1230 km w dniu 11 sierpnia 1969 roku rozpoczęła lot w kierunku Ziemi.
Pierwszy seans fotograficzny.
8 sierpnia 1969 roku w godzinach od 6:52 do 7:26 aparatura fotograficzna na pokładzie statku wykonała z odległości około 70 000 km od Ziemi pierwsze kolorowe zdjęcia. Zostało jej nadane takie usytuowanie, że oś główna aparatury fotograficznej wskazywała na środek tarczy Ziemi. Statek znajdował się w zenicie nad Morzem Kaspijskim.
Drugi seans fotograficzny.
Również kolorowe zdjęcia zostały wykonane 11 sierpnia 1969 roku, seans rozpoczął się o godzinie 3:28 z odległości około 10 000 km od powierzchni Księżyca. Na barwnych zdjęciach Ocean Burz ma barwę szarawo-brunatną z zielonym połyskiem. Pozostała część powierzchni Księżyca, jaśniejąca w słonecznym blasku jest szaro-żółta.
Trzecia sesja fotograficzna.
Trzeci seria zdjęć została rozpoczęta w godzinę po zakończeniu drugiej – na kilka minut przed wejściem próbnika w cień radiowy Księżyca. Oś główna aparatury znów została skierowana na środek tarczy Ziemi. Początek wykonywania zdjęć miał miejsce w chwili, gdy Zond 7 znajdowała się 2000 km od powierzchni Księżyca. Fotografowanie trwało do chwili znalezienia się sondy w peryselenium. Na zdjęciach widać fragmenty drugiej strony Srebrnego Globu. Oprócz obrazów Księżyca została sfotografowana Ziemia na tle horyzontu księżycowego.
Powrót na Ziemię.
Sonda prawidłowo weszła w atmosferę i to tak dokładnie, że wylądowała 14 sierpnia 1969 roku na południe od miasta Kustanaj w Kazachstanie, niecałe 50 km od wyznaczonego punktu.
Przez cały czas lotu sonda nie miała żadnej awarii. Jednak jej lot miał miejsce w sierpniu 1969 roku, a więc w miesiąc po tym, kiedy Neil Armstrong stanął na Księżycu. W związku z tym lot radzieckiej sondy nie miał wartości propagandowej.

</doc>
<doc id="2983659" url="https://pl.wikipedia.org/wiki?curid=2983659" title="Katastrofa Mi-8 w Jakucji">
Katastrofa Mi-8 w Jakucji

Katastrofa śmigłowca Mi-8 w Jakucji – doszło do niej 2 lipca 2013, w górzystym terenie, 66 km na północno-zachodni kierunek od miejsca startu. Śmigłowiec należący do linii Polar Airlines wystartował z regionalnego portu lotniczego w miejscowości Dieputatskij w kierunku wsi Kazacze. Na pokładzie było trzech członków załogi i 25 pasażerów (w tym 11 dzieci). Katastrofę przeżyło trzech członków załogi i 12-letni chłopiec.

</doc>
<doc id="2983660" url="https://pl.wikipedia.org/wiki?curid=2983660" title="Octantis Mons">
Octantis Mons

Octantis Mons – góra na Marsie. Nazwa "Octantis Mons" pochodzi od zaburzenia albedo i została zatwierdzona przez Międzynarodową Unię Astronomiczną w 1991 roku. Góra ma średnicę 19,09 km.

</doc>
<doc id="2983661" url="https://pl.wikipedia.org/wiki?curid=2983661" title="Jorge Hugo Fernández">
Jorge Hugo Fernández

Jorge Hugo Fernández (ur. 24 lutego 1942 w Buenos Aires) – argentyński piłkarz grający podczas kariery na pozycji pomocnika.
Kariera klubowa.
Jorge Hugo Fernández rozpoczął karierę w River Plate w 1961. W 1962 przeszedł do lokalnego rywala - Atlanty. W 1968 był zawodnikiem Boca Juniors, by po roku powrócić do Atlanty. Ogółem w latach 1962-1969 rozegrał w lidze argentyńskiej 207 mecze, w których strzelił 53 bramki. W latach 1970-1973 był zawodnikiem kolumbijskiego Atlético Nacional. Z Atlético Nacional zdobył mistrzostwo Kolumbii w 1973. Ogółem w lidze kolumbijskiej rozegrał 157 meczów, w których zdobył 45 bramek.
Kariera reprezentacyjna.
W reprezentacji Argentyny Fernández zadebiutował 10 marca 1963 w wygranym 4-2 meczu z Kolumbią w Mistrzostwach Ameryki Południowej. W 11 min. zdobył drugą bramkę dla "albicelestes". Na turnieju w Boliwii Argentyna zajęła trzecie miejsce. Na turnieju wystąpił w trzech meczach z Kolumbią, Boliwią i Paragwajem. Czwarty i ostatni raz w reprezentacji wystąpił 8 listopada 1967 w przegranym 1-3 towarzyskim meczu z Chile.

</doc>
<doc id="2983663" url="https://pl.wikipedia.org/wiki?curid=2983663" title="Ryszard Wrzos">
Ryszard Wrzos

Ryszard Wrzos (ur. 10 grudnia 1932 w Warszawie) – polski piłkarz grający na pozycji obrońcy, trener. Wieloletni zawodnik Odry Opole.
Kariera piłkarska.
Ryszard Wrzos karierę piłkarską rozpoczął na początku lat 50. w Pafawagu Wrocław. Potem, w 1955 roku przeniósł się do Odry Opole.
Ryszard Wrzos w ekstraklasie zadebiutował dnia 18 marca 1956 roku w wygranym u siebie meczu ze Stalą Sosnowiec (5:1). Przez prawie dziesięć sezonów rozegranych w Opolu Ryszard Wrzos stanowił o sile defensywy "Niebiesko-Czerwonych" pod wodzą trenerów: Teodora Wieczorka i Artura Woźniaka. W sezonie 1960 był wraz z drużyną bliski zdobycia mistrzostwa Polski, ale ostatni mecz z Gwardią Warszawa drużyna "Niebiesko-Czerwonych" przegrała 0:2 i ostatecznie w tabeli zajęła 4.miejsce w lidze. W sezonie 1963/1964 wraz z drużyną odniósł największe sukcesy w historii klubu: 3.miejsce w ekstraklasie, półfinał Pucharu Intertoto.
Ryszard Wrzos karierę piłkarską zakończył w 1964 roku. W ekstraklasie rozegrał ok. 150 meczów.
Kariera trenerska.
Po zakończeniu kariery piłkarskiej Ryszard Wrzos rozpoczął karierę trenerską. Trenował m.in. Odrę Opole, dwukrotnie Resovię (w latach 1969 i 1980-1981), Chemik Kędzierzyn-Koźle, Stilon Gorzów Wielkopolski.

</doc>
<doc id="2983665" url="https://pl.wikipedia.org/wiki?curid=2983665" title="Bernard Bzdawka">
Bernard Bzdawka

Bernard Paweł Bzdawka pseud.: „Siekiera”, „Płotka” (ur. 14 sierpnia 1916 w Orlinku, zm. 4 września 1983 w Poznaniu) – podporucznik piechoty Wojska Polskiego, cichociemny.
Życiorys.
Przed II wojną światową.
Bernard Bzdawka ukończył Państwowe Gimnazjum im. Bolesława Krzywoustego w Nakle nad Notecią. Był harcerzem, zastępowym w I Drużynie Harcerskiej im. Tadeusza Kościuszki w Nakle. W latach 1934–1938 studiował na kierunku historia i geografia Wydziału Humanistycznego Uniwersytetu Poznańskiego. W 1938 roku uzyskał dyplom magistra filozofii z prawem nauczania historii w szkołach średnich. Od listopada 1938 roku do czerwca 1939 roku pracował jako nauczyciel geografii w państwowym gimnazjum mechanicznym w Białymstoku.
II wojna światowa.
10 września 1939 roku został powołany na dywizyjny kurs podchorążych rezerwy piechoty przy 77 pułku piechoty w Lidzie. 23 września przekroczył granicę polsko-litewską z Ośrodkiem Zapasowym 19 Dywizji Piechoty i został internowany na Litwie, gdzie był więziony do lipca 1940 roku. Po zajęciu Litwy przez ZSRR został wywieziony do łagru Pawliszczew Bor. Po zawarciu układu Sikorski-Majski w sierpniu 1941 roku wstąpił do Armii Polskiej tworzonej na terenach Związku Radzieckiego. Uczył się w Szkole Podchorążych przy 5 Kresowej Dywizji Piechoty, z którą (w 13 pułku piechoty) przebył przez Iran, Irak, Palestynę, Związek Południowej Afryki do Wielkiej Brytanii (w lutym 1943 roku). Został tam przydzielony do Sekcji Dyspozycyjnej Sztabu Naczelnego Wodza.
Jako kandydat na cichociemnego został przeszkolony ze specjalnością w radiotelegrafii, m.in. w Ośrodku Wyszkoleniowym Sekcji Dyspozycyjnej Oddziału Specjalnego Sztabu Naczelnego Wodza w Polmont. Był także uczestnikiem brytyjskiego taktycznego kursu łączności oraz kursów: spadochronowego, walki konspiracyjnej i odprawowego w Audley End (brytyjskie oznaczenie STS 43). 1 marca 1944 roku został awansowany na podporucznika i zaprzysiężony 6 lipca 1944 roku w stacji wyczekiwania nieopodal Głównej Bazy Przerzutowej w Latiano pod Brindisi we Włoszech. . 
Skoczył na spadochronie do Polski z samolotu „Liberator” KG-994 "R" w nocy z 22 na 23 listopada 1944 roku w operacji lotniczej „Kazik 1” (ekipa LXII). Zrzut przejęła placówka odbiorcza „Wilga”, koło wsi Szczawa. Razem z nim skoczyli Cichociemni: ppor. Przemysław Bystrzycki, mjr Adam Mackus, ppor. Stanisław Mazur, mjr Kazimierz Raszplewicz, por. Marian Skowron. Po skoku pozostawał w dyspozycji Komendy Okręgu Kraków AK. W oczekiwaniu na ostateczny przydział pełnił funkcję instruktora w 2. kompanii I baonu 1 pułku strzelców podhalańskich AK do połowy stycznia 1945 roku. 13 stycznia 1945 roku walczył z Niemcami w okolicach Szczawy jako dowódca sekcji granatników.
Po wojnie.
1 maja 1945 roku osiedlił się w Poznaniu. Rozpoczął pracę w Spółdzielni „Kupiec” jako księgowy pod nazwiskiem Bernard Płotka. 26 listopada 1945 roku został aresztowany przez Wojewódzki Urząd Bezpieczeństwa Publicznego w Poznaniu pod zarzutem przynależności do organizacji WiN. Był przesłuchiwany m.in. przez oficera śledczego WUBP w Poznaniu chor. Mariana Grześkowiaka. 5 lutego 1946 roku został osadzony w więzieniu przy ul. Młyńskiej 1 w Poznaniu. Został oskarżony o to, że od września 1945 roku: "„(...) był członkiem nielegalnego związku „Wolność i Niezawisłość” mającego na celu obalenie demokratycznego ustroju Państwa Polskiego. Praca jego w związku „WiN” polegała na słuchaniu komunikatów radiostacji zagranicznej, które w zestawieniach tygodniowych oddawał „Piotrusiowi”. Jako członek byłego AK nie ujawnił się, lecz posługiwał się dokumentami z czasów okupacji na fałszywe nazwisko Płotka Bernard do dnia aresztowania (...).”"
W wyniku rozprawy jawnej w dniu 26 lipca 1946 roku przed Wojskowym Sądem Rejonowym w Poznaniu (któremu przewodniczył kpt. Adolf Słowik), Bzdawka nie przyznał
się do winy. Z jego zeznań: "odnośnie celów organizacji „WiN” jestem przekonany, że nie miała ona na celu obalenia obecnego ustroju Polski za pomocą siły (..). W swych komunikatach „WiN” nie krytykował manifestu jako takiego, lecz wykazywał złe i błędne wykonywanie niektórych jego założeń. (...) nabrałem przekonania, że (...) chciał być organizacją najzupełniej niezależną od kogokolwiek z zagranicy. Prasa „WiN”-u miała na celu przekonać tych członków byłej „AK”, którzy nadal pozostali w konspiracji a nie mieli zaufania do prasy legalnej, przy czym podkreślić chcę, że prasa „WiN-u” szła w tym samym kierunku co legalna. Żadnego przyrzeczenia ani też (...) przysięgi nie składałem."
Na podstawie art. 1. Dekretu o ochronie Państwa Bzdawka skazany został na karę 2 lat więzienia, jednak 31 lipca 1946 roku został zwolniony z więzienia.
W latach 1947–1948 pracował jako księgowy w Liniach Żeglugowych „Gal” w Gdyni. Jednocześnie, w latach 1946–1951 studiował na Wydziale Prawa Uniwersytetu Poznańskiego. W 1951 roku otrzymał tytuł magistra nauk ekonomiczno-politycznych. W okresie 1949–1951 był zatrudniony na stanowisku księgowego w Centrali Handlowej Przemysłu Skórzanego w Poznaniu, a później (w latach 1951–1966) w Zegarmistrzowskiej Złotniczo-Optycznej Spółdzielni Pracy na stanowisku głównego księgowego.
W latach 50. XX wieku był ponownie rozpracowywany był przez UB i SB, m.in. w związku z organizacją I Zjazdu Cichociemnych w Poznaniu. Formalnie dołączono go do tej sprawy 8 maja 1958 roku, w konsekwencji wykazania przez niego wrogiego stosunku do władzy ludowej w czasie przeprowadzonej z nim rozmowy przez funkcjonariusza służb bezpieczeństwa. Najprawdopodobniej odmówił wtedy współpracy ze służbą bezpieczeństwa przeciwko Przemysławowi Bystrzyckiemu. 
W latach 1966–1974 pracował w Poznańskim Przedsiębiorstwie Produkcji Leśnej „Las” jako księgowy, a w latach 1974–1978 jako główny księgowy w Poznańskich Restauracjach Dworcowych „Wars”.
Po śmierci w 1983 roku został pochowany na cmentarzu parafii Matki Bożej Częstochowskiej w Poznaniu.
Życie rodzinne.
Bernard Bzdawka był synem Pawła, rolnika, i Anny z domu Wysockiej. W 1947 roku ożenił się z Janiną Gallas (ur. w 1923 roku), z którą miał troje dzieci: Andrzeja (ur. w 1948 roku), Tomasza (ur. w 1950 roku) i Ewę (ur. w 1953 roku).

</doc>
<doc id="2983666" url="https://pl.wikipedia.org/wiki?curid=2983666" title="Zwężenie przełyku">
Zwężenie przełyku

Zwężenie przełyku (łac. "stenosis oesophagi", ang. "esophageal stricture") – zmniejszenie średnicy przełyku powodujące utrudnienie połykania pokarmów.
Definicja.
Zwężenie przełyku jest to sytuacja kliniczna, w której w przebiegu łagodnych zmian w obrębie przełyku występuje dysfagia. 
Etiologia.
Podczas leczenia uszkodzenia ściany przełyku dochodzi do gojenia się uszkodzonej ściany przełyku, jednakże tworząca się koncentryczna blizna zwęża jego światło i utrudnia pasaż pokarmów. Najczęstszą przyczyną zwężenia przełyku jest choroba refluksowa przełyku.
Pozostałe przyczyny to: 
Obraz kliniczny.
Obraz kliniczny zależny jest od stopnia zwężenia. Ponieważ wielu chorych adaptuje się do powoli narastającego dyskomfortu przy przełykaniu należy zadać szczegółowe pytania uwzględniające następujące problemy:
Rozpoznanie.
Podejrzenie rozpoznania zwężenia przełyku stawiamy na podstawie wywiadu. Szczególną uwagę należy zwrócić czy występuje utrudnione połykania pokarmów płynnych, stałych, czy też obydwu rodzajów, na długość trwania objawów, tempo ich narastania. Ważnym objawem jest dłuższy czas trwania posiłków związany z nieświadomym dokładniejszym ich przeżuwaniem.
Badaniami dodatkowymi są zdjęcie rentgenowskie przełyku z kontrastem barytowym, tomografia komputerowa oraz panendoskopia.
W diagnostyce różnicowej należy uwzględnić w pierwszym rzędzie chorobę nowotworową złośliwą, a także gałkę histeryczną oraz ból w klatce piersiowej związany z układem sercowo-naczyniowym.
Leczenie.
Leczenie polega na endoskopowym poszerzaniu przełyku za pomocą sond o różnej średnicy (typu Edera-Puestova, Mahoneya, Savary'ego oraz rozwieracz balonowy). W zwężeniach po radioterapii stosuje się protezy samorozprężalne i termoplastyczne. W skrajnych przypadkach konieczna jest gastrostomia, częściowa resekcja z rekonstrukcją przełyku (uzupełnienie ciągłości przełyku wstawką z uszypułowanej części jelita cienkiego bądź grubego), rezygnacja z przełyku naturalnego i wytworzenie całego zamostkowo położonego przełyku zastępczego z uszypułowanego segmentu jelitowego.

</doc>
<doc id="2983667" url="https://pl.wikipedia.org/wiki?curid=2983667" title="Katarzyna Konat">
Katarzyna Konat

Katarzyna Konat (ur. 17 stycznia 1996 roku) – polska piłkarka, występująca na pozycji obrończyni. Zawodniczka UKS SMS Łódź. W sezonie 2012/2013 zdobyła z tym zespołem Puchar Polski. Na rozegranych w czerwcu 2013 roku Mistrzostwach Europy do lat 17 piłkarka zdobyła wraz z reprezentacją Polski U-17 złote medale.

</doc>
<doc id="2983668" url="https://pl.wikipedia.org/wiki?curid=2983668" title="Pindus Mons">
Pindus Mons

Pindus Mons to góra na Marsie położona na Tempe Terra. Ma średnicę 17 km. Jej nazwę zatwierdzono w 1991 roku.

</doc>
<doc id="2983670" url="https://pl.wikipedia.org/wiki?curid=2983670" title="Francesco Gonzaga (1538–1566)">
Francesco Gonzaga (1538–1566)

Francesco Gonzaga (ur. 6 grudnia 1538 w Palermo, zm. 6 stycznia 1566 w Rzymie) – włoski kardynał.
Życiorys.
Był synem Ferrante Gonzagi i Isabelli di Capua; jego bratem był kardynał Giovanni Vincenzo Gonzaga. Francesco w młodości studiował prawo, a 26 lutego 1560 został protonotariuszem apostolskim. Dokładnie rok później, 26 lutego 1561 został kreowany kardynałem i otrzymał diakonię San Nicola in Carcere. 2 marca 1562 został arcybiskupem Cosenzy; zrezygnował z tej funkcji 12 stycznia 1565. W międzyczasie był także legatem w Kampanii. W 1562 roku został kardynałem prezbiterem San Lorenzo in Lucina. Od 1563 sprawował w Kurii Rzymskiej funkcję protektora Królestwa Kastylii. 15 maja 1565 został wybrany biskupem Mantui (ponownie został jedynie administratorem diecezji, ze względu na nieosiągnięcie kanonicznego wieku 27 lat). Zmarł w trakcie konklawe, którego był uczestnikiem.

</doc>
<doc id="2983671" url="https://pl.wikipedia.org/wiki?curid=2983671" title="Okoń głębinowy">
Okoń głębinowy



</doc>
<doc id="2983674" url="https://pl.wikipedia.org/wiki?curid=2983674" title="66 Eskadra Obserwacyjna">
66 Eskadra Obserwacyjna



</doc>
<doc id="2983678" url="https://pl.wikipedia.org/wiki?curid=2983678" title="Giovanni Vincenzo Gonzaga">
Giovanni Vincenzo Gonzaga

Giovanni Vincenzo Gonzaga (ur. 8 grudnia 1540 w Palermo, zm. 23 grudnia 1591 w Rzymie) – włoski duchowny rzymskokatolicki, kardynał od 1578.
Życiorys.
Był synem Ferrante Gonzagi i Isabelli di Capua; jego bratem był kardynał Francesco Gonzaga. W młodości wstąpił do zakonu szpitalników i został przeorem w Barletcie. 21 lutego 1578 został kreowany kardynałem i otrzymał diakonię San Giorgio in Velabro. Od 1583 był kardynałem diakonem Santa Maria in Cosmedin, a 1585, kiedy to diakonia została podniesiona do wyższej rangi – kardynałem prezbiterem Santa Maria in Cosmedin. W 1587 roku otrzymał tytuł kardynała prezbitera Santi Bonifacio e Alessio. Uczestniczył w czterech kolejnych konklawe: w 1585, pierwszym w 1590, drugim w 1590 i w 1591. Zmarł w Rzymie i tamże został pochowany.

</doc>
<doc id="2983679" url="https://pl.wikipedia.org/wiki?curid=2983679" title="Marsha Dowiyogo">
Marsha Dowiyogo

Marsha Dowiyogo – nauruańska dyplomatka, była konsul generalna Republiki Nauru w Australii (Melbourne).

</doc>
<doc id="2983680" url="https://pl.wikipedia.org/wiki?curid=2983680" title="The Velvet Underground and Nico">
The Velvet Underground and Nico



</doc>
<doc id="2983682" url="https://pl.wikipedia.org/wiki?curid=2983682" title="Hjärup">
Hjärup

Hjärup – miejscowość ("tätort") w południowej Szwecji, w regionie administracyjnym ("län") Skania. Druga pod względem zaludnienia miejscowość ("tätort") gminy Staffanstorp.
Hjärup położone jest na równinie Lundaslätten w południowo-zachodniej części prowincji historycznej ("landskap") Skania, ok. 5 km od centrum Lund w kierunku Malmö pomiędzy drogą E22 a linią kolejową Södra stambanan (Malmö – Katrineholm).
W miejscowości dominuje zabudowa jednorodzinna. W latach 90. XX w. po północno-zachodniej stronie torów kolejowych rozpoczęto budowę osiedla mieszkaniowego Jakriborg, którego zabudowa pod względem architektonicznym imituje zabudowę średniowiecznego miasta hanzeatyckiego. Jakriborg jest przykładem szwedzkiego nawiązania do nurtu "New urbanism".
Około 1 km na południowy wschód od Hjärup położone jest stanowisko archeologiczne Uppåkra.
W 2010 Hjärup liczyło 4265 mieszkańców.

</doc>
<doc id="2983683" url="https://pl.wikipedia.org/wiki?curid=2983683" title="A-League (2013/2014)">
A-League (2013/2014)

A-League 2013/2014 – dziewiąta edycja piłkarskiej ligi A-League. W rywalizacji brało udział 10 zespołów.
W trakcie sezonu zasadniczego drużyny rozegrały 27 kolejek ligowych, w okresie od 11 października 2013 do 13 kwietnia 2014. Seria finałowa rozgrywek rozpoczęła się 18 kwietnia, a zakończyła 4 maja 2014. Mistrzostwo kraju zdobyła drużyna Brisbane Roar FC pokonując w finale drużynę Western Sydney Wanderers FC.
Sponsorem tytularnym rozgrywek był koncern samochodowy Hyundai Motor Company Australia, w związku z czym obowiązywała nazwa marketingowa Hyundai A-League.
Rozgrywki.
Seria finałowa.
Grand Final.
MISTRZ AUSTRALII 2014
Brisbane Roar FC TRZECI TYTUŁ
Statystyki.
Frekwencja.
W sezonie zasadniczym 2013/2014 łącznie mecze A-League obejrzało 1 758 640 kibiców, średnia na mecz wyniosła 13 027 widzów.
W trakcie serii finałowej sezonu 2013/2014 na stadionach zasiadło 128 566 widzów, średnia na mecz wyniosła 25 713 widzów. Mecz Grand Final o mistrzostwo kraju zgromadził największą publiczność, na stadionie Suncorp Stadium w Brisbane zasiadło 51 153 widzów.
Linki zewnętrzne.
Oficjalna strona internetowa ligi

</doc>
<doc id="2983684" url="https://pl.wikipedia.org/wiki?curid=2983684" title="Peter Demauna">
Peter Demauna

Peter J. A. Demauna – nauruański dyplomata, były konsul generalny Republiki Nauru w Australii (Melbourne).

</doc>
<doc id="2983685" url="https://pl.wikipedia.org/wiki?curid=2983685" title="Grand Prix Niemiec 2013">
Grand Prix Niemiec 2013

Grand Prix Niemiec 2013 (oficjalnie Formula 1 Großer Preis Santander von Deutschland) – dziewiąta runda Mistrzostw Świata Formuły 1 w sezonie 2013.
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing-Reference
!Nr
!Kierowca
!Okrążenia
!Suma

</doc>
<doc id="2983686" url="https://pl.wikipedia.org/wiki?curid=2983686" title="Formula 1 Großer Preis Santander von Deutschland">
Formula 1 Großer Preis Santander von Deutschland



</doc>
<doc id="2983687" url="https://pl.wikipedia.org/wiki?curid=2983687" title="Tyrrhenus Mons">
Tyrrhenus Mons

Tyrrhenus Mons, dawniej Tyrrhena Mons lub Tyrrhena Patera – duży wulkan w kwadrancie Mare Tyrrhenum na Marsie, położony na współrzędnych 21,36° szerokości południowej i 106,53° długości wschodniej. Nazwa „Tyrrhena Patera” odnosi się teraz wyłącznie do depresji centralnej, wulkanicznego krateru lub kaldery. Nazwa pochodzi od zaburzenia albedo. 
Na szczycie można spotkać łańcuchy wądołów, które powstają poprzez zapadanie się pustych podziemnych przestrzeni. Z racji tego, że tworzą one łańcuchy i koncentrycznie ułożone szczeliny, przyjmuje się, że powstały najprawdopodobniej poprzez rozchodzenie się powierzchni. Skorupa rozciągnięta z powodu procesów wulkanicznych, tworzy pustki, do których następnie zapada się materiał skalny, pozostawiając doły. Góra jest jednym z najstarszych wulkanów na Marsie. Z powodu jej znacznego wieku, zbocza Tyrrhenus Mons pokrywają rozchodzące się promieniście wąwozy. Jej powstanie mogło nastąpić przez przebicie się magmy przez zamarznięty grunt, a następnie erupcję w postaci łatwo erodującego popiołu, a nie wypływ lawy.

</doc>
<doc id="2983689" url="https://pl.wikipedia.org/wiki?curid=2983689" title="Kościerzyna-Stare Nadleśnictwo">
Kościerzyna-Stare Nadleśnictwo

Kościerzyna-Stare Nadleśnictwo (dodatkowa nazwa w j. kaszub. Stôré Nadlesyństwò) – osada w Polsce położona w województwie pomorskim, w powiecie kościerskim, w gminie Kościerzyna.

</doc>
<doc id="2983690" url="https://pl.wikipedia.org/wiki?curid=2983690" title="Mały Puc">
Mały Puc

Mały Puc – wieś w Polsce położona w województwie pomorskim, w powiecie kościerskim, w gminie Kościerzyna

</doc>
<doc id="2983692" url="https://pl.wikipedia.org/wiki?curid=2983692" title="Dreamfall Chapters">
Dreamfall Chapters

Dreamfall Chapters () – komputerowa gra przygodowa z serii "The Longest Journey". Stworzona została przez niezależne studio Red Thread Games założone przez Ragnara Tørnquista, scenarzystę i reżysera dwóch poprzednich części serii, ' oraz ', wydanych przez Funcom. Produkcja tytułu została sfinansowana dzięki kampanii crowdfundingowej w serwisie Kickstarter, która trwała od 8 lutego do 10 marca 2013 roku, przynosząc ponad 1,5 mln USD funduszy. Na komputerach osobistych ukazała się w pięciu odcinkach w okresie od 21 października 2014 roku do 17 czerwca 2016 roku. Na konsolach PlayStation 4 i Xbox One ukazała się 5 maja 2017 roku jako kompletny produkt w wersji "The Final Cut", później 21 lipca 2017 wersję tę wydano także na komputery osobiste.
Fabuła.
Świat gry.
Akcja "Dreamfall Chapters", podobnie jak dwóch poprzednich tytułów z serii, osadzona jest w dwóch światach równoległych: Stark, dystopicznej wizji Ziemi w 2220 roku, oraz Arkadii, jej magicznym odpowiedniku. Równowaga między światami nie pozwala na podróżowanie pomiędzy nimi, lecz bohaterki "Najdłuższej podróży" i "Dreamfalla" (odpowiednio April Ryan i Zoë Castillo) odkryły różne sposoby na przechodzenie z ich rodzimego Starku do Arkadii i z powrotem.
Po katastrofalnej Awarii, będącej wynikiem wydarzeń z "Najdłuższej podróży" w 2209 roku, społeczeństwo w Stark rozpada się, gdyż miliardy ludzi uzależniło się od technologii świadomego śnienia wynalezionej przez korporację WatiCorp. Tymczasem w Arkadii złowrogie Imperium Azadi ponownie umacnia swoją władzę na skutek „zbierania snów” przez wieżę, którą wybudowali w mieście Markurii.
Postacie.
Gracz kieruje trzema postaciami: Zoë Castillo, Kianem Alvane (gracz wcielał się w nich również w "Dreamfallu") oraz Sagą, nową bohaterką, która pojawia się w pierwszym odcinku gry jako niemowlę. Los April Ryan, protagonistki "Najdłuższej podróży" i trzeciej głównej bohaterki "Dreamfallu", która w poprzedniej części została prawdopodobnie zabita, pozostaje nieznany. Jej aktorka głosowa – Sarah Hamilton – jest zaangażowana w tworzenie gry, jednak jej rola nie została ujawniona. Aktorka głosowa Zoë, Ellie Conrad-Leigh, wyraziła gotowość do powtórzenia swojej roli, lecz Red Thread Games nie potwierdziło oficjalnie jej powrotu. Aktorem głosowym Kiana jest Nicholas Boulton, który zastąpił Gavina O'Connora z "Dreamfalla".
Powrócą też inne postacie, takie jak: Kruk, Ślepy Bob, Benrime Salmin, Roper Klacks, Abnaxus, Vagabond, Brian Westhouse, Emma de Vrijer i Reza Temiz.
Tematyka.
Podtytuł „Chapters” odnosi się do tematu gry, który Tørnquist opisuje jako „rozdziały życia” oraz „życie w rozdziałach”, takich jak narodziny, życie, śmierć. Fabuła gry przedstawi około rok życia bohaterów, rozpoczynając się wiosną, a kończąc zimą, i zostanie podzielona na trzy „księgi”, każda rozgrywająca się w określonej porze roku (latem, jesienią i zimą) i dotycząca danego etapu życia.
Innym tematem będą opowieści i ich przemiana w rzeczywistość. Kraina „czasu narracji” występująca w grze jest miejscem, w którym rozpoczyna się każda historia, a sny stają się rzeczywistością, a twórcy wymieniają mitologię aborygeńską jako inspirację (zobacz czas snu).
Megamiasto Europolis zostanie zaprezentowane jako cena, którą Europa musiała zapłacić za setki lat imperializmu, polityki reakcyjnej, marnotrawienia pieniędzy i uprzemysłowiania. Ragnar Tørnquist w wywiadzie dla serwisu Rock, Paper, Shotgun powiedział, że w "Dreamfall Chapters" na pewno znajdzie się element polityczny, podobnie jak był w "Dreamfallu".
Streszczenie.
Fabuła gry rozpoczyna się kilka miesięcy po zakończeniu "Dreamfalla" i skupia się na Zoë Castillo, protagonistce "Dreamfalla", która uratowała Stark przed Zakłóceniami, ale została zdradzona i zapadła w śpiączkę. Podczas gdy jej ciało leży w szpitalu w Casablance bez dużych szans na przebudzenie, świadomość Zoë jest uwięziona w krainie „czasu narracji”, która została krótko pokazana w poprzedniej grze. Pod kontrolą gracza Zoë używa swoich mocy do kontroli snów i pomaga uwięzionym w swoich snach użytkownikom technologii świadomego śnienia, a następnie ucieka z czasu narracji, przybywa do Europolis (dystopicznego megalopolis pokrywającego większą część Europy Środkowej i Zachodniej) i w końcu do Arkadii. Tam znajduje się drugi protagonista "Dreamfalla", Kian Alvane, elitarny żołnierz Azadi, który oczekuje na karę śmierci za zdradę stanu w więzieniu w Markurii. Zostaje jednak uratowany przez ruch oporu, do którego dołącza i z którym współpracuje, aby odkryć plany przedstawicieli Imperium Azadi w Markurii.
W "Chapters" zawarte jest streszczenie poprzedniej gry, które ma ułatwić nowym graczom zagłębienie się w historię.
Rozgrywka.
Gra "Dreamfall Chapters" jest tworzona na silniku Unity i zawiera duże, trójwymiarowe lokacje, w przeciwieństwie do dwuwymiarowych teł w "Najdłuższej podróży" i mniejszych trójwymiarowych poziomów w "Dreamfallu". Chociaż świat gry nie jest całkowicie otwarty, to w grze znajduje się kilka nieliniowych poziomów, takich jak Europolis i Markuria, a gracz jest nagradzany za zwiedzanie lokacji i znajdowanie sekretów. Obszary zmieniają się w trakcie rozgrywki w zależności od pory roku.
Gracze sterują postaciami z perspektywy trzeciej osoby używając klawiatury, myszy lub gamepada. Postacie i przedmioty, z którymi można wejść w interakcję, są podświetlane na ekranie, a oddziaływanie z nimi następuje poprzez użycie prostego interfejsu wskaż i kliknij i menu kontekstowego. Choć produkcja wspiera kontrolery gier, to optymalizowana jest dla komputerów osobistych. Rozgrywka skupia się na eksplorowaniu poziomów i poznawaniu historii oraz rozwiązywaniu zagadek. Interfejs gry jest domyślnie ukryty, by ułatwić wczuwanie się w grę. W rozgrywce "Dreamfall Chapters" nie ma elementów walki i skradania się.
Choć fabuła gry jest liniowa i ma ustalony wynik końcowy, gracze mogą podjąć kilka decyzji podczas rozgrywki, które wpłyną na dalsze wydarzenia w historii, lecz nie na zakończenie. Opcjonalne internetowe opcje społecznościowe pozwalają graczom na odkrywanie (zarówno przed podjęciem decyzji, jak i po), jakich wyborów w danej sytuacji dokonali inni gracze, a w szczególności ich znajomi. Obecny w grze dziennik, podobny do pamiętnika April Ryan w "Najdłuższej podróży", śledzi na bieżąco rozwój fabuły.
Obsada głosowa.
W oryginalnej wersji językowej głosu głównym bohaterom gry użyczyli:
Tworzenie.
Funcom, producent oryginalnych gier ' i ', po raz pierwszy zapowiedział "Dreamfall Chapters" 1 marca 2007 roku. Pomimo że już wtedy jej fabuła była gotowa, produkcja nie mogła zostać rozpoczęta aż do 2012 roku, gdyż wszyscy twórcy "Dreamfalla" (w tym Tørnquist) pracowali dla Funcomu nad grą MMORPG o nazwie "The Secret World".
Preprodukcja.
1 listopada 2012 roku ogłoszono, że nowo założone przez Ragnara Tørnquista studio Red Thread Games rozpoczęło preprodukcję "Dreamfall Chapters". Z powodu skoncentrowania się Funcomu na grach online, firma postanowiła przekazać prawa do marki "The Longest Journey" studiu Tørnquista, które miało sfinansować i wyprodukować grę niezależnie. Choć razem z Tørnquistem z Funcomu do Red Thread Games nie przeszedł wtedy żaden inny pracownik, jego studio zatrudniło wiele osób pracujących nad oryginalnym "Dreamfallem", które od tego czasu odeszły z Funcomu, a także nawiązało współpracę ze studiem Blink Studios, którego pracownicy też tworzyli "Dreamfalla" i nabyli doświadczenia w używaniu silnika Unity.
Finansowanie.
Po pierwotnej zapowiedzi tytułu Norweski Fundusz Filmowy przyznał Funcomowi grant na badanie metod dystrybucji cyfrowej gier epizodycznych, który miał zostać wykorzystany do początkowego sfinansowania rozwoju gry. Jednakże po wstrzymaniu jej produkcji, grant zwrócono Funduszowi.
Norweski Instytut Filmowy (następca Funduszu) zapewnił Red Thread Games w listopadzie 2012 roku nowy grant na preprodukcję "Dreamfall Chapters" liczący 1 mln NOK (ok. 174 000 USD). 8 lutego 2013 roku rozpoczęła się kampania crowdfundingowa gry w serwisie Kickstarter, a jej celem było zebranie 850 000 USD. Twórcy oznajmili, że niezbędny budżet potrzebny na stworzenie tytułu wynosi około 1 mln USD (w porównaniu do 5 mln budżetu na "Dreamfall" i około 2–3 mln na "Najdłuższą podróż"), a do pieniędzy z Kickstartera dodadzą przyszłe granty i własne fundusze. Przed rozpoczęciem kampanii studio Red Thread Games poświęciło kilka miesięcy na analizę poprzednich udanych kampanii na Kickstarterze, takich jak "Project Eternity" i "", aby lepiej zaplanować ich własny projekt.
Wymaganą kwotę zabrano 16 lutego, o wiele szybciej niż zakładali producenci. Aby zachęcić do dalszego wspierania gry ujawniono kilka celów dodatkowych. Do zakończenia kampanii udało się osiągnąć takie cele jak: wersje na systemy operacyjne Linux i Mac OS, bardziej rozbudowaną fabułę, kilka nowych lokacji i postaci, ulepszoną ścieżkę dźwiękową, interaktywny komiks, francuską i niemiecką wersję językową oraz komentarz reżyserski. Ostatnim celem, który wymagał 2 mln USD, była gra "The Longest Journey Home", tradycyjna dwuwymiarowa gra przygodowa z April Ryan jako główną bohaterką, która miała zapełnić dziesięcioletnią przerwę w fabule pomiędzy "Najdłuższą podróżą" a "Dreamfallem", a także kontynuować po wydarzeniach z "Chapters", aby pokazać koniec jej historii. Gdyby cel został spełniony, Red Thread Games rozpoczęłoby prace nad "The Longest Journey Home" zaraz po ukończeniu "Dreamfall Chapters", lecz na razie plany jej stworzenia zostały anulowane.
Kampania na Kickstarterze zakończyła się 10 marca, a twórcy otrzymali 1 538 425 USD, czyli 180% wymaganej kwoty, co pozwoliło na dodanie do gry dodatkowych elementów. Ponadto podczas kampanii zebrano ponad 34 000 USD za pomocą usługi PayPal, a Red Thread Games w czasie tworzenia gry nadal zbierało w ten sposób fundusze.
30 maja 2013 roku Norweski Instytut Filmowy przyznał Red Thread Games na produkcję gry drugi grant w wysokości 1,5 mln NOK (ok. 257 000 USD), a 16 maja 2014 roku trzeci o wartości 2 mln NOK (ok. 337 000 USD).
Produkcja.
Tørnquist oświadczył, że w porównaniu do "The Longest Journey" i "Dreamfall" zespół produkujący grę nie będzie musiał spędzić zbyt dużo czasu na tworzeniu podstawowych technologii i narzędzi dla "Dreamfall Chapters", dzięki czemu skupi się bardziej na zawartości gry takiej jak poziomy, projekty postaci i efekty specjalne. Jest to spowodowane wykorzystaniem zewnętrznego silnika gry Unity.
22 czerwca 2013 roku na targach Rezzed w Birmingham Red Thread Games pokazało działającą wersję roboczą gry, prezentując ich koncepcję „przestrzeni gry” i podejście do wyborów fabularnych, a także opcji internetowych pozwalających na poznanie decyzji innych graczy. Przedstawionym poziomem była część Europolis, która mieści się na terenach dzisiejszej Pragi.
Przechwytywanie ruchu dla animacji w grze został wykonany dzięki dwóm urządzeniom Kinect 2 i oprogramowaniu iPi Soft.
Wydanie czwartego epizodu zostało opóźnione z powodu zmiany silnika gry z Unity 4 na Unity 5 i nieoczekiwanych problemów z tym związanych. Przejście na Unity 5 było konieczne między innymi w celu poprawy wydajności i stabilności gry, zmiany edytora z wersji 32-bitowej na 64-bitową oraz przygotowania portów na inne platformy sprzętowe. Aktualizacja gry z silnikiem Unity w wersji 5.2 ukazała się 23 listopada 2015 roku. Prace nad zmianą silnika były przeprowadzane przez pięciu deweloperów, trwały około czterech miesięcy i przyniosły studiu 150 tysięcy dolarów strat.
Wydanie.
W 2007 roku "Dreamfall Chapters" zostało zapowiedziane jako gra epizodyczna, później porzucono ten pomysł na rzecz pełnowymiarowego tytułu, którego preprodukcję rozpoczęto w 2012 roku.
Pomimo że domyślną formą dystrybucji jest wolna od zabezpieczeń DRM dystrybucja cyfrowa, wspierającym projekt na Kickstarterze zaoferowano kilka typów limitowanych edycji pudełkowych. Wydania te zostały podzielone od zwykłej edycji kolekcjonerskiej do bogatej smoczej edycji, zawierającej wiele cyfrowych i materialnych bonusów. 17 kwietnia 2013 roku "Dreamfall Chapters" zostało zaakceptowane do dystrybucji w serwisie Steam za pomocą usługi Greenlight.
Docelowo gra miała zostać wydana w listopadzie 2014 roku jako kompletna produkcja. Jednak w czerwcu 2014 roku Ragnar Tørnquist ogłosił, że z powodu większej i bardziej ambitniej historii niż pierwotnie zakładano, studio zdecydowało się wrócić do formy epizodycznej. Gra została podzielona na pięć odcinków, z których pierwszy, zatytułowany "Dreamfall Chapters Book One: Reborn", pojawił się 21 października 2014 roku. Platformami docelowymi są Microsoft Windows, OS X i Linux, gdyż zdaniem twórców tam właśnie są fani serii "The Longest Journey". Pod uwagę brano też wersję na Wii U, ale z niej zrezygnowano. 12 sierpnia 2014 roku na targach gamescom zapowiedziano, że w przypadku konsol tytuł zostanie tymczasowo wydany wyłącznie na PlayStation 4. Gra jest tworzona w języku angielskim, a producent potwierdził tłumaczenia na języki norweski, niemiecki i francuski. Zapowiedziano także polską wersję językową z dubbingiem, która miała powstać dzięki współpracy cdp.pl i IMGN.pro, lecz z powodu późniejszego podzielenia tytułu na odcinki plany te porzucono.
Premiera ostatniego epizodu odbyła się 17 czerwca 2016 roku. Następnie 5 maja 2017 roku gra została wydana na PlayStation 4 i Xbox One jako kompletny produkt z dodatkową zawartością i usprawnieniami, wersję tę wydano także na komputery osobiste 21 lipca 2017 roku.

</doc>
<doc id="2983693" url="https://pl.wikipedia.org/wiki?curid=2983693" title="Glen Adams">
Glen Adams

Glenroy Phillip "Capo" Adams (ur. 27 listopada 1945 w Kingston, zm. 17 grudnia 2010 w Monie) – jamajski organista i wokalista, jeden z prekursorów muzyki reggae, znany przede wszystkim jako członek zespołów The Upsetters oraz The Wailers.
Życiorys.
Urodził się i dorastał w biednej dzielnicy Jones Town przyległej do Trenchtown, największych slumsów na przedmieściach stolicy Jamajki. Wychowywała go samotnie matka, pracująca w manufakturze kapeluszy. Ojciec, pochodzący z wysp St. Vincent nauczyciel, pozostawił ją na dwa tygodnie przed narodzinami syna. Jako dziecko Glen uczęszczał do szkoły podstawowej w Trenchtown, następnie zaś do Holy Cross Senior School oraz Tutorial College. Muzyką zainteresowała go matka, która poza wykonywaną pracą fizyczną występowała również jako wokalistka i tancerka. Ponadto jeden z jego kuzynów był saksofonistą słynnego jazzowego big-bandu Sonny’ego Bradshawa, z którym często odbywał próby w domu Adamsów. W wieku 12 lat Glen założył wraz z kolegami szkolnymi trio wokalne; wystąpili w popularnym show radiowym dla młodych talentów "Vere Johns Opportunity Hour", jednak ich udział przeszedł bez echa. Niezrażony niepowodzeniem Adams wkrótce ponownie spróbował swoich sił w tym show, ale jako solista. Tym razem jego popis zrobił na tyle duże wrażenie, że zaproponowano mu serię występów jako support przed koncertami The Blues Busters podczas miejskich kabaretów.
W roku 1960 wziął udział w zorganizowanym przez wiodącego producenta Clementa "Sir Coxsone'a Dodda przesłuchaniu młodych talentów w State Theatre. Wykonał piosenkę "Wonder Thirst", napisaną przez jego starszą siostrę Yvonne, również początkującą wokalistkę. Przypadła ona do gustu Sir Coxsone'a, który zaprosił Adamsa na sesję nagraniową w Federal Studio, aby zarejestrować utwór. Mimo to piosenka nigdy nie ukazała się jako singiel, a jedyny acetat został zatrzymany przez Dodda jako dubplate dla jego sound systemu. Nieco zniechęcony kolejną niewykorzystaną szansą, Adams na kilka lat poświęcił się nauce zawodu krawca, jednak wciąż aktywnie udzielał się na lokalnym rynku muzycznym. Od 1962 występował w duecie z Kenem Boothe, z którym m.in. wspólnie zaśpiewał chórki w przeboju Strangera Cole'a pt. "Uno Dos Tres". Był także jednym z współzałożycieli pionierskiej grupy rocksteady, The Heptones, którą wprowadził do Studio One Sir Coxsone'a. Udzielał się również w innych popularnych formacjach rocksteady, takich jak The Pioneers czy The Uniques. Jako solista nagrał kilka singli dla innego znanego procucenta, Bunny’ego Lee (część z nich ukazała się na rynku brytyjskim za pośrednictwem londyńskiej wytwórni Island Records). W międzyczasie został także zaangażowany przez jeszcze innego producenta, Duke'a Reida, jako nieformalny dyrektor muzyczny w jego Treasure Isle Studio.
W październiku 1968, wraz z zaprzyjaźnionym gitarzystą Alvą "Reggie" Lewisem, Adams wziął udział w słynnej sesji nagraniowej dla Lee we wspomnianym Treasure Isle Studio, w trakcie której zarejestrowano jedne z pierwszych w historii nagrań reggae (m.in. Stranger Cole – "Bangarang", Slim Smith – "Everybody Needs Love", Pat Kelly – "If It Don't Work Out"). Jako że nie stawili się zaproszeni klawiszowcy, został poproszony o zastąpienie ich na organach. Jego gra przeszła najśmielsze oczekiwania uczestników sesji. Wykonany wówczas przez niego nowatorski organowy shuffle, znany później jako "bubble", uznawany jest obecnie za jeden z kluczowych elementów przejścia od muzyki rocksteady do reggae (Lee utrzymywał nawet, że właśnie z tego względu należy uznawać "Bangarang" za pierwszy w historii utwór reggae). Od tej pory Adams skupił się na doskonaleniu umiejętności gry na organach. Wkrótce potem Adams, Lewis oraz bracia Aston Barrett (gitara basowa) i Carlton Barrett (perkusja) stworzyli kwartet muzyków sesyjnych pod nazwą The Hippy Boys; koncertowali także jako samodzielna grupa, wokal dzielili wówczas Adams i Lewis. Wkład instrumentalistów w kilka hitowych singli nie uszedł uwadze ekscentrycznego producenta Lee "Scratcha" Perry’ego, który właśnie opuścił Studio One, wydawnicze imperium Clementa "Sir Coxsone'a" Dodda, i w związku z tym poszukiwał własnych muzyków sesyjnych. The Hippy Boys przeszli wówczas pod egidę Perry’ego, zmieniając jednocześnie nazwę na The Upsetters.
Jako członek The Upsetters Adams w listopadzie 1969 wziął udział w pierwszej w historii trasie koncertowej jamajskich instrumentalistów po Wielkiej Brytanii. Po powrocie z tournée grupa połączyła siły z triem wokalnym The Wailers (Bob Marley, Bunny Wailer, Peter Tosh). Lewis odszedł wraz z Adamsem z The Wailers po dwóch latach współpracy (1970-71) i w połowie lat 70. przeprowadził się na stałe do Nowego Jorku. Założył na Brooklynie studio i wytwórnię muzyczną Capo oraz własny zespół pod nazwą The Blue Grass Experience. Przez kilka lat pracował jako kierowca taksówki, przylatując czasami na Jamajkę, by nagrywać nowe single. Wciąż udzielał się także jako muzyk sesyjny, współpracując z kilkoma nowojorskimi zespołami i producentami. W tym okresie eksperymentował z różnymi gatunkami muzyki, takimi jak soca, R&amp;B czy rap. Na początku XXI wieku powrócił również do występów na żywo, biorąc udział w kilku trasach koncertowych po Europie i USA z brooklyńską formacją ska, The Slackers.
W grudniu 2010 został hospitalizowany podczas jednej ze swoich licznych wizyt na Jamajce. Zmarł w szpitalu University of the West Indies Hospital w Monie, prawdopodobnie na skutek powikłań po przebytym wcześniej udarze mózgu. Pozostawił trzecią żonę Judy oraz Kima, syna z poprzedniego małżeństwa.

</doc>
<doc id="2983694" url="https://pl.wikipedia.org/wiki?curid=2983694" title="Glenda (maskotka)">
Glenda (maskotka)



</doc>
<doc id="2983697" url="https://pl.wikipedia.org/wiki?curid=2983697" title="Kościół Najświętszej Maryi Panny Wspomożenia Wiernych w Łowoszowie">
Kościół Najświętszej Maryi Panny Wspomożenia Wiernych w Łowoszowie

Kościół Najświętszej Maryi Panny Wspomożenia Wiernych – rzymskokatolicki kościół filialny, położony w Łowoszowie (gmina Olesno). Świątynia należy do Parafii Bożego Ciała w Oleśnie w dekanacie Olesno, diecezji opolskiej.
Historia kościoła.
Kościół w Łowoszowie jest najmłodszą świątynią parafii Bożego Ciała w Oleśnie. Wybudowany został według planu architekta z Katowic - dr inż. Zbigniewa Webera. 20 maja 1984 roku poświęcono plac pod budowę. 6 lipca 1986 roku odprawiono, jeszcze na placu budowy, pierwszą mszę świętą. 20 kwietnia 1987 roku ksiądz biskup Jan Wieczorek dokonał poświęcenia kamienia węgielnego oraz wmurowania dokumentu erekcyjnego. 13 października 1987 roku ks. biskup opolski Alfons Nossol dokonał konsekracji nowo wybudowanej świątyni w Łowoszowie. W 1992 roku obok kościoła wybudowano kaplicę przedpogrzebową.

</doc>
<doc id="2983699" url="https://pl.wikipedia.org/wiki?curid=2983699" title="Love Lust Faith + Dreams">
Love Lust Faith + Dreams

Love Lust Faith + Dreams – czwarty album zespołu Thirty Seconds to Mars. Album koncepcyjny został wydany 17 maja 2013 roku przez wytwórnię Virgin Records. Polska premiera odbyła się 21 maja 2013 roku.
Tło nagrywania.
W 2009 roku zespół 30 Seconds to Mars wydał trzeci album This Is War. Ukazał on nowy kierunek obrany przez zespół. Wykorzystano ciemniejsze tematy liryczne, głośniejsze dźwięki i więcej elektronicznej, eksperymentalnej muzyki w stylu vintage, tworzonej przy użyciu syntezatora. Album This Is War został sprzedany w liczbie ponad czterech milionów płyt oraz miliona singli. Zespół pobił Rekord Guinnessa na najdłuższą trasę koncertową zespołu rockowego. Trwała ona dwa lata, obejmowała trasy "Into the Wild Tour", "Hurricane Tour" oraz "Closer to the Edge Tour" i składała się z 309 koncertów.
Zespół rozpoczął prace nad czwartym albumem studyjnym od razu po zakończeniu trasy "Closer to the Edge Tour'. Wokalista zespołu Jared Leto pragnął "albumu, który ma odpływ i przypływ treści i struktury", kontrastowego do dotychczasowej twórczości grupy. Leto rozpoczął pracę nad pisaniem albumu w grudniu 2011 roku. Do rozpoczęcia nagrywania albumu "Love, Lust, Faith and Dreams" w kwietniu 2012 roku Jared Leto napisał 50 utworów.
23 kwietnia 2012 roku magazyn Rolling Stone opublikował artykuł wyjawiający, że 30 Seconds to Mars pracuje w studiu nad nagrywaniem czwartego albumu studyjnego. Zespół opublikował przedpremierowo cześć nowego materiału 27 kwietnia za pomocą VyRT stream, łącznie z piosenką "Witness". W artykule stwierdzono także, że zespół zainteresowany był współpracą przy albumie z innymi artystami. Wiadomość ta została potwierdzona na oficjalnym profilu zespołu na Twitterze. 25 kwietnia 2012 roku MTV Buzzworthy potwierdziło współpracę zespołu z producentem Steve'em Lillywhite'em, powiązanym z zespołami U2, The Killers oraz Peterem Gabrielem.
Nagrywanie.
Album był nagrywany od kwietnia do grudnia 2012 roku w Los Angeles w Stanach Zjednoczonych.
We wrześniu 2012 roku odbyło się "The Summit", czyli spotkanie z zaproszonymi fanami, którzy przyczyniają się do tworzenia wokali refrenów. W ten sposób w 2009 roku nagrano materiał do "This Is War". W przeciwieństwie do "This Is War", gdzie w nagraniu udział brała cała zgromadzona publiczność, podczas "The Summit" do "Love, Lust Faith and Dreams" zaproszono jedynie 20 do 25 ludzi.
Album koncepcyjny.
Album "Love, Lust, Faith + Dreams" jest podzielony na cztery segmenty, które noszą odpowiednio nazwy Love (miłość), Lust (pożądanie), Faith (wiara) i Dreams (marzenia). Każda część jest zapowiedziana kobiecym głosem na początku utworu lub na końcu przerwy, która wprowadza następny segment albumu.
Każda część ma przypisany kolor. Dla części Love odpowiada kolor czerwony, zielony dla Lust, żółty dla Faith, oraz niebieski/purpurowy dla Dreams. Segment Love obejmuje utwory "Birth", "Conquistador", i "Up In the Air"; Lust zawiera "City of Angels", "The Race" oraz "End of All Days"; Faith – "Pyres of Varanasi", "Bright Lights" i "Do or Die"; natomiast Dreams obejmuje piosenki "Convergence", "Northern Lights", a także "Depuis Le Début".
Promocja.
Promocję albumu rozpoczęto podczas drugiego etapu nagrań. Była ona oparta na programach The Mars Laboratory i The Mars Laboratory II nadawanych w trybie online na stronie VyRT, serwisu który zespół założył podczas nagrywania albumu This Is War. Programy ukazywały zespół podczas nagrywania albumu. Transmisja The Mars Laboratory odbyła się 27 kwietnia 2012 roku. The Mars Laboratory II wprowadzono podczas postprodukcji albumu 1 grudnia 2012 roku.
Single.
"Up in the Air" został wydany 19 marca 2013 roku jako czołowy singiel albumu "Love, Lust, Faith and Dreams". Ogłoszono go na Twitterze 28 lutego 2013 roku jako pierwszy singiel nowego albumu. Kopia CD singla została wysłana do NASA, w celu wysłania jej w przestrzeń kosmiczną jako pierwszą komercyjną płytę. 3 marca 2013 roku statek kosmiczny SpaceX CRS-2 zadokował do Międzynarodowej Stacji Kosmicznej. Debiut utworu odbył się na pokładzie Międzynarodowej Stacji Kosmicznej 18 marca 2013 roku. Następnego dnia został udostępniony jako digital download w Internecie. Teledysk do utworu miał swoją premierę 19 kwietnia 2013 roku.
"City of Angels" zostanie opublikowany na antenie US Modern Rock Radio jako singiel promocyjny albumu 23 lipca 2013 roku. Jared Leto potwierdził to w wywiadzie dla magazynu Glamoholic.
Podczas trasy "Summer European Tour" Jared Leto potwierdził, że w czasie koncertu zespół nagrywał materiał filmowy do teledysku piosenki "Do or Die".
Lista utworów.
Wszystkie piosenki oprócz utworu "Convergence" zostały napisane oraz skomponowane przez Jareda Leto. Autorem "Convergence" jest Shannon Leto.
Bonus track (Japonia)

</doc>
<doc id="2983700" url="https://pl.wikipedia.org/wiki?curid=2983700" title="Cecilio Waterman">
Cecilio Waterman

Cecilio Alfonso Waterman Ruiz (ur. 13 kwietnia 1991 w mieście Panama) – panamski piłkarz występujący na pozycji napastnika, obecnie zawodnik urugwajskiego Fénixu.
Kariera klubowa.
Waterman jest wychowankiem klubu Sporting San Miguelito, do którego seniorskiej drużyny został włączony jako dziewiętnastolatek przez trenera Percivala Piggotta. W Liga Panameña de Fútbol zadebiutował po udanych występach w rezerwach Sportingu, 26 września 2010 w wygranym 5:1 meczu z Atlético Chiriquí. Premierowego gola w najwyższej klasie rozgrywkowej strzelił natomiast już w kolejnym występie, 7 listopada tego samego roku w przegranej 1:2 konfrontacji z Alianzą. Na początku 2011 roku przeszedł do urugwajskiego zespołu Centro Atlético Fénix z siedzibą w stołecznym Montevideo. W urugwajskiej Primera División zadebiutował 28 sierpnia 2011 w przegranym 0:4 spotkaniu z Danubio, zaś pierwszą bramkę zdobył 16 maja 2012 w przegranym 2:3 pojedynku z Racingiem. W broniącej się przed spadkiem drużynie Fénixu dołączył do dwóch swoich rodaków, Luisa Mejíi oraz Erica Davisa.
Kariera reprezentacyjna.
W 2011 roku Waterman został powołany do reprezentacji Panamy U-20 na Młodzieżowe Mistrzostwa Ameryki Północnej. Kilka miesięcy wcześniej, w listopadzie 2010, wziął udział w udanych kwalifikacjach do tego turnieju, zdobywając bramki w spotkaniach z Kostaryką (1:0) i Nikaraguą (1:0). We właściwych rozgrywkach rozegrał za to cztery mecze, czterokrotnie wpisując się w nich na listę strzelców – trzy razy w fazie grupowej z Surinamem (3:0) i raz w ćwierćfinale z Hondurasem (2:0). Jego kadra zajęła wówczas czwarte miejsce, dzięki czemu awansowała na Mistrzostwa Świata U-20 w Kolumbii. Tam nie zdołała jednak wyjść z grupy, a sam Waterman rozegrał tam wszystkie trzy spotkania od pierwszej do ostatniej minuty, nie zdobywając żadnej bramki. Kilka miesięcy później znalazł się w składzie reprezentacji Panamy U-23 na turniej kwalifikacyjny do Igrzysk Olimpijskich w Londynie, gdzie wystąpił w czterech meczach, strzelając gola w konfrontacji z Trynidadem i Tobago (1:1). Panamczycy nie zakwalifikowali się jednak na olimpiadę.
W seniorskiej reprezentacji Panamy Waterman zadebiutował za kadencji selekcjonera Julio Césara Dely Valdésa, 18 grudnia 2010 w przegranym 1:2 meczu towarzyskim z Hondurasem. W 2013 roku został powołany na Złoty Puchar CONCACAF.

</doc>
<doc id="2983703" url="https://pl.wikipedia.org/wiki?curid=2983703" title="Łąck (gromada)">
Łąck (gromada)

Łąck – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łąck z siedzibą GRN w Łącku utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Koszelówka, Ludwików, Łąck, Matyldów, Nowe Rumunki, Stare Budy, Wola Łącka, Wincentów, Zdwórz, Zofiówka i Zaździerz ze zniesionej gminy Łąck oraz osada Oszczywilk z dotychczasowej gromady Topólno ze zniesionej gminy Pacyna w tymże powiecie. Dla gromady ustalono 21 członków gromadzkiej rady narodowej.
1 stycznia 1958 do gromady Łąck przyłączono obszar zniesionej gromady Korzeń Królewski w tymże powiecie.
1 stycznia 1969 do gromady Łąck włączono obszar zniesionej gromady Ciechomice oraz wsie Sendeń Duży i Sendeń Mały ze zniesionej gromady Soczewka – w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gostynińskim reaktywowano gminę Łąck (od 1999 gmina Łąck znajduje się w powiecie płockim).

</doc>
<doc id="2983705" url="https://pl.wikipedia.org/wiki?curid=2983705" title="Słubice (gromada w powiecie gostynińskim)">
Słubice (gromada w powiecie gostynińskim)

Słubice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Słubice z siedzibą GRN w Słubicach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Grabowiec, Grzybów, Jamno i Słubice ze zniesionej gminy Słubice w tymże powiecie. Dla gromady ustalono 17 członków gromadzkiej rady narodowej.
1 stycznia 1958 do gromady Słubice przyłączono wsie Brzeziny, Potok Biały, Potok Czarny, Sielce i Sielce Małe ze zniesionej gromady Lasek w tymże powiecie.
31 grudnia 1959 do gromady Słubice przyłączono obszary zniesionych gromad Piotrkówek i Łaziska (bez wsi Alfonsów i Leonów) w tymże powiecie.
31 grudnia 1960 z gromady Słubice wyłączono wieś Kępa Karolińska, włączając ją do gromady Iłów w powiecie sochaczewskim w tymże województwie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gostynińskim reaktywowano gminę Słubice (od 1999 gmina Słubice znajduje się w powiecie płockim).

</doc>
<doc id="2983707" url="https://pl.wikipedia.org/wiki?curid=2983707" title="Duninów Nowy">
Duninów Nowy



</doc>
<doc id="2983708" url="https://pl.wikipedia.org/wiki?curid=2983708" title="Duninów Nowy (gromada)">
Duninów Nowy (gromada)

Duninów Nowy (w latach 1970. "Nowy Duninów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Duninów Nowy z siedzibą GRN w Duninowie Nowym (w obecnym brzmieniu "Nowy Duninów") utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Brzezinna Góra, Duninów Nowy, Duninów Stary, Grodziska, Jeżewo, Kamion, Karolewo, Nowa Wieś, Środoń() i Trzcianno ze zniesionej gminy Duninów w tymże powiecie. Dla gromady ustalono 20 członków gromadzkiej rady narodowej.
31 grudnia 1959 do gromady Duninów Nowy przyłączono obszar zniesionej gromady Lipianki w tymże powiecie (bez wsi Aleksandrynów, Cieślikowo, Lubaty i Skrzyneczki).
1 stycznia 1969 do gromady Duninów Nowy włączono wsie Brwilno, Brwilno Dolne, Dzierżązna, Popłacin, Soczewka i Wola Brwileńska ze zniesionej gromady Soczewka w tymże powiecie.
Od lat 1970. jednostka figuruje pod nazwą "gromada Nowy Duninów".
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gostynińskim reaktywowano gminę Nowy Duninów (od 1999 gmina Nowy Duninów znajduje się w powiecie płockim).

</doc>
<doc id="2983709" url="https://pl.wikipedia.org/wiki?curid=2983709" title="Nowy Duninów (gromada)">
Nowy Duninów (gromada)



</doc>
<doc id="2983710" url="https://pl.wikipedia.org/wiki?curid=2983710" title="Pacyna (gromada)">
Pacyna (gromada)

Pacyna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pacyna z siedzibą GRN w Pacynie utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Czarnów, Janówek, Kąty-Przylaski, Łuszczanówek, Łada, Łuszczanów II, Pacyna, Sejkowice i Słomków oraz wieś Rezlerka z dotychczasowej gromady Wola Pacyńska ze zniesionej gminy Pacyna w tymże powiecie. Dla gromady ustalono 20 członków gromadzkiej rady narodowej.
31 grudnia 1959 do gromady Pacyna przyłączono obszar zniesionej gromady Remki w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gostynińskim reaktywowano gminę Pacyna.

</doc>
<doc id="2983711" url="https://pl.wikipedia.org/wiki?curid=2983711" title="Sanniki (gromada)">
Sanniki (gromada)

Sanniki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sanniki z siedzibą GRN w Sannikach (wówczas wsi) utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Staropół, Szkarada, Aleksandrów, Sanniki, Sewerynów i Czyżew (z wyłączeniem miejscowości Konstantynów, Konstantynów Cegielnia i Konstantynów Parcele) ze zniesionej gminy Sanniki oraz wieś Mocarzewo z dotychczasowej gromady Wólka ze zniesionej gminy Słubice w tymże powiecie. Dla gromady ustalono 24 członków gromadzkiej rady narodowej.
1 stycznia 1958 do gromady Sanniki przyłączono wsie Brzezia i Lasek oraz kolonię Romanów ze zniesionej gromady Lasek w tymże powiecie.
31 grudnia 1961 do gromady Sanniki włączono obszar zniesionej gromady Osmolin, wieś Krubin ze zniesionej gromady Lwówek oraz wsie Barcik i Konstantynów ze zniesionej gromady Topólno w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gostynińskim reaktywowano gminę Sanniki.

</doc>
<doc id="2983712" url="https://pl.wikipedia.org/wiki?curid=2983712" title="Szczawin Kościelny (gromada)">
Szczawin Kościelny (gromada)

Szczawin Kościelny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szczawin Kościelny z siedzibą GRN w Szczawinie Kościelnym utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Budy Kaleńskie, Helenów, Kaleń, Misiadła, Przychód i Szczawin Kościelny, ponadto wieś Jesionka z dotychczasowej gromady Jesionka, wieś Szczawinek i wieś Szczawin Mały z dotychczasowej gromady Szczawinek oraz kolonia Walentynów, kolonia Wincentów, wieś Reszki i osada Reszki z dotychczasowej gromady Reszki ze zniesionej gminy Szczawin w tymże powiecie. Dla gromady ustalono 13 członków gromadzkiej rady narodowej.
1 stycznia 1959 do gromady Szczawin Kościelny przyłączono obszary zniesionych gromad: Kunki, Nowy Szczawin Borowy (bez wsi Gołas i Łuszczanów) i Osowia – w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gostynińskim reaktywowano gminę Szczawin Kościelny (do 1954 jednostka nosiła nazwę "gmina Szczawin").

</doc>
<doc id="2983713" url="https://pl.wikipedia.org/wiki?curid=2983713" title="Kościół św. Marii Magdaleny w Skałce">
Kościół św. Marii Magdaleny w Skałce

Kościół św. Marii Magdaleny w Skałce – rzymskokatolicki kościół filialny w Skałce, w gminie Kąty Wrocławskie. 
Historia.
Kościół zbudowany w 1488 roku, a na początku 1696 rozbudowany o przęsło i nawę. W 1746 roku przebudowany w stylu barokowym oraz dobudowano barokową wieżę. W 1872 zbudowano z cegły plebanię. W 1904 odrestaurowany.
Architektura.
Kościół późnogotycki, orientowany, murowany, jednonawowy. Prezbiterium i nawa ze sklepieniem krzyżowym, ze zwornikami z rzeźbionymi gotyckimi główkami. Barokowy portal z 1746 roku.
Wyposażenie.
Wystrój kościoła w przeważającej części barokowy.

</doc>
<doc id="2983714" url="https://pl.wikipedia.org/wiki?curid=2983714" title="Lucień (gromada)">
Lucień (gromada)

Lucień – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lucień z siedzibą GRN w Lucieniu utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Bierzewice, Budy Lucieńskie, Czarty, Kazimierzów, Miałkówek i Ottówka ze zniesionej gminy Lucień oraz obszar dotychczasowej gromady Gorzewo ze zniesionej gminy Duninów w tymże powiecie. Dla gromady ustalono 18 członków gromadzkiej rady narodowej.
31 grudnia 1959 do gromady Lucień przyłączono wieś Aleksandrynów ze znoszonej gromady Lipianki w tymże powiecie.
1 stycznia 1961 z gromady Lucień wyłączono wieś Aleksandrynów, włączając ją do gromady Solec w tymże powiecie.
31 grudnia 1961 do gromady Lucień włączono wsie Antoninów, Białe, Klusek i Marianów ze zniesionej gromady Białe w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983715" url="https://pl.wikipedia.org/wiki?curid=2983715" title="Bolesławów (gromada w powiecie gostynińskim)">
Bolesławów (gromada w powiecie gostynińskim)

Bolesławów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bolesławów z siedzibą GRN w Bolesławowie utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Bielawy, Bolesławów, Emilianów, Gaśno, Jaworek, Legarda, Mysłownia Nowa, Mysłownia Stara, Podgórze, Rogozewek, Stefanów i Zwoleń ze zniesionej gminy Lucień w tymże powiecie. Dla gromady ustalono 19 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983717" url="https://pl.wikipedia.org/wiki?curid=2983717" title="Jarden Kephas">
Jarden Kephas

Jarden Kephas – nauruański dyplomata i przedsiębiorca.
Pracownik ministerstwa edukacji Nauru i ministerstwa spraw zagranicznych Nauru. Delegat Nauru w spotkaniach Międzynarodowej Komisji Wielorybniczej. Był konsulem generalnym Republiki Nauru w Australii (Melbourne). Od 2008 roku jest wysokim komisarzem Republiki Nauru na Fidżi. Jest również przewodniczącym holdingu "Eigigu".
Żonaty, ma pięcioro dzieci.

</doc>
<doc id="2983718" url="https://pl.wikipedia.org/wiki?curid=2983718" title="Sierakówek (gromada)">
Sierakówek (gromada)

Sierakówek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sierakówek z siedzibą GRN w Sierakówku utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Leśniewice, Marianów, Osiny, Sierakówek i Sieraków Wielki, ponadto osady Przerwa, Ruda i Reszka z dotychczasowej gromady Lipa oraz miejscowość Kleniew Nr. 1–6 z dotychczasowej gromady Anielin ze zniesionej gminy Skrzany w tymże powiecie. Dla gromady ustalono 16 członków gromadzkiej rady narodowej.
1 stycznia 1959 do gromady Sierakówek przyłączono obszar zniesionej gromady Skrzany (bez wsi Wola Trębska Parcele) w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983720" url="https://pl.wikipedia.org/wiki?curid=2983720" title="Skrzeszewy (gromada)">
Skrzeszewy (gromada)

Skrzeszewy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skrzeszewy z siedzibą GRN w Skrzeszewach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Rakowiec, Raków, Podatków i Skrzeszewy ze zniesionej gminy Szczawin w tymże powiecie. Dla gromady ustalono 13 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983721" url="https://pl.wikipedia.org/wiki?curid=2983721" title="Sokołów (gromada w powiecie gostynińskim)">
Sokołów (gromada w powiecie gostynińskim)

Sokołów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sokołów z siedzibą GRN w Sokołowie utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Belno, Huta Zaborowska, Jastrzębia Nowa, Niecki, Sokołów, Stanisławów, Zaborów Nowy i Zaborów Stary ze zniesionej gminy Rataje w tymże powiecie. Dla gromady ustalono 17 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983722" url="https://pl.wikipedia.org/wiki?curid=2983722" title="Suserz (gromada)">
Suserz (gromada)

Suserz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Suserz z siedzibą GRN w Suserzu utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Dobrów, Holendry Dobrowskie, Stefanów Suserski, Suserz i Teodorów oraz obszary spółdzielni produkcyjnej Kamieniec z dotychczasowej gromady Pieryszew ze zniesionej gminy Szczawin, a także obszary dotychczasowych gromad Potrzasków, Słup, Adamów, Helenów i Janki ze zniesionej gminy Pacyna – w tymże powiecie. Dla gromady ustalono 16 członków gromadzkiej rady narodowej.
1 stycznia 1959 do gromady Suserz przyłączono wsie Gołas i Łuszczanów ze znoszonej gromady Nowy Szczawin Borowy w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983723" url="https://pl.wikipedia.org/wiki?curid=2983723" title="Trębki (gromada w powiecie gostynińskim)">
Trębki (gromada w powiecie gostynińskim)

Trębki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Trębki z siedzibą GRN w Trębkach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Białka, Józefków, Krzymów, Swoboda Trębska, Trębki, Witoldów, Wola Trębska i Pietryszew (z wyłączeniem obszaru spółdzielni produkcyjnej Kamieniec) ze zniesionej gminy Szczawin w tymże powiecie. Dla gromady ustalono 20 członków gromadzkiej rady narodowej.
1 stycznia 1959 do gromady Trębki przyłączono wieś Wola Trębska Parcele ze znoszonej gromady Skrzany w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983724" url="https://pl.wikipedia.org/wiki?curid=2983724" title="Dobrzyków (gromada)">
Dobrzyków (gromada)

Dobrzyków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dobrzyków z siedzibą GRN w Dobrzykowie utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Dobrzyków-Grudź, Dobrzyków M. Góry, Górki, Jordanów, Karolew, Korzeniówka Nowa, Ludwików i Tokary-Rąbierz ze zniesionej gminy Dobrzyków w powiecie gostynińskim oraz osada Kępa Ośnicka z dotychczasowej gromady Bielino Stare ze zniesionej gminy Bielino w powiecie płockim (woj. warszawskie). Dla gromady ustalono 12 członków gromadzkiej rady narodowej.
1 stycznia 1959 do gromady Dobrzyków przyłączono obszar zniesionej gromady Grabie Polskie w tymże powiecie.
31 grudnia 1961 do gromady Dobrzyków włączono obszar zniesionej gromady Borki w tymże powiecie; z gromady Dobrzyków wyłączono natomiast wieś Kępa Ośnicka, włączając ją do gromady Borowiczki w powiecie płockim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2983728" url="https://pl.wikipedia.org/wiki?curid=2983728" title="Czermno (gromada w powiecie gostynińskim)">
Czermno (gromada w powiecie gostynińskim)

Czermno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czermno z siedzibą GRN w Czermnie utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Czermno, Kępina, Plebanka, Przemysłów, Wymyśle Nowe i Wymyśle Polskie ze zniesionej gminy Czermno w tymże powiecie. Dla gromady ustalono 15 członków gromadzkiej rady narodowej.
Gromadę zniesiono 31 grudnia 1959, a jej obszar włączono do nowo utworzonej gromady Juliszew w tymże powiecie.

</doc>
<doc id="2983730" url="https://pl.wikipedia.org/wiki?curid=2983730" title="(At Glade)">
(At Glade)

At Glade – debiutancki album poznańskiego artysty, Fismolla, który ukazał się w 2013 r. nakładem wydawnictwa Nextpop.
Płyta zadebiutowała na 23. miejscu OLiS i uzyskała certyfikat złotej.

</doc>
<doc id="2983731" url="https://pl.wikipedia.org/wiki?curid=2983731" title="Białe (gromada)">
Białe (gromada)

Białe – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Białe z siedzibą GRN w Białym utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Antoninów, Białe, Klusek-Biały, Marianów, Sendeń Duży (z wyłączeniem Nadleśnictwa Góry) i Mały Sendeń ze zniesionej gminy Duninów w tymże powiecie. Dla gromady ustalono 14 członków gromadzkiej rady narodowej.
31 grudnia 1961 gromadę zniesiono, włączając jej obszar do gromad: Lucień (wsie Antoninów, Białe, Klusek i Marianów) i Soczewka (wsie Sendeń Duży i Sendeń Mały) w tymże powiecie.
Zobacz też: gmina Białe.

</doc>
<doc id="2983732" url="https://pl.wikipedia.org/wiki?curid=2983732" title="Kamień Nowy (gromada)">
Kamień Nowy (gromada)

Kamień Nowy (od 31 XII 1961 "Lipińskie") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kamień Nowy z siedzibą GRN w Kamieniu Nowym (w obecnym brzmieniu "Nowy Kamień") utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Emilianów, Kamień Nowy, Kamień Stary, Lipińskie, Radycza, Robertów, Rybie-Sokołów, Rybie-Szymanów i Rybie-Tarnów ze zniesionej gminy Pacyna w tymże powiecie. Dla gromady ustalono 14 członków gromadzkiej rady narodowej.
31 grudnia 1961 gromadę Kamień Nowy zniesiono przenosząc siedzibę GRN z Kamienia Nowego do Lipińskich i zmieniając nazwę jednostki na "gromada Lipińskie".
Zobacz też: gmina Kamień.

</doc>
<doc id="2983733" url="https://pl.wikipedia.org/wiki?curid=2983733" title="Białotarsk (gromada)">
Białotarsk (gromada)

Białotarsk – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Białotarsk z siedzibą GRN w Białotarsku utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Baby Górne, Białotarsk, Dąbrówka, Gulewo, Józefków, Rębów i Zieleniec oraz wieś Ogończyków z dotychczasowej gromady Górki ze zniesionej gminy Rataje w tymże powiecie. Dla gromady ustalono 17 członków gromadzkiej rady narodowej.
Gromadę zniesiono 31 grudnia 1959, a jej obszar włączono do nowo utworzonej gromady Solec w tymże powiecie.

</doc>
<doc id="2983734" url="https://pl.wikipedia.org/wiki?curid=2983734" title="Borki (gromada w powiecie gostynińskim)">
Borki (gromada w powiecie gostynińskim)

Borki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Borki z siedzibą GRN w Borkach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Borki, Korzeniówka Stara, Piaski, Troszyn Nowy i Troszyn Polski ze zniesionej gminy Dobrzyków w tymże powiecie. Dla gromady ustalono 12 członków gromadzkiej rady narodowej.
31 grudnia 1961 gromadę zniesiono, włączając jej obszar do gromady Dobrzyków w tymże powiecie.

</doc>
<doc id="2983735" url="https://pl.wikipedia.org/wiki?curid=2983735" title="Andrzej Jus">
Andrzej Jus

Andrzej Karol Mieczysław Jus (ur. 16 października 1914 we Lwowie, 25 czerwca 1992 w Toronto) – polski lekarz psychiatra, profesor nadzwyczajny psychiatrii, kierownik kliniki psychiatrycznej Akademii Medycznej w Warszawie. Przewodniczący Polskiego Towarzystwa Psychiatrycznego w latach 1963–1969. Wspólnie z żoną Karoliną był pionierem badań elektroencefalograficznych w Polsce.
Życiorys.
Urodził się 16 października 1914 we Lwowie podczas I wojny światowej. Jego ojcem był Ludwik Jus (ur. 1884), nauczyciel łaciny i greki, a matką Stella Jusowa (właśc. Estella Kober, ur. 1890 w Paryżu jako córka Francuzki i Polaka), nauczycielka języka francuskiego. Pierwsze siedem lat życia spędził z matką z uwagi na zesłanie ojca na Syberii. Był wychowany w atmosferze poszanowania dla odrębności innych ludzi.
W rodzinnym mieście zdał maturę (1932). Studiował medycynę na Wydziale Lekarskim Uniwersytetu Jana Kazimierza we Lwowie, gdzie ostatnie egzaminy zdał tu po wybuchu II wojny światowej we wrześniu 1939 podczas bombardowania miasta przez Niemców i 11 września 1939 uzyskał dyplom lekarski. Wówczas podjął pracę w uniwersyteckiej klinice psychiatrycznej, w której w ostatnich latach studiów udzielał się jako wolontariusz.
II wojna światowa.
Po wybuchu II wojny światowej i nastaniu okupacji sowieckiej został wyznaczony na asystenta profesora Zakładu Psychiatrycznego w podległym rządowi sowieckiemu Lwowskim Instytucie Medycznym, powstałym w wyniku przekształcenia dotychczasowej kliniki. Pracował tam przez kolejny rok, a 15 października 1940 otrzymał od przysłanego z Moskwy profesora farmakologii i nowego szefa Zakładu Farmakologii propozycję współpracy przy badaniu środków psychofarmakologicznych. Następnego dnia, w dzień swoich 26 urodzin poznał skierowaną do niego przez ww. profesora w sprawie badań nad terapią konwulsywną studentkę Karolinę Frist (ur. 1914), córkę polskich Żydów z Krakowa, absolwentkę prawa z 1936, która po wybuchu wojny przybyła do Lwowa wraz z rodziną i jako wcześniejsza studentka medycyny UJ (ukończyła dwa lata), została przyjęta na trzeci rok medycyny we Lwowie przez ww. profesora. Oboje w przeciągu dwóch dni zakochali się w sobie i wyznali sobie miłość. Po ataku Niemiec na ZSRR z 22 czerwca 1941 Andrzej i Karolina byli schronieni w Zakładzie Psychiatrii, przebywając tam podczas bombardowania Lwowa. Po nastaniu okupacji niemieckiej jego Zakład Psychiatrii został wcielony do szpitala psychiatrycznego, kierowanego przez Ukraińca. Rodziny Jusów i Fristów finansowo spadły na skraj ubóstwa. Wobec bezpośredniego zagrożenia ze strony nazistów niemieckich wobec ludności żydowskiej zdecydowano, że Karolina powinna niezwłocznie przyjąć chrzest rzymskokatolicki i para weźmie ślub w tym obrządku (wcześniej oboje planowali ślub na okres letni 1941), a realizację tego ułatwi bp. Eugeniusz Baziak, będący znajomym ojca Andrzeja. Cała procedura miała być ułatwiona przez zakonników z klasztoru Bernardynów we Lwowie. Zaoferowali oni także w swoim konwencie schronienie dla rodziców i siostry Karoliny, jednak jej ojciec – mimo wielu perswazji – nie przyjął tej propozycji. Celem realizacji planu Andrzej Jus odbył dwie podróże do parafii oddalonych od Lwowa o ok. 20 km (Glinna–Nawaria) i ok. 150 km, zdobywając potrzebne formularze dla Karoliny. Następnie, pod koniec lipca 1941 wraz z bernardynem o. Alojzym przy pomocy specjalnie przygotowanego atramentu na uzyskanych formularzach sprzed 1914 dokonał wytworzenia metryki chrztu dla "Karoliny Anny" z 1915 oraz wpisu kreującego ślub zawarty w dniu 31 grudnia 1938 w księgach archidiecezji lwowskiej. Pod koniec lipca 1941 w ciągu jednego dnia w kaplicy św. Jana z Dukli w bernardyńskim kościele św. Andrzeja Karolina została ochrzczona otrzymując jako drugie imię Anna (rano) oraz poślubiła Andrzeja (po południu). Chrztu i ślubu udzielał ojciec Alojzy, a całości akcji (uczestnikami byli rodzice pary młodej) dopomagała zakonnica, siostra Filomena, znająca Andrzeja i Karolinę od początku ich znajomości. Rodzice i siostra Karoliny, zgodnie z pomysłem ojca rodziny, w połowie 1941 wyjechali ze Lwowa opłaconym i ukrytym transportem do wsi Orelec (pod Sanokiem, gdzie przed laty kształcił się ojciec Andrzeja). Z dniem 23 grudnia 1941 Andrzej Jus został zwolniony z pracy w szpitalu. Wobec pogarszających się warunków bytowych Ludwik Jus pod koniec listopada 1941 zainicjował plan wyjazdu z bliskimi ze Lwowa do swojej siostry Karoliny, mieszkającej na wsi w jego rodzinnych stronach, gdzie Ludwik, Estella, Andrzej i Karolina Jusowie mieli udać po Świętach Bożego Narodzenia 1941. W nowym miejscu Andrzej Jus zamierzał podjąć praktykę lekarską, zatem wpierw pojechał w te strony celem uzyskania zgody na to. Przy okazji dotarł do Orelca, gdzie odwiedził rodziców i siostrę swojej żony. We wsi swojej ciotki wykonał rekonesans, uzyskał zgodę od lekarza okręgowego na prowadzenie praktyki lekarza rodzinnego oraz najął dom dla siebie oraz żony i swojego gabinetu, a także mieszkanie dla swoich rodziców. Oczekując na zgodę na wyjazd od niemieckiej Izby lekarskiej ("Ärztekammer") w lutym 1942 odwiedził ponownie Firstów w Orelcu, których sytuacja pogarszała się wraz z wprowadzanymi restrykcjami wobec Żydów. Na przełomie lutego/marca 1942 Andrzej i Karolina Jusowie opuścili Lwów i przez Sanok (tam uzyskali wsparcie od krewnej ze strony ojca, nauczycielki, harcerki i działaczki konspiracji Albiny Wójcik), dotarli do wsi siostry Ludwika, Karoliny, po czym zamieszkali w najętym domu 2 km dalej. Na miejscu Andrzej rozpoczął pracę lekarza, przyjmując pacjentów zarówno w gabinecie jak i odwiedzając obłożnie chorych w domach. Pod koniec marca 1942 po raz kolejny odwiedził w Orelcu Fristów, których sytuacja stawała się coraz bardziej zagrożona (w okolicy tworzono getto, a w lasach dokonywano egzekucji). 22 kwietnia 1942 Niemcy prowadząc akcję eksterminacyjną, zabrali z Orelca Zofię, Dorotę i Juliusza Fristów, prowadzili ich w marszu z ponad setką Żydów, po czym zastrzelili w lesie na pobliskim wzgórzu. Około 5 maja 1942 do wsi Andrzeja i Karoliny przeprowadzili się ze Lwowa Ludwik i Estella Jusowie. Podczas pracy lekarskiej we wsi Andrzej zyskał szacunek miejscowej ludności, wraz z żoną byli zapraszani na wesela jako goście honorowi, a Karolinie przyznawano funkcję matki chrzestnej. Pod koniec 1942 udzielił pomocy medycznej rannemu partyzantowi, wykrytemu następnie i straconemu przez gestapo. We wsi wraz z rodziną doczekał nadejścia frontu wschodniego i wkroczenia Armii Czerwonej w lipcu 1944. Udzielał pomocy lekarskiej rannym żołnierzom tych wojsk. Wyjechał wówczas z żoną na około 10 dni do Lwowa, po czym powrócili na wieś. 
Polska Ludowa.
Na przełomie 1944/1945 Andrzej Jus intensywnie pracował jako lekarz wiejski, jednocześnie planując z żoną wyjazd do miasta uniwersyteckiego (Krakowa lub Warszawy) celem kontynuacji specjalizacji i studiów przez żonę. Na początku marca 1945 Andrzej i Karolina Jusowie opuścili wieś i samodzielnie wozem konnym udali się do Krakowa. Tam oboje otrzymali zadowalające propozycje na uniwersytecie, jednak z uwagi na tragiczne wspomnienie rodzinne Karoliny postanowili udać się do Warszawy. Tam wobec niemożności kontynuowania specjalizacji z psychiatrii przyjął propozycję przystąpienia do działu neurochirurgii (Karolinę przyjęto na piąty rok studiów). Od końca marca 1945 oboje mieszkali na warszawskiej Pradze. Andrzej Jus w Klinice Neurochirurgicznej Uniwersytetu Warszawskiego od kwietnia do lipca 1945.
Z uwagi na trudności życia w Warszawie, para podjęła decyzję o przenosinach do Wrocławia, gdzie byli pracownicy lwowskiego Wydziału Lekarskiego UJK organizowali i tworzyli Wydział Lekarski na powołanym Uniwersytecie i Politechnice. Po ukończeniu w czerwcu 1945 semestru studiów przez Karolinę oboje wyjechali z Warszawy do Wrocławia. Tam jesienią 1945 oboje przystąpili do Polskiej Partii Socjalistycznej. Po otrzymaniu mieszkania sprowadzili do siebie rodziców Andrzeja, którzy zamieszkali trzy domy och nich.
W 1946 obronił doktorat we Wrocławiu, na podstawie pracy "Schizofrenia dziecięca a dementia infantilis Helleri". Od tego czasu pracował jako starszy profesor nadzwyczajny w Katedrze Psychiatrii. Do grudnia 1949 był zatrudniony w Klinice Psychiatrycznej Uniwersytetu Wrocławskiego. Równolegle od listopada 1947 do września 1949 był dyrektorem szpitala psychiatrycznego. W 1947 wraz z żoną odbywał roczny staż na Uniwersytecie Paryskim celem zgłębiania elektroencefalografii i badania fal mózgowych. Po powrocie do Polski wykładał w zakładzie psychiatrii. Wczesną wiosną 1948 cała czwórka Jusów wpadła w „kocioł” przygotowany przez funkcjonariuszy UB w mieszkaniu sąsiadów, gdzie byli przetrzymywani przez ok. trzy tygodnie, po czym zwolnieni (dla służb komunistycznych poszukujących szpiegów podejrzane wydało się urodzenie Estelli w Paryżu oraz przebywanie tam w 1947 na stypendium Andrzeja i Karoliny). Po połączeniu PPS i PPR w Polską Zjednoczoną Partię Robotniczą Andrzej i Karolina Jusowie automatycznie zostali członkami nowej partii. Andrzej i Karolina Jusowie, wobec braku elektroencefalografu, wykorzystali elektrokardiograf ze wzmocnionymi instrumentami i ostatecznie uzyskali opublikowali pierwsze kliniczne badanie elektroencefalograficzne. Tym samym stali się pionierami w badaniu elektrycznej aktywności mózgu. Postanowieniem prezydenta Bolesława Bieruta z 22 lipca 1949 Andrzej Jus został odznaczony Krzyżem Kawalerskim Orderu Odrodzenia Polski "za wybitne zasługi w dziedzinie służby zdrowia".
Pod koniec 1949 przyjął propozycję z Ministerstwa Zdrowia i został mianowany wicedyrektorem ds. naukowych i kierownika oddziału psychiatrycznego w nowo utworzonym Instytutu Psychoneurologicznego w Pruszkowie, w którym Karolina Jus została szefową laboratorium elektroencefalograficznego (instytut podjął działalność pod koniec 1950). Tam wraz z żoną zorganizował laboratorium badawcze i naukowe skupione na elektroencefalografii, neurofizjologii klinicznej i badaniu snu. Wraz z małżeństwem lekarzy w nowe miejsce przenieśli się ponownie rodzice Andrzeja.
6 lipca 1951 Andrzej Jus habilitował się na Wydziale Lekarskim Akademii Medycznej w Warszawie ("Badania elektroencefalograficzne w schizofrenii") i został docentem psychiatrii tej uczelni przy kierowniku Zakładu Psychiatrii. Na przełomie lat 40./50. małżeństwo było przedmiotem prób wpływu ze strony Komitetu Centralnego PZPR (np. w zakresie propagowania teorii Pawłowa). Po śmierci ojca (grudzień 1952), Estella Jus zamieszkała w domu syna. Na początku 1953 Andrzej Jus został obarczony odpowiedzialnością za artykuł krytykujący nauczanie Pawłowa, a po wyrażeniu swoich poglądów w Ministerstwie Zdrowia, zwolniony wraz z żoną z Instytutu i przeniesiony z nią w randze zwykłych lekarzy do prowincjonalnego szpitala psychiatrycznego, uchodzącego za najgorszy w całym kraju. W wyniku starań małżeństwa o zmianę decyzji w KC PZPR po sześciu tygodniach otrzymali nową decyzję o przeniesieniu do Akademii Medycznej w Łodzi w Łodzi (od 1 kwietnia 1953 Andrzej został współprzewodniczącym Katedry Psychiatrii, 12 listopada 1954 został profesorem nadzwyczajnym, a Karolina profesorem nadzwyczajnym w Zakładzie Neurologii). Oboje otrzymali także nowy elentroencefalograf. Pod koniec 1954 został profesorem psychiatrii na Uniwersytecie w Łodzi (w tym czasie Karolina została docentem na tej uczelni).
W 1955, przy wpływie sekretarza KC PZPR, Jusowie zostali przywróceni do pracy w Warszawie, gdzie Andrzej (od 1 września 1955) został dyrektorem (wzgl. sekretarzem) naukowym w Instytucie Psychoneurologicznym, a Karolina docentem w Katedrze Psychiatrii w Akademii Medycznej. Ponadto, od stycznia 1956 Andrzej Jus był kierownikiem Zakładu Psychiatrii w Instytucie Doskonalenia Kadr Lekarskich. 1 marca 1960 został kierownikiem Katedry i Kliniki Psychiatrycznej (wcześniej szefem był Józef Handelsman) i oboje z żoną pracowali razem. W 1963 oboje przebywali dwa miesiące w Kanadzie i w Stanach Zjednoczonych, gdzie dostali zaproszenie na wykłady, a Andrzej otrzymał stypendium. 
Staraniem Andrzeja Jusa w 1965 otwarto nową siedzibę klinikę Szpitala Nowowiejskiego w budynkach przekazanych przez Ministerstwo Obrony Narodowej. Od 1963 do 1969 był prezesem Polskiego Towarzystwa Psychiatrycznego (zrezygnował z tej funkcji). Był autorem i współautorem 211 artykułów naukowych, 6 podręczników i monografii.Podczas swojej pracy w Polsce małżeństwo Jusów należało do zagranicznych towarzystw naukowych, utrzymywało kontakty naukowe oraz brali udział w zjazdach naukowych. Oboje w 1966 jako pierwsi wykonali badanie polisomnograficzne. Rok później publikowali prace naukowe na ten temat. Ich głównym zainteresowaniem był sen w zaburzeniach umysłowych oraz wpływ leków psychotropowych na sen.
Pod koniec lat 60. Jusowie negatywnie odczuwali przejawy nagonki antysemickiej, czego przejawem był anonimowy list skierowany do Karoliny Jus, sugerujący jej wyjazd z kraju, ponieważ jest Żydówką. W czerwcu 1970 zmarła matka Andrzeja. 
Kanada.
W 1970 Andrzej i Karolina wyjechali z Polski do Kanady, przyjmując zaproszenie w charakterze profesorów wizytujących na Uniwersytecie McGilla w Monrealu. Małżeństwo zostało zaproszone na okres jednego roku, aczkolwiek PRL-owskie Ministerstwo Zdrowia udzieliło im zgody na pobyt w wymiarze trzech miesięcy. Poza tą uczelnią MCGilla dawali także wykłady na innych uniwersytetach w Kanadzie. Przebywając tam Karolina Jus otrzymywała kolejne anonimy o antysemickim wydźwięku, nakazujące jej zostać na emigracji. Tuż przed upływem okresu pobytu w Kanadzie Andrzej Jus przesłał do władz PRL i PZPR list wyrażający zamiar małżeństwa pozostania na emigracji i obarczający polskich komunistów za rasistowską nagonkę. W styczniu 1971 otrzymali w Kanadzie status stałych rezydentów ("landed immigrants"). Następnie oboje przyjęli zaproszenie z Uniwersytetu Lavala w Québecu, gdzie otrzymali tytuły profesora zwyczajnego i uzyskali możliwość kontynuowania badań w zakresie elektroencefalografii, psychofarmakologii i badania snu. Oprócz tego praktykowali jako lekarze na terenie w prowincji Quebec i jako psychiatrzy w ramach Medicare. 
Po pięciu latach pobytu w Kanadzie przyznano im obywatelstwo kanadyjskiej (bez utraty polskiego). W wieku 65 lat (tj. około 1979) oboje przeszli na emeryturę. Po czterech kolejnych latach zakończyli praktykę lekarską w Montrealu i przeprowadzili się do Toronto. Nie mieli dzieci. 
16 marca 1990 zakończyli pisanie książki, która ukazała się w 1991 pod tytułem "Our Journey in the Valley of Tears" i była zapisem życiorysów ich własnych oraz krewnych, w tym przeżyć wojennych. W 1992 w Kanadzie książka otrzymała nagrodę "Joseph Tanenbaum Holocaust Book Award", zaś w 1993 i 1994 przyznawano tamże "Drs Andrzej and Jus Holocaust Literature Award". Po śmierci Andrzeja Jusa żona zapisała 250 tys. dolarów na rzecz University of Toronto. Z tego zapisu ufundowano coroczny wykład imienia Andrzeja Jusa (Jus Lecture) w Joint Centre for Bioethics oraz badania Philipa Seemana nad biochemią i genetyką schizofrenii.
Andrzej Jus zmarł 25 czerwca 1992 w Toronto. Karolina Jus zmarła w 2002. Oboje zostali pochowani na cmentarzu przy Szpitalu Tworkowskim.
W 2019 ukazała się publikacja pt. "W dolinie łez. Profesor Andrzej Jus. Życie i dorobek naukowy. Przyczynek do historii polskiej i kanadyjskiej psychiatrii drugiej połowy XX wieku", autorstwa Ryszarda Kujawskiego.
Katedra Farmakologii i Toksykologii Wydziału Medycznego na Uniwersytecie w Toronto przyznaje Nagrodę Pamięci Juliusza, Doroty i Zofii Fristów w Neuropsychofarmakologii (dla młodych naukowców w tej dziedzinie) oraz Doroczną Nagrodę Pamięci Fristów-Jusów w Neuropsychofarmakologii (dla absolwentów).

</doc>
<doc id="2983736" url="https://pl.wikipedia.org/wiki?curid=2983736" title="Goreń Duży (gromada)">
Goreń Duży (gromada)

Goreń Duży – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Goreń Duży z siedzibą GRN w Goreniu Dużym utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Goreń Duży i Krzewent ze zniesionej gminy Duninów w tymże powiecie. Dla gromady ustalono 10 członków gromadzkiej rady narodowej.
1 stycznia 1958 gromadę włączono do powiatu włocławskiego w woj. bydgoskim, gdzie jednocześnie została zniesiona a jej obszar włączony do gromady Kłotno.

</doc>
<doc id="2983737" url="https://pl.wikipedia.org/wiki?curid=2983737" title="Grabie Polskie (gromada)">
Grabie Polskie (gromada)

Grabie Polskie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Grabie Polskie z siedzibą GRN w Grabiach Polskich utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Grabie Nowe, Grabie Polskie, Okolusz, Potrzebna, Rumunki i Strzemieszno ze zniesionej gminy Dobrzyków w tymże powiecie. Dla gromady ustalono 12 członków gromadzkiej rady narodowej.
Gromadę zniesiono 1 stycznia 1959, a jej obszar włączono do gromady Dobrzyków w tymże powiecie.

</doc>
<doc id="2983738" url="https://pl.wikipedia.org/wiki?curid=2983738" title="WatiN">
WatiN

WatiN (Web Application Testing in .Net) – framework dla środowiska .Net umożliwiający automatyzację działań użytkownika w przeglądarkach internetowych Internet Explorer oraz Mozilla Firefox. Powstał w oparciu o framework WatiR (Web Application Testing in Ruby). WatiN to narzędzie open source, bardzo przydatne w automatyzacji testów aplikacji webowych. Pozwala otworzyć instancję przeglądarki internetowej z testowaną aplikacją oraz wykonać na niej akcje użytkownika. 
Historia.
Inicjatorem i głównym programistą biblioteki WatiN był Jeroen van Menen. Prace programistyczne nad projektem rozpoczął w grudniu 2005 roku, chcąc zastąpić komercyjne testy aplikacji wykorzystywane w jego firmie. W 2007 roku do projektu przyłączył się Edward Wilde, który opracował wsparcie dla przeglądarki Mozilla Firefox oraz eksperymentalne wsparcie dla przeglądarki Chrome. Edward Wilde opracował także framework Wax, pozwalający na tworzenie automatycznych testów WatiN z wykorzystaniem Microsoft Excel.
Licencja.
WatiN jest udostępniony na licencji Apache License 2.0.
Główne funkcjonalności.
 browser.TextField(Find.By("friendlyname", "UserName")).Value = username;
 browser.Button(Find.ByValue("Sign-In")).ClickNoWait();
 browser.Link(Find.ByText("Logout")).Click();
 browser.Link(Find.ByTitle("Quick Search")).Click();
 browser.Element(Find.ByClass(new Regex(".* ui-state-active"))).Text.Contains("Tests"));
 browser.CheckBox(Find.ById("test")).Checked = true;
 browser.SelectList("test2").Select(service.test3);
 PrintDialogHandler printDialogHandler = new PrintDialogHandler(PrintDialogHandler.ButtonsEnum.Print);
 FileDownloadHandler confirmDialogHandler = new FileDownloadHandler(FileDownloadOptionEnum.Open);
 using (new UseDialogOnce(Window.DialogWatcher, confirmDialogHandler))
 …
Zastosowanie.
Przykład z wykorzystaniem Microsoft Visual C# 2010 Express oraz NUnit:
Konstrukcja metody testowej.
 [Test]
 public void SearchForWatiNOnGoogle()
 using (var browser = new IE("http://www.google.com"))
 browser.TextField(Find.ByName("q")).TypeText("WatiN");
 browser.Button(Find.ByName("btnG")).Click();
 Assert.IsTrue(browser.ContainsText("WatiN"));
Opis elementów testu.
 using (var browser = new IE("http://www.google.com"))
 browser.TextField(Find.ByName("q")).TypeText("WatiN");
 browser.Button(Find.ByName("btnG")).Click();
 Assert.IsTrue(browser.ContainsText("WatiN"));
Bibliografia.
http://watin.org/

</doc>
<doc id="2983740" url="https://pl.wikipedia.org/wiki?curid=2983740" title="Anatolij Momot">
Anatolij Momot

Anatolij Jurijowycz Momot, ukr. Анатолій Юрійович Момот, ros. Анатолий Юрьевич Момот, "Anatolij Jurjewicz Momot" (ur. 12 kwietnia 1958 w miasteczku Dykańka, w obwodzie połtawskim, Ukraińska SRR) – ukraiński trener piłkarski.
Kariera piłkarska.
Naukę piłki nożnej rozpoczął w Połtawie pod wodzą trenera Anatolija Witkowa, pod kierownictwem którego zespół zdobywał mistrzostwo i wicemistrzostwo Ukraińskiej SRR na poziomie juniorów. Po ukończeniu szkoły średniej, wyjechał do Tarnopola, gdzie ukończył Instytut Pedagogiczny i grał w jednym z zespołów w mistrzostwach Ukraińskiej SRR spośród drużyn amatorskich. Następnie przeniósł się do Niemiec, gdzie przez pięć lat występował w jednym z klubów w regionalnych ligach. W 1986 zakończył karierę piłkarską.
Kariera trenerska.
Po zakończeniu kariery zawodniczej rozpoczął pracę trenerską. Najpierw trenował dzieci w Szkole Sportowej w Hrebince. Następnie kierował amatorskim zespólem Łokomotyw Hrebinka, który występował w mistrzostwach obwodu połtawskiego. W latach 1996-2000 prowadził drugoligowy klub Fakeł Warwa, a po jego rozformowaniu trenował amatorski zespół FK Pyriatyn. W 2002 został zaproszony do Worskły Połtawa, gdzie najpierw pomagał trenować drugą drużynę, a potem drużynę rezerw klubu. Od 2005 pomagał trenować pierwszy zespół, a od lipca do końca 2007 pełnił funkcje głównego trenera Worskły Połtawa. Potem pracował w Worskle Połtawa jako asystent trenera. 4 lipca 2013 roku objął stanowisko głównego trenera Worskły. Faktycznie kierował klubem Wasyl Saczko, który nie miał dyplomu UEFA kategorii A i nie mógł obejmować stanowisko głównego trenera. 23 listopada 2013 Wasyl Saczko po ukończeniu kursu otrzymał dyplom i oficjalnie objął stanowisko głównego trenera klubu.

</doc>
<doc id="2983741" url="https://pl.wikipedia.org/wiki?curid=2983741" title="Hieracium caespitosum">
Hieracium caespitosum



</doc>
<doc id="2983744" url="https://pl.wikipedia.org/wiki?curid=2983744" title="Dioctria rufipes">
Dioctria rufipes



</doc>
<doc id="2983745" url="https://pl.wikipedia.org/wiki?curid=2983745" title="Indywidualne Mistrzostwa Świata na żużlu 1990 - eliminacje">
Indywidualne Mistrzostwa Świata na żużlu 1990 - eliminacje



</doc>
<doc id="2983747" url="https://pl.wikipedia.org/wiki?curid=2983747" title="Indywidualne Mistrzostwa Świata na żużlu 1992 - eliminacje">
Indywidualne Mistrzostwa Świata na żużlu 1992 - eliminacje



</doc>
<doc id="2983749" url="https://pl.wikipedia.org/wiki?curid=2983749" title="Indywidualne Mistrzostwa Świata na żużlu 1987 - eliminacje">
Indywidualne Mistrzostwa Świata na żużlu 1987 - eliminacje



</doc>
<doc id="2983751" url="https://pl.wikipedia.org/wiki?curid=2983751" title="Ulvsunda">
Ulvsunda

Ulvsunda – dzielnica ("stadsdel") Sztokholmu, położona w jego zachodniej części (Västerort) i wchodząca w skład "stadsdelsområde" Bromma. Graniczy z dzielnicami Ulvsunda industriområde, Traneberg, Alvik, Stora Mossen i Riksby.
Według danych opublikowanych przez gminę Sztokholm, 31 grudnia 2020 r. Ulvsunda liczyła 2816 mieszkańców. Powierzchnia dzielnicy wynosi łącznie 0,96 km², z czego 0,11 km² stanowią wody.

</doc>
<doc id="2983753" url="https://pl.wikipedia.org/wiki?curid=2983753" title="I Liceum Ogólnokształcące im. Bolesława Krzywoustego w Nakle nad Notecią">
I Liceum Ogólnokształcące im. Bolesława Krzywoustego w Nakle nad Notecią

I Liceum Ogólnokształcące im. Bolesława Krzywoustego w Nakle nad Notecią – szkoła ponadpodstawowa w Nakle nad Notecią o ponad 150-letniej tradycji.
Historia szkoły.
Na historię szkoły składają się 3 okresy:
Budynek.
Budynek szkoły oddano do użytku w 1876 roku. Później dobudowano dwa boczne skrzydła. Ostatnio wykonano remont dachu. Budynek posiada dwa reprezentacyjne i bogato dekorowane pomieszczenia: westybul i aula.
Obiekt został wpisany do rejestru zabytków województwa kujawsko-pomorskiego. 
W pierwszej dekadzie XXI wieku prowadzono w budynku prace odkrywkowe polichromii ściennych pochodzących z XIX wieku, które odkryto w całej szkole, jednak w westybulu i auli przemalowania mają charakter wielowarstwowy.
Absolwenci.
Do szkoły tej uczęszczali również m.in.: Kazimierz Malczewski i Wojciech Zink.

</doc>
<doc id="2983754" url="https://pl.wikipedia.org/wiki?curid=2983754" title="Edward Wende (1936-2002)">
Edward Wende (1936-2002)



</doc>
<doc id="2983755" url="https://pl.wikipedia.org/wiki?curid=2983755" title="Edward Wende (1830-1914)">
Edward Wende (1830-1914)



</doc>
<doc id="2983757" url="https://pl.wikipedia.org/wiki?curid=2983757" title="American Prayer (album)">
American Prayer (album)



</doc>
<doc id="2983758" url="https://pl.wikipedia.org/wiki?curid=2983758" title="Laurence Milner Robinson">
Laurence Milner Robinson

Laurence Milner Robinson (ur. 6 sierpnia 1885 w Catford - zm. 15 września 1957 w Dorking) – brytyjski urzędnik konsularny.
Życiorys.
Był synem duchownego E.C. Robinsona. Uczęszczał do Marlborough College, Peterhouse College, oraz Cambridge University. W 1912 wstąpił do brytyjskiej służby zagranicznej, pełniąc w niej cały szereg funkcji - wicekonsula w Nowym Jorku (1913-1914), Santos (1914-) i Calais (1920); konsula - w Budapeszcie (1921-1922), jednocześnie delegata w Międzynarodowej Komisji Dunaju, następnie w Europejskiej Komisji Dunaju ("European Commission of the Danube", "Commission Européenne du Danube"), konsula w Monachium (1922-1924); konsula generalnego - Gałaczu (1924-1930), Amsterdamie (1930-1934), Gdańsku (1934-1937), Hamburgu (1937-1939), Bazylei (1939) i Filadelfii (1940-1945), skąd przeszedł na emeryturę.
W 1940 Główny Główny Urząd Bezpieczeństwa Rzeszy RSHA ("Reichssicherheitshauptamt") umieścił go na liście osób szczególnie niebezpiecznych dla III Rzeszy. 
Został odznaczony Orderem św. Michała i św. Jerzego CMG w 1944. 

</doc>
<doc id="2983764" url="https://pl.wikipedia.org/wiki?curid=2983764" title="Zwiastun Górnośląski">
Zwiastun Górnośląski

Zwiastun Górnośląski (Zwiastun Górnoszląski) – czasopismo wydawane w języku polskim w latach 1868–1872 w Piekarach Śląskich.
Historia.
Gazetę w styczniu 1868 roku założył w Piekarach Śląskich śląski drukarz i wydawca Teodor Heneczek. Stałymi współpracownikami tygodnika byli m.in. Karol Miarka, Juliusz Ligoń, Norbert Bonczyk, Antoni Stabik, Józef Michalski, Filip Robota. Tytuł został zlikwidowany przez władze pruskie w okresie Kulturkampfu.
Treść.
Czasopismo światopoglądowo miało profil katolicki. Przeciwstawiało się germanizacji oraz broniło polskości na Śląsku. Ukazywały się w nim również artykuły o historii. Regularnie publikowało korespondencję z życia amerykańskiej Polonii w Teksasie – emigrantów ze Śląska.

</doc>
<doc id="2983765" url="https://pl.wikipedia.org/wiki?curid=2983765" title="Indywidualne Mistrzostwa Świata na żużlu 1984 - eliminacje">
Indywidualne Mistrzostwa Świata na żużlu 1984 - eliminacje



</doc>
<doc id="2983767" url="https://pl.wikipedia.org/wiki?curid=2983767" title="Indywidualne Mistrzostwa Świata na żużlu 1988 - eliminacje">
Indywidualne Mistrzostwa Świata na żużlu 1988 - eliminacje



</doc>
<doc id="2983769" url="https://pl.wikipedia.org/wiki?curid=2983769" title="Indywidualne Mistrzostwa Świata na żużlu 1986 - eliminacje">
Indywidualne Mistrzostwa Świata na żużlu 1986 - eliminacje



</doc>
<doc id="2983771" url="https://pl.wikipedia.org/wiki?curid=2983771" title="Indywidualne Mistrzostwa Świata na żużlu 1991 - eliminacje">
Indywidualne Mistrzostwa Świata na żużlu 1991 - eliminacje



</doc>
<doc id="2983773" url="https://pl.wikipedia.org/wiki?curid=2983773" title="Indywidualne Mistrzostwa Świata na żużlu 1994 - eliminacje">
Indywidualne Mistrzostwa Świata na żużlu 1994 - eliminacje



</doc>
<doc id="2983775" url="https://pl.wikipedia.org/wiki?curid=2983775" title="Indywidualne Mistrzostwa Świata na żużlu 1989 - eliminacje">
Indywidualne Mistrzostwa Świata na żużlu 1989 - eliminacje



</doc>
<doc id="2983778" url="https://pl.wikipedia.org/wiki?curid=2983778" title="Bitwa o zamek Itter">
Bitwa o zamek Itter

Bitwa o zamek Itter – unikatowa potyczka stoczona pod koniec II wojny światowej, w której atak oddziałów Waffen-SS był odpierany wspólnie przez siły amerykańskie i żołnierzy Wehrmachtu. Została stoczona 5 maja 1945 roku w zamku Itter w Tyrolu.
Tło historyczne.
W czasie II wojny światowej położony w Tyrolu zamek Itter (niem. "Schloss Itter"), zbudowany w XII wieku, pełnił funkcję więzienia dla francuskich przywódców. Uwięzieni w nim byli między innymi byli premierzy Francji Édouard Daladier i Paul Reynaud, generałowie Maurice Gamelin i Maxime Weygand, a także Jean Borotra, André François-Poncet, Michel Clemenceau, Albert Lebrun i Marie-Agnès de Gaulle. Administracyjnie należał do obozu koncentracyjnego Dachau.
Bitwa.
Zamek został wyzwolony 4 maja 1945 przez oddziały amerykańskiej 103 Dywizji Piechoty. Po wyzwoleniu zamku dołączyły do nich elementy 23 Batalionu Czołgowego amerykańskiej 12 Dywizji Pancernej. Dzień później zamek został zaatakowany przez oddziały 17 Dywizji Grenadierów Pancernych SS „Götz von Berlichingen”. Planowali oni odbić zamek i zabić jeńców. Po stronie amerykańskich obrońców stanęli wyzwoleni francuscy więźniowie i towarzyszące im kobiety oraz kilkunastu żołnierzy Wehrmachtu z majorem Josefem Ganglem na czele. Wśród obrońców było przynajmniej dwóch Polaków lub osób pochodzenia polskiego, w tym kapral Edward „Stinky” Szymczyk, który był operatorem armaty czołgowej.
W trakcie zaciętych walk około 100–150 esesmanów zyskało przewagę ogniową i materialną i było bliskich zdobycia zamku, do czego nie doszło dzięki nadejściu odsieczy oddziałów amerykańskich. Dowódcą obrońców zamku był kapitan John C. „Jack” Lee, Jr. W trakcie oblężenia zginął major Gangl, zastrzelony przez strzelca wyborowego.
Upamiętnienie.
Zespół Sabaton napisał utwór o tym wydarzeniu pod tytułem „The Last Battle” z albumu The Last Stand.

</doc>
<doc id="2983783" url="https://pl.wikipedia.org/wiki?curid=2983783" title="High-Speed Undersea Weapon">
High-Speed Undersea Weapon

High-Speed Undersea Weapon (HSUW) — amerykański program badawczo-rozwojowy zmierzający do konstrukcji kierowanej broni podwodnej korzystającej w ruchu ze zjawiska superkawitacji. Program nakierowany jest na opracowanie szybkiej i szybko reagującej broni ZOP, przeciwtorpedowej oraz służącej do zwalczania jednostek nawodnych.

</doc>
<doc id="2983784" url="https://pl.wikipedia.org/wiki?curid=2983784" title="HSUW">
HSUW



</doc>
<doc id="2983787" url="https://pl.wikipedia.org/wiki?curid=2983787" title="Urbanowicz">
Urbanowicz

osoby o nazwisku Urbanowicz:

</doc>
<doc id="2983788" url="https://pl.wikipedia.org/wiki?curid=2983788" title="Mistrzostwa Świata w Tenisie Stołowym 1930">
Mistrzostwa Świata w Tenisie Stołowym 1930

4. Mistrzostwa świata w tenisie stołowym odbyły się w dniach 21–26 stycznia 1930 roku w Berlinie. Zawody zostały zdominowane przez reprezentantów Węgier, którzy zwyciężyli we wszystkich konkurencjach.

</doc>
<doc id="2983790" url="https://pl.wikipedia.org/wiki?curid=2983790" title="Winowno">
Winowno



</doc>
<doc id="2983796" url="https://pl.wikipedia.org/wiki?curid=2983796" title="Winowno (województwo dolnośląskie)">
Winowno (województwo dolnośląskie)

Winowno – dawna osada w woj. dolnośląskim, w pow. głogowskim, w gminie Kotla. W latach 1975–1998 osada należała administracyjnie do województwa legnickiego. Miejscowość zniesiona 1 stycznia 2017.
Zobacz też: Winowno

</doc>
<doc id="2983797" url="https://pl.wikipedia.org/wiki?curid=2983797" title="Mistrzostwa Świata w Tenisie Stołowym 1931">
Mistrzostwa Świata w Tenisie Stołowym 1931

5. Mistrzostwa świata w tenisie stołowym odbyły się w dniach 10–15 lutego 1931 roku w Budapeszcie. Zawody zostały zdominowane przez reprezentantów Węgier, którzy zwyciężyli we wszystkich konkurencjach.

</doc>
<doc id="2983798" url="https://pl.wikipedia.org/wiki?curid=2983798" title="Sidney Blackmer">
Sidney Blackmer

Sidney Blackmer (ur. 13 lipca 1895 w Salisbury, zm. 6 października 1973 w Nowym Jorku) – amerykański aktor filmowy i telewizyjny.
Wyróżnienia i nagrody.
Posiada swoją gwiazdę na Hollywoodzkiej Alei Gwiazd, natomiast za film Dziecko Rosemary został nagrodzony w 1969 roku nagrodą KCFCC.

</doc>
<doc id="2983800" url="https://pl.wikipedia.org/wiki?curid=2983800" title="Mistrzostwa Świata w Tenisie Stołowym 1932">
Mistrzostwa Świata w Tenisie Stołowym 1932

6. Mistrzostwa świata w tenisie stołowym odbyły się w dniach 25–30 stycznia 1932 roku w Pradze. Zawody zostały zdominowane przez reprezentantów Węgier, którzy zwyciężyli w większości konkurencji.

</doc>
<doc id="2983801" url="https://pl.wikipedia.org/wiki?curid=2983801" title="Mistrzostwa Świata w Tenisie Stołowym 1933">
Mistrzostwa Świata w Tenisie Stołowym 1933

7. Mistrzostwa świata w tenisie stołowym odbyły się w dniach 31 stycznia – 5 lutego 1933 roku w Baden. Zawody zostały zdominowane przez reprezentantów Węgier, którzy zwyciężyli we wszystkich konkurencjach.

</doc>
<doc id="2983804" url="https://pl.wikipedia.org/wiki?curid=2983804" title="Mistrzostwa Świata w Tenisie Stołowym 1934">
Mistrzostwa Świata w Tenisie Stołowym 1934

8. Mistrzostwa świata w tenisie stołowym odbyły się w dniach 2–10 grudnia 1933 roku w Paryżu. Były zaliczane do kolejnego sezonu. Zawody zostały zdominowane przez reprezentantów Węgier, którzy zwyciężyli w większości konkurencji.

</doc>
<doc id="2983806" url="https://pl.wikipedia.org/wiki?curid=2983806" title="Carlyle Blackwell">
Carlyle Blackwell

Carlyle Blackwell (ur. 20 stycznia 1884, zm. 17 czerwca 1955) – amerykański aktor, reżyser i producent filmowy.
Filmografia.
producent
reżyser
aktor
Wyróżnienia.
Posiada swoją gwiazdę na Hollywoodzkiej Alei Gwiazd

</doc>
<doc id="2983808" url="https://pl.wikipedia.org/wiki?curid=2983808" title="Powrót legendarnej pięści">
Powrót legendarnej pięści

Powrót legendarnej pięści lub Wściekła pięść: Powrót Chen Zhena ("Jing mo fung wan: Chen Zhen") – hongkońsko–chiński film akcji z 2010 roku.
Fabuła.
Chen Zhen, uczeń szkoły Jing Wu, jest jednym z Chińczyków, którzy walczą w Europie po stronie alianckiej na froncie pierwszej wojny światowej. Po wojnie, Zhen powraca do Szanghaju, gdzie narastają napięcia pomiędzy Chinami a Japonią. Chen staje na czele anty-japońskiej grupy, która składa się głównie z jego przyjaciół ze szkoły Jing Wu. Przybiera nazwisko zmarłego przyjaciela, Qi Tianyuan'a. Podczas próby zabicia chińskiego generała przez Japończyków, Chen w przebraniu "Zamaskowanego wojownika" ratuje oficera przed śmiercią. Kiedy Japończycy rozpoczynają masowe zabójstwa chińskich patriotów, zamaskowana postać Zhen'a staje się bohaterem ludu. Jednak nawet on nie jest w stanie zatrzymać fali morderstw i emigracji. Równocześnie Zhen zaprzyjaźnia się, z poznaną w nocnym klubie Casablanka piękną Kiki, która okazuje się japoński szpiegiem. Koki odkrywa jego tożsamość. Bezwzględny pułkownik Chikaraishi, szef japońskiego wywiadu, postanawia zlikwidować Zhena.

</doc>
<doc id="2983809" url="https://pl.wikipedia.org/wiki?curid=2983809" title="Mistrzostwa Świata w Tenisie Stołowym 1935">
Mistrzostwa Świata w Tenisie Stołowym 1935

9. Mistrzostwa świata w tenisie stołowym odbyły się w dniach 8–16 lutego 1935 roku w Londynie. Zawody zostały zdominowane przez reprezentantów Węgier, którzy zwyciężyli w większości konkurencji.

</doc>
<doc id="2983810" url="https://pl.wikipedia.org/wiki?curid=2983810" title="Ami (lud)">
Ami (lud)

Ami (; nazwa własna: "Amis" „Północni” lub "Pangcah" „Ludzie”) – rdzenna grupa etniczna zamieszkująca Tajwan, zaliczana do Aborygenów tajwańskich. Ami posługują się własnym językiem amis, należącym do grupy tajwańskiej języków austronezyjskich. W 2004 roku ich liczebność wynosiła około 160 tysięcy, co stanowiło ponad ⅓ ogólnej populacji tajwańskich Aborygenów. Ami dzielą się na pięć głównych grup terytorialnych. Tradycyjna religia Ami oparta była na animizmie i kulcie przodków; po chińskim podboju Tajwanu upowszechnił się wśród nich buddyzm, a w późniejszym okresie znaczna część przyjęła chrześcijaństwo.
Ojczystą ziemią Ami są nizinne wybrzeża wschodniej części Tajwanu (region między Hualian i Taidong). W przeszłości żyli w dużych osadach, liczących od tysiąca do dwóch tysięcy mieszkańców. Społeczeństwo Ami było matrylinearne, a własność dziedziczyła najstarsza córka. Głową klanu był matrylinearny wuj. Prowadzili gospodarkę wypaleniskową, a podstawę ich rolnictwa stanowiło głównie proso, bataty i palma betelowa. Dużą rolę w ich życiu miało także rybołówstwo. Mieszkali w chatach budowanych z bambusa, trzciny i drewna. Wielkie znaczenie w kulturze Ami odgrywało obchodzone na przełomie lipca i sierpnia święto zbiorów "Ilisin", wyznaczające początek nowego roku.
Pod względem genetycznym odróżniają się od pozostałych grup aborygeńskich Tajwanu, wykazując pewne pokrewieństwo z ludnością Nowej Gwinei i Aborygenami australijskimi. Dało do asumpt do teorii, iż przybyli na Tajwan w oddzielnej fali osadniczej.

</doc>
<doc id="2983811" url="https://pl.wikipedia.org/wiki?curid=2983811" title="Mistrzostwa Świata w Tenisie Stołowym 1936">
Mistrzostwa Świata w Tenisie Stołowym 1936

10. Mistrzostwa świata w tenisie stołowym odbyły się w dniach 12–18 marca 1936 roku w Pradze. Zawody zostały zdominowane przez reprezentantów Czechosłowacji, którzy zwyciężyli w większości konkurencji. Były to pierwsze mistrzostwa, w których medal wywalczyli reprezentanci Stanów Zjednoczonych i drugie (po 1. edycji imprezy z 1926), w których na podium stanęli tenisiści spoza Europy. Po raz pierwszy żadnego złotego medalu nie wywalczyli natomiast Węgrzy.

</doc>
<doc id="2983813" url="https://pl.wikipedia.org/wiki?curid=2983813" title="Indywidualne Mistrzostwa Świata na żużlu 1993 - eliminacje">
Indywidualne Mistrzostwa Świata na żużlu 1993 - eliminacje



</doc>
<doc id="2983815" url="https://pl.wikipedia.org/wiki?curid=2983815" title="Mistrzostwa Świata w Tenisie Stołowym 1937">
Mistrzostwa Świata w Tenisie Stołowym 1937

11. Mistrzostwa świata w tenisie stołowym odbyły się w dniach 1–7 lutego 1937 roku w Baden. Złote medale zdobywali zawodnicy z Czechosłowacji, Austrii i Stanów Zjednoczonych.

</doc>
<doc id="2983816" url="https://pl.wikipedia.org/wiki?curid=2983816" title="Kosmatka licznokwiatowa">
Kosmatka licznokwiatowa

Kosmatka licznokwiatowa, k. wielokwiatowa ("Luzula multiflora" (Ehrh.) Lej.) – gatunek rośliny należący do rodziny sitowatych ("Juncaceae"). W Polsce jest rośliną bardzo pospolitą na terenie całego niżu, w górach sięga po regiel górny.
Biologia i ekologia.
Kwitnie od kwietnia do czerwca, zasiedla suche i średnio wilgotne łąki, przydroża, zarośla, murawy i świetliste lasy. Wykazuje preferencje do gleb ubogich. Gatunek charakterystyczny dla "Nardo-Callunetea". 

</doc>
<doc id="2983817" url="https://pl.wikipedia.org/wiki?curid=2983817" title="Ann-Marie Gyllenspetz">
Ann-Marie Gyllenspetz

Ann-Marie Gyllenspetz (ur. 7 listopada 1932 w Göteborgu, zm. 10 lutego 1999 w Lund) – szwedzka aktorka. Na przestrzeni lat 1953–1988 wystąpiła w 28 produkcjach telewizyjnych i filmowych. W 1968 zagrała w filmie "Na kogo wypadnie", który wygrał Złotego Niedźwiedzia na 18. Międzynarodowym Festiwalu Filmowym w Berlinie.

</doc>
<doc id="2983819" url="https://pl.wikipedia.org/wiki?curid=2983819" title="Instytucja referendum">
Instytucja referendum



</doc>
<doc id="2983820" url="https://pl.wikipedia.org/wiki?curid=2983820" title="Mistrzostwa Świata w Tenisie Stołowym 1938">
Mistrzostwa Świata w Tenisie Stołowym 1938

12. Mistrzostwa świata w tenisie stołowym odbyły się w dniach 24–29 stycznia 1938 roku w Londynie. Złote medale zdobywali zawodnicy z Czechosłowacji, Węgier, Anglii, Austrii i Stanów Zjednoczonych.

</doc>
<doc id="2983821" url="https://pl.wikipedia.org/wiki?curid=2983821" title="Mistrzostwa Świata w Tenisie Stołowym 1939">
Mistrzostwa Świata w Tenisie Stołowym 1939

13. Mistrzostwa świata w tenisie stołowym odbyły się w dniach 6–11 marca 1939 roku w Kairze. Były to pierwsze mistrzostwa rozgrywane poza Europą, a także pierwsze, na których żadnego medalu nie zdobyli Węgrzy. Na najwyższym stopniu podium stanęli natomiast zawodnicy z Czechosłowacji, III Rzeszy i Anglii.

</doc>
<doc id="2983824" url="https://pl.wikipedia.org/wiki?curid=2983824" title="Stronnictwo Ludowe &quot;Ojcowizna&quot;">
Stronnictwo Ludowe &quot;Ojcowizna&quot;



</doc>
<doc id="2983825" url="https://pl.wikipedia.org/wiki?curid=2983825" title="Grodzieńskie Państwowe Muzeum Historyczno-Archeologiczne">
Grodzieńskie Państwowe Muzeum Historyczno-Archeologiczne

Grodzieńskie Państwowe Muzeum Historii i Archeologii (biał. "Гродзенскі дзяржаўны гісторыка-археалагічны музей") – jedno z najstarszych i największych muzeów Grodzieńszczyzny i całej Białorusi. Założone w roku 1920 z inicjatywy historyka Józefa Jodkowskiego. Znajduje się w Grodnie przy ul. Zamkowej 20 w budynkach Starego i Nowego Zamku.
Zasoby muzealne liczą dziś około 200 tysięcy obiektów, takich jak starodruki (około 23 tysięcy), kolekcje archeologiczne (około 40 tysięcy przedmiotów odkopanych na ziemi grodzieńskiej), numizmatyka i inne. Na stałej ekspozycji przedstawiono około 7 tysięcy przedmiotów. Od końca lat 20. XX w. muzeum mieści się w Starym Zamku, w roku 1991 przekazano mu większą część pomieszczeń Nowego Zamku. Główna część ekspozycji mieści się w pałacu Starego Zamku wzniesionego w 16 stuleciu dla króla Stefana Batorego.
Na parterze i piętrze pałacu Batorego ekspozycja opowiada o historii, kulturze i przyrodzie Kraju Niemeńskiego. Dużo miejsca zajmuje kolekcja przedmiotów archeologii – zbroja obrońców Grodna przed Krzyżakami, biżuteria, instrument rzemieślniczy, zabawki dziecięce, przedmioty kultu chrześcijańskiego. Można zobaczyć dawne książki, kafle, meble, monety z różnych krajów Europy. Wśród nich znajdują się np. pas „słucki” i krzesła z początku XVIII wieku. W innych salach przedstawiona jest historia przedsiębiorstw działających w Grodnie w XIX i na początku XX wieków, życia okolicznych chłopów i ich kultury materialnej. Pokazane są materiały o wydarzeniach I i II wojny światowej.
Oprócz muzealnej ekspozycji na Starym Zamku można zobaczyć kilka sal muzealnych na Nowym Zamku, a także ruinę pomnika architektury z XII wieku – Cerkwi Dolnej i resztki murów obronnych z czasów księcia litewskiego Witolda. 
Budynki muzealne są połączone najstarszym na Białorusi XVII-wiecznym murowanym mostem. Innym muzeum historycznym jest Muzeum Historii Horodnicy przedstawiającej dzieje powstałej w czasach króla Stanisława Augusta Poniatowskiego dzielnicy Horodnica. Muzeum to znajduje się w zabytkowym budynku przy ulicy Orzeszkowej, który był wybudowany przez Antoniego Tyzenhauza.

</doc>
<doc id="2983826" url="https://pl.wikipedia.org/wiki?curid=2983826" title="Hsieh Tung-min">
Hsieh Tung-min

Hsieh Tung-min (; ur. 25 stycznia 1907, zm. 8 kwietnia 2001) – tajwański polityk, wiceprezydent Republiki Chińskiej w latach 1978-1984.
Pochodził z Ershui w powiecie Zhanghua na Tajwanie. W młodości działał w antyjapońskim ruchu oporu. W latach 20. wyjechał do Chin, gdzie studiował w Szanghaju i Kantonie. Działacz Kuomintangu, po zakończeniu II wojny światowej powrócił na Tajwan, gdzie był aktywnym działaczem lokalnym. Był m.in. deputowanym do rady miasta Kaohsiung i zgromadzenia prowincjonalnego Tajwanu, wchodził także w skład Komitetu Centralnego KMT.
W latach 1972-1978 pełnił urząd gubernatora prowincji Tajwan, jako pierwszy cywil na tym stanowisku. Był pierwszym Tajwańczykiem, który doszedł do tak wysokich pozycji w administracji Republiki Chińskiej. Przez rodaków był jednak postrzegany jako zdrajca i reprezentant reżimu kuomintangowskiego. W święto państwowe 10 października 1976 roku otrzymał list z ukrytą w środku bombą. Nadawcą przesyłki był Wang Sing-nan, tajwański działacz niepodległościowy i późniejszy polityk Demokratycznej Partii Postępowej. W wyniku wybuchu Hsieh został poważnie ranny, ze względu na rozmiar obrażeń amputowano mu lewą dłoń. Od 1978 do 1984 roku był wiceprezydentem Republiki Chińskiej.
W późniejszym okresie pełnił funkcję doradcy prezydenta, nie biorąc już czynnego udziału w życiu politycznym. Zmarł w szpitalu w Tajpej na atak serca.

</doc>
<doc id="2983827" url="https://pl.wikipedia.org/wiki?curid=2983827" title="Pośrednia Polana (Góry Choczańskie)">
Pośrednia Polana (Góry Choczańskie)

Pośrednia Polana lub Średnia Polana (słow. "Stredná poľana") – duża polana w Górach Choczańskich na Słowacji. Zajmuje rozległą rówień i przełęcz na południowo-zachodnim grzbiecie Wielkiego Chocza ("Veľký Choč", 1608 m). Położona jest na wysokości około 1250-1350 m. Jest to dawna hala pasterska o powierzchni ok. 4,2 ha. Od dawna już nie jest wypasana, ale na jej obrzeżu stoi szałas będący pozostałością dawnego pasterstwa. Obecnie wykorzystywany jest czasami jako miejsce noclegowe przez mało wymagających turystów. W środku są prycze do spania, strych z desek, żelazny piecyk, miejsce na ognisko, a nad drzwiami wejściowymi tablica z instrukcją dla korzystających z szałasu (po słowacku). Utrzymanie porządku w szałasie i jego otoczeniu jest obowiązkiem korzystających z niego
Na Pośredniej Polanie krzyżują się dwa szlaki turystyczne, a z lasu poniżej jej południowo-wschodniego obrzeża wypływa potok Turík i prowadzi do niego ścieżka. W górnej części jest to jednak potok tylko okresowy, stale woda występuje w nim dopiero na wysokości 930 m n.p.m..
Cała polana i cały niemal rejon wielkiego Chocza to ścisły rezerwat przyrody Choč. Polana Pośrednia jest też przełęczą pomiędzy kilkoma szczytami; w obrębie polany odbiegają grzbiety do Małego Chocza ("Malý Choč", 1465 m), Zadniego Chocza ("Zadný Choč", 1288 m), Soliská (1107 m), Sokola (1134 m) i Kopy (1217 m).

</doc>
<doc id="2983828" url="https://pl.wikipedia.org/wiki?curid=2983828" title="Hsieh Tung-ming">
Hsieh Tung-ming



</doc>
<doc id="2983829" url="https://pl.wikipedia.org/wiki?curid=2983829" title="Shieh Tung-min">
Shieh Tung-min



</doc>
<doc id="2983830" url="https://pl.wikipedia.org/wiki?curid=2983830" title="Mistrzostwa Świata w Tenisie Stołowym 1947">
Mistrzostwa Świata w Tenisie Stołowym 1947

14. Mistrzostwa świata w tenisie stołowym odbyły się w dniach 25 lutego – 7 marca 1947 roku w Paryżu. Były to pierwsze mistrzostwa po siedmioletniej przerwie spowodowaną II wojną światową.

</doc>
<doc id="2983831" url="https://pl.wikipedia.org/wiki?curid=2983831" title="Stredná poľana">
Stredná poľana



</doc>
<doc id="2983833" url="https://pl.wikipedia.org/wiki?curid=2983833" title="Jarosław Nowicki (wioślarz)">
Jarosław Nowicki (wioślarz)

Jarosław Sebastian Nowicki (ur. 2 maja 1970 roku w Bydgoszczy) – polski wioślarz, dwukrotny mistrz Polski w czwórkach podwójnych (1995, 1996), złoty medalista długodystansowych Mistrzostw Polski w czwórkach podwójnych (1996), brązowy medalista uniwersjady w 1993 roku w czwórce bez sternika, uczestnik igrzysk olimpijskich w 1996 roku w czwórce podwójnej. W swojej karierze reprezentował AZS-AWF Warszawa oraz Zawiszę Bydgoszcz.
Jego żoną jest była reprezentacyjna wioślarka, Izabela Wiśniewska.

</doc>
<doc id="2983834" url="https://pl.wikipedia.org/wiki?curid=2983834" title="The Motor">
The Motor

"The Motor" – brytyjski tygodnik motoryzacyjny wydawany od 1903 do 1988 roku przez Temple Press. Do 1902 roku funkcjonował jako "Motorcycling and Motoring". W 1988 roku został połączony z tygodnikiem "Autocar" tworząc "Autocar &amp; Motor", jednak drugi człon został niebawem odrzucony.

</doc>
<doc id="2983836" url="https://pl.wikipedia.org/wiki?curid=2983836" title="Seria GP2 – Nürburgring 2013">
Seria GP2 – Nürburgring 2013

Runda GP2 na torze Nürburgring – szósta runda mistrzostw serii GP2 w sezonie 2013.
Wyniki.
Kwalifikacje.
Źródło: Autosport
Główny wyścig.
Wyścig.
Źródło: "Wyprzedź Mnie!"
Prowadzenie w wyścigu.
!Nr
!Kierowca
!Okrążenia
!Suma
Sprint.
Wyścig.
Źródło: "Wyprzedź Mnie!"
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2983837" url="https://pl.wikipedia.org/wiki?curid=2983837" title="Targum Onkelosa">
Targum Onkelosa

Targum Onkelosa – targum aramejski zawierający oficjalną rabiniczną interpretację Tory. Treść targumu pochodzi z I/II wieku n.e., lecz został on zredagowany około III/IV wieku.
Opis.
Ponieważ po powrocie Żydów z niewoli babilońskiej do Palestyny językiem codziennym stał się język aramejski, koniecznością było przetłumaczenie tekstu Biblii, głównie Tory. Targum Onkelosa z czasem stał się przekładem oficjalnym, choć jest jedynym z sześciu przekładów Pentateuchu na aramejski. Tłumaczenie to jest w miarę dosłowne, niejasne hebrajskie słowa są przekazywane jako hebrajskie idiomy, a znane nazwy są czasem interpretowane przez tłumacza (Szinear-Babilon, czy Izmaelici-Arabowie). Reprezentuje on szkołę babilońską (wschodnią).
Tłumacz.
Według tradycji żydowskiej, treść Targumu została pierwotnie przekazana przez Boga Mojżeszowi na górze Synaj, jednakże później została zapomniana przez lud, a przywrócona przez Onkelosa (ok. 35-120). Onkelos miał pracować zgodnie z instrukcjami rabinów Eliezera i Joszuy. Tłumacza identyfikuje się czasem jako Akwilę z Synopy. Wiąże się to z tendencjami do przypisywania autorstwa targumów uznanym już tłumaczom Biblii hebrajskiej na język grecki.
Wydania.
Targum Onkelosa został po raz pierwszy wydrukowany w Bolonii (1482) wraz z hebrajskim tekstem Biblii oraz komentarzem Rasziego. Później w rabinackiej Biblii Bomberga i Buxtorfa, oraz z łacińskim tłumaczeniem w Poliglocie kompluteńskiej (1517), Poliglocie antwerpskiej (1569), Poliglocie paryskiej (1645) oraz Poliglocie londyńskiej (1657). Wśród samodzielnych edycji wyróżniają się wydanie Sabbioneta z 1557 roku oraz dwutomowe wydanie: Berliner „Targum Onkelos” (Berlin, 1884).

</doc>
<doc id="2983838" url="https://pl.wikipedia.org/wiki?curid=2983838" title="Nagroda KCFCC">
Nagroda KCFCC

Nagroda KCFCC – nagroda filmowa przyznawana od 1966 roku przez amerykańskie Stowarzyszenie Krytyków Filmowych w Kansas City założone w tym samym roku przez Jamesa Loutzenhisera.

</doc>
<doc id="2983840" url="https://pl.wikipedia.org/wiki?curid=2983840" title="Emily O’Reilly">
Emily O’Reilly

Emily O’Reilly (ur. 20 października 1957 w Tullamore) – irlandzka dziennikarka, ombudsman w Irlandii, od 2013 europejski rzecznik praw obywatelskich.
Życiorys.
Kształciła się na University College Dublin, Trinity College w Dublinie oraz Harvard University, gdzie otrzymała nagrodę dziennikarską Nieman Fellowship.
Pracowała jako dziennikarka i komentator polityczny dla różnych mediów prasowych i telewizyjnych, wydała trzy publikacje książkowe poświęcone polityce krajowej i mediom. 1 czerwca 2003 została nominowana przez ówczesną prezydent Mary McAleese na stanowisko rzecznika praw obywatelskich w Irlandii i komisarza ds. dostępu do informacji. W 2007 powołana dodatkowo na komisarza ds. informacji środowiskowych.
3 lipca 2013 w tajnym głosowaniu została wybrana przez Parlament Europejski na stanowisko europejskiego rzecznika praw obywatelskich (jako pierwsza kobieta w historii). W 2014 i 2019 wybierana na kolejne kadencje.
Otrzymała doktoraty honoris causa przyznane przez National University of Ireland (2008) oraz University College Dublin (2014). Emily O’Reilly jest mężatką, ma pięcioro dzieci.

</doc>
<doc id="2983843" url="https://pl.wikipedia.org/wiki?curid=2983843" title="Baureihe ET 89">
Baureihe ET 89

Baureihe ET 89 – normalnotorowy wagon elektryczny, zaprojektowany w 1926 roku i wyprodukowany w zakładach Linke-Hofmann-Werke we Wrocławiu we współpracy z firmami Waggon- und Maschinenbau w Görlitz oraz Siemens-Schuckertwerke (część elektryczna) w roku 1927 w liczbie 11 sztuk z przeznaczeniem dla obsługi ruchu pasażerskiego na liniach kolejowych w Karkonoszach, głównie na linii Jelenia Góra - Szklarska Poręba - Kořenov.
Łącznie wyprodukowano 11 sztuk, które otrzymały numery ET 89 01 - 11.
Eksploatacja.
W krótkim czasie od ich dostarczenia pojazdy te stały się niezwykle popularne zarówno wśród turystów, jak i personelu kolejowego, szybko uzyskując przydomek "Rübezahl" (pol. "Liczyrzepa"). Od 1934 jednostki te obsługiwały również ruch na linii "Riesengebirgsbahn" z Jeleniej Góry przez Mysłakowice do Karpacza. 
Na trasie Jelenia Góra - Szklarska Poręba jednostki te eksploatowane były wraz ze specjalnie zbudowanymi (w liczbie 40 szt.) wagonami doczepnymi. Standardowy skład składał się z 2 wagonów silnikowych oraz 8 dwuosiowych wagonów doczepnych. Na odcinku Szklarska Poręba Huta - Kořenov z uwagi na niską frekwencję podróżnych kursował zazwyczaj pojedynczy wagon silnikowy.
Wiosną 1945 roku trzy pojazdy skierowano do Bawarii, gdzie jednostkę ET 89 04 poddano generalnemu remontowi, po którym wrócił do służby, trwającej do 1959 roku.
Pozostałe jednostki, które znalazły się po 1945 na terytorium Polski, zostały pozbawione wyposażenia elektrycznego, a po kilku latach złomowane.
Dane techniczne.
Pojazdy wykonane zostały ze stali nierdzewnej. Transformator o mocy 500 kVA umieszczono w specjalnej komorze centralnie w przedziale pasażerskim. Regulacja napięcia silników trakcyjnych odbywała się za pomocą 10 styczników elektromagnetycznych znajdujących się po stronie uzwojenia wtórnego transformatora trakcyjnego. Na dachu zamontowano dwa standardowe pantograf typu SBS 9. Początkowo wyłącznik szybki zamontowany był na dachu, w późniejszym okresie został przeniesiony do wnętrza pojazdu i umieszczony w pobliżu transformatora.
Malowanie.
Pierwotnie wagony malowane były w kolorze zielonym. Począwszy od 1933 roku wagony tego typu malowano w kolorach kości słoniowej oraz czerwonym.

</doc>
<doc id="2983844" url="https://pl.wikipedia.org/wiki?curid=2983844" title="Ben Blue">
Ben Blue

Ben Blue (ur. 12 września 1901, zm. 7 marca 1975) – kanadyjski aktor filmowy i telewizyjny.
Filmografia.
seriale
film

</doc>
<doc id="2983847" url="https://pl.wikipedia.org/wiki?curid=2983847" title="Przemysław Lewandowski (wioślarz)">
Przemysław Lewandowski (wioślarz)

Przemysław Marcin Lewandowski (ur. 31 lipca 1975 w Poznaniu) – polski wioślarz. Absolwent Wirtschaftsgymnasium w Stuttgarcie oraz Wyższej Szkoły Języków Obcych w Poznaniu.
Kariera sportowa.
Czterokrotny mistrz Polski w czwórkach podwójnych (1995, 1996, 1997, 1998), uczestnik igrzysk olimpijskich w 1996 roku w czwórce podwójnej. W swojej karierze reprezentował Canstatt Stuttgart i AZS-AWFiS Gdańsk.

</doc>
<doc id="2983849" url="https://pl.wikipedia.org/wiki?curid=2983849" title="Edward Henry Gerald Shepherd">
Edward Henry Gerald Shepherd

Edward Henry Gerald Shepherd (ur. 20 listopada 1886 w Torquay, zm. 11 listopada 1967 w Richmond Hill, York, Ontario) – brytyjski urzędnik konsularny i dyplomata.
Życiorys.
Ukończył King’s College School oraz King’s College w Londynie. W służbie konsularnej od 1913. Konsul generalny w Monrovii (1921–1923), konsul na Fernando Po (1922–), konsul w Hawrze (1924–), konsul w Nowym Jorku (1929–1932), konsul generalny w Gdańsku (1938–1939), konsul generalny w Amsterdamie (1939–1940), poseł w Rejkjawiku (1943–1947).
W trakcie pełnienia funkcji w Gdańsku wniósł swój wkład w ratowanie Żydów.
Odznaczony Orderem św. Michała i św. Jerzego CMG w 1939.

</doc>
<doc id="2983851" url="https://pl.wikipedia.org/wiki?curid=2983851" title="Park Schöntal">
Park Schöntal

Park Schöntal – park krajobrazowy w centrum miasta Aschaffenburg.
Historia.
Park został założony w latach 1440-1450 przez mogunckiego elektora Rzeszy Niemieckiej Dietricha Schenka von Erbacha tuż za bramami miejskimi jako ogrodzony murem „ogród zwierzęcy” dla zaopatrywania zamkowej kuchni w dziczyznę. Jedna z wież prowadzących do niego, tzw. „czarna wieża”, znajdowała się na miejscu obecnego ronda Opel-Brass na Kittelstraße. Od południa park ograniczał strumień Welzbach, na którego miejscu znajduje się obecnie Würzburger Straße. W roku 1530 założenie zostało powiększone z rozkazu kolejnego mogunckiego arcybiskupa i elektora Rzeszy Niemieckiej Albrechta von Brandenburga. Wzdłuż dzisiejszej Platanenallee powstał wtedy ogród warzywny. W tym samym czasie stary mur otaczający park został rozebrany, a na jego miejscu wzniesiono nowy, z okrągłymi wieżami na jego krańcach. Albrecht von Brandenburg ufundował w Schöntal również klasztor Beginek, którego opatką uczynił swoją partnerkę życiową – Agens Pless.
W 1780 roku zakończyła się z sukcesem kolejna przebudowa starego założenia parkowego w park krajobrazowy w stylu angielskim pod nadzorem nadwornego ogrodnika Friedricha Ludwiga Sckella (1750-1823). Prace te zostały zlecone przez arcybiskupa i elektora Friedricha Karla Josepha von Erthala. Ruiny spalonego w 1552 roku przyklasztornego kościoła Grobu Pańskiego zyskały charakter „sztafażu”. Wokół nich powstało jezioro, przez które przepływa rzeczka Röderbach. Północna część parku była do 1950 roku wykorzystywana nadal jako dworski ogród warzywny. Po tym czasie został on przebudowany w stylu angielskim. W jednym z budynków dawnego ogrodu dworskiego do roku 1990 funkcjonowało kino pod nazwą „Hofgarten”.
Park.
Atrakcją parku w okresie wiosennym są kwitnące magnolie. Podczas lata (przy ładnej pogodzie) w niedzielne poranki, zawsze o 10 godzinie, przy ruinach kościoła odbywają się „koncerty schöntalskie”. We wschodniej części ogrodu znajduje się oranżeria, w której znajduje się restauracja z ogródkiem piwnym. Działa tu również kabaret Urbana Priola. Jest tutaj także duży park zabaw dla dzieci o powierzchni 1200 m² z licznymi atrakcjami: miejscem do wspinaczki, figurami (Herkules, Diana) oraz pozostałości dawnego muru miejskiego.

</doc>
<doc id="2983852" url="https://pl.wikipedia.org/wiki?curid=2983852" title="Hofbibliothek Aschaffenburg">
Hofbibliothek Aschaffenburg

Hofbibliothek Aschaffenburg, „HBA” – publiczna biblioteka o charakterze naukowym, znajdująca się na zamku Johannisburg w Aschaffenburgu. Pełni ona również rolę biblioteki regionalnej dla obszaru Dolnego Menu obejmującego miasto Aschaffenburg oraz powiaty Aschaffenburg i Miltenberg.
Historia.
Zalążek zbiorów biblioteki stanowiła kolekcja książek arcybiskupów-elektorów Moguncji. Albrecht von Brandenburg przekazał swój księgozbiór, w tym cenne rękopisy, mogunckiej bibliotece katedralnej, która w 1803 roku została częściowo przeniesiona do Aschaffenburga. Jeszcze przed tym wydarzeniem elektor Friedrich Karl Joseph von Erthal w 1794 roku przeniósł także tutaj własną kolekcję woluminów. W 1802 roku arcybiskup-elektor Karl Theodor von Dalberg utworzył pierwszą bibliotekę. W latach 1803-1810 stanowiła ona własność stworzonego przez niego Księstwa Aschaffenburga, a następnie do 1814 roku Wielkiego Księstwa Frankfurtu. Potem aschaffenburska biblioteka przeszła w posiadanie Państwa Bawarskiego i od tego momentu nazywana jest „książęcą”. Zbiory biblioteczne zasiliły w niedługim czasie księgozbiory przekazane na rzecz placówki przez kolegia jezuickie w Aschaffenburgu i Ravensburgu.
Znaczącymi częściami składowymi zbioru pod względem wartości historycznej są: 58 rękopisy, 162 inkunabuły (w tym Biblia Gutenberga oraz „mogunckie kartusze”), jak i 30 000 woluminów sprzed 1900 roku. Biblioteka posiada także około 56 000 książek wydanych po 1900 roku.
Moguncki Ewangeliarz „Codex aureus”.
Jedno z najbardziej znaczących dzieł niemieckiego malarstwa XIII wieku powstało w czasie kulturalnego i gospodarczego rozkwitu arcybiskupstwa w Moguncji. Jest nim „moguncki ewangeliarz” z około 1250 roku. Zleceniodawca tego bezcennego dzieła jest nieznany, chociaż kosztowne ozdoby oraz niecodzienne wykonanie sugerują, iż jego fundatorami mogli być potężni arcybiskupi Moguncji. Przez stulecia ewangeliarz przechowywany był w Mogunckim skarbcu, następnie został przeniesiony w 1803 roku do Hofbibliothek Aschaffenburg. Wśród znanych pracowników instytucji opiekujących się tutejszym księgozbiorem był znany pisarz Wilhelm Heinse.
Stiftsbibliothek Aschaffenburg.
Od 1962 roku Stiftsbibliothek Aschaffenburg ("Biblioteka Kolegialna") zarządzana przez Stiftungsamt Aschaffenburg jest obok Hofbibliothek ważnym punktem wypożyczania udostępniania książek. Jej zbiór biblioteczny składa się z około 25 000 tytułów i 586 inkunabułów w 382 tomach.
Bibliotekarze.
Po założycielu biblioteki – Friedrichu Karolu Josephie von Ertalu na stanowisku bibliotekarza zatrudnieni byli: Wilhelm Heinse (1787-1803), Niklas Vogt (?1803-1807?), Michael Engel (1807-1813), Karl Joseph Hieronymus Windischmann (1814-1818) i Joseph Merkel (1810-1866).
Archiwum Hugona Dinglera.
Pomieszczenia Biblioteki Dworskiej mieszczą także Archiwum Hugo Dinglera, które chroni dziedzictwo filozofa Hugona Dinglera (1881-1954) i członków jego rodziny.

</doc>
<doc id="2983855" url="https://pl.wikipedia.org/wiki?curid=2983855" title="Baranowski">
Baranowski

osoby o nazwisku Baranowski:

</doc>
<doc id="2983856" url="https://pl.wikipedia.org/wiki?curid=2983856" title="Bengt Ekerot">
Bengt Ekerot

Nils Bengt Folke Ekerot (ur. 8 lutego 1920 w Sztokholmie, zm. 26 listopada 1971 tamże) – szwedzki aktor i reżyser filmowy.
Zagrał w wielu szwedzkich filmach, jednak prawdziwy rozgłos przyniosła mu rola Śmierci w "Siódmej pieczęci", która została ukazana jako blady mężczyzna w czarnym płaszczu. Jej wygląd w produkcji wywarł ogromny wpływ na sposób ukazywania tej postaci w filmie i innych mediach.

</doc>
<doc id="2983857" url="https://pl.wikipedia.org/wiki?curid=2983857" title="Boks na Igrzyskach Wspólnoty Narodów 2006">
Boks na Igrzyskach Wspólnoty Narodów 2006

Boks na Igrzyskach Wspólnoty Narodów 2006 – zawody bokserskie, które odbywały w dniach 17 – 25 marca 2006 r., w Melbourne.

</doc>
<doc id="2983859" url="https://pl.wikipedia.org/wiki?curid=2983859" title="Mistrzostwa Świata w Tenisie Stołowym 1948">
Mistrzostwa Świata w Tenisie Stołowym 1948

15. Mistrzostwa świata w tenisie stołowym odbyły się w dniach 4–11 lutego 1948 roku w Londynie.

</doc>
<doc id="2983860" url="https://pl.wikipedia.org/wiki?curid=2983860" title="Aschaff">
Aschaff

Aschaff – blisko 21-kilometrowa rzeka (długość łączna rzeki Aschaff to 18 km, strumienia Kleinaschaff – 3 km). Wpada do Menu na wysokości miejscowości Mainaschaff w powiecie Aschaffenburg (Dolna Frankonia). Płynie w kierunku wschodnim, przez bawarski Spessart. Dopływy: Autenbach (prawy) oraz Mała Aschaff w Waldaschaff (lewy).
Nazwa.
Nazwa rzeki pochodzi od staroniemieckiego słowa „asc” (współcześnie „Esche”) – „jesion” oraz słowa „Ap” (współcześnie „Wasser”) – woda. Aschaff przepływa przez gminy Waldaschaff, Mainaschaff i Aschaffenburg – dzielnice Damm i Strietwald.
Informacje dodatkowe.
Różnica wysokości pomiędzy źródłem rzeki i jej ujściem wynosi 88,5 m. Rzeka wielokrotnie na przestrzeni lat wylewała. Największe powodzie lub podtopienia miały miejsce w latach: 1961, 1965, 1981, 1995, 1998 oraz 2012 roku.
Fauna.
Rzeka Aschaff jest miejscem występowania takich gatunków ryb jak: boleń, głowacz białopłetwy, jelec, kiełb pospolity, leszcz, minog strumieniowy, płotka, pstrąg potokowy, strzebla potokowa, szczupak pospolity, śliz pospolity, świnka pospolita oraz ukleja pospolita.

</doc>
<doc id="2983862" url="https://pl.wikipedia.org/wiki?curid=2983862" title="Gaźnik Skinners Union">
Gaźnik Skinners Union

Gaźnik Skinners Union lub gaźnik SU – bocznossący gaźnik produkowany przez Skinners Union, używany w motoryzacji brytyjskiej (Austin Motor Company, Morris Motor Company, Jaguar, Triumph Motor Company, MG) oraz szwedzkiej (Volvo Car Corporation, Saab) w XX wieku.

</doc>
<doc id="2983863" url="https://pl.wikipedia.org/wiki?curid=2983863" title="Rzeka Aschaff">
Rzeka Aschaff



</doc>
<doc id="2983865" url="https://pl.wikipedia.org/wiki?curid=2983865" title="Mistrzostwa Świata w Tenisie Stołowym 1949">
Mistrzostwa Świata w Tenisie Stołowym 1949

16. Mistrzostwa świata w tenisie stołowym odbyły się w dniach 4–10 lutego 1949 roku w Sztokholmie.

</doc>
<doc id="2983868" url="https://pl.wikipedia.org/wiki?curid=2983868" title="Bagrowanie">
Bagrowanie

 
Bagrowanie – mechaniczne usuwanie warstwy osadów dennych ze zbiorników wodnych lub cieków. 
Usunięcie ze zbiornika części osadów dennych jest równoznaczne z usunięciem zdeponowanego w nich ładunku substancji biogennych, dlatego działanie to jest zaliczane do zabiegów rekultywacyjnych jezior.
Problemem tego zabiegu są wysokie koszty wydobywania osadów z dna oraz ich zagospodarowanie. Kosztochłonność jest wynikiem pracy specjalistycznych maszyn, czasochłonności tego zabiegu oraz utylizacji osadów.

</doc>
<doc id="2983870" url="https://pl.wikipedia.org/wiki?curid=2983870" title="Bleeding Heart">
Bleeding Heart

Bleeding Heart – pośmiertny album koncertowy amerykańskiego muzyka Jimiego Hendrixa, zawierający nagranie z sesji jam, 18 marca 1968 roku w klubie the Scene w Nowym Jorku. Został wydany na niezliczonej ilości bootlegach aż do roku 1994, kiedy został wydany oficjalnie przez wytwórnię Castle. Ten koncert słynie z gościnnego udziału wokalnego i muzycznego Jima Morrisona, wokalisty i frontmana zespołu the Doors.

</doc>
<doc id="2983871" url="https://pl.wikipedia.org/wiki?curid=2983871" title="Katarzyna Gozdek">
Katarzyna Gozdek

Katarzyna Gozdek (ur. 12 stycznia 1996 roku) – polska piłkarka, występująca na pozycji obrońcy. Zawodniczka KS AZS-u Wrocław. W 2013 roku zdobyła z reprezentacją Polski mistrzostwo Europy do lat 17.
Piłkarka jest wychowanką Tomasovii Tomaszów Lubelski, później grała w Koronie Łaszczów, skąd przeszła do zespołu KS AZS Wrocław. Na rozegranych w czerwcu 2013 roku Mistrzostwach Europy do lat 17 zdobyła wraz z reprezentacją Polski U-17 złote medale. Z początkiem sezonu 2015/2016 została piłkarką Medyka Konin. Po pół roku gry w rezerwach Koninianek zdecydowała się na transfer do GOSiRki Piaseczno jednak po zakończeniu sezonu zrezygnowała z gry w tym klubie i obecnie pozostaje wolną zawodniczką.

</doc>
<doc id="2983872" url="https://pl.wikipedia.org/wiki?curid=2983872" title="Mistrzostwa Świata w Tenisie Stołowym 1950">
Mistrzostwa Świata w Tenisie Stołowym 1950

17. Mistrzostwa świata w tenisie stołowym odbyły się w dniach 29 stycznia – 5 lutego 1950 roku w Budapeszcie.

</doc>
<doc id="2983873" url="https://pl.wikipedia.org/wiki?curid=2983873" title="Przedni Chocz">
Przedni Chocz

 Przedni Chocz (słow. "Predný Choč", 1249 m) – szczyt w Grupie Wielkiego Chocza w słowackich Górach Choczańskich. Znajduje się w krętym grzbiecie odbiegającym w kierunku południowo-zachodnim od Wielkiego Chocza ("Veľký Choč", 1608 m) do przełęczy na Pośredniej Polanie ("Stredná poľana"}. W obrębie tej polany zmienia kierunek na południowo-wschodni i poprzez Zadniego Chocza ("Zadný Choč", 1288 m) biegnie do szczytu Kopa (1217 m), na którym zmienia kierunek znów na południowo-zachodni i poprzez przełęcz Spuštiak (1095 m) biegnie do Przedniego Chocza. Nie kończy się jednak tutaj, lecz poprzez szczyty 1200 m i Lovisko (808 m) opada nadal w południowo-zachodnim kierunku do doliny potoku Likavka w miejscowości Likavka.
Masyw Przedniego Chocza budują głównie wapienie tzw. reiflinskie, a w niższych partiach (co widać na obrzeżu masywu) szare, warstwowane dolomity, pochodzące ze środkowego i młodszego triasu.
Przedni Chocz jest całkowicie zalesiony, od południowo-wschodniej strony jego grzbiet podcięty jest stromymi urwiskami i ścianami. Jego stokami prowadzą dwa szlaki turystyczne krzyżujące się na przełęczy Spuštiak Obydwa omijają wierzchołek; czerwony po zachodniej, niebieski po wschodniej stronie. Górne partie Przedniego Chocza znajdują się na obszarze ścisłego rezerwatu przyrody Choč. 

</doc>
<doc id="2983875" url="https://pl.wikipedia.org/wiki?curid=2983875" title="Język naurański">
Język naurański



</doc>
<doc id="2983877" url="https://pl.wikipedia.org/wiki?curid=2983877" title="Nia Ali">
Nia Ali

Nia Sifaatihii Ali (ur. 23 października 1988 w Norristown w stanie Pensylwania) – amerykańska lekkoatletka, specjalizująca się w sprinterskich biegach przez płotki.
Kariera sportowa.
Na początku kariery uprawiała wieloboje. W 2011 zdobyła złoto uniwersjady w Shenzhen. W 2013 stanęła na podium mistrzostw Stanów Zjednoczonych, dzięki czemu wystartowała na mistrzostwach świata w Moskwie. Na początku kolejnego sezonu została halową mistrzynią świata w biegu na 60 metrów przez płotki.
Startowała na halowych mistrzostwach świata w Portland, broniąc tytułu mistrzowskiego wywalczonego przed dwoma laty. Srebrna medalistka igrzysk olimpijskich w Rio de Janeiro (2016) w biegu na 100 metrów przez płotki. Uczestniczka finału sprinterskiego biegu płotkarskiego podczas mistrzostw świata w Londynie (2017), w którym zajęła ósme miejsce. W 2019 została w Dosze mistrzynią świata w biegu na 100 metrów przez płotki.
Złota medalistka mistrzostw Stanów Zjednoczonych oraz mistrzostw NCAA.
Życie prywatne.
W maju 2015 urodziła syna, Titusa Maximusa, którego ojcem jest Michael Tinsley. Obecnym partnerem jest Andre De Grasse, z którym ma córkę.

</doc>
<doc id="2983879" url="https://pl.wikipedia.org/wiki?curid=2983879" title="Carlo Speroni">
Carlo Speroni

Carlo Speroni (ur. 13 lipca 1895 w Busto Arsizio, zm. 12 października 1969 tamże) – włoski lekkoatleta specjalizujący się w biegach długich.
Kariera.
Speroni reprezentował Królestwo Włoch na igrzyskach olimpijskich trzykrotnie. Podczas V Letnich Igrzyskach Olimpijskich w 1912 roku w Sztokholmie startował w biegu maratońskim, gdzie był najmłodszym z biegaczy (dzień wcześniej ukończył siedemnaście lat). Nie ukończył biegu. Osiem lat później podczas VII Letnich Igrzysk Olimpijskich w 1920 roku w Antwerpii wystartował w trzech konkurencjach: w biegu na 5000 metrów zajął siódme miejsce, biegu na 10 000 metrów nie ukończył zaś w drużynowym biegu na 3000 metrów zajął piąte miejsce. Podczas VIII Letnich Igrzysk Olimpijskich w 1924 roku w Paryżu także wystartował w trzech konkurencjach: biegu na 10 000 metrów, indywidualnym i drużynowym biegu przełajowym. Żadnego z tych startów nie ukończył.
Wielokrotny rekordzista kraju.
Reprezentował barwy klubów US Busto Arsizio oraz Pro Patria et Liber.

</doc>
<doc id="2983881" url="https://pl.wikipedia.org/wiki?curid=2983881" title="The Weight of Your Love">
The Weight of Your Love

The Weight of Your Love – czwarty album studyjny brytyjskiego zespołu Editors. Wydany 28 czerwca 2013 roku przez wytwórnię PIAS Recordings. Pierwszy singiel „A Ton of Love” miał swoją premierę 6 maja 2013 roku w programie Zane Lowe’s radio-show w BBC Radio 1. Tego samego dnia zaprezentowano teledysk do utworu „A Ton of Love”.
„The Weight of You Love” jest pierwszym albumem grupy po odejściu 16 kwietnia 2012 roku głównego gitarzysty Chrisa Urbanowicza. Zespół ogłosił na swojej oficjalnej stronie, że decyzja ta całkowicie opierała się na przyszłym kierunku muzycznym, a rozstanie przebiegło w przyjacielskim nastroju. Jest to pierwszy album tworzony wraz z nowymi członkami zespołu Justinem Lockeyem oraz Elliottem Williamsem.
Ogólny zarys.
Na pierwszej sesji nagraniowej do czwartego albumu wokalista Tom Smith stwierdził, że „minęło wiele ciężkich lat, ponieważ gdy tylko próbowałem stworzyć nową piosenkę, nie była ona wystarczająco dobra. Nie było już w nich serca Chrisa. Przez rok mieliśmy negatywne odczucia związane z próbami i brak natchnienia”.
W kwietniu 2012 roku grupa ogłosiła na swojej oficjalnej stronie, że są podekscytowani pracą i próbują wprowadzić nowe elementy dźwięku do Editors. W grudniu tego samego roku zespół wyjawił w wywiadzie dla Daily Star, że są gotowi rozpocząć nagrywanie czwartego albumu.
Główny wokalista Tom Smith powiedział także „Myślałem przez długi czas o mojej miłości do amerykańskich zespołów takich jak R.E.M. oraz Arcade Fire i to jest właśnie kierunek muzyki, w którym zmierzają nasze nowe piosenki. Są bardziej przystępne, prostoliniowe w porównaniu do naszego ostatniego albumu. Było to eksperymentalne, nowe piosenki mogą być grane na gitarze akustycznej. Piosenki te są bardzo klasyczne i bezpośrednie”.
Album został wyprodukowany przez Jacquirea Kinga, a złożony przez Craiga Silveya. Zespół pracował także z Markiem Ellisem, producentem tworzącym wcześniejsze albumy Editors.
Promocja i wydanie.
Promując album zespół zagra serię koncertów podczas lata 2013 roku m.in. w czasie festiwali Werchter Festival, Lowlands Festival, Glastonbury Festival oraz Reading Festival.
Główny singiel „A Ton of Love” jest dostępny do pobrania od północy 6 maja 2013 roku. Został także wydany na 7" płycie winylowej 24 czerwca 2013 roku.
Lista utworów.
Bonus track (Amazon.com)
Płyta nr 2: „Deluxe edition bonus tracks”

</doc>
<doc id="2983883" url="https://pl.wikipedia.org/wiki?curid=2983883" title="56 Eskadra Obserwacyjna">
56 Eskadra Obserwacyjna



</doc>
<doc id="2983884" url="https://pl.wikipedia.org/wiki?curid=2983884" title="Komunikacja miejska w Pabianicach">
Komunikacja miejska w Pabianicach



</doc>
<doc id="2983886" url="https://pl.wikipedia.org/wiki?curid=2983886" title="Przedkowice (stacja kolejowa)">
Przedkowice (stacja kolejowa)

Przedkowice – dawna wąskotorowa stacja kolejowa w Przedkowicach, w gminie Żmigród, w powiecie trzebnickim; w województwie dolnośląskim, w Polsce. Została otwarta w 1894 roku. Zamknięta została w 1991 roku.

</doc>
<doc id="2983887" url="https://pl.wikipedia.org/wiki?curid=2983887" title="Seweryn Ajzner">
Seweryn Ajzner

 Seweryn Ajzner (ur. 15 kwietnia 1914 w Warszawie, zm. 25 maja 1989) – historyk i działacz komunistyczny. 
Życiorys.
W latach 1930–1934 był aktywnym członkiem Komunistycznego Związku Młodzieży Polskiej. W 1934 wyemigrował do Francji, gdzie do 1936 działał w strukturach Komunistycznej Partii Francji. W latach 1936–1939 brał udział w wojnie domowej w Hiszpanii jako ochotnik Brygady im. Jarosława Dąbrowskiego. Następnie przebywał we Francji, gdzie walczył jako szeregowiec w armii francuskiej. Od czerwca 1940 do 1945 przebywał niewoli niemieckiej. W latach 1945–1948 jako członek francuskiego oddziału PPR działał w ruchu komunistycznym emigracji polskiej we Francji, pracując jako redaktor, potem redaktor naczelny dziennika „Gazeta Polska”. W 1949 roku został aresztowany przez francuską policję i deportowany do Polski. Do 1953 roku pracował w Wydziale Organizacyjnym KC PZPR oraz jako redaktor „Nowych Dróg” i „Życia Partii”. Studia aspiranckie odbył w Instytucie Nauk Społecznych. Od 1956 roku zatrudniony w Wydziale Historii Partii, następnie Zakładzie Historii Partii. W 1961 roku ukończył studia magisterskie w Wyższej Szkole Nauk Społecznych przy KC PZPR, 21 stycznia 1965 uzyskał tytuł doktora w Wyższej Szkole Nauk Społecznych na podstawie pracy "Polska wobec wojny hiszpańskiej 1936–1939" (promotor: Józef Kowalski). W maju 1968 roku został wykluczony z szeregu członków PZPR. Pochowany na wojskowych Powązkach (kwatera 41A-2-7). Autor haseł w "Słowniku biograficznym działaczy polskiego ruchu robotniczego". 
W 1955 otrzymał Medal 10-lecia Polski Ludowej.

</doc>
<doc id="2983888" url="https://pl.wikipedia.org/wiki?curid=2983888" title="Poliglota Kompluteńska">
Poliglota Kompluteńska



</doc>
<doc id="2983891" url="https://pl.wikipedia.org/wiki?curid=2983891" title="Guido Calvi">
Guido Calvi

Guido Calvi (ur. 1 maja 1893 w Bergamo, zm. 6 września 1958 tamże) – włoski lekkoatleta specjalizujący się w biegach średnich.
Calvi reprezentował Królestwo Włoch na igrzyskach olimpijskich podczas V Letnich Igrzyskach Olimpijskich w 1912 roku w Sztokholmie, gdzie wystartował w dwóch konkurencjach. W biegu na 800 metrów ukończył swój bieg eliminacyjny z nieznanym wynikiem na czwartym miejscu, co nie pozwoliło mu zakwalifikować się do fazy półfinałowej. Startował także w biegu na 1500 metrów, lecz nie ukończył swojego biegu eliminacyjnego.
Reprezentował barwy klubu Atalanta Bergamo.
Rekordy życiowe:

</doc>
<doc id="2983894" url="https://pl.wikipedia.org/wiki?curid=2983894" title="Lumen Fidei">
Lumen Fidei



</doc>
<doc id="2983895" url="https://pl.wikipedia.org/wiki?curid=2983895" title="Sieczków (przystanek kolejowy)">
Sieczków (przystanek kolejowy)

Sieczków – dawny wąskotorowy przystanek osobowy w Sieczkowie, w gminie Żmigród, w powiecie trzebnickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2983896" url="https://pl.wikipedia.org/wiki?curid=2983896" title="Myśli polityczne o wolności cywilnej">
Myśli polityczne o wolności cywilnej

Myśli polityczne o wolności cywilnej – zbiór myśli politycznych w trzech zeszytach, autorstwa Józefa Wybickiego, wydany w latach 1775-1776 w Poznaniu w drukarni pojezuickiej (anonimowo).
Zbiór był dedykowany mianowanemu w tym czasie przez króla Stanisława Augusta Poniatowskiego, wielkopolskiemu staroście generalnemu - Kazimierzowi Raczyńskiemu. Józef Wybicki piastował wtedy urząd podwojewodziego poznańskiego (lipiec 1775 - wrzesień 1776) i podlegał wojewodzie Antoniemu Barnabie Jabłonowskiemu. Dzieło było pierwszym po upadku konfederacji barskiej i Sejmie Rozbiorowym dziełem postulującym uporządkowanie prawa polskiego, w tym zwłaszcza sytuacji mieszczan. Autor demaskował fałszywe pojmowanie wolności szlacheckich ("złota wolność") i krytykował panujący w państwie nierząd.

</doc>
<doc id="2983897" url="https://pl.wikipedia.org/wiki?curid=2983897" title="Szlomo Jicchaki">
Szlomo Jicchaki



</doc>
<doc id="2983898" url="https://pl.wikipedia.org/wiki?curid=2983898" title="Szlomo ben Icchak">
Szlomo ben Icchak

Szlomo ben Icchak (hebr. שלמה יצחקי), częściej znany pod akronimem Raszi (רשי) od Rabi Szlomo Icchaki (ur. 1040 w Troyes we Francji, zm. 1105 tamże) – Żyd aszkenazyjski, czołowy autorytet wśród komentatorów Biblii i Talmudu, kierownik jesziwy w Troyes we Francji, studiował także w akademiach w Wormacji i Moguncji.
Autor najważniejszych i cieszących się największym szacunkiem w judaizmie komentarzy do Tory, zamieszczanych we wszystkich żydowskich wydaniach Biblii. Uważa się je za natchnione. Mają charakter głównie lingwistyczny i odznaczają się prostotą. Nie zawierają natomiast wykładni mistycznych ani moralizatorskich. Jego komentarze były pierwszą książką hebrajską wydaną drukiem (1475). Miał trzy córki, które wyszły za mąż za studentów Rasziego i również znanych komentatorów. Mąż średniej córki Miriam, Juda ben Natan dokończył komentarz do Talmudu Makot, przerwanego przez śmierć Rasziego. Miejsce pochowania rabbi Rasziego nie jest znane.

</doc>
<doc id="2983900" url="https://pl.wikipedia.org/wiki?curid=2983900" title="Daciano Colbachini">
Daciano Colbachini

Daciano Colbachini (ur. 31 października 1893 w Padwie, zm. 13 kwietnia 1982 tamże) – włoski lekkoatleta specjalizujący się w biegach płotkarskich.
Colbachini reprezentował Królestwo Włoch na igrzyskach olimpijskich dwukrotnie. Podczas V Letnich Igrzyskach Olimpijskich w 1912 roku w Sztokholmie startował w biegu na 110 metrów przez płotki. Z czasem 16,1 zajął drugie miejsce w swoim biegu eliminacyjnym, co pozwoliło mu się zakwalifikować do fazy półfinałowej. Mimo poprawienia czasu w półfinale na 16,0 i ponownego zajęcie drugiego miejsca w biegu, Colbachini nie dostał się do finału, gdyż jedynie zwycięzcy półfinałów kwalifikowali się dalej. Osiem lat później podczas VII Letnich Igrzysk Olimpijskich w 1920 roku w Antwerpii wystartował ponownie w tej konkurencji. Czasem 15,6 zwyciężył swój bieg eliminacyjny i zakwalifikował się do biegów półfinałowych. W półfinale nr 2 z nieznanym czasem zajął ostatnie, szóste miejsce i odpadł z dalszej rywalizacji.
Rekordzista kraju.
Reprezentował barwy klubu AC Padova.

</doc>
<doc id="2983901" url="https://pl.wikipedia.org/wiki?curid=2983901" title="Osiek (przystanek kolejowy)">
Osiek (przystanek kolejowy)

Osiek – dawny wąskotorowy przystanek osobowy w Osieku, w gminie Żmigród, w powiecie trzebnickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2983905" url="https://pl.wikipedia.org/wiki?curid=2983905" title="Książęca Wieś (przystanek kolejowy)">
Książęca Wieś (przystanek kolejowy)

Książęca Wieś – dawny wąskotorowy przystanek osobowy w Książęcej Wsi, w gminie Żmigród, w powiecie trzebnickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2983906" url="https://pl.wikipedia.org/wiki?curid=2983906" title="Franco Giongo">
Franco Giongo

Francesco Maria Giuseppe „Franco” Giongo (ur. 7 lipca 1891 w Bolonii, zm. 28 grudnia 1981 w Mediolanie) – włoski lekkoatleta specjalizujący się w biegach sprinterskich.
Giongo reprezentował Królestwo Włoch podczas V Letnich Igrzyskach Olimpijskich w 1912 roku w Sztokholmie, gdzie wystartował w trzech konkurencjach. W biegu na 100 metrów z nieznanym czasem zajął w swoim biegu eliminacyjnym drugie miejsce, co pozwoliło mu zakwalifikować się do fazy półfinałowej. Tam także z nieznanym czasem zajął czwarte bądź piąte miejsce w swoim biegu i odpadł z dalszej rywalizacji. W biegu na 200 metrów czasem ok. 25,0 zajął drugie miejsce w biegu eliminacyjnym i dostał się do fazy półfinałowej, gdzie w swoim biegu z nieznanym czasem uplasował się na czwartej lokacie i odpadł z dalszej rywalizacji. Ostatnim startem Giongo był bieg na 400 metrów, który zakończył się dla niego na eliminacjach. Zajął w swoim biegu trzecie miejsce.
Wielokrotny rekordzista kraju. Reprezentował barwy klubu Atletic Club Torino.

</doc>
<doc id="2983912" url="https://pl.wikipedia.org/wiki?curid=2983912" title="Manlio Legat">
Manlio Legat

Manlio Balilla Legat (ur. 30 sierpnia 1889 w Pianoro, zm. 19 grudnia 1955 w Bolonii) – włoski lekkoatleta specjalizujący się w skoku w dal, skoku o tyczce i wielobojach.
Legat reprezentował Królestwo Włoch podczas V Letnich Igrzyskach Olimpijskich w 1912 roku w Sztokholmie, gdzie wystartował w trzech konkurencjach. W skoku w dal w eliminacjach zaliczył jedynie jedną z trzech prób. W drugim skoku osiągnął odległość 5,50 metrów, co uplasowało go ostatecznie na dwudziestej dziewiątej pozycji. W skoku o tyczce zaliczył w pierwszej próbie wysokość 3,00 m. Przy kolejnej wysokości- 3,20 m, spalił wszystkie trzy próby co pozwoliło mu zająć ostatecznie dwudzieste trzecie miejsce. Legat wystartował także w dziesięcioboju. Po pierwszych trzech konkurencjach (bieg na 100 metrów - 12,10 s, skok w dal - 5,56 m, pchnięcie kulą - 8,23 m) zajmował z 1563.20 punktami 29. pozycję. Do kolejnej konkurencji – skoku wzwyż – nie podszedł.
Reprezentował barwy klubu Sempre Avanti Bologna.
Rekordy życiowe:

</doc>
<doc id="2983914" url="https://pl.wikipedia.org/wiki?curid=2983914" title="Hotel Kaszubski w Pucku">
Hotel Kaszubski w Pucku

Hotel Kaszubski – zabytkowa kamienica w Pucku. Została wybudowana w XIX wieku. Mieści się przy pl. Stary Rynek 21. Od 1971 widnieje w rejestrze zabytków.
Na parterze znajduje się sklep „MW Artykuły papiernicze i dekoracyjne” Marii Wendt.

</doc>
<doc id="2983916" url="https://pl.wikipedia.org/wiki?curid=2983916" title="Zinaida Ignatjewa">
Zinaida Ignatjewa

Zinaida Aleksiejewna Ignatjewa (ros. Зинаида Алексеевнa Игна́тьева, ur. 1 lutego 1938 w Moskwie, zm. 23 marca 2022 tamże) – rosyjska pianistka; laureatka V nagrody na VI Międzynarodowym Konkursie Pianistycznym im. Fryderyka Chopina (1960), wyróżniona tytułem Ludowego Artysty Federacji Rosyjskiej.
Życiorys.
Gry na fortepianie uczyła się w Moskwie. W latach 1949–1957 była uczennicą Centralnej Szkoły Muzycznej przy Konserwatorium Moskiewskim. W latach 1957–1962 studiowała w Konserwatorium Moskiewskim w klasie prof. Samuela Feinberga.
W 1960 reprezentowała ZSRR na VI Konkursie Chopinowskim, gdzie zdobyła V nagrodę. W trakcie swojej kariery wzięła też udział w Międzynarodowym Konkursie Muzycznym ARD w Monachium (1967), jednak nie odniosła tam sukcesu.
W 1962 rozpoczęła pracę pedagogiczną w Konserwatorium Moskiewskim (od 1992 profesor). Równocześnie dawała koncerty na terytorium ZSRR (m.in. w Moskwie i Leningradzie), w Europie i Azji. Była jurorem kilku konkursów muzycznych. W jej repertuarze są utwory m.in. Fryderyka Chopina, Wolfganga Amadeusa Mozarta, Ludwiga van Beethovena, Ferenca Liszta, Siergieja Rachmaninowa, Dmitrija Kabalewskiego i Aleksandra Skriabina.

</doc>
<doc id="2983917" url="https://pl.wikipedia.org/wiki?curid=2983917" title="Zajazd Pod Lwem w Pucku">
Zajazd Pod Lwem w Pucku

Zajazd Pod Lwem – zabytkowa kamienica w Pucku zlokalizowana przy Placu Wolności. Została wybudowana w XIX wieku. Od 1971 widnieje w rejestrze zabytków.
Na parterze znajduje się Restauracja Pod Złotym Lwem oraz zakład optyczny.

</doc>
<doc id="2983918" url="https://pl.wikipedia.org/wiki?curid=2983918" title="Szachnaz Pahlawi">
Szachnaz Pahlawi



</doc>
<doc id="2983922" url="https://pl.wikipedia.org/wiki?curid=2983922" title="Monte Blue">
Monte Blue

Monte Blue, wł. Gerard Montgomery Bluefeather (ur. 11 stycznia 1887 w Indianapolis w stanie Indiana, zm. 18 lutego 1963 w Milwaukee w stanie Wisconsin) – amerykański aktor filmowy i telewizyjny.
Rozpoczął swoją karierę jeszcze w epoce kina niemego od grania głównych ról bohaterów romantycznych. W kolejnych latach grał role postaci charakterystycznych. Zmarł na skutek ataku serca.
Filmografia.
seriale
film
Wyróżnienia.
Aktor posiada swoją gwiazdę na Hollywoodzkiej Alei Gwiazd.

</doc>
<doc id="2983923" url="https://pl.wikipedia.org/wiki?curid=2983923" title="Brama Mariacka w Malborku">
Brama Mariacka w Malborku

Brama Mariacka (Sztumska, Przewozowa, Marientor) – zabytkowa brama miejska w Malborku, zbudowana w XIV wieku w stylu gotyckim. Od 1948 widnieje w rejestrze zabytków.
Historia.
W 1838 pożar strawił oryginalne zwieńczenie bramy, które zastąpiono charakterystyczną nadbudówką z muru pruskiego. Na przełomie lat 1936/1937 przystąpiono do rekonstrukcji dachu według projektu mistrza budowlanego Paula Domberta. Rozebrano wieżyczkę, a bramę nakryto czterospadowym dachem, kryjącym krenelaż. Zegar umieszczono w ozdobnym krenelażu. Po II wojnie światowej zwieńczenia z 1937 nie przywrócono.
Jedynymi reliktami gotyckiego Starego Miasta w Malborku, oprócz dwóch bram miejskich (Bramy Mariackiej i Bramy Garncarskiej), pozostały: kościół farny, ratusz, fragmenty murów obronnych i mury Szkoły Łacińskiej.

</doc>
<doc id="2983924" url="https://pl.wikipedia.org/wiki?curid=2983924" title="Szahriar Szafik">
Szahriar Szafik



</doc>
<doc id="2983925" url="https://pl.wikipedia.org/wiki?curid=2983925" title="Community of European Management Schools">
Community of European Management Schools



</doc>
<doc id="2983926" url="https://pl.wikipedia.org/wiki?curid=2983926" title="Szeptem (powieść)">
Szeptem (powieść)

Szeptem (ang. "Hush, Hush") – powieść dla młodzieży amerykańskiej pisarki Becki Fitzpatrick. Jest to pierwsza część sagi "Szeptem". Książka została wydana 13 października 2009 roku w Stanach Zjednoczonych, a w Polsce 13 stycznia 2010 roku. Książka opowiada o losach nastoletniej Nory Grey, która spotyka tajemniczego Patcha.

</doc>
<doc id="2983927" url="https://pl.wikipedia.org/wiki?curid=2983927" title="Stefan z Permu">
Stefan z Permu

Stefan, imię świeckie Stiepan (ur. ok. 1340 w Wielkim Ustiugu, zm. 26 kwietnia 1396 w Moskwie) - prawosławny mnich, misjonarz i autor przekładów tekstów liturgicznych na język zyriański, twórca alfabetu staropermskiego, apostoł ludów permskich. Święty Cerkwi prawosławnej i Kościoła katolickiego.
Życiorys.
Podstawowym źródłem dotyczącym postaci Stefana jest jego żywot spisany przez mnicha Epifaniusza Mądrego na krótko po jego śmierci.
Przyszły święty pochodził z rosyjskiej rodziny z Wielkiego Ustiuga, chociaż jeszcze w dzieciństwie nauczył się najprawdopodobniej również języka zyriańskiego. W dzieciństwie nauczył się czytać i pisać, pełnił w miejscowej cerkwi funkcję kanonarchy. Wieczyste śluby mnisze złożył najpóźniej w wieku 25 lat w monasterze św. Grzegorza Teologa w Rostowie. Przy postrzyżynach nie otrzymał nowego imienia zakonnego. Monaster św. Grzegorza gromadził wykształconych mnichów i późniejszy misjonarz mógł nauczyć się w nim płynnie języka greckiego. Zajmował się przepisywaniem ksiąg, a prawdopodobnie także ikonopisaniem. W ciągu pierwszy lat spędzonych w klasztorze został wyświęcony na diakona. W 1379 przyjął natomiast święcenia kapłańskie z rąk "locum tenens" metropolii kołomieńskiej biskupa Gerazyma. W tym samym roku rozpoczął działalność duszpasterską wśród pogańskich Zyrian. Swoją misję rozpoczął w Kotłasie, następnie wędrował po całej ziemi permskiej. W Ust'-Wym ściął czczoną przez miejscową ludność brzozę, a z jej pnia wykonał ołtarz cerkwi Świętych Archaniołów. Według żywota publicznie udowodnił fałszywość nauk miejscowego maga Pamy, który po starciu z nim musiał opuścić Perm.
Po pięciu latach pracy misyjnej Stefan udał się do metropolity włodzimierskiego i suzdalskiego Pimena z prośbą o wyświęcenie biskupa i erygowanie eparchii na ziemi permskiej. Pimen wyświęcił na biskupa samego Stefana. Biskup permski otrzymał od wielkiego księcia Dymitra Dońskiego część jego dochodów z ziemi permskiej oraz inne przywileje. W miarę postępów chrystianizacji ziemi permskiej biskup Stefan organizował na jej terenie sieć szkół, kontynuował prace nad przekładami prawosławnych tekstów liturgicznych na język zyriański, otwierał domy dla starców i pielgrzymów, utworzył trzy monastery (Świętych Archaniołów w Ust'-Wym, Świętych Archaniołów w Jariensku, Przemienienia Pańskiego oraz św. Stefana w okolicach Ust'-Sysolska). Bronił rdzennej ludności ziemi permskiej przed napadami rabunkowymi nowogrodzian i wiatczan, przeciwstawiał się niekorzystnym dla niej posunięciom administracji moskiewskiej oraz miejscowym rozbójnikom. W 1386 Stefan udał się do Nowogrodu, aby prosić o powstrzymanie się od najazdów na ziemie zamieszkiwane przez Zyrian. W czasie klęski głodu na ziemi permskiej rozdawał prywatne zapasy i zasoby głodującym, organizował dla nich transporty żywności.
W 1391 Stefan mógł brać udział w soborze biskupów ruskich pod przewodnictwem metropolity Cypriana, w czasie którego z urzędu biskupa twerskiego usunięty został Eutymiusz, zaś chirotonię biskupią przyjął jego następca Arseniusz. W 1396 po raz drugi udał się do Moskwy, jednak na krótko po przybyciu do miasta zachorował i zmarł. Został pochowany w soborze Przemienienia Pańskiego (Zbawiciela w Borze) w obrębie moskiewskiego Kremla.
Upamiętnienie i kult.
Kult Stefana rozpowszechnił się w Rosyjskim Kościele Prawosławnym w XVII w. Dniem jego wspomnienia była rocznica śmierci. Pierwsze nabożeństwo do świętego jest jednak znacznie starsze, zostało opracowane przez Pachomiusza Serba już w 1472.
Według tradycji relikwie Stefana z Permu były wystawione na widok publiczny aż do zajęcia przez Polaków Moskwy, wtedy zostały zakryte. Obok raki z relikwiami eksponowany był żezł biskupi duchownego. Gdy Polacy zajęli Kreml, polski hetman Jan Karol Chodkiewicz wysłał żezł do monasteru w Supraślu. Obiekt pozostawał tam do 1849, gdy Świątobliwy Synod Rządzący nakazał przesłanie go do Permu.
Pomimo swojego prawosławnego wyznania wspominany jest jako święty w nowym martyrologium rzymskim.
Stefan z Permu jest bohaterem wielu legend i opowieści ludowych znanych na ziemi permskiej.
Pomnik biskupa w 2013 wzniesiono w Syktywkarze.

</doc>
<doc id="2983928" url="https://pl.wikipedia.org/wiki?curid=2983928" title="Leila Pahlawi">
Leila Pahlawi



</doc>
<doc id="2983929" url="https://pl.wikipedia.org/wiki?curid=2983929" title="Brama Garncarska w Malborku">
Brama Garncarska w Malborku

Brama Garncarska (niem. "Töpfertor") (Elbląska, Św. Ducha) – zabytkowa brama miejska w Malborku, zbudowana w XIV wieku. Od 1962 widnieje w rejestrze zabytków.
Do XIX wieku w pobliżu znajdował się szpital św. Ducha, rozebrany przez wojska francuskie w 1807.
Linki zewnętrzne.
Brama Garncarska w Malborku - Audioprzewodnik

</doc>
<doc id="2983930" url="https://pl.wikipedia.org/wiki?curid=2983930" title="Przewory Milickie">
Przewory Milickie

Przewory Milickie – dawny wąskotorowy przystanek osobowy w Koniówku, w gminie Trzebnica, w powiecie trzebnickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2983931" url="https://pl.wikipedia.org/wiki?curid=2983931" title="Franz Reichelt">
Franz Reichelt

Franz Reichelt (ur. 1879, zm. 4 lutego 1912) – austriacki krawiec wynalazca, który zginął w wyniku skoku z pierwszego poziomu Wieży Eiffla, w trakcie testowania płaszcza-spadochronu własnego projektu. Była to jego pierwsza próba, wcześniej oświadczył władzom, że najpierw wypróbuje swój wynalazek z manekinem.

</doc>
<doc id="2983932" url="https://pl.wikipedia.org/wiki?curid=2983932" title="Stefan Permski">
Stefan Permski



</doc>
<doc id="2983933" url="https://pl.wikipedia.org/wiki?curid=2983933" title="Soraya Esfandiary Bachtiari">
Soraya Esfandiary Bachtiari



</doc>
<doc id="2983935" url="https://pl.wikipedia.org/wiki?curid=2983935" title="Węgry na Zimowych Igrzyskach Olimpijskich 1956">
Węgry na Zimowych Igrzyskach Olimpijskich 1956

Węgry na Zimowych Igrzyskach Olimpijskich 1956 reprezentowało rodzeństwo Marianna Nagy i László Nagy, którzy startowali w łyżwiarstwie figurowym, w konkurencji par sportowych zdobywając brązowy medal. Był to siódmy start reprezentacji Węgier na zimowych igrzyskach olimpijskich.

</doc>
<doc id="2983937" url="https://pl.wikipedia.org/wiki?curid=2983937" title="Walerij Kastielski">
Walerij Kastielski

Walerij Kastielski (ur. 12 maja 1941 w Moskwie; zm. 17 lutego 2001 tamże) – rosyjski pianista; laureat VI nagrody na VI Międzynarodowym Konkursie Pianistycznym im. Fryderyka Chopina (1960).
Życiorys.
Naukę rozpoczął w wieku sześciu lat. Początkowo uczył się w Instytucie Muzyczno-Pedagogicznym im. Gniesinych w Moskwie (obecnie Rosyjska Akademia Muzyczna im. Gniesinych). W latach 1958–1963 studiował w Konserwatorium Moskiewskim. Jego nauczycielem był prof. Heinrich Neuhaus, u którego odbył też dwuletnią aspiranturę.
W trakcie swojej kariery odniósł sukcesy na kilku konkurach pianistycznych:
Wziął też udział w Międzynarodowym Konkursie Muzycznym im. Piotra Czajkowskiego (1962), jednak nie odniósł tam sukcesu.
Po sukcesie na Konkursie Chopinowskim występował kilka razy w Polsce (m.in. na Międzynarodowym Festiwalu Chopinowskim w Dusznikach-Zdroju). Później koncertował w Belgii, Niemczech, Finlandii, Bułgarii, Japonii, USA i Izraelu. Działalność koncertową łączył z pracą pedagogiczną w Konserwatorium Moskiewskim (od 1990 jako profesor). Prowadził też kursy mistrzowskie w USA, Finlandii, Japonii, Niemczech i Izraelu. Był jurorem konkursów muzycznych, w tym Konkursów Czajkowskiego i Skriabina.
Zmarł 17 lutego 2001 na niewydolność serca. Pochowany na Cmentarzu Wagańkowskim w Moskwie.
Repertuar i dyskografia.
W jego repertuarze znajdowały się utwory m.in. Fryderyka Chopina, Johannesa Brahmsa, Ludwiga van Beethovena, Siergieja Rachmaninowa, Siergieja Prokofjewa i Aleksandra Skriabina. Nagrał płyty z muzyką m.in. Brahmsa i Skriabina.

</doc>
<doc id="2983938" url="https://pl.wikipedia.org/wiki?curid=2983938" title="Handelshögskolan i Stockholm">
Handelshögskolan i Stockholm



</doc>
<doc id="2983940" url="https://pl.wikipedia.org/wiki?curid=2983940" title="STS Kruzenshtern">
STS Kruzenshtern



</doc>
<doc id="2983942" url="https://pl.wikipedia.org/wiki?curid=2983942" title="Wielka Brytania na Zimowych Igrzyskach Olimpijskich 1956">
Wielka Brytania na Zimowych Igrzyskach Olimpijskich 1956

Wielką Brytanię na Zimowych Igrzyskach Olimpijskich 1956 reprezentowało 41 zawodników: 31 mężczyzn i dziesięć kobiet. Był to siódmy start reprezentacji Wielkiej Brytanii na zimowych igrzyskach olimpijskich.
Skład kadry.
Biegi narciarskie.
Mężczyźni
Bobsleje.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety

</doc>
<doc id="2983944" url="https://pl.wikipedia.org/wiki?curid=2983944" title="Abdul Reza Pahlawi">
Abdul Reza Pahlawi



</doc>
<doc id="2983945" url="https://pl.wikipedia.org/wiki?curid=2983945" title="Eleanor Boardman">
Eleanor Boardman

Eleanor Boardman (ur. 19 sierpnia 1898, zm. 12 grudnia 1991) – amerykańska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd

</doc>
<doc id="2983947" url="https://pl.wikipedia.org/wiki?curid=2983947" title="Włochy na Zimowych Igrzyskach Olimpijskich 1956">
Włochy na Zimowych Igrzyskach Olimpijskich 1956

Włochy na Zimowych Igrzyskach Olimpijskich 1956 reprezentowało 65 zawodników: 53 mężczyzn i 12 kobiet. Był to siódmy start reprezentacji Włoch na zimowych igrzyskach olimpijskich.
Skład kadry.
Biegi narciarskie.
Mężczyźni
Kobiety
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Włoch brała udział w rozgrywkach grupy A zajmując w niej trzecie miejsce, nie awansując do rozgrywek grupy finałowej. W grupie „pocieszenia” zajęła pierwsze miejsce. Ostatecznie reprezentacja Włoch została sklasyfikowana na 7. miejscu.
Rozgrywki grupowe.
Grupa A
Wyniki
Tabela końcowa.
Grupa pocieszenia.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Skoki narciarskie.
Mężczyźni

</doc>
<doc id="2983948" url="https://pl.wikipedia.org/wiki?curid=2983948" title="Zinajda Ignatiewa">
Zinajda Ignatiewa



</doc>
<doc id="2983950" url="https://pl.wikipedia.org/wiki?curid=2983950" title="Polonya-Türkiye Derneği">
Polonya-Türkiye Derneği



</doc>
<doc id="2983951" url="https://pl.wikipedia.org/wiki?curid=2983951" title="Gruszeczka (przystanek kolejowy)">
Gruszeczka (przystanek kolejowy)

Gruszeczka – dawny wąskotorowy przystanek osobowy w Gruszeczce, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2983952" url="https://pl.wikipedia.org/wiki?curid=2983952" title="Ernest Powieczko">
Ernest Powieczko

Ernest Powieczko (ur. 7 stycznia 1944 w Bytomiu) – polski piłkarz grający na pozycji pomocnika. Zawodnik górnośląskich klubów.
Kariera piłkarska.
Ernest Powieczko karierę piłkarską rozpoczął na początku lat 60. Pierwsze sukcesy Powieczko zaczął odnosić w barwach Szombierek Bytom. Debiut Powieczki w ekstraklasie miał miejsce w sezonu 1967/1968 w barwach Szombierek Bytom. Ernest Powieczko stanowił o sile linii pomocy "Zielonych". W bytomskim zespole występował do 1970 roku. Rozegrał w nim w ekstraklasie ok. 60 meczów i strzelił 11 goli.
W rundzie wiosennej sezonu 1969/1970 Ernest Powieczko był już zawodnikiem Odry Opole, z którą po tym sezonie spadł do II ligi, ale rok później wygrał z "Niebiesko-Czerwonymi" II ligę i wrócił z nią do ekstraklasy, gdzie w sezonie 1971/1972 z 8 golami był najlepszym strzelcem drużyny. W Odrze Opole grał do 1973 roku, rozegrał w niej ok. 55 meczów i strzelił 9 goli.
Następnie Ernest Powieczko wrócił na Górny Śląsk i został piłkarzem Uranii Kochłowice, w której występował do 1976 roku. Potem przeniósł się lokalnego rywala Uranii – Grunwalda, gdzie był jednym z najlepszych zawodników drużyny (w sezonie 1976/1977 najlepszy strzelec drużyny – 9 goli). W Grunwaldzie Ruda Śląska Ernest Powieczko rozegrał w latach 1976-1979 rozegrał 50 meczów i strzelił 13 goli, po czym zakończył piłkarską karierę.

</doc>
<doc id="2983954" url="https://pl.wikipedia.org/wiki?curid=2983954" title="Tadeusz Szlenkier">
Tadeusz Szlenkier

Tadeusz Szlenkier (ur. 25 września 1979 w Warszawie) – polski śpiewak solista operowy – tenor.
Życiorys.
Syn Karola Szlenkiera i Małgorzaty Nostitz-Jackowskiej.
W latach 1998-2003 studiował filozofię na Uniwersytecie Warszawskim. W latach 2007-2009 odbywał studia wokalno-aktorskie na Yale University School of Music, które ukończył w maju 2009 z tytułem Master of Music. Kształcił się wokalnie w klasie Romana Węgrzyna i Richarda Crossa.
Zadebiutował w 2004 w Operze Krakowskiej jako Alfred w "Zemście nietoperza".
W 2004 wystąpił jako jeden z Trzech Polskich Tenorów (Dariusz Stachura, Paweł Skałuba i Tadeusz Szlenkier) w Orchestra Hall w Chicago. W lutym 2006 wziął udział w wykonaniu "Requiem" Giuseppe Verdiego w Konzerthaus we Fryburgu w Niemczech, a w czerwcu tego roku odbył z tamtejszą filharmonią tournée po Brazylii. W 2006 debiutował na scenie operowej Teatru Wielkiego w Poznaniu partią Króla Gustawa w "Balu maskowym" Giuseppe Verdiego.
W 2008 uczestniczył w koncertowym wykonaniu opery Luigiego Cherubiniego "Lodoïska" w ramach XII Wielkanocnego Festiwalu Ludwiga van Beethovena, pod opieką artystyczną Christy Ludwig w Warszawie.
W 2008 roku zaśpiewał partię Pasterza w "Królu Rogerze" K. Szymanowskiego podczas Bard Summer Festival w Annandale-on-Hudson, wykonał także partię tenorową w pierwszej amerykańskiej prezentacji scenicznej baletu "Harnasie".
Wielokrotny uczestnik festiwali polskich i zagranicznych. Dwukrotnie śpiewał podczas festiwalu Musica em Trancoso w Brazylii. Wielokrotnie brał udział w Europejskim Festiwalu im. Jana Kiepury w Krynicy.
20 lutego 2011 był gościem programu „Spotkania z Artystą” w Operze Krakowskiej organizowanego przez Towarzystwo Przyjaciół Opery w Krakowie.
Od 2010 jest na stałe związany z bydgoską Operą Nova, gdzie kreuje pierwszoplanowe partie tenorowe (m.in. Jontek w "Halce" Stanisława Moniuszki, Turiddu w "Rycerskości wieśniaczej" P. Mascagniego).
W sezonie 2017/2018 artysta wykonał tytułowego Erosa w premierowej produkcji opery "Eros i Psyche" Ludomira Różyckiego.
Od sezonu 2018/2019 jest etatowym solistą Staatstheater Nürnberg w Niemczech.
Wybrane role.
Opera Krakowska w Krakowie
Teatr Wielki im. Stanisława Moniuszki w Poznaniu 
Opera Nova w Bydgoszczy
Teatr Wielki w Łodzi
Teatr Wielki Opera Narodowa w Warszawie
Odgrywał też rolę Leicestera w "Marii Stuard"zie Donizettiego, Jontka w "Halce" Moniuszki oraz Pinkertona w "Madamie Butterfly". Występuje w oratoriach, m.in. "Requiem" Verdiego, IX symfonii Beethovena, oraz Requiem Mozarta. W maju 2012 Szlenkier wystąpił jako Idomeneo w operze Mozarta w Teatro Municipal w Limie.
Wykonuje przeboje muzyki pop, między innymi podczas koncertów sylwestrowych w Operze Nova w Bydgoszczy.
Życie prywatne.
Jest żonaty ma troje dzieci: Karola, Marysię i Antoniego.

</doc>
<doc id="2983955" url="https://pl.wikipedia.org/wiki?curid=2983955" title="Phillipp Aschenwald">
Phillipp Aschenwald



</doc>
<doc id="2983956" url="https://pl.wikipedia.org/wiki?curid=2983956" title="Monarchia piastowska">
Monarchia piastowska



</doc>
<doc id="2983959" url="https://pl.wikipedia.org/wiki?curid=2983959" title="Aurelio Lenzi">
Aurelio Lenzi

Aurelio Lenzi (ur. 19 czerwca 1891 w Pistoii, zm. 23 grudnia 1967 w Mediolanie) – włoski lekkoatleta specjalizujący się w pchnięciu kulą i rzucie dyskiem.
Lenzi reprezentował Królestwo Włoch na igrzyskach olimpijskich dwukrotnie. Podczas V Letnich Igrzyskach Olimpijskich w 1912 roku w Sztokholmie startował w dwóch konkurencjach. W pchnięciu kulą w ostatniej z trzech prób w eliminacjach osiągnął najlepszy rezultat 11,57 m co dało mu dwunaste miejsce. W rzucie dyskiem Lenzi najlepszy rzut miał w drugiej próbie. Rzucił dysk na odległość 38,19 m, co dało mu 19. miejsce. Osiem lat później podczas VII Letnich Igrzysk Olimpijskich w 1920 roku w Antwerpii wystartował w tych samych konkurencjach. W pchnięciu kulą pchnął na odległość 12,33 m co dało mu trzynastą pozycję, zaś w rzucie dyskiem osiągnął odległość 37,75 m, co dało mu dziewiątą lokatę.
Reprezentował barwy klubu Lib. Pistoia.
Rekordy życiowe:

</doc>
<doc id="2983961" url="https://pl.wikipedia.org/wiki?curid=2983961" title="Związek Socjalistycznych Republik Radzieckich na Zimowych Igrzyskach Olimpijskich 1956">
Związek Socjalistycznych Republik Radzieckich na Zimowych Igrzyskach Olimpijskich 1956

Związek Socjalistycznych Republik Radzieckich na Zimowych Igrzyskach Olimpijskich 1956 reprezentowało 53 zawodników: 47 mężczyzn i sześć kobiet. Był to debiut reprezentacji Związku Radzieckiego na zimowych igrzyskach olimpijskich. Reprezentanci Związku Radzieckiego zajęli pierwsze miejsce w klasyfikacji medalowej.
Skład kadry.
Biegi narciarskie.
Mężczyźni
Kobiety
Hokej na lodzie.
Reprezentacja mężczyzn
Reprezentacja Związku Radzieckiego brała udział w rozgrywkach grupy C turnieju olimpijskiego zajmując w niej pierwsze miejsce i awansując do rundy finałowej. W rundzie finałowej reprezentacja ZSRR zajęła pierwsze miejsce, zdobywając złoty medal.
Grupa C
Wyniki
Tabela końcowa.
Grupa finałowa.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Skoki narciarskie.
Mężczyźni

</doc>
<doc id="2983963" url="https://pl.wikipedia.org/wiki?curid=2983963" title="Mistrzostwa Świata w Tenisie Stołowym 1951">
Mistrzostwa Świata w Tenisie Stołowym 1951

18. Mistrzostwa Świata w Tenisie Stołowym odbyły się w dniach 2–11 marca 1951 w Wiedniu.

</doc>
<doc id="2983964" url="https://pl.wikipedia.org/wiki?curid=2983964" title="Pracze (przystanek kolejowy)">
Pracze (przystanek kolejowy)

Pracze – dawny wąskotorowy przystanek osobowy w Praczach, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty został w 1991 roku.

</doc>
<doc id="2983965" url="https://pl.wikipedia.org/wiki?curid=2983965" title="Baureihe ET 31">
Baureihe ET 31

Baureihe ET 31 – niemiecki normalnotorowy elektryczny zespół trakcyjny wyprodukowany w 1936 roku w zakładach Linke-Hofmann-Werke we współpracy z zakładami BBC. Wyprodukowano 13 takich elektrycznych zespołów trakcyjnych.
Historia.
Standardowo zestaw trakcyjny składał się z 3 wagonów posiadających przedziały 1., 2. i 3. klasy. Łącznie wyprodukowano 13 zespołów, z czego 6 (o numerach elT 1304-1309) skierowano do lokomotywowni "Breslau Freiburger Bahnhof" (obecnie "Wrocław Świebodzki"), z której obsługiwały połączenia z Wrocławia do Jeleniej Góry i Karpacza. Pozostałe jednostki stacjonowały w lokomotywowniach w Norymberdze oraz Monachium, gdzie wykorzystywano je do prowadzenia pociągów pasażerskich i pospiesznych.
Elektryczne zespoły trakcyjne prędkość maksymalną osiągały na odcinku 155 metrów.
W czasie II wojny światowej 4 jednostki zostały zniszczone, a pozostałe uległy uszkodzeniom. W 1945 na terenie Śląska znajdowało się 6 jednostek, pozostałe 3 znajdowały się w Bawarii. W związku ze zbliżającym się frontem 3 jednostki postanowiono ewakuować ze Śląska do Bawarii, gdzie ostatecznie dotarła jedynie ET 31 005. Pozostałe egzemplarze, które pozostały na obszarze, który w 1945 r. przypadł Polsce, trafiły do ZSRR w ramach reparacji wojennych. Uszkodzony zespół trakcyjny ET 31 008 po wojnie oczekiwał naprawy na terenie ZNTK Lubań, lecz został w 1954 roku zezłomowany z powodu znacznego stanu uszkodzenia. Jedyny zachowany wagon silnikowy, który pozostał we wschodnich Niemczech, DR przebudowała na samodzielny wagon motorowy. Na zachodzie Niemiec znalazły się ostatecznie 4 jednostki (ET 31 002, 005, 010 i 012), które kolej zachodnioniemiecka zrekonstruowała jako ET 32 i eksploatowała do 1984 roku, po czym zostały zezłomowane.

</doc>
<doc id="2983966" url="https://pl.wikipedia.org/wiki?curid=2983966" title="Loud Like Love">
Loud Like Love

Loud Like Love - siódmy album studyjny brytyjskiej grupy rockowej Placebo. Album został wydany 16 września 2013 roku. Ogłoszony 21 maja 2013 roku na oficjalnej stronie zespołu.
Ogólny zarys.
W związku z zapowiedzią nowego albumu zespół zmienił szatę graficzną swojej strony internetowej. W dotychczasowym wyglądzie składającym się z czarnego tła oraz wyśrodkowanego napisu Placebo wyróżniono literę L nawiązując do nazwy nowego albumu. W marcu 2013 roku zespół zaczął publikować zdjęcia w serwisie społecznościowym Instagram z różnych miejsc, takich jak np. fortepian. Na początku maja grupa zamieściła na swojej witrynie zegar odliczający czas, nie ujawniając czego on dotyczy. 30 kwietnia 2013 roku zamieszczono w internecie film zatytułowany "#LLL" pozostawiając temat niewyjaśnionym.
Odliczanie zakończyło się 21 maja 2013 roku ogłoszeniem siódmego albumu studyjnego "Loud Like Love". 7 czerwca w serwisie YouTube zamieszczono przedpremierowo część utworu zatytułowanego "Loud Like Love". W czerwcu 2013 roku zespół ogłosił listę utworów oraz pierwszy singiel "Too Many Friends".
Nagrywanie i produkcja.
Podczas trasy koncertowej "Battle For The Sun Tour" Brian Molko i Stefan Olsdal oświadczyli, że pracują nad materiałem do kolejnego albumu studyjnego. W listopadzie 2011 roku zespół ogłosił za pomocą portalu Facebook powrót do studia nagrań w 2012 roku w celu nagrania siódmego albumu. Album nagrano z producentem Adamem Noble w londyńskim studiu RAK Studios, gdzie nagrywano również piąty album studyjny "Meds". "Loud Like Love" zostanie wydany jako "3D lenticular super deluxe box set", wielopak zawierający płytę DVD z nagraniem sesji w RAK Studio, płytę CD oraz 12" płytę winylową.

</doc>
<doc id="2983967" url="https://pl.wikipedia.org/wiki?curid=2983967" title="Polnische Berufsvereinigung">
Polnische Berufsvereinigung



</doc>
<doc id="2983969" url="https://pl.wikipedia.org/wiki?curid=2983969" title="Rafał Kosiński">
Rafał Kosiński

Rafał Bartłomiej Kosiński (ur. 28 listopada 1975) – polski historyk starożytności, bizantynolog. 
Życiorys.
Absolwent Uniwersytetu Jagiellońskiego. Doktorat w 2003 i habilitacja w 2011 tamże. Pracownik Zakładu Historii Starożytnej Instytutu Historii Uniwersytetu w Białymstoku. 

</doc>
<doc id="2983970" url="https://pl.wikipedia.org/wiki?curid=2983970" title="Postolin (przystanek kolejowy)">
Postolin (przystanek kolejowy)

Postolin – dawny wąskotorowy przystanek osobowy w Postolinie, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty został w 1991 roku.

</doc>
<doc id="2983971" url="https://pl.wikipedia.org/wiki?curid=2983971" title="Kaszowo (przystanek kolejowy)">
Kaszowo (przystanek kolejowy)

Kaszowo – dawny wąskotorowy przystanek osobowy w Kaszowie, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty został w 1991 roku.

</doc>
<doc id="2983973" url="https://pl.wikipedia.org/wiki?curid=2983973" title="Mistrzostwa Świata w Tenisie Stołowym 1952">
Mistrzostwa Świata w Tenisie Stołowym 1952

19. Mistrzostwa świata w tenisie stołowym odbyły się w dniach 1–10 lutego 1952 roku w Bombaju. Były to pierwsze mistrzostwa, podczas których medale zdobyli mieszkańcy Dalekiego Wschodu, w tym przypadku głównie Japonii, ale także Hongkongu.

</doc>
<doc id="2983974" url="https://pl.wikipedia.org/wiki?curid=2983974" title="Organy (pomnik)">
Organy (pomnik)

Organy (do 2009: Pomnik ofiar walk wewnętrznych po II wojnie światowej) – instalacja autorstwa Władysława Hasiora wzniesiona w 1966 na przełęczy Snozka (na wysokości 653 m n.p.m.) w paśmie łączącym Gorce z Pieninami. Potocznie znany jako pomnik utrwalaczy władzy ludowej, a przez Społeczny Komitet Pamięci Żołnierzy Konfederacji Tatrzańskiej określany jako "UBelisk".
Historia.
Władysław Hasior zaprojektował (według jego intencji) pomnik poświęcony pamięci tych, którzy zginęli w czasie II wojny światowej i po niej na Podhalu. Stopień świadomości autora co do jednoznaczności przekazu zrealizowanego pomnika nie jest jasny.
W zamyśle autora miały to być organy (może skrzydła, szpony) rozdzierające chmury na przełęczy Snozka, grające – jak eolska harfa – w czasie większych wiatrów. Organy jednak nigdy nie zagrały. Według niektórych źródeł – z powodu niezamontowania na pomniku odpowiednich piszczałek organowych, gongów, fletów i dzwonków zaprojektowanych przez Hasiora. Według innych źródłem dźwięku miała być sama konstrukcja. Powód nieukończenia montażu nie jest znany, jednak milczenie konstrukcji stało się powodem powszechnych kpin mieszkańców i turystów.
Pomnik odsłonięto 9 października 1966. U stóp dźwigarów znalazła się granitowa płyta z napisem: "Wiernym synom Ojczyzny poległym na Podhalu w walce o utrwalenie władzy ludowej – Społeczeństwo ziemi krakowskiej w 1000-lecie państwa polskiego". Obok rząd figur zabitych i atrapy karabinów oraz kamienna rynna, w której podczas odsłonięcia pomnika zapłonął wieczny (w zamiarze) ogień.
Po upadku rządów komunistycznych w Polsce w 1989 odbyła się kilkunastoletnia dyskusja dotycząca dalszych losów pomnika. Sam Władysław Hasior zwrócił się w 1993 do władz gminy Czorsztyn z prośbą o przemianowanie znaczenia instalacji – proponował skucie tablicy i leżących postaci. Pomnik rdzewiał i ulegał dewastacji (m.in. obłamano litery „utr” z wyrazu „utrwalenie”). Między pomnikiem a drogą wojewódzką nr 969, przechodzącą przez przełęcz, wyrosły drzewa, powodując, że jest on obecnie z niej mniej widoczny. Remontowi zdecydowanie sprzeciwiło się kilka podhalańskich stowarzyszeń: Klub im. Władysława Zamoyskiego w Zakopanem, Zarząd Główny Związku Podhalan, Towarzystwo Gimnastyczne „Sokół” w Zakopanem, Związek Polskiego Spisza oraz Towarzystwo Przyjaciół Orawy. Zwolennikami utrzymania pomnika i jego remontu byli mieszkańcy wsi Kluszkowce, na terenie której on się znajduje, profesorowie, pracownicy i studenci Wydziału Rzeźby Akademii Sztuk Pięknych w Krakowie oraz teatr „Nie Teraz” z Tarnowa Mościc.
Jesienią 2010 przeprowadzono remont, który kosztował ponad 30 tysięcy złotych. Dawna tablica została usunięta i zlicytowana, a przychody z jej aukcji pomogły odzyskać część kosztów remontu. Remont prowadziła i nadzorowała Fundacja Rozwoju Jeziora Czorsztyńskiego, a wykonawcą była krakowska firma Aror.
Po remoncie na pomniku zamontowano pasterskie dzwonki.

</doc>
<doc id="2983978" url="https://pl.wikipedia.org/wiki?curid=2983978" title="Abd al-Hakim Amir">
Abd al-Hakim Amir

Muhammad Abd al-Hakim Amir (arab. محمد عبد الحكيم عامر, "Muḥammad ʿAbd al-Ḥakīm ʿĀmir"; ur. 11 grudnia 1919, zm. 14 września 1967) – egipski wojskowy, działacz ruchu Wolnych Oficerów i uczestnik rewolucji 1952. W latach 1953–1967 głównodowodzący armią egipską, dowodził jej siłami w czasie kryzysu sueskiego, interwencji w Jemenie Północnym oraz wojny sześciodniowej. Obarczony winą za wywołanie wojny i klęskę Egiptu w tym konflikcie, popełnił samobójstwo w więzieniu.
Życiorys.
Wczesna działalność.
Pochodził z rodziny zamożnych właścicieli ziemskich. Ukończył egipską Akademię Wojskową. Studiował w tym samym czasie, co większość późniejszych przywódców ruchu Wolnych Oficerów, na czele z Gamalem Abdelem Naserem, Anwarem as-Sadatem, Abd al-Latifem al-Baghdadim i Zakarijją Muhji ad-Dinem. Podobnie jak oni w czasie studiów zaczął wyrażać poglądy nacjonalistyczne i antybrytyjskie. Po ukończeniu Akademii służył w Chartumie.
Udział w rewolucji egipskiej. Głównodowodzący egipskich sił zbrojnych.
Należał do najważniejszych członków stowarzyszenia Wolnych Oficerów, chociaż nie zasiadł w kierującym nim komitecie. Wziął udział w przewrocie wojskowym 23 lipca 1952, który odsunął od władzy króla Faruka I, zasiadł w Radzie Rewolucyjnych Dowódców. Po sierpniu 1952, gdy wpływy w radzie stracili zwolennicy komunistów, stał się jedną z najbardziej wpływowych osób w państwie. W czerwcu 1953 Gamal Abdel Naser, "de facto" przewodzący rewolucji, przeforsował usunięcie gen. Muhammada Nadżiba ze stanowiska głównodowodzącego egipskich sił zbrojnych i wprowadzenie na jego miejsce Amira, który przy tej okazji został awansowany ze stopnia majora od razu na stopień generalski. Po utworzeniu przez Egipt i Syrię Zjednoczonej Republiki Arabskiej został delegowany przez Nasera do nadzorowania władz syryjskich (Północnej Prowincji). Zahamował postępy reformy rolnej, która zaczęła być w Syrii wdrażana w 1958 na wzór egipski, aby zyskać popularność wśród syryjskich kupców i właścicieli ziemskich. Szybko stał się w Syrii wyjątkowo niepopularny. Dowodził armią egipską w czasie kryzysu sueskiego oraz egipskimi siłami interwencyjnymi w Jemenie Północnym. 20 lutego 1958 awansowany na stopień marszałka polowego.
W 1962 mógł odsunąć Nasera od władzy poprzez przeprowadzenie nowego przewrotu wojskowego, jednak ostatecznie zadowolił się zwolnieniem swojego stanowiska spod kontroli Rady Prezydenckiej, co gwarantowało mu faktyczną swobodę w działaniu. Stosunki między dawnymi bliskimi współpracownikami poważnie się pogorszyły. Rywalizacja z Amirem o popularność i autorytet w społeczeństwie była jednym z powodów, dla którego Naser jeszcze w 1961 ponownie pogłębił lewicowy kurs swojej polityki, tworząc komisję przygotowującą pierwszy Narodowy Kongres Sił Pracujących.
W lipcu 1963 został pierwszym z siedmiu wiceprezydentów Egiptu przy prezydencie Naserze. Pełnił także funkcje przewodniczącego Naczelnego Komitetu Gospodarczego, Komitetu Likwidacji Feudalizmu, Komitetu Wielkiej Tamy, Komitetu Śledczego ds. korupcji w administracji państwowej oraz Federacji Piłki Nożnej. W 1964 otrzymał medal Bohatera Związku Radzieckiego.
Wojna sześciodniowa i upadek.
W 1967 Amir przyczynił się (choć jest kwestią kontrowersyjną, w jakim stopniu) do przekonania prezydenta Nasera, że siły egipskie są przygotowane do wojny z Izraelem. Wobec szeregu porażek politycznych i prestiżowych Egiptu w poprzednich latach (brak sukcesów w wojnie jemeńskiej, rozpad unii z Syrią, stagnacja ekonomiczna) Naser uznał, iż sukces w walce z Izraelem mógłby poprawić pozycję kraju w świecie arabskim. Wojna zakończyła się jednak całkowitą klęską Egiptu i jego sojuszników.
Amir nawet po klęskach podległych sobie sił przekonywał, że Egipcjanie w istocie odnosili na froncie sukcesy, nie mógł jednak długo ukrywać prawdy. 8 czerwca podał się do dymisji ze wszystkich piastowanych stanowisk razem z prezydentem Naserem. Prezydent cieszył się autentyczną popularnością w społeczeństwie, Amir zaś stracił ją przez swój wystawny tryb życia i liczne skandale obyczajowe. W rezultacie 10 czerwca Zgromadzenie Narodowe zaapelowało do Nasera o wycofanie swojej dymisji. Naser pozostał u władzy i obarczył głównodowodzącego armią całą winą za przegraną wojnę. Oskarżył go o organizowanie zamachu stanu i doprowadził do jego aresztowania razem z 50 bliskimi współpracownikami, w tym ministrami spraw wewnętrznych i obrony. W kolejnych latach obarczano go również winą za niepowodzenie egipskiej interwencji w Jemenie.
14 września 1967 Amir popełnił samobójstwo w więzieniu; podejrzewano, że w istocie padł ofiarą morderstwa. Według jednej z wersji przebywający w więzieniu oficer otrzymał szansę honorowego odebrania sobie życia, zanim stanie przed sądem oskarżony o zdradę stanu. W 2012 sprawą śmierci Amira, na wniosek jego rodziny, ponownie zajęła się prokuratura wojskowa.

</doc>
<doc id="2983979" url="https://pl.wikipedia.org/wiki?curid=2983979" title="Michał Stachura">
Michał Stachura

Michał Jan Stachura (ur. 1968) – polski historyk, badacz dziejów antyku, bizantynolog. 
Życiorys.
Absolwent studiów historycznych na Uniwersytecie Jagiellońskim. Doktorat i habilitacja tamże. Pracownik Zakładu Historii Bizancjum Instytutu Historii Uniwersytetu Jagiellońskiego.

</doc>
<doc id="2983983" url="https://pl.wikipedia.org/wiki?curid=2983983" title="Baciccio">
Baciccio



</doc>
<doc id="2983984" url="https://pl.wikipedia.org/wiki?curid=2983984" title="Abdel Hakim Amer">
Abdel Hakim Amer



</doc>
<doc id="2983986" url="https://pl.wikipedia.org/wiki?curid=2983986" title="Jan Chrzciciel Ferreres Boluda">
Jan Chrzciciel Ferreres Boluda

Jan Chrzciciel Ferreres Boluda, "Juan Bautista Ferreres Boluda" (ur. 28 listopada 1861 w Olleríi, zm. 29 grudnia 1936 w San Miguel de los Reyes pod Walencją) – błogosławiony Kościoła katolickiego, męczennik okresu wojny domowej w Hiszpanii, ofiara prześladowań antykatolickich, teolog, hiszpański prezbiter, ojciec z zakonu jezuitów.
Życiorys.
Do seminarium duchownego wstąpił w 1877 roku. Po otrzymaniu sakramentu święceń w 1888 roku został członkiem Towarzystwa Chrystusowego. Ukończył studia uniwersyteckie na kierunku filozoficznym. Po uzupełnieniu studiów od 1899 wykładał teologię moralną i prawo kanoniczne w Torosie i Colegio Máximo de Sarriá w Barcelonie. Z działalności literackiej jego wielokrotnie wznawiane dwutomowe „Compendium theologiae moralis” jest istotne dla formacji kapłanów języka hiszpańskiego. Od 1918 roku w Rzymie współpracował z kardynałem Pietro Gasparrim. Po powrocie do ojczyzny (1924) prowadził legalną działalność do czasu wprowadzenia w 1932 roku przez rząd republikański dekretu o likwidacji zakonu jezuitów. Zmuszony do zamieszkania w prywatnym domu był jednym z 660 zakonników pozostałych na terenach opanowanych przez republikanów. Spośród stu szesnastu jezuitów zamordowanych w latach 1936–1937 Jan Chrzciciel Ferreres Boluda jest jednym z jedenastu beatyfikowanych męczenników, którzy mimo narastającego terroru pozostali w kraju. Po wybuchu wojny domowej, w czasie eskalacji prześladowań katolików, został aresztowany latem przez milicję Frontu Ludowego i uwięziony pod Walencją w San Miguel de los Reyes. Skazany został na karę śmierci, którą próbowano wykonać 21 grudnia. Trudy więziennego życia i choroba uniemożliwiły przewiezienie skazańca na miejsce egzekucji. Gdy po ośmiu dniach przybyli do celi rewolucjoniści przygotowani do przetransportowania aresztanta na leżąco, razem z materacem, zastali tam zwłoki zmarłego z wyczerpania Jana Chrzciciela Ferreresa Boludy.
Uznany został przez Kościół rzymskokatolicki za ofiarę nienawiści do wiary (łac. "odium fidei") mimo iż nie był bezpośrednio zabity przez prześladowców, a zmarł w wyniku brutalnego traktowania dochowując wierności powołaniu, Chrystusowi i Kościołowi.
Badanie okoliczności śmierci i materiały zaczęto zbierać w 1950. Proces informacyjny rozpoczął się 8 lipca 1952 w Walencji i trwał do 1956. Beatyfikowany został w grupie wyniesionych na ołtarze męczenników z zakonu jezuitów, prowincji Aragonia, zamordowanych podczas prześladowań religijnych w latach 1936–1939, razem z Józefem Aparicio Sanzem i 232 towarzyszami, pierwszymi wyniesionymi na ołtarze Kościoła katolickiego w trzecim tysiącleciu przez papieża Jana Pawła II. Uroczystość beatyfikacji miała miejsce na placu Świętego Piotra w Watykanie w dniu 11 marca 2001 roku.
Miejscem kultu jest archidiecezja walencka. Relikwie spoczywają w Residencia Sagrado Corazón (Walencja).
Wspomnienie liturgiczne obchodzone jest przez katolików w dzienną rocznicę śmierci (29 grudnia) oraz w grupie Józefa Aparicio Sanza i 232 towarzyszy (22 września).

</doc>
<doc id="2983987" url="https://pl.wikipedia.org/wiki?curid=2983987" title="Juan Bautista Ferreres Boluda">
Juan Bautista Ferreres Boluda



</doc>
<doc id="2983988" url="https://pl.wikipedia.org/wiki?curid=2983988" title="Maksim Azowski">
Maksim Azowski

Maksim Azowski (ros. Максим Азовский; ur. 4 czerwca 1986 w Astanie) – kazachski piłkarz, występujący na pozycji pomocnika.
Kariera klubowa.
Azowski profesjonalną karierę rozpoczął w klubie Żengys Astana. Zawodnik dość często zmieniał drużyny, w żadnej nie grał dłużej niż dwa lata. Ma na koncie występy w Ekibastuziec Ekibastuz, drugoligowym wówczas Batyr Ekibastuz, Okżetpes Kokczetaw, FK Taraz, FK Ałmaty, FK Astana-64, ponownie FK Ałmaty, Ordabasy Szymkent, Żetysu Tałdykorgan, kolejny raz w FK Astana, a także w Akżajyk Orał. W 2013 roku po raz drugi trafił do klubu Żetysu Tałdykorgan.
Kariera reprezentacyjna.
W reprezentacji Kazachstanu zadebiutował 29 stycznia 2005 roku w towarzyskim meczu przeciwko Japonii. Na boisku pojawił się w 46 minucie meczu. Do tej pory rozegrał w niej 16 meczów (stan na 5 lipca 2013).

</doc>
<doc id="2983990" url="https://pl.wikipedia.org/wiki?curid=2983990" title="Ruda Milicka (przystanek kolejowy)">
Ruda Milicka (przystanek kolejowy)

Ruda Milicka – dawny wąskotorowy przystanek osobowy w Rudzie Milickiej, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2983993" url="https://pl.wikipedia.org/wiki?curid=2983993" title="Soplówka gałęzista">
Soplówka gałęzista



</doc>
<doc id="2983995" url="https://pl.wikipedia.org/wiki?curid=2983995" title="Szymon Olszaniec">
Szymon Olszaniec

Szymon Olszaniec (ur. 11 września 1968 w Bydgoszczy) – polski historyk, bizantynolog, badacz późnego antyku. 
Życiorys.
Absolwent historii Uniwersytetu Mikołaja Kopernika w Toruniu. Doktorat i habilitacja tamże. W 2018 uzyskał tytuł naukowy profesora. Pracownik Zakładu Historii Starożytnej Instytutu Historii Uniwersytetu Mikołaja Kopernika w Toruniu. Członek Komisji Bizantynologicznej Komitetu Badań o Kulturze Antycznej PAN. 

</doc>
<doc id="2983996" url="https://pl.wikipedia.org/wiki?curid=2983996" title="Roger Honegger">
Roger Honegger

Roger Honegger (ur. 18 marca 1964 w Stäfa) – szwajcarski kolarz górski i przełajowy, dwukrotny medalista mistrzostw świata w kolarstwie przełajowym oraz wicemistrz Europy MTB.
Kariera.
Pierwszy sukces w kolarstwie górskim Roger Honegger osiągnął w 1988 roku, kiedy podczas przełajowych mistrzostw świata w Hägendorfie zdobył srebrny medal wśród amatorów. W zawodach tych wyprzedził go tylko Karel Camrda z Czechosłowacji. Na rozgrywanych rok później przełajowych mistrzostwach świata w Pontchâteau zajął trzecie miejsce. W 1989 roku wywalczył ponadto złoty medal na mistrzostwach Europy w kolarstwie górskim w szwajcarskiej miejscowości Anzera. Wyprzedził tam dwóch rodaków: Philippe'a Perakisa oraz Ericha Übelhardta. Honegger był także piąty w kategorii elite na przełajowych mistrzostwach świata w Eschenbach w 1995 roku. Kilkakrotnie zdobywał medale przełajowych mistrzostw kraju, w tym złoty w 1991 roku.

</doc>
<doc id="2983997" url="https://pl.wikipedia.org/wiki?curid=2983997" title="Grabownica (przystanek kolejowy)">
Grabownica (przystanek kolejowy)

Grabownica – dawny wąskotorowy przystanek osobowy w Grabownicy, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2984002" url="https://pl.wikipedia.org/wiki?curid=2984002" title="Ljunghusen">
Ljunghusen

Ljunghusen – miejscowość ("tätort") w południowej Szwecji, w regionie administracyjnym ("län") Skania (gmina Vellinge).
W 2010 roku Ljunghusen liczyło 2555 mieszkańców.
Geografia.
Ljunghusen położone jest ok. 25 km na południe od Malmö na półwyspie Falsterbonäset, na zachód od kanału Falsterbokanalen, stanowiącego granice z sąsiednią miejscowością Höllviken w południowo-zachodniej części prowincji historycznej ("landskap") Skania.
Historia.
Nazwa Ljunghusen związana jest z powszechnie występującym na półwyspie Falsterbonäset wrzosem (szw. "ljung"). Rozwój miejscowości nastąpił na początku XX wieku, kiedy wraz z doprowadzeniem w 1904 roku linii kolejowej "Hvellinge-Skanör-Falsterbo Järnväg" (następnie Falsterbobanan, zlikwidowana w 1971 roku) zaczęto budować pierwsze domy letniskowe i stopniowo osiedlać się tam na stałe. W latach 1905–1924 w Ljunghusen funkcjonowała linia tramwaju konnego.
Atrakcje turystyczne.
Miejscowość znana jest ze swoich piaszczystych plaż oraz pola golfowego, należącego do klubu Ljunghusens GK.

</doc>
<doc id="2984003" url="https://pl.wikipedia.org/wiki?curid=2984003" title="Michael Barrantes">
Michael Barrantes

Michael Francisco Barrantes Rojas (ur. 4 października 1983 w San José) – piłkarz kostarykański grający na pozycji pomocnika. Od 2018 roku jest zawodnikiem klubu Deportivo Saprissa.
Kariera klubowa.
Swoją karierę piłkarską Barrantes rozpoczął w klubie AD Ramonense. W 2003 roku zadebiutował w nim w kostarykańskiej Segunda División. W sezonie 2004/2005 grał w AD Belén, a w 2005 roku odszedł do pierwszoligowego Puntarenas FC. W sezonie 2005/2006 wywalczył z nim wicemistrzostwo Kostaryki. W 2007 roku został zawodnikiem Deportivo Saprissa. Wywalczył z nim: mistrzostwo Apertury w sezonach 2007/2008 i 2008/2009 oraz Clausury w sezonach 2007/2008 i 2010.
W 2010 roku Barrantes przeszedł do norweskiego Aalesunds FK. W norweskiej lidze zadebiutował 8 sierpnia 2010 w wygranym 2:0 domowym meczu z Tromsø IL. W 2011 roku zdobył z Aalesunds Puchar Norwegii - w finałowym meczu z SK Brann (2:1) strzelił dwa gole dla swojej drużyny. W 2011 roku otrzymał Nagrodę Kniksena dla najlepszego pomocnika norweskiej ligi.
Kariera reprezentacyjna.
W reprezentacji Kostaryki Barrantes zadebiutował w 2006 roku. W 2007 roku został powołany do kadry na Złoty Puchar CONCACAF 2007. Wystąpił na nim w czterech meczach: z Kanadą (1:2), z Haiti (1:1), z Gwadelupą (1:0) i w ćwierćfinale z Meksykiem (0:1 po dogrywce). Z kolei w 2013 roku dostał powołanie do kadry na Złoty Puchar CONCACAF 2013.

</doc>
<doc id="2984005" url="https://pl.wikipedia.org/wiki?curid=2984005" title="Maksim Azowskij">
Maksim Azowskij



</doc>
<doc id="2984006" url="https://pl.wikipedia.org/wiki?curid=2984006" title="Victor Barna">
Victor Barna



</doc>
<doc id="2984007" url="https://pl.wikipedia.org/wiki?curid=2984007" title="Bracław (przystanek kolejowy)">
Bracław (przystanek kolejowy)

Bracław – dawny wąskotorowy przystanek osobowy w Bracławiu, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty w 1991 roku.

</doc>
<doc id="2984012" url="https://pl.wikipedia.org/wiki?curid=2984012" title="Gądkowice (przystanek kolejowy)">
Gądkowice (przystanek kolejowy)

Gądkowice – dawny wąskotorowy przystanek osobowy w Gądkowicach, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty został w 1991 roku.

</doc>
<doc id="2984016" url="https://pl.wikipedia.org/wiki?curid=2984016" title="Nikołaj Kucko">
Nikołaj Kucko



</doc>
<doc id="2984017" url="https://pl.wikipedia.org/wiki?curid=2984017" title="Dmitrij Mamonow">
Dmitrij Mamonow

Dmitrij Nikołajewicz Mamonow (ros. Дмитрий Николаевич Мамонов; ur. 26 kwietnia 1978 w Tałdykorganie) – kazachski piłkarz, występujący na pozycji pomocnika.
Kariera klubowa.
Mamonow profesjonalną karierę rozpoczął w klubie Kajnar Tałdykorgan. W 1997 roku trafił do występującego wówczas w trzeciej lidze rosyjskiej klubu Czkałowiec Nowosybirsk, znanego obecnie pod nazwą Sibir. W 1999 roku powrócił do Żetysu Tałdykorgan, przez kilka kolejnych lat dość często zmieniał kluby. Grał w zespołach Kajrat Ałmaty, Wostok Öskemen i FK Aktöbe, by w 2003 roku ponownie trafić do Żetysu Tałdykorgan. Spędził w nim aż siedem sezonów. W latach 2010−2012 występował kolejno w FK Atyrau, Wostok Öskemen i Kajrat Ałmaty, by na początku 2013 roku po raz czwarty w karierze podpisać umowę z Żetysu Tałdykorgan
Kariera reprezentacyjna.
W reprezentacji Kazachstanu zadebiutował 24 maja 2000 roku w meczu Pucharu Azji Zachodniej przeciwko Iranowi. Na boisku pojawił się w 80 minucie meczu. W latach 2000−2001 rozegrał w kadrze 4 mecze.

</doc>
<doc id="2984018" url="https://pl.wikipedia.org/wiki?curid=2984018" title="Wziąchowo Wielkie (przystanek kolejowy)">
Wziąchowo Wielkie (przystanek kolejowy)

Wziąchowo Wielkie – dawny wąskotorowy przystanek osobowy we Wziąchowie Wielkim, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty został w 1991 roku.

</doc>
<doc id="2984019" url="https://pl.wikipedia.org/wiki?curid=2984019" title="Dariusz Brodka">
Dariusz Brodka

Dariusz Andrzej Brodka (ur. 28 sierpnia 1969 w Bielsku-Białej) – polski historyk, filolog klasyczny, bizantynolog, profesor nauk humanistycznych.
Życiorys.
Absolwent historii i filologii klasycznej Uniwersytetu Jagiellońskiego. Doktorat w 1998 na podstawie pracy: "Idea Rzymu w literaturze rzymskiej późnego antyku". Od 1997 pracownik Instytutu Filologii Klasycznej Uniwersytetu Jagiellońskiego. Od 2005 doktor habilitowany na podstawie pracy: "Die Geschichtsphilosophie in der spätantiken Historiographie. Studien zu Prokopios von Kaisareia, Agathias von Myrina und Theophylaktos Simokattes". Profesor UJ od 2010. Od 2005 wicedyrektor Instytutu Filologii Klasycznej UJ. Od 2007 kierownik Zakładu Bizantynistyki i Neohellenistyki Instytutu Filologii Klasycznej Uniwersytetu Jagiellońskiego. W 2017 otrzymał tytuł profesora nauk humanistycznych. Od 1 września 2020 roku pełni funkcję dyrektora Instytutu Filologii Klasycznej UJ. 

</doc>
<doc id="2984022" url="https://pl.wikipedia.org/wiki?curid=2984022" title="Ostrowąsy Milickie">
Ostrowąsy Milickie

Ostrowąsy Milickie – dawny wąskotorowy przystanek osobowy w Ostrowąsach, w gminie Milicz, w powiecie milickim; w województwie dolnośląskim, w Polsce. Został otwarty w 1894 roku. Zamknięty został w 1991 roku.

</doc>
<doc id="2984023" url="https://pl.wikipedia.org/wiki?curid=2984023" title="For What It's Worth">
For What It's Worth

"For What It's Worth" – pierwszy oficjalny singel szóstego albumu studyjnego grupy Placebo zatytułowanego "Battle for the Sun".
Wydanie.
Singel został wydany 20 kwietnia 2009 roku. Podobnie do albumu "Battle for the Sun" jego premiera odbyła się w programie Zane Lowe's w BBC Radio 1. "For What It's Worth" zawiera cover utworu Nika Kershawa "Wouldn't It Be Good" w wykonaniu grupy Placebo.
Teledysk do utworu "For What It's Worth" został zaprezentowany 21 kwietnia 2009 roku na profilu zespołu na portalu MySpace. Singiel został udostępniony w USA i Wielkiej Brytanii 5 maja w formie digital download.
Oceny.
Singiel zadebiutował na liście UK Singles Chart na #97 pozycji po opublikowaniu w serwisie iTunes. Został nominowany do nagrody tygodnika Kerrang! w kategorii najlepszego singla.

</doc>
<doc id="2984024" url="https://pl.wikipedia.org/wiki?curid=2984024" title="Erich Übelhardt">
Erich Übelhardt

Erich Übelhardt (ur. 7 czerwca 1958) – szwajcarski kolarz górski, trzykrotny medalista mistrzostw Europy MTB.
Kariera.
Pierwszy sukces w kolarstwie górskim Erich Übelhardt osiągnął w 1989 roku, kiedy podczas mistrzostw Europy w kolarstwie górskim w szwajcarskiej miejscowości Anzera zdobył brązowy medal. W zawodach tych wyprzedzili go tylko dwa rodacy: Roger Honegger oraz Philippe Perakis. Na rozgrywanych dwa lata później mistrzostwach Europy w Bourboule Übelhardt był już najlepszy. Wynik ten powtórzył także na mistrzostwach Europy w Mölbrücke w 1992 roku. Startował także w zawodach Pucharu Świata, w których raz stanął na podium: 21 sierpnia 1992 roku w Kirchzarten był trzeci za Austriakiem Gerhardem Zadrobilkiem i Duńczykiem Henrikiem Djernisem. Nigdy nie zdobył medalu na mistrzostwach świata. Nigdy też nie brał udziału w igrzyskach olimpijskich. 

</doc>
<doc id="2984025" url="https://pl.wikipedia.org/wiki?curid=2984025" title="Sibilia">
Sibilia

Sibilia – niewielka miejscowość w Gwatemali, w departamencie Quetzaltenango, położone około 35 km na północny zachód od stolicy departamentu miasta Quetzaltenango. Miejscowość leży w górach Sierra Madre de Chiapas, na wysokości 2755 m n.p.m. Jest gminą jednolitą etnicznie, w 83% zamieszkaną przez ludność tubylczą posługująca się językiem mam oraz językiem kicze. Według danych szacunkowych w 2012 roku miejscowość liczyła 1 387 mieszkańców. Nazwa miejscowości pochodzi od nazwy hiszpańskiego miasta Sewilla.
Gmina Sibilia.
Jest siedzibą władz gminy o tej samej nazwie, która jest jedną z 24 gmin w departamencie. Gmina w 2012 roku liczyła 8 050 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 28 km². Ludność gminy utrzymuje się głównie z uprawy roli (39%), hodowli zwierząt, rzemiosła artystycznego i handlu. W rolnictwie dominuje uprawa pszenicy, kukurydzy, fasoli, kauczuku naturalnego, kawy i bananów a w hodowli bydła mlecznego.
Klimat gminy jest równikowy, według klasyfikacji Wladimira Köppena, należy do klimatów tropikalnych monsunowych ("Am"), z wyraźną porą deszczową występującą od maja do października. Opady są wysokie a średnia wieloletnia wynosi 2730 mm. Ze względu na wyniesienie nad poziom morza amplituda temperatur jest duża. Minimalna temperatura zawiera się w przedziale 5 a 18,6 °C, a średnioroczna temperatura wynosi 14,1 °C. Większość terenu nieuprawianego pokryta jest dżunglą.

</doc>
<doc id="2984026" url="https://pl.wikipedia.org/wiki?curid=2984026" title="Ember.js">
Ember.js

Ember.js – otwarta biblioteka języka JavaScript, ułatwiająca pisanie aplikacji internetowych po stronie klienta z użyciem wzorca Model-View-Controller (MVC). Framework zawiera ułatwienia związane z pisaniem aplikacji na pojedynczej stronie internetowej, między innymi "router" oraz automatyczną aktualizację szablonu strony ("template") z pomocą biblioteki Handlebars.js. Biblioteka jest forkiem SproutCore.
Wybrane zastosowania biblioteki.
Poniższe witryny wykorzystują Ember.js:

</doc>
<doc id="2984029" url="https://pl.wikipedia.org/wiki?curid=2984029" title="Jean-Christophe Savignoni">
Jean-Christophe Savignoni

Jean-Christophe Savignoni (ur. 6 sierpnia 1966) – francuski kolarz górski, złoty medalista mistrzostw Europy MTB.
Kariera.
Największy sukces w karierze Jean-Christophe Savignoni osiągnął w 1995 roku, kiedy podczas mistrzostw Europy w kolarstwie górskim w czeskim Szpindlerowym Młynie zdobył złoty medal. W zawodach tych wyprzedził bezpośrednio Włocha Lucę Bramatiego oraz swego rodaka Christophe'a Dupoueya. Trzykrotnie stawał na podium zawodów Pucharu Świata, ale nie odniósł zwycięstwa. Na rozgrywanych w 1996 roku mistrzostwach świata MTB w Cairns zajął szóste miejsce w cross-country. Nigdy nie brał udziału w igrzyskach olimpijskich.

</doc>
<doc id="2984030" url="https://pl.wikipedia.org/wiki?curid=2984030" title="Małgorzata Jamroży">
Małgorzata Jamroży



</doc>
<doc id="2984033" url="https://pl.wikipedia.org/wiki?curid=2984033" title="Puma Swede">
Puma Swede

Puma Swede (ur. 13 września 1976 w Sztokholmie) – szwedzka aktorka pornograficzna pochodzenia fińskiego.
Życiorys.
Wczesne lata.
Urodziła się jako Johanna Jussinniemi w Sztokholmie w Szwecji. Jej rodzice pochodzą z Finlandii. Pracowała jako przedstawiciel handlowy firmy komputerowej w Szwecji, a 2001 brała udział w sesjach zdjęciowych jako fotomodelka.
Kariera.
W 2003, po przeprowadzce do Torrance w Kalifornii rozpoczęła swoją karierę w branży porno. Pierwsza część jej pseudonimu pochodzi od nazwy samochodu Ford Puma.
Początkowo grała jedynie w scenach homoseksualnych. W pierwszym filmie produkowanego przez klub w studiu porno wraz z Jenną Jameson. Zmieniło się to w 2005 wraz z rolą w "School of Hardcore", nagranym przez studio AntiInnocence Video.
W 2009 otrzymała nominację AVN do nagrody Internetowej Gwiazdeczki Roku (Web Starlet od the Year) oraz nominacje XBIZ Award dla Internetowej Laski/Gwiazdeczki Roku (Web Babe/Starlet of the Year). W 2012 wraz z obsadą parodii porno klasycznego musicalu z 1975 "The Rocky Horror Picture Show" była nominowana do AVN Award w kategorii najlepsza scena seksu grupowego.
Wystąpiła gościnnie w komedii "41-letni prawiczek zalicza wpadkę z Sarą Marshall" ("The 41-Year-Old Virgin Who Knocked Up Sarah Marshall and Felt Superbad About It", 2010) u boku Bryana Callena i Stephena Kramera Glickmana. W 2014 pojawiła się w trzecim odcinku siódmego sezonu Fox "Synowie Anarchii" ("Sons of Anarchy"). Wystąpiła także w filmie dokumentalnym "Risky Business: A Look Inside America’s Adult Film Industry" (2013) i w dwóch odcinkach szwedzkiego programu "Svenska Hollywoodfruar" (2014) jako znajoma Åsy Vesterlund.
W październiku 2012 wydała swoją autobiografię opublikowaną przez Lind &amp; Co.
Życie prywatne.
W 2008 zaręczyła się z brytyjskim aktorem filmów pornograficznych Keiranem Lee i na początku 2009 wzięli ślub. Jednak potem doszło do rozwodu. Jej bliską przyjaciółką stała się aktorka porno Nikki Benz.

</doc>
<doc id="2984034" url="https://pl.wikipedia.org/wiki?curid=2984034" title="Lennie Kristensen">
Lennie Kristensen

Lennie Lange Kristensen (ur. 16 maja 1968 w Silkeborgu) – duński kolarz górski i szosowy, złoty medalista mistrzostw Europy MTB.
Kariera.
Największy sukces w karierze Lennie Kristensen osiągnął w 1997 roku, kiedy podczas mistrzostw Europy w kolarstwie górskim w Silkeborgu zdobył złoty medal. W zawodach tych wyprzedził bezpośrednio Włocha Lucę Bramatiego oraz Szwajcara Beata Wabela. Dwukrotnie stawał na podium zawodów Pucharu Świata, ale nie odniósł zwycięstwa. Na rozgrywanych w 1996 roku mistrzostwach świata MTB w Cairns zajął dziewiąte miejsce w cross-country, a na rozgrywanych dwa lata później mistrzostwach świata MTB w Mont-Sainte-Anne był piąty. W 1996 roku wziął także udział w igrzyskach olimpijskich w Atlancie, gdzie rywalizację w cross-country zakończył na siódmej pozycji. Kristensen startował także w wyścigach szosowych. Jego największymi sukcesami były zwycięstwo w kryterium w Charlottenlund oraz etapowe wygrane w malezyjskim Tour de Langkawi (pierwszy etap w 1999 roku) oraz francuskim Tour de Normandie (czwarty etap w 2000 roku).

</doc>
<doc id="2984037" url="https://pl.wikipedia.org/wiki?curid=2984037" title="Polski Uniwersytet Ludowy w Brześciu">
Polski Uniwersytet Ludowy w Brześciu

Polski Uniwersytet Ludowy w Brześciu – niepaństwowa instytucja edukacyjna działająca na początku lat 90. XX wieku w Brześciu, która stawiała sobie za cel organizowanie życia intelektualnego mniejszości polskiej na Białorusi, pomoc w procesie odradzania jej tożsamości narodowej, a także popularyzowanie problematyki z zakresu historii, literatury i kultury polskiej; prowadziła swoją działalność przede wszystkim w formie comiesięcznych sesji, na których wykładali naukowcy z Polski we współpracy z uczonymi z Białorusi, Litwy i Ukrainy; pierwszy w czterech polskich uniwersytetów ludowych na Białorusi.
Okoliczności powstania.
W drugiej połowie lat 80. XX wieku w ZSRR doszło do zmian politycznych i gospodarczych określanych mianem pieriestrojki. W ich wyniku nastąpiła m.in. liberalizacja w zakresie oświaty mniejszości narodowych. W Białoruskiej SRR, zamieszkanej przez znaczącą polską mniejszość narodową, pojawiać się zaczęły inicjatywy i instytucje mające na celu odbudowę i rozwój polskiej oraz polskojęzycznej oświaty. Proces ten kontynuowany był po ogłoszeniu niepodległości przez Białoruś. Na początku lat 90. jednym z podejmowanych w tej dziedzinie przedsięwzięć były tzw. polskie uniwersytety ludowe. Miały one za zadanie, dopełniając państwowy system oświaty, zapewnić dorosłym i młodzieży w wieku pozaszkolnym możliwość zdobywania wiedzy na temat historii, literatury i kultury polskiej, a także uzupełnienie wykształcenia ogólnego. Ich celem było także podtrzymanie świadomości narodowej Polaków zamieszkujących Białoruś. Placówki tego rodzaju zostały utworzone w Baranowiczach, Brześciu i Mińsku. Nie wydawały oficjalnie uznawanych dyplomów ukończenia.
Historia.
Polski Uniwersytet Ludowy w Brześciu został utworzony 15 grudnia 1990 roku przez przedstawicieli Stowarzyszenia Kulturalno-Oświatowego Polaków im. Romualda Traugutta miasta Brześcia i obwodu brzeskiego (SKOP), a także Fundacji Pomocy Szkołom Polskim na Wschodzie im. Tadeusza Goniewicza w Lublinie (FPSPW). Była to pierwsza tego typu placówka kulturalno-oświatowa. Na jej inaugurację, którą zainicjował prezes SKOP doc dr Michał Dobrynin, przybyli i zabrali głos m.in.: ks. prałat Kazimierz Świątek – wikariusz generalny diecezji pińskiej kościoła katolickiego, Józef Adamski – prezes FPSPW, mgr Krystyna Chruszczewska z Lublina i Mikołaj Prokopowicz, poeta z Brześcia. Pracownik naukowy Katolickiego Uniwersytetu Lubelskiego (KUL), prof. dr hab. Zygmunt Sułowski, wygłosił wykład inauguracyjny na temat „Skąd nasz ród”.
We współorganizacji uczelni i finansowaniu jej wykładowców brała udział FPSPW, jednak w późniejszym czasie odstąpiła ona od dotacji na jej rzecz. Wsparcia udzielały także parafie katolickie Brześcia. Pierwszy rok akademicki 1990/1991 zakończył się w dniach 18–19 maja 1991 roku. Zajęcia odbywały się także w latach 1991–1993. W tym czasie na sesje uczęszczało ok. 200 osób. Prawdopodobnie w połowie lat 90. uczelnia zawiesiła działalność.
Wykładowcy i współpracownicy.
Pierwszym rektorem Uniwersytetu został doc. dr Wiktor Pleskacz, prorektorem ds. programowych – dr Jan Skarbek z KUL. Stanowisko prorektora objęła także dr Tamara Kabot z Brześcia. Już we wrześniu 1991 roku funkcję rektora pełnił Henryk Stybaniewicz. W skład władz uczelni wchodzili także: doc. dr Michał Dobrynin – prezes SKOP, doc. dr Włodzimierz Milaszkiewicz z Brześcia, Józef Adamski i inni. Początkowo w realizacji programu brała udział tylko kadra naukowa z KUL, później także z innych uczelni i instytucji kultury Lublina. Zajęcia prowadzili również pracownicy ośrodków akademickich Poznania, Warszawy, Siedlec oraz naukowcy z Białorusi, Ukrainy i Litwy. Zdaniem Agnieszki Grędzik-Radziak zaangażowanie w przedsięwzięcie pracowników naukowych różnych uczelni gwarantowało wysoki poziom wykładów.
Organizacja i tematyka zajęć.
Polski Uniwersytet Ludowy w Brześciu stawiał sobie za cel kształcenie mieszkańców ZSRR, a potem Białorusi deklarujących narodowość polską oraz pomoc organizacjom polskiej mniejszości w kultywowaniu i odradzaniu polskości wszędzie tam, gdzie było na to zapotrzebowanie lokalnych społeczności. Program nauczania obejmował wykłady z zakresu: historii, literatury, języka, kultury materialnej i duchowej, etyki, religii, ekonomii. Poza pracą oświatową uczelnia planowała także prowadzić badania naukowe obrazujące historię i współczesność Polaków w ZSRR oraz wydawać skrypty i prace naukowe.
Zajęcia i wykłady Uniwersytetu odbywały się w soboty i niedziele w połowie każdego miesiąca w sali konferencyjnej Brzeskiej Biblioteki Obwodowej im. Maksima Gorkiego przy Bulwarze Kosmonautów 48. Językiem wykładowym był zwykle język polski, chociaż języki białoruski i rosyjski miały status równorzędnych. Równolegle z wykładami uczelnia prowadziła dodatkowe zajęcia, koncerty i imprezy. Zorganizowała m.in. wycieczkę pod hasłem "Śladami wielkich ludzi i kultury polskiej na wschodnich terenach I i II Rzeczypospolitej Polskiej". W dniach 27–29 września 1991 roku przeprowadziła międzynarodową sesję naukową poświęconą 165. rocznicy urodzin Romualda Traugutta. Wzięli w niej udział przede wszystkim naukowcy z Lublina, KUL i Uniwersytetu Marii Curie-Skłodowskiej, ale także przedstawiciele środowisk naukowych i badacze XIX wieku z innych części Polski, z Białorusi, Litwy i Ukrainy.
Oceny.
Agnieszka Grędzik-Radziak oceniła działalność uczelni bardzo pozytywnie. Jej zdaniem "po długim okresie dyskryminacji ludności polskiej w BSRS i pozbawienia jej na kilkadziesiąt lat kontaktu z kulturą polską, działalność Polskiego Uniwersytetu Ludowego w Brześciu była niesłychanie cenną, przyjmowaną z entuzjazmem, inicjatywą, a także odpowiedzią na wielkie zapotrzebowanie społeczne ze strony środowiska polskiego".

</doc>
<doc id="2984038" url="https://pl.wikipedia.org/wiki?curid=2984038" title="AxeWound">
AxeWound

AxeWound - brytyjsko-kanadyjska supergrupa założona w 2012 roku wykonująca metalcore.

</doc>
<doc id="2984039" url="https://pl.wikipedia.org/wiki?curid=2984039" title="Ashtray Heart">
Ashtray Heart

"Ashtray Heart" – trzeci oficjalny singel szóstego albumu studyjnego grupy Placebo zatytułowanego "Battle for the Sun".
Wydanie.
Singel został wydany 21 września 2009 roku w całej Europie z wyjątkiem Wielkiej Brytanii oraz Norwegii, gdzie poprzedni singiel "The Never-Ending Why" został wydany tydzień wcześniej, 14 września 2009 roku.
Utwór "Fuck U" jest coverem brytyjskiego zespołu Archive. Utwór "Hardly Wait" jest coverem piosenki brytyjskiej wokalistki rockowej PJ Harvey.
Ashtray Heart to wcześniejsza nazwa zespołu Placebo. Duet Ashtray Heart tworzyli Brian Molko i Stefan Olsdal.

</doc>
<doc id="2984040" url="https://pl.wikipedia.org/wiki?curid=2984040" title="Nadleśnictwo Szklarska Poręba">
Nadleśnictwo Szklarska Poręba

Nadleśnictwo Szklarska Poręba – jednostka organizacyjna Lasów Państwowych podległa Regionalnej Dyrekcji Lasów Państwowych we Wrocławiu. Siedzibą nadleśnictwa jest Szklarska Poręba. W całości położone jest na terenie województwa dolnośląskiego, a w obecnych granicach funkcjonuje od 1 stycznia 1975 roku.
Terytorium nadleśnictwa znajduje się w Sudeckiej Krainie Przyrodniczo-Leśnej, w Sudetach Zachodnich. Nadleśnictwo Szklarska Poręba gospodaruje na łącznej powierzchni 14 210 hektarów. Na powierzchnię tę składają się 2 obręby: Szklarska Poręba i Piechowice.

</doc>
<doc id="2984041" url="https://pl.wikipedia.org/wiki?curid=2984041" title="Jean Cedeño">
Jean Cedeño

Jean Carlos Cedeño Preciado (ur. 7 września 1985 w mieście Panama) – panamski piłkarz występujący na pozycji środkowego obrońcy, obecnie zawodnik Árabe Unido.
Kariera klubowa.
Cedeño rozpoczynał swoją karierę piłkarską w klubie Chorrillo FC z siedzibą w mieście Balboa. W jego barwach w 2007 roku zadebiutował w Liga Panameña de Fútbol, zaś w wiosennym sezonie Apertura 2009 wywalczył z nim tytuł wicemistrza kraju. W połowie 2010 roku udał się na wypożyczenie do gwatemalskiego Juventudu Retalteca, gdzie 8 sierpnia tego samego roku w zremisowanym 1:1 meczu z Municipalem strzelił swojego pierwszego gola w Liga Nacional de Fútbol de Guatemala. Ogółem w zespole z miasta Retalhuleu spędził rok w roli podstawowego zawodnika, występując w nim wraz ze swoimi rodakami Alcibíadesem Rojasem i Rolando Blackburnem. Po powrocie do Chorrillo, w jesiennych rozgrywkach Apertura 2011, wywalczył pierwsze zarówno w swojej karierze, jak i w historii klubu mistrzostwo Panamy.
Latem 2012 Cedeño został zawodnikiem drużyny Alianza FC ze stołecznego miasta Panama, której barwy bez większych sukcesów reprezentował przez następne półtora roku jako podstawowy piłkarz, po czym podpisał umowę z ekipą Árabe Unido z miasta Colón.
Kariera reprezentacyjna.
W seniorskiej reprezentacji Panamy Cedeño zadebiutował za kadencji selekcjonera Julio Césara Dely Valdésa, 18 grudnia 2010 w przegranym 1:2 meczu towarzyskim z Hondurasem. W 2011 roku został powołany na turniej Copa Centroamericana, gdzie rozegrał cztery z pięciu spotkań, zaś jego kadra zajęła ostatecznie trzecie miejsce. W 2013 roku ponownie znalazł się w składzie na Copa Centroamericana; tym razem Panamczycy spisali się gorzej niż dwa lata wcześniej, zajmując dopiero piątą lokatę, zaś on sam wystąpił we wszystkich trzech meczach od pierwszej do ostatniej minuty. W tym samym roku został powołany na Złoty Puchar CONCACAF, podczas którego pełnił jednak wyłącznie rolę rezerwowego i tylko raz pojawił się na boisku, zaś jego kadra zdołała wówczas dotrzeć aż do finału. Występował również w eliminacjach do Mistrzostw Świata 2014, nieudanych ostatecznie dla Panamczyków, rozgrywając w nich cztery spotkania.

</doc>
<doc id="2984042" url="https://pl.wikipedia.org/wiki?curid=2984042" title="Zadni Chocz">
Zadni Chocz

 Zadni Chocz (słow. "Zadný Choč", 1268 m) – szczyt w Grupie Wielkiego Chocza w słowackich Górach Choczańskich. Znajduje się w krętym grzbiecie odbiegającym w kierunku południowo-zachodnim od Wielkiego Chocza ("Veľký Choč", 1608 m) do przełęczy na Pośredniej Polanie ("Stredná poľana"}. W obrębie tej polany zmienia kierunek na południowo-wschodni i poprzez wierzchołek 1310 m, Zadni Chocz i przełęcz Spuštiak biegnie do szczytu Kopa (1217 m).
Zadni Chocz ma trzy niemal równe wierzchołki i jest całkowicie zalesiony. Jego północno-wschodnie stoki opadają do doliny potoku Turík, południowo-zachodnie w widły potoków Biely Breh i Choča. Jest w nich wiele wapiennych ścian i urwisk. Niemal cały rejon Zadniego Chocza znajduje się na obszarze ścisłego rezerwatu przyrody Choč. Grzbietem Zadniego Chocza biegnie szlak turystyczny.

</doc>
<doc id="2984044" url="https://pl.wikipedia.org/wiki?curid=2984044" title="Enrique Santiago Fernández">
Enrique Santiago Fernández

Enrique Santiago Fernández (ur. 21 marca 1944 w Rosario, zm. 12 listopada 2003) – argentyński piłkarz grający podczas kariery na pozycji pomocnika.
Kariera klubowa.
Enrique Fernández rozpoczął karierę w klubie Rosario Central w 1962. W 1964 przeszedł do River Plate. W 1968 wyjechał do kolumbijskiego klubu Millonarios FC. W 1969 powrócił do River Plate. Ogółem w latach 1962–1968 rozegrał w lidze argentyńskiej 76 meczów, w których strzelił 7 bramek. W 1970 powrócił do Deportivo Cali, w którym rok później zakończył karierę. Z Deportivo zdobył mistrzostwo Kolumbii w 1970.
Kariera reprezentacyjna.
W reprezentacji Argentyny Fernández zadebiutował 20 marca 1963 w wygranym 4-2 meczu z Kolumbią w Mistrzostwach Ameryki Południowej. Na turnieju w Boliwii Argentyna zajęła trzecie miejsce. Na turnieju wystąpił w czterech meczach z Ekwadorem, Brazylią, Boliwią i Paragwajem. Ostatni raz w reprezentacji wystąpił 29 października 1963 w przegranym 2-3 meczu w Copa Rosa Chevallier z Paragwajem. Ogółem w barwach "albicelestes" wystąpił w 8 meczach, w których zdobył jedną bramkę.

</doc>
<doc id="2984047" url="https://pl.wikipedia.org/wiki?curid=2984047" title="Walter Heitz">
Walter Heitz

Walter Heitz (ur. 8 grudnia 1878 w Berlinie, zm. 9 lutego 1944 w Moskwie) – niemiecki generał pułkownik z okresu II wojny światowej, odznaczony Krzyżem Rycerskim z Liśćmi Dębu.
Życiorys.
W dniu 7 marca 1898 wstąpił do armii jako kandydat na oficera do 36 pułku artylerii polowej. Następnie służy w 72 pułku artylerii polowej Hochmeister. W latach 1901-1903 ukończył szkołę artylerii i inżynieryjną. Po jej ukończeniu jest adiutantem 2 batalionu 72 pułku artylerii polowej, a od 1908 roku adiutantem 72 pułku artylerii polowej.
Po wybuchu I wojny światowej początkowo jest szefem baterii w 4 batalionie 72 pułku artylerii polowej a od grudnia 1916 roku dowódcą 4 batalionu w 36 pułku artylerii polowej, którym dowodzi do 1918 roku. Następnie jest dowódcą batalionu w 72 pułku artylerii polowej do października 1919 roku. 
Po zakończeniu I wojny światowej pozostał w wojsku i został instruktorem w szkole artylerii w Jüterbog. Od 1922 roku jest inspektorem artylerii w ministerstwie Reichswehry i funkcję tę pełni do 1927 roku. Później jest dowódcą 1 batalionu 4 pułku artylerii i komendantem szkoły strzelań artyleryjskich w Jüterbog. W 1931 roku przechodzi do sztabu 1 pułku artylerii, a po kilku miesiącach został komendantem twierdzy Königsberg, tę funkcję pełni do 1936 roku. W 1936 roku został Przewodniczącym Sądu Wojskowego Rzeszy i funkcję tę pełnił do 1939 roku.
W dniu 11 września 1939 roku został komendantem utworzonego z terenów Wolnego Miasta Gdańsk i ziem polskich korytarza pomorskiego XX Okręgu Wojskowego Gdańsk – Prusy Zachodnie. Funkcję tę sprawował do 23 października 1939. 
W dniu 25 października 1939 roku został dowódcą VIII Korpusu Armijnego. Jako dowódca tego korpusu bierze udział w kampanii francuskiej w 1940 rok, a następnie w ataku na ZSRR w składzie Grupy Armii „Środek” na kierunku Białystok – Smoleńsk. W październiku 1941 roku korpus wycofano do uzupełnienia na teren Francji, a w marcu 1942 roku wraca na front wschodni i wchodzi w skład Grupy Armii „Południe”, a następnie bierze udział w bitwie stalingradzkiej. 
W dniu 31 stycznia 1943 roku dostał się do niewoli radzieckiej wraz z resztkami oddziałów VIII Korpusu Armijnego otoczonych w Stalingradzie. Osadzony został w obozie jenieckim w Krasnogorsku. W lutym 1944 roku zachorował i po przewiezieniu do szpitala w Moskwie zmarł.

</doc>
<doc id="2984049" url="https://pl.wikipedia.org/wiki?curid=2984049" title="John Boles (aktor)">
John Boles (aktor)

John Love Boles (ur. 28 października 1895 w Greenville, zm. 27 lutego 1969 w San Angelo) – amerykański aktor filmowy i piosenkarz.
Wyróżnienia.
Posiada swoją gwiazdę na Hollywoodzkiej Alei Gwiazd

</doc>
<doc id="2984055" url="https://pl.wikipedia.org/wiki?curid=2984055" title="Grodzieńskie Państwowe Historyczno-Archeologiczne Muzeum">
Grodzieńskie Państwowe Historyczno-Archeologiczne Muzeum



</doc>
<doc id="2984057" url="https://pl.wikipedia.org/wiki?curid=2984057" title="Gerard Sutarzewicz">
Gerard Sutarzewicz

Gerard Sutarzewicz (ur. 17 listopada 1911, zm. 30 listopada 1983 w Warszawie) – polski aktor teatralny.
W sezonach 1952/1953 i 1953/1954 grał na deskach warszawskiego Teatru Syrena, od 1956 do 1974 związał się z Teatrem Ludowym w Warszawie, a następnie do przejścia na emeryturę w 1981 grał w Teatrze Nowym (była to ta sama scena, tylko w 1974 zmieniono przywrócono dawną nazwę teatru). W 1973 wystąpił w spektaklu Teatru Telewizji „Marskarada” według Michaiła Lermontowa w reżyserii Konstantego Ciciszwili.

</doc>
<doc id="2984059" url="https://pl.wikipedia.org/wiki?curid=2984059" title="Roque Ditro">
Roque Ditro

Roque Mario Ditro (ur. 17 sierpnia 1936 w Buenos Aires, zm. 9 kwietnia 2001) – argentyński piłkarz grający podczas kariery na pozycji obrońcy.
Kariera klubowa.
Roque Ditro rozpoczął karierę w klubie Argentinos Juniors Buenos Aires w 1956. W latach 1962-1964 był zawodnikiem River Plate. W 1965 przeszedł do Boca Juniors. Z Boca Juniors zdobył mistrzostwo Argentyny w 1965. Karierę zakończył w klubie Deportivo Español w 1967. Ogółem w latach 1957-1957 rozegrał w lidze argentyńskiej 139 meczów.
Kariera reprezentacyjna.
W reprezentacji Argentyny Ditro zadebiutował 13 marca 1963 w przegranym 1:2 meczu z Peru w Mistrzostwach Ameryki Południowej 1963, na których Argentyna zajęła trzecie miejsce. Na turnieju wystąpił w trzech meczach z Peru, Ekwadorem i Brazylią, które były jego jedynymi występami w reprezentacji.

</doc>
<doc id="2984062" url="https://pl.wikipedia.org/wiki?curid=2984062" title="Migdałowiec karłowaty">
Migdałowiec karłowaty

Migdałowiec karłowaty ("Amygdalus nana") – gatunek z rodziny różowatych. Pochodzi z obszarów Europy Środkowej i południowo-wschodniej oraz z Azji Środkowej. Niski krzew osiągający do około 1,5 metra wysokości, o jaskrawo różowych kwiatach pojawiających się wczesną wiosną. Popularną odmianą jest 'Fire Hill'. Rozrasta się wypuszczając boczne pędy. Może być używany w nasadzeniach rzędowych.

</doc>
<doc id="2984064" url="https://pl.wikipedia.org/wiki?curid=2984064" title="BDNF">
BDNF



</doc>
<doc id="2984065" url="https://pl.wikipedia.org/wiki?curid=2984065" title="Edward Drabiński">
Edward Drabiński

Edward Klemens Drabiński (ur. 6 czerwca 1912 w Warszawie, zm. 28 października 1995 tamże) – polski piłkarz grający na pozycji napastnika, trener. Wieloletni zawodnik Legii Warszawa.
Kariera piłkarska.
Edward Drabiński karierę piłkarską rozpoczął w 1927 w Legii Warszawa. Debiut w drużynie "Wojskowych" miał miejsce 28 maja 1933 w przegranym u siebie 0:3 meczu z ŁKS Łódź. W 1938 przeniósł się do lokalnego rywala Legii – Warszawianki. W 1947 wrócił do Legii, gdzie w 1948 zakończył piłkarską karierę. Jest tym samym jedynym piłkarzem w historii Legii, który grał w niej przed i po II wojnie światowej.
Kariera trenerska.
Po zakończeniu kariery piłkarskiej Edward Drabiński rozpoczął karierę trenerską. W okresie 15 lutego-15 września 1948 był trenerem Legii Warszawa. Potem trenował m.in. ŁKS Łódź, Odrę Opole, Polonię Bytom, Lechię Gdańsk, Lecha Poznań, Polonię Bydgoszcz i Gwardię Warszawa.
Śmierć.
Edward Drabiński zmarł 28 października 1995 w Warszawie w wieku 83 lat.

</doc>
<doc id="2984066" url="https://pl.wikipedia.org/wiki?curid=2984066" title="Ashes of the Wake">
Ashes of the Wake

Ashes of the Wake - trzeci album studyjny amerykańskiego zespołu muzycznego Lamb of God. Wydawnictwo ukazało się 31 sierpnia 2004 roku nakładem wytwórni muzycznych Epic Records i Prosthetic Records. Czasopismo "Guitar World" umieściło album na 49 miejscu w zestawieniu "50 najlepszych gitarowych albumów wszech czasów".
Nagrania zostały zarejestrowane w Water Music Studios w Hoboken i Sound Of Music w Richmond. Dodatkowe prace, w tym edycję cyfrową zrealizowano w LOG Merch Room w Richmond. Miksowanie odbyło się w The Machine Shop Hoboken. 
Album dotarł do 27. miejsca listy Billboard 200 w Stanach Zjednoczonych sprzedając się w nakładzie 3 tys. egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2984068" url="https://pl.wikipedia.org/wiki?curid=2984068" title="All Alone Tonight (Stop, Look, Listen)">
All Alone Tonight (Stop, Look, Listen)

"All Alone Tonight (Stop, Look, Listen)" jest drugim i ostatnim singlem brytyjskiego artysty R&amp;B Craiga Davida z jego piątego albumu studyjnego o nazwie "Signed Sealed Delivered". Utwór składa się z chóralnych sampli, pochodzących z hitu zespołu The Stylistics – "Stop, Look, Listen (To Your Heart)", ale również oferuje zupełnie nowe wersy. W tygodniach poprzedzających wydanie singla, BBC Radio 2 odtwarzało go, nazywało "nagraniem tygodnia" oraz dodało go do swojej "Listy A". Pomimo promocji utworu, nie odniósł on sukcesu na UK Singles Chart.
Teledysk.
Teledysk miał premierę 10 maja 2010 roku i został określony jako "sexy teledysk". Głównym motywem wideo są zacienione sylwetki śpiewającego Craiga oraz nieokreślonej tańczącej kobiety, które są przeplatane m.in. scenami miasta po zmroku, Craiga idącego ulicą lub jadącego samochodem. Teledysk trwa 3:46 minut. Od 12 maja 2010 roku jest on dostępny w serwisie YouTube.
Listy utworów i formaty.
Digital download: 
Promocja utworu.
Craig David pojawiał się na żywo w programie "Britain's Got Talent" na ITV2, zaraz po głównym show o godzinie 22. Wówczas Craig i jego zespół pojawiali się tam jako zespół house'owy i wykonywali swój nowy singiel "All Alone Tonight (Stop, Look, Listen)". David wykonywał go również 2 czerwca 2010 roku w stacji GMTV w programie "Loose Women".

</doc>
<doc id="2984069" url="https://pl.wikipedia.org/wiki?curid=2984069" title="Bez ceregieli">
Bez ceregieli

Bez ceregieli – pierwszy album solowy polskiego rapera Siwersa. Wydawnictwo ukazało się 17 maja 2013 roku nakładem wytwórni muzycznej Aptaun Records. Nagrania zostały w całości wyprodukowane przez samego rapera. Natomiast wśród gości na płycie znaleźli się Ninas, Ania Kandeger, Kotzi, Strong, Rufuz, Jinx, Hazzidy, Satyr, Miki, JWP, Bez Cenzury, Bzyker, Meat oraz Pih. Oprawę graficzną albumu wykonał Grzegorz „Forin” Piwnicki.
Nagrania dotarły do 18. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="2984070" url="https://pl.wikipedia.org/wiki?curid=2984070" title="Stanisław Dietkow">
Stanisław Dietkow

Stanisław Walerjewicz Dietkow (ros. Станислав Валерьевич Детков, ur. 16 września 1980) – rosyjski snowboardzista specjalizujący się w slalomie gigancie równoległym i slalomie równoległym. Jego najlepszym wynikiem olimpijskim jest 4. miejsce w gigancie równoległym na igrzyskach olimpijskich w Vancouver. Jego najlepszym wynikiem na mistrzostwach świata w snowboardzie jest 7. miejsce w slalomie równoległym na mistrzostwach w La Molinie. Najlepsze wyniki w Pucharze Świata w snowboardzie osiągnął w sezonie 2010/2011, kiedy to zajął 24. miejsce w klasyfikacji generalnej, a w klasyfikacji PAR był 12.

</doc>
<doc id="2984072" url="https://pl.wikipedia.org/wiki?curid=2984072" title="Przemysław Marciniak">
Przemysław Marciniak

Przemysław Tadeusz Marciniak (ur. 16 czerwca 1976) – polski filolog klasyczny, bizantynolog, profesor nauk humanistycznych.
Życiorys.
Absolwent filologii klasycznej Uniwersytetu Ślaskiego w Katowicach. Doktorat ("Greek Drama in Byzantine Times") i habilitacja tamże. Pracownik Instytutu Literaturoznawstwa Wydziału Humanistycznego Uniwersytetu Śląskiego w Katowicach. Zajmuje się literaturą bizantyńską, szczególnie teatrem, dramatem i widowiskami w Bizancjum. Zajmuje się motywami bizantyńskimi w literaturze i kulturze XIX i XX wieku. Praca doktorska dotyczyła teatru bizantyńskiego i recepcji dramatu antycznego w Bizancjum. Był wykładowcą w Instytucie Studiów Bizantyńskich w Belfaście (Queen’s University Belfast) w 2008. Założyciel i pierwszy redaktor naczelny periodyku "Classica Catoviciensia. Scripta Minora" wydawanego przez Koło Młodych Klasyków UŚ.

</doc>
<doc id="2984074" url="https://pl.wikipedia.org/wiki?curid=2984074" title="Dominika Dereń">
Dominika Dereń

Dominika Dereń (ur. 18 października 1996 roku) – polska piłkarka, występująca na pozycji pomocniczki. Od sezonu 2016/2017 występuje w barwach AZS PWSZ Wałbrzych. W 2013 roku zdobyła z reprezentacją Polski mistrzostwo Europy do lat 17.
Piłkarka jest wychowanką LZS-u Kastor Jasienica Górna, obecnie występuje w zespole AZS PWSZ Wałbrzych. Na rozegranych w czerwcu 2013 roku Mistrzostwach Europy do lat 17 zdobyła wraz z reprezentacją Polski U-17 złote medale.

</doc>
<doc id="2984079" url="https://pl.wikipedia.org/wiki?curid=2984079" title="Lucas Eguibar">
Lucas Eguibar

Lucas Eguibar Bretón (ur. 9 lutego 1994 w San Sebastián) – hiszpański snowboardzista specjalizujący się w snowcrossie, trzykrotny medalista mistrzostw świata oraz zdobywca Pucharu Świata.
Kariera.
Po raz pierwszy na arenie międzynarodowej pojawił się 8 stycznia 2010 roku w Puy-Saint-Vincent, gdzie w zawodach Pucharu Europy zajął 75. miejsce w snowcrossie. W 2010 roku wystartował na mistrzostwach świata juniorów w Cardronie, gdzie zajął 21. miejsce w tej konkurencji. Jeszcze trzykrotnie startował w zawodach tego cyklu, najlepszy wynik osiągając podczas mistrzostw świata juniorów w Erzurum w 2013 roku, gdzie był najlepszy. Ponadto zdobył srebrny medal na mistrzostwach świata juniorów w Valmalenco rok później.
W zawodach Pucharu Świata zadebiutował 22 stycznia 2012 roku w Veysonnaz, zajmując 21. miejsce w snowcrossie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy 9 marca 2013 roku w Arosie, kończąc rywalizację na trzeciej pozycji. Wyprzedzili go tylko Alex Pullin z Australii i Nate Holland z USA. Najlepsze wyniki osiągnął w sezonie 2014/2015, kiedy to zdobył Kryształową Kulę za klasyfikację snowcrossu. W tej samej klasyfikacji był też trzeci w sezonie 2015/2016.
W 2017 roku zdobył srebrny medal na mistrzostwach świata w Sierra Nevada, gdzie lepszy był tylko Pierre Vaultier z Francji. Na tej samej imprezie w parze z Regino Hernándezem zdobył też srebrny medal w snowcrossie drużynowym. Był też między innymi trzynasty podczas mistrzostw świata w Stoneham w 2013 roku. Rok później wystartował też na igrzyskach olimpijskich w Soczi, zajmując siódme miejsce. W lutym 2021 roku zdobył złoty medal podczas mistrzostw świata w Idre Fjäll.

</doc>
<doc id="2984080" url="https://pl.wikipedia.org/wiki?curid=2984080" title="Pomniki przyrody w gminie Dragacz">
Pomniki przyrody w gminie Dragacz

Na terenie gminy Dragacz, w powiecie świeckim, w województwie kujawsko-pomorskim znajduje się 12 pomników przyrody. Wyróżniamy 7 pojedynczych drzew, 1 aleję, 1 głaz narzutowy, 2 grupy drzew i 1 fragment lasu o charakterze naturalnym. 
W strukturze gatunkowej przeważa dąb szypułkowy. Na szczególną uwagę zasługuje dąb o obwodzie 684 cm (2012) rosnący w Dragaczu i lipa o obwodzie 400 cm w Wielkim Lubieniu.
Poniższa tabela przedstawia stan prawny (rzeczywisty może być inny) pomników przyrody na terenie gminy:

</doc>
<doc id="2984082" url="https://pl.wikipedia.org/wiki?curid=2984082" title="Háj">
Háj



</doc>
<doc id="2984083" url="https://pl.wikipedia.org/wiki?curid=2984083" title="Dwie sieroty">
Dwie sieroty

Dwie sieroty (ang. "Orphans of the Storm") – amerykański film niemy z 1921 w reżyserii D.W. Griffitha.
Fabuła.
Dwie osierocone siostry znalazły się w środku wrzenia Rewolucji francuskiej, natrafiając na nędzę, ale także miłość.

</doc>
<doc id="2984084" url="https://pl.wikipedia.org/wiki?curid=2984084" title="Karolina Ostrowska">
Karolina Ostrowska

Karolina Ostrowska (ur. 17 czerwca 1997 roku) – polska piłkarka, występująca na pozycji obrońcy. Zawodniczka klubu KS AZS Wrocław. Na rozegranych w czerwcu 2013 roku Mistrzostwach Europy do lat 17 zdobyła wraz z reprezentacją Polski U-17 złote medale.

</doc>
<doc id="2984088" url="https://pl.wikipedia.org/wiki?curid=2984088" title="Torstein Horgmo">
Torstein Horgmo

Torstein Horgmo (ur. 7 stycznia 1987) – norweski snowboardzista. Specjalizuje się w halfpipe i big air. Jak dotąd nie startował na igrzyskach olimpijskich ani na mistrzostwach świata. Jego największymi sukcesami w karierze są trzy złote medale Winter X Games w konkurencji big air. Jak dotąd jeden raz zwyciężał w zawodach Pucharu Świata. Najlepsze wyniki w Pucharze Świata osiągnął w sezonie 2012/2013, kiedy to zajął 19. miejsce w klasyfikacji generalnej (AFU), a w klasyfikacji slopestyle'u był trzeci.

</doc>
<doc id="2984089" url="https://pl.wikipedia.org/wiki?curid=2984089" title="Mülheim (Mosel)">
Mülheim (Mosel)



</doc>
<doc id="2984090" url="https://pl.wikipedia.org/wiki?curid=2984090" title="Muelheim an der Mosel">
Muelheim an der Mosel



</doc>
<doc id="2984091" url="https://pl.wikipedia.org/wiki?curid=2984091" title="Patrycja Michalczyk">
Patrycja Michalczyk

Patrycja Michalczyk (ur. 24 listopada 1997) – polska piłkarka, występująca na pozycji obrońcy. Jest wychowanką klubu MKS Nysa Kłodzko, w którym grała w męskich drużynach młodzików, trampkarzy i juniorów młodszych. Na rozegranych w czerwcu 2013 roku Mistrzostwach Europy do lat 17 zdobyła wraz z reprezentacją Polski U-17 złote medale.

</doc>
<doc id="2984093" url="https://pl.wikipedia.org/wiki?curid=2984093" title="Szlak rowerowy 13Z">
Szlak rowerowy 13Z

Szlak rowerowy 13Z – Szlak rowerowy zielony znakowany szlak turystyczny w województwie śląskim.
Charakterystyka.
Jest to jedna z głównych tras rowerowych, tzw. trasa pierwszorzędna na Górnym Śląsku. Prowadzi przez Pogórze Śląskie, Wysoczyznę Kończycką i Płaskowyż Rybnicki. Na początku, końcu oraz w przebiegu łączy się z innymi trasami rowerowymi, w tym także z międzynarodowymi: EuroVelo R4 oraz Szlakiem Greenways Kraków-Morawy-Wiedeń. 

</doc>
<doc id="2984094" url="https://pl.wikipedia.org/wiki?curid=2984094" title="Indywidualne Mistrzostwa Świata na żużlu 1985 - eliminacje">
Indywidualne Mistrzostwa Świata na żużlu 1985 - eliminacje



</doc>
<doc id="2984096" url="https://pl.wikipedia.org/wiki?curid=2984096" title="Ståle Sandbech">
Ståle Sandbech

Ståle Sandbech (ur. 3 czerwca 1993 w Rykkinn) – norweski snowboardzista, specjalizujący się w half-pipie, slopestyle’u i w big air, mistrz świata i wicemistrz olimpijski.
Kariera.
Po raz pierwszy na arenie międzynarodowej pojawił się w 2008 roku, startując na mistrzostwach świata juniorów w Valmalenco, gdzie był czwarty w halfpipie. Podczas rozgrywanych dwa lata później mistrzostw świata juniorów w Cardronie zdobył złoty medal slopestyle’u, a w halfpipie zajął jedenastą pozycję. W zawodach Pucharu Świata zadebiutował 7 września 2008 roku w Cardronie, zajmując 40. miejsce w halfpipie. Pierwsze punkty wywalczył 31 października 2008 roku w Saas-Fee, zajmując 26. miejsce w tej konkurencji. Na podium zawodów tego cyklu po raz pierwszy stanął 30 października 2010 roku w Londynie, kończąc rywalizację w slopestyle’u na drugiej pozycji. Rozdzielił tam na podium Marko Grilca ze Słowenii i Belga Seppe Smitsa. Najlepsze wyniki w osiągnął w sezonie 2013/2014, kiedy to zajął 15. miejsce w klasyfikacji generalnej AFU, a w klasyfikacji slopestyle’u był czwarty.
W 2010 roku wystartował na igrzyskach olimpijskich w Vancouver., gdzie zajął 30. miejsce w halfpipie. Na rozgrywanych cztery lata później igrzyskach w Soczi wywalczył srebrny medal w slopestyle’u, w którym lepszy był tylko Sage Kotsenburg z USA. W 2017 roku wywalczył złoty medal w big air podczas mistrzostw świata w Sierra Nevada. Wyprzedził tam Chrisa Corninga z USA i swego rodaka, Marcusa Klevelanda. Wielokrotnie zdobywał medale Winter X-Games.
Życie prywatne.
Urodził się i wychował w położonym nieopodal Oslo miasteczku Rykkinn, ma starszego o szesnaście lat brata Frode i starszą o cztery lata siostrę Ninę. Razem z przyjaciółmi, z którymi wychował się na jednej ulicy założył grupę o nazwie RK1, do której należą również Len Jørgensen, Olav Stubberud i Alek Østreng.
Ze względu na kontuzję obydwu kolan w maju 2016 roku przeszedł dwie operacje. Po kilku miesiącach rehabilitacji w listopadzie próbował powrócić do sportu, jednak jedno z kolan wymagało powtórnego zabiegu. Do uczestnictwa w zawodach powrócił w styczniu 2017.
Prowadzi na YouTube kanał #StaleLife, na którym regularnie udostępnia vlogi; treści dotyczą głównie snowboardu, zawodów sportowych, surfingu i podróży. Za wizualną stronę przedsięwzięcia odpowiada Spencer "Spenny" Whiting, znany także pod pseudonimem "Gimbal God".

</doc>
<doc id="2984097" url="https://pl.wikipedia.org/wiki?curid=2984097" title="Katarzyna Michalska (piłkarka)">
Katarzyna Michalska (piłkarka)

Katarzyna Michalska (ur. 13 stycznia 1997 roku) – polska piłkarka, występująca na pozycji obrońcy, bądź na lewej pomocy. Grę w piłkę nożną rozpoczynała w Świt Szczecin Skolwin, następnie przeszła do ekstraligowej Olimpii Szczecin. Na rozegranych w czerwcu 2013 roku Mistrzostwach Europy do lat 17 zdobyła wraz z reprezentacją Polski U-17 złoty medal.
Obecnie jest etatową zawodniczką reprezentacji Polski U-19, z którą we wrześniu w Finlandii awansowała do Elite Round, pokonując Litwę (5:0) oraz Turcję (4:0). W ostatnim meczu przeciwko Finlandii, który decydował o tym, kto zajmie pierwsze miejsce, Polki uległy 3:7.

</doc>
<doc id="2984098" url="https://pl.wikipedia.org/wiki?curid=2984098" title="Statua Chrystusa Króla w Cubilete">
Statua Chrystusa Króla w Cubilete

Statua Chrystusa Króla w Cubilete (hiszp: Cristo Rey del Cubilete) – statua przedstawiająca Jezusa Chrystusa znajdująca się na szczycie Cerro del Cubilete w stanie Guanajuato w Meksyku. Jest to jeden z największych pomników Chrystusa w całości wykonany z brązu.
Całkowita wysokość pomnika wynosi 20 metrów, a u jego podstawy znajduje się sanktuarium, które po bazylice Matki Bożej w Guadelupe i San Juan de los Lagos jest najczęściej odwiedzanym miejscem pielgrzymkowym w Meksyku.
Uznaje się, że pomnik Chrystusa Króla w Cubilete położony jest w geograficznym centrum Meksyku.

</doc>
<doc id="2984101" url="https://pl.wikipedia.org/wiki?curid=2984101" title="Sven Thorgren">
Sven Thorgren

Sven Thorgren (ur. 4 października 1994) – szwedzki snowboardzista. Specjalizuje się w halfpipe, slopestyle’u i w big air. Na mistrzostwach świata startował dwukrotnie, najlepszy wynik uzyskał podczas Mistrzostw w Stoneham, gdzie zajął 18. miejsce w slopestyle’u. Najlepsze wyniki w Pucharze Świata osiągnął w sezonie 2020/2021, kiedy to zajął piąte miejsce w klasyfikacji generalnej (AFU), a w klasyfikacji big air był drugi.
Jest czterokrotnym brązowym medalistą zawodów X-Games rozgrywanych w amerykańskim Aspen. Pierwszy brązowy medal zdobył podczas Winter X Games 19 w slopestyle’u, drugi podczas Winter X Games 23 w big air. Kolejne dwa medale zdobył podczas Winter X Games 24, w big air oraz rail jam. W Winter X Games 25 do kolekcji medalowej dołożył srebro w big air.

</doc>
<doc id="2984102" url="https://pl.wikipedia.org/wiki?curid=2984102" title="Grzegorz Polakow">
Grzegorz Polakow

Grzegorz Polakow (ur. 10 marca 1935 w Wilnie) – polski piłkarz oraz trener współpracujący głównie z klubami pomorskimi.
Kariera.
Grzegorz Polakow w młodości był piłkarzem Lechii Gdańsk; następnie rozpoczął karierę trenerską. W latach 1965-1971 prowadził Arkę Gdynia, która pod jego wodzą była czołową drużyną II ligi.
Debiut trenerski w ekstraklasie Grzegorz Polakow zaliczył w 1975 roku w ŁKS-ie Łódź. Następnie trenował w sezonie 1975/1976 Lechię Gdańsk, z którą był bliski awansu do ekstraklasy. W 1979 prowadził seniorską reprezentację Kenii. Potem trenował: Cracovię, Odrę Opole, Arkę Gdynia, Stal Stalową Wolę - tych trzech ostatnich nie zdołał uchronić przed spadkiem z ekstraklasy, a także Bałtyk Gdynia, Arkę Gdynia i Olivię Gdańsk. Prowadził on najwięcej meczów na ławce trenerskiej Arki Gdynia - 201 meczów. Polakow trenował m.in. dziadka Tomasza Kafarskiego - Bronisława, bramkarza w Kaszubii Kościerzyna.
Był także nauczycielem akademickim w Akademii Wychowania Fizycznego i Sportu im. Jędrzeja Śniadeckiego w Gdańsku. Studentami Polakowa byli m.in. Czesław Michniewicz, Tomasz Kafarski.

</doc>
<doc id="2984104" url="https://pl.wikipedia.org/wiki?curid=2984104" title="Dopóki kłamstwa nas nie rozłączą">
Dopóki kłamstwa nas nie rozłączą

Dopóki kłamstwa nas nie rozłączą (ang. "’Til Lies Do Us Part") – kanadyjsko-amerykański thriller z 2007 roku w reżyserii Roberta Malenfanta.
Opis fabuły.
Leeza Mitchell (Paula Trickey) zatrudnia prywatnego detektywa Ethana Woodsa (Al Sapienza), by ustalił, co łączy jej męża z byłą partnerką. Nie wie, że mężczyzna ma swój własny plan. Zamierza rozbić związek Mitchellów, aby związać się z Leezą. Woods próbuje wyeliminować Treya (Thomas Calabro).
Obsada.
i inni

</doc>
<doc id="2984111" url="https://pl.wikipedia.org/wiki?curid=2984111" title="Nia Sifaatihii Ali">
Nia Sifaatihii Ali



</doc>
<doc id="2984112" url="https://pl.wikipedia.org/wiki?curid=2984112" title="Richard Lund">
Richard Lund

Olof Richard Lund (ur. 9 lipca 1885 w Göteborgu, zm. 27 września 1960 w Mölndal) – szwedzki aktor filmowy i teatralny. Debiut aktorski miał w 1904 roku w Stora Teatern (Göteborg), a następnie na przestrzeni lat 1912–1952 wystąpił w 73 produkcjach filmowych. Największy rozwój jego kariery przypadł na czas trwania ery kina niemego. Do jego najbardziej znanych ról można zaliczyć sir Archiego z filmu "Skarb rodu Arne" w reżyserii Mauritza Stillera.

</doc>
<doc id="2984115" url="https://pl.wikipedia.org/wiki?curid=2984115" title="Młodzieżowe Indywidualne Mistrzostwa Polski na Żużlu 1996">
Młodzieżowe Indywidualne Mistrzostwa Polski na Żużlu 1996

Młodzieżowe Indywidualne Mistrzostwa Polski na Żużlu 1996 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1996. Rozegrano dwa turnieje półfinałowe oraz finał, w którym zwyciężył Tomasz Bajerski.

</doc>
<doc id="2984116" url="https://pl.wikipedia.org/wiki?curid=2984116" title="Cerro del Cubilete">
Cerro del Cubilete

Cerro del Cubilete - (2700 m n.p.m.) – wzgórze znajdujące się w gminie Silao, stanie Guanajuato, w Meksyku. Na szczycie wzgórza znajduje się pomnik Chrystusa Króla. Wzgórze Cerro del Cubilete znajduje się w geograficznym centrum Meksyku.

</doc>
<doc id="2984118" url="https://pl.wikipedia.org/wiki?curid=2984118" title="Emil Lindgren">
Emil Lindgren

Karl Emil Lindgren (ur. 4 maja 1985 w Torsång) – szwedzki kolarz górski i przełajowy, wicemistrz świata oraz czterokrotny medalista mistrzostw Europy MTB.
Kariera.
Pierwszy sukces w karierze Emil Lindgren osiągnął w 2005 roku, kiedy wspólnie z kolegami z reprezentacji zdobył brązowy medal w sztafecie podczas mistrzostw Europy w kolarstwie górskim w Kluisbergen. Wynik ten Szwedzi z Lindgrenem w składzie powtórzyli także na ME w Limosano w 2006 roku i rozgrywanych dwa lata później ME w St. Wendel. Ponadto na mistrzostwach Europy w Zoetermeer w 2009 roku razem z Tobiasem Ludvigssonem, Matthiasem Wengelinem i Alexandrą Engen zdobył złoty medal w tej samej konkurencji. Indywidualnie najlepiej wypadł na ME w Moskwie w 2012 roku, gdzie rywalizację w cross-country zakończył an dziewiątej pozycji. Był też między innymi siedemnasty na mistrzostwach świata MTB w Canberze w 2009 roku. W 2008 roku brał udział w igrzyskach olimpijskich w Pekinie, gdzie w cross-country zajął 38. miejsce. We wrześniu 2014 roku zdobył srebrny medal w eliminatorze podczas mistrzostw świata MTB w Lillehammer, przegrywając tylko z Fabrice'em Melsem z Belgii.
Startuje także w wyścigach przełajowych, jest między innymi dwukrotnym medalistą mistrzostw Szwecji.

</doc>
<doc id="2984121" url="https://pl.wikipedia.org/wiki?curid=2984121" title="Bacar Baldé">
Bacar Baldé

Bacar Baldé (ur. 15 stycznia 1992 w Bissau) – piłkarz z Gwinei Bissau występujący na pozycji pomocnika w portugalskim klubie S.C. Ideal oraz w reprezentacji Gwinei Bissau.
Baldé rozpoczął swoją karierę w FC Porto, zaś po odejściu z klubu reprezentował barwy jeszcze trzech innych portugalskich drużyn - FC Paços de Ferreira, FC Arouca oraz CD Tondela. 5 lipca 2013 roku podpisał dwuletni kontrakt z Zawisza Bydgoszcz, jednak opuścił klub z powodu problemów z sercem i przeniósł się do Atlético. Przed sezonem 2014/15 wzmocnił Beira-Mar.

</doc>
<doc id="2984122" url="https://pl.wikipedia.org/wiki?curid=2984122" title="Juan de Dios Pérez">
Juan de Dios Pérez

Juan de Dios Pérez Quijada (ur. 1 stycznia 1980 w mieście Panama) – panamski piłkarz występujący na pozycji defensywnego pomocnika, obecnie zawodnik Tauro.
Kariera klubowa.
Pérez pochodzi ze stołecznego miasta Panama i profesjonalną karierę piłkarską rozpoczynał w tamtejszej drużynie Panamá Viejo FC. W jej barwach zadebiutował w Liga Panameña de Fútbol, już w swoim premierowym sezonie 2000/2001 zdobywając ze swoim zespołem jedyne w jego historii mistrzostwo Panamy. Niedługo potem ekipa Panamá Viejo weszła jednak w fuzję z Tauro FC, wobec czego młody zawodnik po raz pierwszy zmienił barwy klubowe. W rozgrywkach 2003 zdobył z Tauro kolejny tytuł mistrzowski, natomiast na początku 2005 roku, po sezonie spędzonym w roli głębokiego rezerwowego, odszedł do niżej notowanego Sportingu San Miguelito. Już po upływie dwunastu miesięcy powrócił jednak do Tauro, gdzie spędził udane następne dwa lata; jako podstawowy piłkarz najpierw zanotował wicemistrzostwo Panamy w 2006 roku, aby w wiosennym sezonie Apertura 2007 zdobyć swoje trzecie mistrzostwo kraju.
Wiosną 2008 Pérez podpisał umowę z brazylijskim drugoligowcem EC Juventude z siedzibą w mieście Caxias do Sul. W sezonie 2008 zajął z nim drugie miejsce w rozgrywkach ligi stanowej – Campeonato Gaúcho, regularnie pojawiając się w wyjściowym składzie. Następny rok był jednak dużo mniej udany; nie miał już tak pewnej pozycji w drużynie jak poprzednio, a Juventude na koniec rozgrywek spadło do trzeciej ligi brazylijskiej. Bezpośrednio po tym po raz powrócił do ojczyzny, trzeci już raz zostając graczem Tauro FC, gdzie z miejsca zaczął pełnić rolę kluczowego piłkarza ekipy. W sezonie Apertura 2010 zdobył z nim tytuł mistrza Panamy i sukces ten powtórzył również kilkanaście miesięcy później, podczas rozgrywek Clausura 2012. Kilkakrotnie, choć bez większych sukcesów, wziął również z Tauro udział w Lidze Mistrzów CONCACAF.
Kariera reprezentacyjna.
W seniorskiej reprezentacji Panamy Pérez zadebiutował za kadencji kostarykańskiego selekcjonera Alexandre Guimarãesa, 14 stycznia 2007 w zremisowanym 1:1 meczu towarzyskim z Armenią. Kilka tygodni później znalazł się w składzie na Puchar Narodów UNCAF, gdzie wystąpił w trzech spotkaniach, zaś jego kadra zajęła ostatecznie drugie miejsce w turnieju, przegrywając w finale z Kostaryką po rzutach karnych. W tym samym roku został powołany na Złoty Puchar CONCACAF, podczas którego pełnił rolę kluczowego gracza swojej drużyny, rozgrywając wszystkie cztery mecze od pierwszej do ostatniej minuty, natomiast Panamczycy odpadli z rozgrywek w ćwierćfinale. Wystąpił również w jednym spotkaniu wchodzącym w skład eliminacji do Mistrzostw Świata 2010, jednak panamska reprezentacja nie zdołała się zakwalifikować na mundial.
W 2013 roku Pérez znalazł się w ogłoszonym przez szkoleniowca Julio Césara Dely Valdésa składzie na turniej Copa Centroamericana. Wystąpił tam we wszystkich trzech pojedynkach w wyjściowej jedenastce, a jego drużyna zajęła w tych rozgrywkach piątą lokatę. Kilka miesięcy później został powołany na swój drugi Złoty Puchar CONCACAF.

</doc>
<doc id="2984123" url="https://pl.wikipedia.org/wiki?curid=2984123" title="Edward Raymond Turner">
Edward Raymond Turner

Edward Raymond Turner (ur. 1873, zm. 9 marca 1903) – fotograf i wynalazca, który wraz z Frederickiem Marshallem Lee 22 marca 1899 roku opatentował jedną z pierwszych technik tworzenia kolorowych filmów. 
Pierwszy kolorowy film w historii kinematografii.
W 2012 roku brytyjskie Narodowe Muzeum Mediów w Bradford ogłosiło, że odnalazło najstarszy kolorowy film w historii kinematografii. Film autorstwa Edwarda Raymonda Turnera datowany na około 1902 rok znaleziono w zamkniętej puszce, w której pozostawał on przez 110 lat. Film został uwieczniony na taśmie filmowej o nietypowej szerokości 38 mm (standard to 35 mm), dlatego aby móc film pokazać, musiano do jego odtworzenia skonstruować przystosowany doń projektor. W filmie możemy zobaczyć m.in. bawiące się dzieci autora filmu, papugę oraz akwarium ze złotą rybką. 

</doc>
<doc id="2984126" url="https://pl.wikipedia.org/wiki?curid=2984126" title="Indywidualne Mistrzostwa Czech na Żużlu 2004">
Indywidualne Mistrzostwa Czech na Żużlu 2004

Indywidualne Mistrzostwa Czech na Żużlu 2004 – cykl turniejów żużlowych, mających na celu wyłonienie najlepszych żużlowców w Czechach w sezonie 2004.

</doc>
<doc id="2984127" url="https://pl.wikipedia.org/wiki?curid=2984127" title="Pływanie na Letnich Igrzyskach Olimpijskich 1908 – 400 m stylem dowolnym mężczyzn">
Pływanie na Letnich Igrzyskach Olimpijskich 1908 – 400 m stylem dowolnym mężczyzn

Konkurencja pływacka 400 metrów stylem dowolnym na Letnich Igrzyskach Olimpijskich 1908 w Londynie odbyła się w dniach 13–16 lipca 1908 r. Uczestniczyło 25 pływaków z 10 państw.
Wyniki.
Eliminacje.
Eliminacje odbyły się 13 lipca o godzinie 16:00 (wyścigi 1-3) i 14 lipca o godzinie 16:45 (wyścigi 4-9). Do następnego etapu awansowali zwycięzcy każdego wyścigu (Q) oraz najszybszy zawodnik z drugiego miejsca (q).
Wyścig 1
Wyścig 2
Wyścig 3
Wyścig 4
Wyścig 5
Wyścig 6
Wyścig 7
Wyścig 8
Wyścig 9
Półfinały.
Półfinały odbyły się 16 lipca 1908 o godzinie 11:00. Dwóch najlepszych pływaków z każdego wyścigu awansowało do finału.
Półfinał 1
Półfinał 2
Finał.
Finał odbył się 16 lipca 1908 o godzinie 16:15. Henry Taylor najszybciej wystartował, jednak pierwsze 100 metrów pokonał niemal równocześnie z Beaurepairem i Scheffem w czasie 1:15. W połowie dystansu Brytyjczyk notował przewagę dwóch sekund nad Austriakiem (2:37), następnie do ataku przystąpił Australijczyk Beaurepaire i po 300 metrach notował identyczny czas z liderem (4:10). Reprezentant Australazji opadł z sił na ostatnich 100 metrach i ostatecznie przegrał o około 5 jardów. Po zawodach Austriacy złożyli protest twierdząc, że Otto Scheff był faulowany w trakcie wyćigu, jednak został on odrzucony.

</doc>
<doc id="2984129" url="https://pl.wikipedia.org/wiki?curid=2984129" title="Magdalena Cwen">
Magdalena Cwen



</doc>
<doc id="2984130" url="https://pl.wikipedia.org/wiki?curid=2984130" title="Tobias Ludvigsson">
Tobias Ludvigsson

Tobias Ludvigsson (ur. 22 lutego 1991 w Huskvarnie) – szwedzki kolarz szosowy i górski.
Osiągnięcia.
Kolarstwo szosowe.
Opracowano na podstawie:
Kolarstwo górskie.
Opracowano na podstawie:

</doc>
<doc id="2984132" url="https://pl.wikipedia.org/wiki?curid=2984132" title="Mięso in vitro">
Mięso in vitro

Mięso in vitro (także: mięso hodowane, mięso wolne od okrucieństwa) – produkt mięsa zwierzęcego, które w procesie wytworzenia nie było częścią żywego, kompletnego zwierzęcia. Inne nazwy to: mięso hydroponiczne, mięso bezofiarne czy vitro mięso.
Mięso "in vitro" nie powinno być mylone z imitacją mięsa, które jest żywnością wegetariańską pozyskiwaną z białek warzyw takich jak soja czy gluten. Badania nad mięsem in vitro rozpoczęły się w 2000 roku na Uniwersytecie Zachodnio Australijskim w Perth.
W roku 2008 niektórzy naukowcy twierdzili, że technologia jest gotowa do komercjalizacji, jedyne czego potrzeba to zainteresowanie ze strony biznesu. W lutym 2012 naukowcy z Uniwersytetu z Maastricht ogłosili, że planują wyprodukowanie kiełbasy do marca 2012 i hamburgera do września 2012 roku. Hodowla mięsa jest jednak obecnie bardzo droga, lecz szacuje się, że koszty produkcji będą systematycznie spadać wraz z rozwojem przemysłowego zastosowania tej metody produkcji. Potencjalnie każda zwierzęca tkanka mięśniowa może zostać wyhodowana w procesie in vitro.
W związku z rosnącymi kosztami produkcji mięsa metodami konwencjonalnymi oraz rosnącą populacją ludności, mięso "in vitro" może być jedną z nowych technologii podtrzymujących odpowiednią podaż żywności do roku 2050.
5 sierpnia 2013 miała miejsce pierwsza prezentacja hodowlanego burgera na konferencji w Londynie. Do przygotowania go naukowcy pod kierunkiem Marka Posta pobrali komórki macierzyste od krowy i hodowali je w paski mięśni następnie służące do budowy burgera.
Tkanka przeznaczona do demonstracji została wyhodowana w maju 2013 roku przy użyciu 20 000 cienkich pasków hodowlanej tkanki mięsnej. Fundusz w wysokości 250 000 euro pochodził od anonimowego darczyńcy, którym później okazał się być Sergey Brin.

</doc>
<doc id="2984134" url="https://pl.wikipedia.org/wiki?curid=2984134" title="Dow Freiberg">
Dow Freiberg

Dow Freiberg, właśc. Berek Freiberg (ur. 15 maja 1927 w Warszawie, zm. 26 marca 2008 w Ramli) – izraelski pisarz, były więzień obozu w Sobiborze i świadek na procesie Adolfa Eichmanna i Iwana Demianiuka.
Życiorys.
Jego rodzicami byli Mojżesz i Rebeka Freiberg. Dzieciństwo spędził w Łodzi, gdzie ojciec był robotnikiem w fabryce. Po wybuchu II wojny światowej jego ojciec zginął rozstrzelany podczas próby przedostania się na Wschód, owdowiała matka powróciła z dziećmi do Warszawy. W listopadzie 1940 rodzina Dowa Freiberga znalazła się w getcie, gdy rok później eksterminacja nasiliła się i ludzie zaczęli masowo umierać z głodu, postanowił uciec. Został przemycony na aryjską stronę i przedostał się do Turobina, gdzie mieszkał brat jego ojca. 17 maja 1942 hitlerowcy otoczyli wieś i schwytali miejscowych Żydów, a następnie przewieźli ich razem z więźniami z getta w Krasnymstawie do obozu w Sobiborze. Miał piętnaście lat i został wyznaczony do kopania dołów na masowe mogiły dla ofiar egzekucji, a następnie przesunięto go do magazynu odzieży, gdzie sortował rzeczy pozostałe po ofiarach. Gdy 14 października 1943 w obozie wybuchł bunt, wśród trzystu więźniów, którym udało się wtedy uciec był Dow Freiberg. Razem z Józefem Serczukiem dołączył do walczącej na Lubelszczyźnie partyzantki i tak dotrwał do wkroczenia Armii Czerwonej w lipcu 1944.
Po zakończeniu wojny na krótko zamieszkał w Łodzi, a następnie wyjechał do Niemiec, gdzie poznał swoją pochodzącą z ZSRR żonę Sarę. W 1947 byli w grupie Żydów podróżujących statkiem Exodus, którego Brytyjczycy nie przyjęli w porcie w Mandacie Palestyny. Rok później Freiberg znalazł się w Palestynie jako uczestnik grupy szkoleniowej, walczył o wolny Izrael. Po 1949 zamieszkał na stałe w Ramli.
W 1961 zeznawał w procesie Adolfa Eichmanna, gdzie wyjawił prawdę o obozie w Sobiborze, a w 1965 w sprawie esesmanów z Sobiboru. Był znany z prelekcji o Holocauście, swoje świadectwo dawał przed studentami i wojskowymi oraz uczestniczył w badaniach nad Holocaustem. Dwa razy przebywał w Polsce, czterdzieści osiem lat po ucieczce pojechał do Sobiboru. Swoje wspomnienia zawarł w czterech książkach.

</doc>
<doc id="2984135" url="https://pl.wikipedia.org/wiki?curid=2984135" title="Yūki Kadono">
Yūki Kadono

 – japoński snowboardzista, specjalizujący się w slopestyle'u. Po raz pierwszy na arenie międzynarodowej pojawił się 9 stycznia 2013 roku w Copper Mountain, gdzie w kwalifikacjach do zawodów Pucharu Świata zajął drugie miejsce. Dwa dni później wywalczył pierwsze pucharowe punkty, zajmując czternaste miejsce. Na podium zawodów tego cyklu stanął 26 marca 2013 roku w Sierra Nevada, odnosząc zwycięstwo. W zawodach tych wyprzedził Kanadyjczyka Maxa Parrota i Billy'ego Morgana z Wielkiej Brytanii. Najlepsze wyniki w osiągnął w sezonie 2012/2013, kiedy to zajął 12. miejsce w klasyfikacji generalnej AFU, a w klasyfikacji slopestyle'u wywalczył Małą Kryształową Kulę. W 2014 roku wystartował na igrzyskach olimpijskich w Soczi, zajmując ostatecznie ósmą pozycję w slopestyle'u. Nigdy nie brał udziału w mistrzostwach świata. W 2015 roku zakończył karierę.

</doc>
<doc id="2984136" url="https://pl.wikipedia.org/wiki?curid=2984136" title="Bart Bast">
Bart Bast

Bart Bast (ur. 4 czerwca 1967 w Enano) – amerykański żużlowiec.
Kariera sportowa.
Wielokrotny medalista indywidualnych mistrzostw Stanów Zjednoczonych, m.in. dwukrotnie pod partonatem federacji SRA (złoty – 1998, brązowy – 1999) oraz pięciokrotnie pod patronatem federacji AMA (srebrny – 1998, 2008, brązowy – 2007, 2009, 2010). Kilkukrotny uczestnik finałów amerykańskich eliminacji indywidualnych mistrzostw świata.
Starty w lidze.
Liga brytyjska
Osiągnięcia.
Indywidualne mistrzostwa Stanów Zjednoczonych

</doc>
<doc id="2984138" url="https://pl.wikipedia.org/wiki?curid=2984138" title="Matthias Wengelin">
Matthias Wengelin

Matthias Wengelin (ur. 2 lutego 1988 w Falun) – szwedzki kolarz górski, trzykrotny medalista mistrzostw Europy.
Kariera.
Pierwszy sukces w karierze Matthias Wengelin osiągnął w 2005 roku, kiedy wspólnie z kolegami z reprezentacji zdobył brązowy medal w sztafecie podczas mistrzostw Europy w kolarstwie górskim w Kluisbergen. Wynik ten Szwedzi z Wengelinem w składzie powtórzyli także na rozgrywanych rok później ME w Limosano. Ponadto w 2009 roku wspólnie z Emilem Lindgrenem, Tobiasem Ludvigssonem i Alexandrą Engen zdobył złoty medal w tej samej konkurencji podczas mistrzostw Europy w Zoetermeer. Nie startował na mistrzostwach świata. Jest czterokrotnym mistrzem Szwecji w kategorii juniorów.

</doc>
<doc id="2984143" url="https://pl.wikipedia.org/wiki?curid=2984143" title="Jaśniszcze">
Jaśniszcze

Jaśniszcze (ukr. Яснище) – wieś na Ukrainie w rejonie brodzkim należącym do obwodu lwowskiego.
Urodziła się tutaj Róża Kolumba Białecka, polska zakonnica, założycielka i pierwsza przełożona generalna Zgromadzenia Sióstr Dominikanek III Zakonu św. Dominika (dominikanek).
Położenie.
Na podstawie Słownika geograficznego Królestwa Polskiego i innych krajów słowiańskich: Jaśniszcze to "wieś w powiecie brodzkim, 32 km na południowy wschód od Brodów, 10 km na południe od urzędu pocztowego w Podkamieniu".

</doc>
<doc id="2984144" url="https://pl.wikipedia.org/wiki?curid=2984144" title="Billy Morgan">
Billy Morgan

Billy Mark Morgan (ur. 2 kwietnia 1989 w Southampton) – brytyjski snowboardzista specjalizujący się w slopestyle'u i w big air. Brązowy medalista igrzysk olimpijskich w Pjongczangu w konkurencji big air. W zawodach tych wyprzedzili go jedynie Kanadyjczyk Sebastien Toutant i Kyle Mack z USA. W 2014 roku wystartował na igrzyskach olimpijskich w Soczi, gdzie zajął 10. miejsce w debiutującej konkurencji - slopestyle'u. Był też między innymi czwarty w tej samej konkurencji podczas mistrzostw świata w Stoneham w 2013 roku. Najlepsze wyniki w Pucharze Świata osiągnął w sezonie 2012/2013, kiedy to zajął 10. miejsce w klasyfikacji generalnej AFU, a w klasyfikacji slopestyle'u był szósty.

</doc>
<doc id="2984145" url="https://pl.wikipedia.org/wiki?curid=2984145" title="Sigfrid Karg-Elert">
Sigfrid Karg-Elert

Sigfrid Karg-Elert (ur. 21 listopada 1877 w Oberndorf am Neckar, zm. 9 kwietnia 1933) – niemiecki kompozytor najlepiej znany ze swoich dzieł na organy i fisharmonię.

</doc>
<doc id="2984146" url="https://pl.wikipedia.org/wiki?curid=2984146" title="Alex Rodríguez">
Alex Rodríguez

Alex Rodríguez (ur. 5 sierpnia 1990 w Paraíso) – panamski piłkarz występujący na pozycji bramkarza, od 2015 zawodnik San Francisco FC.
Kariera klubowa.
Rodríguez jest wychowankiem klubu Sporting San Miguelito, w którego barwach 21 lipca 2012 w wygranym 1:0 meczu z Plazą Amador zadebiutował w Liga Panameña de Fútbol. Od razu wywalczył sobie pewne miejsce między słupkami zespołu a kilka miesięcy później, w wiosennych rozgrywkach Clausura 2013, zdobył z ekipą prowadzoną przez José Anthony'ego Torresa pierwsze w historii Sportingu mistrzostwo Panamy. Został także wówczas wybrany najlepszym bramkarzem sezonu w lidze panamskiej. W 2015 przeszedł do San Francisco FC.
Kariera reprezentacyjna.
W 2012 roku Rodríguez został powołany do reprezentacji Panamy U-23 na turniej kwalifikacyjny do Igrzysk Olimpijskich w Londynie. Tam nie potrafił się jednak przebić do wyjściowej jedenastki i przesiedział na ławce rezerwowych wszystkie trzy spotkania, będąc jedynie alternatywą dla Luisa Mejíi. Jego kadra zanotowała wówczas zwycięstwo i dwa remisy, lecz ostatecznie nie zdołała zakwalifikować się na olimpiadę.
W seniorskiej reprezentacji Panamy Rodríguez zadebiutował za kadencji selekcjonera Julio Césara Dely Valdésa, 13 stycznia 2013 w wygranym 2:0 meczu towarzyskim z Gwatemalą. Kilka dni później znalazł się w składzie na turniej Copa Centroamericana, gdzie jednak pozostawał jedynie rezerwowym dla Jaime Penedo i ani razu nie pojawił się na boisku, a jego zespół zajął ostatecznie piąte miejsce. W tym samym roku został powołany na Złoty Puchar CONCACAF.

</doc>
<doc id="2984147" url="https://pl.wikipedia.org/wiki?curid=2984147" title="Jazłowczyk">
Jazłowczyk

Jazłowczyk (ukr. Язлівчик) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Jazłowczyk to "wieś w powiecie brodzkim, 4 km na północ od sądu powiatowego w Brodach".

</doc>
<doc id="2984148" url="https://pl.wikipedia.org/wiki?curid=2984148" title="Ayumu Nedefuji">
Ayumu Nedefuji

 – japoński snowboardzista. Specjalizuje się w halfpipe'ie. Jak do tej pory nie brał udziału w Igrzyskach olimpijskich, ani w mistrzostwach świata. Najlepsze wyniki w Pucharze Świata osiągnął w sezonie 2012/2013, kiedy to zajął 14. miejsce w klasyfikacji generalnej (AFU), a w klasyfikacji halfpipe’u był 7.

</doc>
<doc id="2984150" url="https://pl.wikipedia.org/wiki?curid=2984150" title="Komorówka">
Komorówka

Komorówka (ukr. Комарівка) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Komorówka to "wieś w powiecie brodzkim, 23 km na północ od Brodów".

</doc>
<doc id="2984153" url="https://pl.wikipedia.org/wiki?curid=2984153" title="Korsów">
Korsów

Korsów (ukr. Корсів) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Korsów to "wieś w powiecie brodzkim, 18 km na północ od sądu powiatowego w Brodach".

</doc>
<doc id="2984154" url="https://pl.wikipedia.org/wiki?curid=2984154" title="Korołówka">
Korołówka

Korołówka (też "Karolówka", "Korolówka", ukr. Королівка) – wieś na Ukrainie w rejonie brodzkim należącym do obwodu lwowskiego.

</doc>
<doc id="2984155" url="https://pl.wikipedia.org/wiki?curid=2984155" title="Mistrzostwa Polski Par Klubowych na Żużlu 1979">
Mistrzostwa Polski Par Klubowych na Żużlu 1979

Mistrzostwa Polski Par Klubowych na Żużlu 1979 – zawody żużlowe, mające na celu wyłonienie medalistów mistrzostw Polski par klubowych w sezonie 1979. Rozegrano trzy turnieje ćwierćfinałowe, dwa półfinałowe oraz finał, w którym zwyciężyli zawodnicy Falubazu Zielona Góra.

</doc>
<doc id="2984156" url="https://pl.wikipedia.org/wiki?curid=2984156" title="Gioele Bertolini">
Gioele Bertolini

Gioele Bertolini (ur. 26 kwietnia 1995) – włoski kolarz górski i przełajowy, trzykrotny medalista mistrzostw świata i mistrzostw Europy MTB.
Kariera.
Pierwszy sukces w karierze Gioele Bertolini osiągnął w 2012 roku, kiedy wspólnie z Michele Casagrande, Evą Lechner i Lucą Braidotem zdobył złoty medal w sztafecie podczas mistrzostw Europy w kolarstwie górskim w Moskwie. Na tych samych mistrzostwach był indywidualnie dziewiąty w kategorii juniorów. Na rozgrywanych rok później ME w Bernie razem z Evą Lechner, Marco Aurelio Fontaną i Gerhardem Kerschbaumerem ponownie był najlepszy w sztafecie, a indywidualnie zdobył srebrny medal wśród juniorów. W 2013 roku wystąpił także na mistrzostwach świata MTB w Pietermaritzburgu, gdzie wraz z Lechner, Fontaną i Kerschbaumerem zwyciężył w sztafecie, a indywidualnie był trzeci wśród juniorów. Startuje także w wyścigach przełajowych, jest między innymi dwukrotnym mistrzem Włoch w kategorii juniorów.

</doc>
<doc id="2984157" url="https://pl.wikipedia.org/wiki?curid=2984157" title="Kutyszcze">
Kutyszcze

Kutyszcze (ukr. Кутище) – wieś na Ukrainie w rejonie brodzkim należącym do obwodu lwowskiego.
Przez obszar wsi przepływa potok "Sirla", dopływ Seretu.

</doc>
<doc id="2984158" url="https://pl.wikipedia.org/wiki?curid=2984158" title="Michele Casagrande">
Michele Casagrande

Michele Casagrande (ur. 4 października 1984) – włoski kolarz górski i przełajowy, złoty medalista mistrzostw Europy MTB.
Kariera.
Największy sukces w karierze Michele Casagrande osiągnął w 2012 roku, kiedy wspólnie z Gioele Bertolinim, Evą Lechner i Lucą Braidotem zdobył złoty medal w sztafecie podczas mistrzostw Europy w kolarstwie górskim w Moskwie. Na tych samych mistrzostwach indywidualnie zajął 26. miejsce w cross-country. Parokrotnie startował na mistrzostwach świata, ale zajmował odległe pozycje. Startuje także w wyścigach przełajowych, jednak bez większych sukcesów.

</doc>
<doc id="2984159" url="https://pl.wikipedia.org/wiki?curid=2984159" title="Lasowe (rejon brodzki)">
Lasowe (rejon brodzki)

Lasowe (ukr. Лісове) – wieś na Ukrainie w rejonie brodzkim należącym do obwodu lwowskiego.

</doc>
<doc id="2984160" url="https://pl.wikipedia.org/wiki?curid=2984160" title="Indywidualne Mistrzostwa Wielkiej Brytanii na Żużlu 2003">
Indywidualne Mistrzostwa Wielkiej Brytanii na Żużlu 2003

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2003. Tytuł wywalczył Scott Nicholls. 

</doc>
<doc id="2984161" url="https://pl.wikipedia.org/wiki?curid=2984161" title="Gianluigi Quinzi">
Gianluigi Quinzi

Gianluigi Quinzi (ur. 1 lutego 1996 w Cittadella) – włoski tenisista, lider juniorskiego rankingu ITF (w 2013), zwycięzca wielkoszlemowego Wimbledonu w grze pojedynczej chłopców w 2013 roku.
Najwyżej sklasyfikowany w rankingu ATP World Tour w singlu był na 146. miejscu (17 grudnia 2018), a w deblu na 441. pozycji (26 września 2016).
Kariera tenisowa.
Kariera juniorska.
W 2013 roku zwyciężył w rywalizacji w grze pojedynczej w wielkoszlemowym Wimbledonie. Jego przeciwnikiem w meczu o mistrzostwo był Chung Hyeon, którego pokonał wynikiem 7:5, 7:6(2). Osiągał też cztery ćwierćfinały oraz jeden półfinał w singlu, a także dwa ćwierćfinały i jeden półfinał w deblu.

</doc>
<doc id="2984163" url="https://pl.wikipedia.org/wiki?curid=2984163" title="Litowisko">
Litowisko

Litowisko (ukr. Літовище) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Litowisko to "wieś w powiecie brodzkim, 20 km na północny wschód od Brodów, 18 km na północny zachód od Załościc".
Historia.
Właścicielem dóbr ziemskich Litowisko był m.in. hrabia Włodzimierz Dzieduszycki.

</doc>
<doc id="2984165" url="https://pl.wikipedia.org/wiki?curid=2984165" title="Łukawiec (obwód lwowski)">
Łukawiec (obwód lwowski)

Łukawiec (ukr. Лукавець) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Łukawiec to "wieś w powiecie brodzkim, 28 km na południe od Brodów, 18 km na północny zachód od sądu powiatowego w Załoźcach".

</doc>
<doc id="2984169" url="https://pl.wikipedia.org/wiki?curid=2984169" title="Maleniska (obwód lwowski)">
Maleniska (obwód lwowski)

Maleniska (ukr. Малинище) – wieś na Ukrainie w rejonie brodzkim należącym do obwodu lwowskiego.

</doc>
<doc id="2984171" url="https://pl.wikipedia.org/wiki?curid=2984171" title="Luzula multiflora">
Luzula multiflora



</doc>
<doc id="2984172" url="https://pl.wikipedia.org/wiki?curid=2984172" title="Orzechowczyk">
Orzechowczyk

Orzechowczyk (ukr. Орихівчик) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Orzechowczyk to "wieś w powiecie brodzkim, 30 km na południowy wschód od Brodów, 12 km od urzędu pocztowego w Podkamieniu".

</doc>
<doc id="2984173" url="https://pl.wikipedia.org/wiki?curid=2984173" title="Kosmatka wielokwiatowa">
Kosmatka wielokwiatowa



</doc>
<doc id="2984175" url="https://pl.wikipedia.org/wiki?curid=2984175" title="Kościół św. Jadwigi Śląskiej i św. Jacka w Biskupicach">
Kościół św. Jadwigi Śląskiej i św. Jacka w Biskupicach



</doc>
<doc id="2984176" url="https://pl.wikipedia.org/wiki?curid=2984176" title="Popowce (obwód lwowski)">
Popowce (obwód lwowski)

Popowce (ukr. Попівці) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Popowce to "wieś w powiecie brodzkim, 27 km na południowy wschód od Brodów, 18 km na północ od sądu powiatowego w Załoźcach".

</doc>
<doc id="2984179" url="https://pl.wikipedia.org/wiki?curid=2984179" title="Chung Hyeon">
Chung Hyeon

Chung Hyeon (ur. 19 maja 1996 w Seulu) – południowokoreański tenisista, finalista wielkoszlemowego Wimbledonu w grze pojedynczej chłopców w 2013 roku, złoty medalista igrzysk azjatyckich i uniwersjady oraz półfinalista Australian Open 2018.
Najwyżej sklasyfikowany w rankingu ATP World Tour w singlu był na 19. miejscu (2 kwietnia 2018), a w deblu na 187. pozycji (11 kwietnia 2016).
Kariera tenisowa.
Kariera juniorska.
W 2013 roku osiągnął finał rywalizacji w grze pojedynczej w wielkoszlemowym Wimbledonie. W meczu o mistrzostwo zmierzył się z Gianluigim Quinzim, któremu uległ 5:7, 6:7(2). W przeciągu kariery osiągnął też jeden półfinał w deblu i jeden ćwierćfinał w singlu.
Sezon 2017.
W listopadzie w turnieju dla młodej generacji tenisistów Next Generation ATP Finals wygrał wszystkie mecze grupowe i pokonał w finale najwyżej rozstawionego Andrieja Rublowa.
Sezon zakończył na 59. miejscu w rankingu ATP.
Sezon 2018.
Podczas Australian Open osiągnął półfinał singla, pokonując w zawodach m.in. Alexandra Zvereva i Novaka Đokovicia. Mecz o udział w finale poddał w Rogerowi Federerowi przy prowadzeniu Szwajcara 6:1, 5:2 z powodu odcisków na stopie. W deblu razem z Radu Albotem wygrali z rozstawioną z numerem drugim parą Henri Kontinen–John Peers.

</doc>
<doc id="2984181" url="https://pl.wikipedia.org/wiki?curid=2984181" title="Hyeon Chung">
Hyeon Chung



</doc>
<doc id="2984182" url="https://pl.wikipedia.org/wiki?curid=2984182" title="Pańkowce">
Pańkowce

Pańkowce (ukr. Паньківці, "Pańkiwci") – wieś na Ukrainie, w obwodzie lwowskim, w rejonie brodzkim, w radzie osiedlowej Podkamień. W 2001 roku liczyła 86 mieszkańców. 
W II Rzeczypospolitej wieś należała początkowo do gminy wiejskiej Pańkowce. 1 sierpnia 1934 roku w ramach reformy na podstawie ustawy scaleniowej została włączona do gminy wiejskiej Podkamień w powiecie brodzkim, w województwie tarnopolskim. W 1921 roku gmina Pańkowce liczyła 489 mieszkańców (247 mężczyzn i 242 kobiety) i znajdowały się w niej 73 budynków mieszkalne. 410 osób deklarowało narodowość polską, 78 – rusińską, 1 – żydowską. 371 osób deklarowało przynależność do wyznania rzymskokatolickiego, 112 – do greckokatolickiego, 6 – do mojżeszowego.
Według danych z 2001 roku 100% mieszkańców jako język ojczysty wskazało ukraiński.

</doc>
<doc id="2984184" url="https://pl.wikipedia.org/wiki?curid=2984184" title="Roderick Miller">
Roderick Miller

Roderick Alonso Miller Molina (ur. 3 kwietnia 1992 w mieście Panama) – panamski piłkarz występujący na pozycji obrońcy, obecnie zawodnik San Francisco.
Kariera klubowa.
Miller jest wychowankiem klubu San Francisco FC z siedzibą w mieście La Chorrera, do którego seniorskiej drużyny został włączony jako siedemnastolatek. W Liga Panameña de Fútbol zadebiutował 17 stycznia 2010 w zremisowanym 1:1 meczu z Árabe Unido, a po upływie paru miesięcy, w sezonie Apertura 2010, zdobył ze swoim zespołem tytuł wicemistrza kraju. Premierowego gola w najwyższej klasie rozgrywkowej strzelił 29 kwietnia 2011 w wygranej 2:1 konfrontacji ze Sportinigiem San Miguelito. Podczas tych samych rozgrywek, Clausura 2011, wywalczył z San Francisco swoje pierwsze mistrzostwo Panamy. Dwa lata później, pełniąc już rolę podstawowego defensora ekipy, zanotował swoje drugie wicemistrzostwo kraju.
Kariera reprezentacyjna.
W 2011 roku Miller został powołany do reprezentacji Panamy U-20 na Młodzieżowe Mistrzostwa Świata w Kolumbii. Tam wystąpił w dwóch z trzech spotkań, nie wpisując się na listę strzelców, zaś jego kadra zanotowała remis i dwie porażki, kończąc swój udział w rozgrywkach już na fazie grupowej. Kilka miesięcy później, w barwach reprezentacji Panamy U-23, wziął udział w turnieju eliminacyjnym do Igrzysk Olimpijskich w Londynie. Rozegrał wówczas siedem meczów, a Panamczycy zdołali awansować z rundy wstępnej, jednak we właściwych kwalifikacjach odpadli w fazie grupowej i nie dostali się na olimpiadę.
W seniorskiej reprezentacji Panamy Miller zadebiutował za kadencji selekcjonera Julio Césara Dely Valdésa, 11 listopada 2011 w wygranym 2:0 meczu towarzyskim z Kostaryką. W 2013 roku został powołany na Złoty Puchar CONCACAF.

</doc>
<doc id="2984185" url="https://pl.wikipedia.org/wiki?curid=2984185" title="Ruda Brodzka">
Ruda Brodzka

Ruda Brodzka (ukr. Руда Брідська) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Ruda Brodzka to "wieś w powiecie brodzkim, 16 km na zachód od Brodów, 17 km od sądu powiatowego w Łopatynie, 8 km od urzędu pocztowego w Zabłotcach".

</doc>
<doc id="2984187" url="https://pl.wikipedia.org/wiki?curid=2984187" title="Wierzbowczyk">
Wierzbowczyk

Wierzbowczyk (ukr. Вербівчик) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Wierzbowczyk to "wieś w powiecie brodzkim, 30 km na południowy wschód od Brodów, 10 km na północny zachód od sądu powiatowego w Załoźcach".

</doc>
<doc id="2984188" url="https://pl.wikipedia.org/wiki?curid=2984188" title="Zabłotce (obwód lwowski)">
Zabłotce (obwód lwowski)

Zabłotce (ukr. Заболотці) – wieś na Ukrainie w rejonie brodzkim należącym do obwodu lwowskiego.
Znajduje się tu stacja kolejowa Zabłotce, położona na linii Lwów – Zdołbunów.
Położenie.
Na podstawie "Słownika geograficznego Królestwa Polskiego i innych krajów słowiańskich" Zabłotce to: „wieś w powiecie brodzkim, 15 km na południowy zachód od Brodów”. Jako część Zabłociec opisano tamże Wołkowatycze oraz Prelisko.

</doc>
<doc id="2984194" url="https://pl.wikipedia.org/wiki?curid=2984194" title="Manoel Delson Pedreira da Cruz">
Manoel Delson Pedreira da Cruz

Manoel Delson Pedreira da Cruz OFM Cap. (ur. 10 lipca 1954 w Biritinga) – brazylijski duchowny katolicki, arcybiskup Paraíby od 2017.
Życiorys.
5 lipca 1980 otrzymał święcenia kapłańskie w zakonie kapucynów. Był m.in. wikariuszem prowincjalnym, prowincjałem oraz definitorem generalnym zakonu dla Ameryki Łacińskiej.
5 lipca 2006 papież Benedykt XVI mianował go biskupem diecezji Caicó. Sakry biskupiej udzielił mu 24 września 2006 ówczesny arcybiskup São Salvador - kardynał Geraldo Majella Agnelo.
8 sierpnia 2012 został ordynariuszem diecezji Campina Grande.
8 marca 2017 papież Franciszek mianował go arcybiskupem metropolitą Paraíby. Ingres odbył się 20 maja 2017.

</doc>
<doc id="2984195" url="https://pl.wikipedia.org/wiki?curid=2984195" title="C-ANCA">
C-ANCA



</doc>
<doc id="2984196" url="https://pl.wikipedia.org/wiki?curid=2984196" title="P-ANCA">
P-ANCA



</doc>
<doc id="2984197" url="https://pl.wikipedia.org/wiki?curid=2984197" title="A-ANCA">
A-ANCA



</doc>
<doc id="2984199" url="https://pl.wikipedia.org/wiki?curid=2984199" title="MG Magnette">
MG Magnette

MG Magnette – brytyjski producent samochodów MG używał nazwy Magnette dla modeli z serii K i N w latach 30. XX wieku oraz dla modeli z lat 50. i 60. Do tych ostatnich należały ZA i ZB, produkowane w latach 1953–58 oraz Mark III i Mark IV, w latach 1959–68.
Magnette ZA.
Magnette ZA został zaprezentowany w 1953 roku na London Motorfair; na rynek trafił w marcu 1954. Produkcja trwała do 1956 roku. Był to pierwszy pojazd o nadwoziu samonośnym firmy MG.
Magnette został zaprojektowany przez Geralda Palmera, który zasłynął projektem Jowett Javelin, opartym na nowoczesnej, włoskiej konstrukcji. Auto napędzane było nowym, 1,5-litrowym silnikiem R4 z serii B produkcji British Motor Corporation, wyposażonym w podwójne 1¼-calowe gaźniki SU, który osiągał moc 60 KM i przekładał poprzez 4-biegową ręczną skrzynię biegów na tylną oś.
Niezależne podwozie opierało się z przodu na sprężynach, a z tyłu na resorach piórowych. Mechanizm sterujący składał się z przełożenia zębatkowo-wałowego. Zarówno przednie jak tylne koła posiadały hamulce tarczowe Lockheeda mierzące 254 mm.
Przednie siedzenia i tylna kanapa obszyte były skórą. Deska rozdzielcza i wykończenia drzwi wykonano z polerowanego drewna. Chociaż ogrzewanie znalazło się w standardzie radio nadal funkcjonowało jako dodatek. Standardowymi kolorami były czarny, kasztanowy, zielony i szary.
Podobny do tego modelu Wolseley 4/44 trafił na rynek rok wcześniej i używał silnika z typu TF o pojemności 1250 cm³. Choć wizualnie podobne, ZA miało niższe zawieszenie – identyczne były przednie drzwi, zamknięcie bagażnika oraz panele dachowe.
W 1955 roku czasopismo "The Motor" przetestowało Magnette osiągając maksymalną prędkość 128,3 km/h, przyspieszenie od 0-100 km/h w 23,1 s oraz średnie zużycie paliwa na poziomie 11,3 l/100 km. Samochód kosztował wówczas 914 funtów.
Magnette ZB.
Model ZA został zastąpiony modelem ZB w 1956 roku. W nowej wersji zwiększono moc do 64 KM poprzez modyfikację kolektora, zamontowanie gaźników 1½-calowych oraz zwiększony stopień sprężania z 7,5 do 8,3. Dodatkowa moc zwiększyła prędkość maksymalną do 138 km/h i zmniejszyła czas przyspieszenia od 0-100 km/h do 18,5 s. Nowowprowadzonego Wolseleya 15/50 wyposażono w taki sam silnik.
"Manumatyczna", półautomatyczna skrzynia biegów była opcją od stycznia 1957 roku, jednak na rynku pojawiło się zaledwie 496 sztuk z takim rozwiązaniem, ponieważ już w 1958 roku zostało wycofane.
Poprawiono wykończenia wewnętrzne. Dostępny był również model "Varitone" z większym tylnym oknem i opcjonalnym, dwukolorowym wykończeniem. Karoseria modelu ZB opierała się na korpusie wyprodukowanym przez Pressed Steel, zaś otwory na tylne panele były powiększane przed malowaniem w fabryce Morrisa.
Magnette Mark III.
Model Mark III zaprezentowany w 1959 roku zebrał mieszane recenzje. Czasopisma amerykańskie entuzjastycznie ogłosiły jego wejście na rynek, podczas gdy w brytyjskich odpowiednikach spotkał się z chłodnym przyjęciem. Mark III był niemal identyczny z modelem 4/68 Riley Motor, a wyglądem przypominał inne sedany zaprojektowane przez Battistę Pininfarinę.
Wszystkie wersje (w tym Austin A55 Cambridge, Morris Oxford V oraz Wolseley 15/60) były produkowane przez British Motor Corporation.
Samochód wyposażono w silnik serii B o pojemności 1489 cm³, jednak wersja Magnette III (oraz jej odpowiednik Rileya) wyposażone były w podwójne gaźniki SU H.D.4, co poprawiało osiągi.
Wnętrze wykończone było orzechową okleiną i skórzaną tapicerką; dodatkowo panele szyb wykonane były ze szkła samochodowego.
Mark III został przetestowany przez "The Motor" w 1959 roku. Maksymalna prędkość wyniosła 137,6 km/h, przyspieszenie od 0-100 km/h 19,7 s, a średnie zużycie paliwa 9 l/100 km. Samochód kosztował wówczas po wliczeniu podatku 1012 funtów.
Magnette Mark IV.
W 1961 na rynek wszedł zmodernizowany Mark III pod nazwą Mark IV. Nowy model wyposażony został w większy, 1,6-litrowy silnik (1622 cm³) z serii B. Wzrost pojemności skokowej uzyskano poprzez powiększenie średnicy cylindra do 76,2 mm. Dodatkowo powiększono rozstaw kół oraz rozstaw osi. Aby poprawić stabilność w przednim i tylnym zawieszeniu zamontowanostabilizatory poprzeczne. Z zewnątrz Mark IV był niemal identyczny z poprzednikiem; wyróżniał się jedynie przemodelowanymi i mniej ostrymi "płetwami" tylnymi, elementem który współdzielił Rileyem 4.
Jako opcja dostępna była automatyczna skrzynia biegów.
Model był produkowany do maja 1968 roku.
6 Magnette.
20 czerwca 2011 roku MG oświadczyło, że sedan modelu MG 6 będzie w Wielkiej Brytanii i Europie nosił miano Magnette.

</doc>
<doc id="2984203" url="https://pl.wikipedia.org/wiki?curid=2984203" title="José Eduardo Agualusa">
José Eduardo Agualusa

José Eduardo Agualusa (ur. 13 grudnia 1960 w Nova Lisboa) – angolski pisarz.
Ukończył studia, m.in. agronomię, na uniwersytecie w Lizbonie. Literacką karierę zaczynał od poezji, jest ponadto autorem opowiadań, powieści, utworów dla dzieci, a także sztuk teatralnych (w tym napisanych wspólnie z Mia Couto). Jako dziennikarz publikował w czasopismach portugalskich, brazylijskich i angolskich. Jego utwory zostały przetłumaczone na blisko 20 języków, w tym na polski – w Polsce wydano jego powieść z 2007 "As Mulheres do Meu Pai". W "Żonach mojego ojca" fragmenty fikcyjne mieszają się z opisem podróży autora (lub jego alter ego) po Angoli i krajach sąsiednich.

</doc>
<doc id="2984204" url="https://pl.wikipedia.org/wiki?curid=2984204" title="Jose Eduardo Agualusa">
Jose Eduardo Agualusa



</doc>
<doc id="2984205" url="https://pl.wikipedia.org/wiki?curid=2984205" title="Tetylkowce">
Tetylkowce

Tetylkowce (ukr. Тетильківці) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie Słownika geograficznego Królestwa Polskiego i innych krajów słowiańskich: Tetylkowce to "wieś w powiecie brodzkim, 22 km na południowy wschód od Brodów".

</doc>
<doc id="2984208" url="https://pl.wikipedia.org/wiki?curid=2984208" title="Zwyżyń">
Zwyżyń

Zwyżyń (ukr. Звижень, "Zwyżeń") – wieś na Ukrainie w rejonie brodzkim należącym do obwodu lwowskiego.

</doc>
<doc id="2984211" url="https://pl.wikipedia.org/wiki?curid=2984211" title="Wysocko (obwód lwowski)">
Wysocko (obwód lwowski)

Wysocko (ukr. Висоцько) – wieś na Ukrainie w rejonie brodzkim należącym do obwodu lwowskiego.
Położenie.
Na podstawie "Słownika geograficznego Królestwa Polskiego i innych krajów słowiańskich": Wysocko to "wieś w powiecie brodzkim, 12 km na południowy zachód od Brodów, tuż na wschód od urzędu pocztowego w Zabłotcach". Na obszarze dworskim znajdowała się karczma Zabawa.

</doc>
<doc id="2984214" url="https://pl.wikipedia.org/wiki?curid=2984214" title="Zabójcze zlecenie">
Zabójcze zlecenie

Zabójcze zlecenie (ang. "Contract Killers") – amerykański film akcji z 2008 roku.
Fabuła.
Jane, zabójczyni pracująca dla CIA, postanawia skończyć z zabijaniem i rozpocząć normalne życie. Jednak jej szefowie nie chcą się zgodzić na jej odejście. Zabijają jej męża, a ją samą wrabiają w jego śmierć...

</doc>
<doc id="2984215" url="https://pl.wikipedia.org/wiki?curid=2984215" title="Kościół św. Józefa Oblubieńca Najświętszej Maryi Panny w Lutyni">
Kościół św. Józefa Oblubieńca Najświętszej Maryi Panny w Lutyni

Kościół św. Józefa Oblubieńca Najświętszej Maryi Panny w Lutyni – rzymskokatolicki kościół parafialny w Lutyni, w gminie Miękinia.
Historia.
Kościół zbudowany w XV wieku. Przebudowany w 1654 roku, zniszczony w bitwie pod Lutynią w dniu 5 grudnia 1757, odbudowany w 1783. Odrestaurowany w 1867-9 i 1932 roku.
Architektura.
Kościół gotycki, orientowany, murowany, jednonawowy. Prostokątne prezbiterium z jedną wieżą od strony zachodniej. Okna i drzwi ostrołukowe, sklepienie krzyżowe. Kościół otoczony zabytkowym murem z 1608 roku z fragmentami sgraffitowej elewacji.
Wyposażenie.
Wewnątrz kościoła:
Na zewnątrz kościoła:
Organy.
Organy zostały wykonane przez firmę Berschdorf-Neisse po 1932 roku, wyposażone są w dmuchawę Ventus firmy Augusta Laukhuffa, miech magazynowy z urządzeniem do kalikowania, wiatrownice rejestrowe, żaluzję Man. II. Organy z uwagi na duże zanieczyszczenie oraz uszkodzenia traktury w chwili obecnej nie nadają się do użytku.
Dyspozycja organów.
Traktura gry pneumatyczna, traktura rejestrów pneumatyczna.

</doc>
<doc id="2984218" url="https://pl.wikipedia.org/wiki?curid=2984218" title="Międzygminny Zakład Komunikacyjny sp. z o.o. w Kętach">
Międzygminny Zakład Komunikacyjny sp. z o.o. w Kętach



</doc>
<doc id="2984220" url="https://pl.wikipedia.org/wiki?curid=2984220" title="Miejski Zakład Komunikacji Sp. z o.o. w Oświęcimiu">
Miejski Zakład Komunikacji Sp. z o.o. w Oświęcimiu



</doc>
<doc id="2984221" url="https://pl.wikipedia.org/wiki?curid=2984221" title="Miejski Zakład Komunikacji Skierniewice Sp. z o.o.">
Miejski Zakład Komunikacji Skierniewice Sp. z o.o.



</doc>
<doc id="2984222" url="https://pl.wikipedia.org/wiki?curid=2984222" title="Miejski Zakład Komunikacji sp. z o.o. w Zamościu">
Miejski Zakład Komunikacji sp. z o.o. w Zamościu



</doc>
<doc id="2984225" url="https://pl.wikipedia.org/wiki?curid=2984225" title="David Kuh">
David Kuh

David Kuh (ur. 11 kwietnia 1819 w Pradze, zm. 26 stycznia 1879 tamże) – niemiecki dziennikarz pochodzenia żydowskiego urodzony i działający w Czechach.
Życiorys.
Urodził się w mieszkającej w Pradze rodzinie żydowskiej pochodzącej z Niemiec, po ukończeniu praskiego gimnazjum zamieszkał w Bratysławie, a następnie studiował w Wiedniu na wydziale medycznym. Był współorganizatorem słowackiej drużyny piłkarskiej. Po ukończeniu nauki w 1842 był prywatnym nauczycielem w Wiedniu, a następnie na Morawach. Przez krótki czas podróżował po Czechach z trupą wędrownych aktorów. Podczas tzw. Narodowego odrodzenia w 1848 jego poglądy były zdecydowanie proniemieckie. W tym samym roku został dziennikarzem niemieckiej gazety, która była wydawana na Węgrzech. Za krytykę Josipa Jelačicia został skazany na 1,5 roku więzienia, karę odbywał w Osijeku, a następnie w Terezinie. Po wyjściu na wolność zamieszkał w Pradze, gdzie założył i redagował "„Der Tagesbote aus Böhmen”", była to gazeta silnie proniemiecka. Zaangażował się w działalność polityczną, był założycielem Deutsche Freiheitliche Partei. Do 1858 jego poglądy były umiarkowane, w swojej gazecie publikował felietony Františka Josefa Řezáča, a także Františka Ladislava Riegera i Jana Palackýego. W 1858 opublikował szereg artykułów, w których anonimowy dziennikarz podał w wątpliwość prawdziwość Rękopisu królowodworskiego, a o fałszerstwo podejrzewał Václava Hankę. Publikacje wywołały skandal obyczajowy i Hanka wytoczył Kuhowi proces o zniesławienie, sąd wyrokiem z 25 sierpnia 1859 skazał Davida Kuha na dwa miesiące więzienia, pokrycie kosztów sądowych i utratę wpłaconej kaucji. Dziennikarz się następnego dnia odwołał i sąd anulował wyrok puszczając Kuha wolno. Podczas wyborów w 1862 Kuh stanął wyraźnie po stronie przeciwników programu czeskiego, co przysporzyło mu wielu przeciwników, którzy w ramach protestu publikowali w prasie jego nekrologi. David Kuh został wybrany do sejmu jako przedstawiciel miast Most, Hora Svate Kateriny i Jirkova. Od 1872 przez rok zasiadał w Radzie Cesarskiej, był członkiem wielu niemieckich stowarzyszeń działających na terenie Czech i Moraw.
Jego wnukiem był Anton Kuh.

</doc>
<doc id="2984226" url="https://pl.wikipedia.org/wiki?curid=2984226" title="Mulan (film 2009)">
Mulan (film 2009)

Mulan () – chiński dramat historyczny z 2009 roku. Film oparty jest na historii Hua Mulan, na wpół legendarnej chińskiej wojowniczki. 
Treść.
Akcja toczy się na ziemiach północnych Chin w okresie panowania dynastii Wei. Główna bohaterka, dziewczyna imieniem Hua Mulan od dziecka uczy się od ojca sztuki wojennej oraz strategii. Kiedy kraj zostaje zaatakowany przez groźnych koczowników, Mulan, nie chcąc pozwolić swojemu ojcu powrócić do armii w jego podeszłym już wieku, odurza go, przebiera się za mężczyznę i w sekrecie wstępuje do wojska w jego miejsce. 
Wkrótce po rekrutacji, jej zdolności zostają zauważone. Mulan szybko awansuje na oficera, a w końcu na dowódcę armii. Dowodzone przez nią wojska kroczą od zwycięstwa do zwycięstwa...

</doc>
<doc id="2984230" url="https://pl.wikipedia.org/wiki?curid=2984230" title="Nadzieja Katkawiec">
Nadzieja Katkawiec

Nadzieja Mikałajeuna Katkawiec (, , "Nadieżda Nikołajewna Kotkowiec", ur. 29 września 1960 we wsi Tyszkawiczy, rejon janowski, obwód brzeski) – białoruska polityk, zastępca (2003–2004) i I zastępca ministra rolnictwa i gospodarki żywnościowej Republiki Białorusi (2004–2012), dyrektor Departamentu Polityki Rolnoprzemysłowej Euroazjatyckiej Komisji Gospodarczej (2012–2013), zastępca Zarządzającego Sprawami Prezydenta Białorusi (od 2013).
Życiorys.
W 1987 ukończyła studia w Białoruskiej Akademii Gospodarstwa Wiejskiego, a w 2006 Akademię Zarządzania przy Prezydencie Republiki Białorusi.
Od 1983 do 1987 pracowała jako ekonomista i główna księgowa w kołchozie "Leninskij put'" w rejonie inżawińskim w obwodzie tambowskim (RFSRR). Od 1987 pełniła funkcję głównego ekonomisty w sowchozie "Haradziec" w rejonie szkłowskim obwodu mohylewskiego (dyrektorem sowchozu był w tym czasie Alaksandr Łukaszenka).
W 1995 objęła stanowisko dyrektora Republikańskiego Zjednoczonego Przedsiębiorstwa Eksperymentalno-Doświadczalnego Gospodarki Rolnej "Uschod" przy Zarządzie Sprawami Prezydenta Republiki Białorusi. Funkcję tę pełniła do 2003 (według innych źródeł w latach 2001–2003 była główną księgową przedsiębiorstwa "Roudtrans" w Mińsku). W 2003 otrzymała nominację na stanowisko zastępcy ministra rolnictwa i gospodarki żywnościowej, a w 2004 została I zastępcą ministra.
23 kwietnia 2012 została powołana na stanowisko Dyrektora Departamentu Polityki Rolnoprzemysłowej Euroazjatyckiej Komisji Gospodarczej (stałego organu regulacyjnego Unii Celnej i Wspólnej Przestrzeni Gospodarczej).
5 lipca 2013 prezydent Alaksandr Łukaszenka powołał ją na stanowisko zastępcy Zarządzającego Sprawami Prezydenta Republiki Białorusi.

</doc>
<doc id="2984231" url="https://pl.wikipedia.org/wiki?curid=2984231" title="Nadieżda Kotkowiec">
Nadieżda Kotkowiec



</doc>
<doc id="2984232" url="https://pl.wikipedia.org/wiki?curid=2984232" title="John Melin">
John Melin

John Erik Melin (ur. 18 maja 1895 w Karlskodze, zm. 6 kwietnia 1966 w Sztokholmie) – szwedzki aktor filmowy. Na przestrzeni lat 1919–1964 wystąpił w około 100 produkcjach.

</doc>
<doc id="2984234" url="https://pl.wikipedia.org/wiki?curid=2984234" title="Nicolas-Charles de Saulx-Tavannes">
Nicolas-Charles de Saulx-Tavannes

Nicolas-Charles de Saulx-Tavannes (ur. we wrześniu 1690 w Paryżu, zm. 10 marca 1759 tamże) – francuski duchowny katolicki, kardynał, arcybiskup Rouen, wielki jałmużnik Francji.
Życiorys.
Pochodził z arystokratycznego rodu. 24 września 1721 został wybrany biskupem Châlons-sur-Marne. Sakrę biskupią otrzymał 9 listopada 1721 w Paryżu z rąk biskupa André Hercule’a de Fleury’ego (współkonsekratorami byli biskupi César Le Blanc i François-Honoré de Maniban). 18 grudnia 1733 objął stolicę metropolitalną Rouen, na której pozostał już do śmierci. 5 kwietnia 1756 Benedykt XIV wyniósł go do godności kardynalskiej. Nie brał udziału w konklawe wybierającym Klemensa XIII.

</doc>
<doc id="2984237" url="https://pl.wikipedia.org/wiki?curid=2984237" title="Kościół Krzyża Chrystusowego w Oleśnie">
Kościół Krzyża Chrystusowego w Oleśnie

Kościół Krzyża Chrystusowego – ewangelicko-augsburski kościół filialny w Oleśnie, należący do parafii Świętych Piotra i Pawła w Lasowicach Wielkich w diecezji katowickiej.
Historia kościoła.
W czasie po reformacji niewielu ewangelików zamieszkiwało na ziemi oleskiej, katolicyzm był nadal głównym wyznaniem tutejszej ludności. Dopiero po przyłączeniu Śląska do Prus, w 1742 roku i napływie ludności niemieckiej, wzrosła liczba ewangelików. W 1742 roku powstał zbór w Oleśnie, z tym że należeli oni do parafii w Kluczborku. W 1787 roku konsekrowano w Biskupicach pierwszy kościół ewangelicki na ziemi oleskiej, do którego uczęszczali również wierni z Olesna. Taki stan trwał do 1845 roku. Wówczas to do miasta przybył w charakterze nauczyciela domowego burmistrza, Leopold Polko. W krótkim czasie stanął on na czele wspólnoty ewangelickiej w Oleśnie, jednocześnie rozpoczął starania o budowę nowego kościoła. 5 grudnia 1847 roku, Leopold Polko został administratorem parafii ewangelickiej w Oleśnie, jednocześnie data ta to dzień powstania parafii. 5 maja 1851 roku wmurowano kamień węgielny ewangelickiego kościoła w Oleśnie. Budowa kościoła trwała do 1853 roku. 11 maja tego samego roku nastąpiła uroczysta konsekracja świątyni, która otrzymała wezwanie Krzyża Chrystusowego. 
Kościół był i jest do dnia dzisiejszego nazywany również „Kościołem feningowym” lub „groszowym”. Nazwę tę kościół zawdzięcza pastorowi Leopoldowi Polko, który zlecił oleskiej drukarni wydrukować broszurę, w której ukazało się zdanie: „Ich bitte um einen Pfennig”! (Proszę o jednego feniga!). Spotkało się to z dużym odzewem na Śląsku i Prusach. Do komitetu budowy kościoła napłynęła duża ilość feningów, co pozwoliło na budowę świątyni.
W 1937 roku wyremontowano kościół i plebanię. W 1942 roku, w czasie działań wojennych II wojny światowej, z wieży kościoła zdjęto dwa największe dzwony, ufundowane jeszcze przez króla pruskiego Fryderyka Wilhelma IV. Po II wojnie światowej, w 1945 roku, w wyniku wyjazdu z Olesna na zachód większości ewangelików, rozwiązano parafię, a nieliczna grupa wiernych wraz z kościołem zaczęła podlegać parafii Świętych Piotra i Pawła w Lasowicach Wielkich. W latach 70. i 80. XX wieku ponownie przeprowadzono generalny remont kościoła, gdzie m.in. pokryto dach jego wieży blachą miedzianą, natomiast w sierpniu 2007 roku wyremontowano dach na pozostałej części kościoła. 
22 maja 2011 roku przypadł jubileusz 160-lecia kościoła Krzyża Chrystusowego w Oleśnie.

</doc>
<doc id="2984238" url="https://pl.wikipedia.org/wiki?curid=2984238" title="Nicholas de Saulx-Tavannes">
Nicholas de Saulx-Tavannes



</doc>
<doc id="2984240" url="https://pl.wikipedia.org/wiki?curid=2984240" title="Wacław Piekarski (1917–2005)">
Wacław Piekarski (1917–2005)

Wacław Piekarski (ur. 2 września 1917 w Seroczynie, zm. 4 czerwca 2005 w Warszawie) – doktor nauk technicznych, kapitan saperów Wojska Polskiego, dowódca saperów Obwodu AK Sokołów Podlaski i kierownik referatu saperów Sztabu Obwodu, historyk okresu wydarzeń II wojny światowej.
Życiorys.
W 1936 ukończył gimnazjum im. Bolesława Prusa w Siedlcach.
We wrześniu 1936 w wyniku egzaminu konkursowego przyjęty do Szkoły Podchorążych Saperów w Warszawie.
23 marca 1939 w czasie mobilizacji powołany do 9 Baonu Saperów w Brześciu. We wrześniu 1939 brał udział w walkach na Pomorzu w szeregach 9 Dywizji Piechoty w rejonie Borów Tucholskich.
W czasie okupacji należał do ZWZ-AK i był dowódcą saperów Obwodu AK Sokołów Podlaski.
W 1948 ukończył studia na Wydziale Inżynierii Lądowej PW. W 1958 uzyskał w PAN tytuł doktora nauk technicznych. Ukończywszy pracę zawodową w 1982 poświęcił wiele czasu na dokumentowanie i opisywanie wydarzeń okresu II wojny światowej, głównie rejonu Podlasia.

</doc>
<doc id="2984243" url="https://pl.wikipedia.org/wiki?curid=2984243" title="Francisco de Assis Dantas de Lucena">
Francisco de Assis Dantas de Lucena

Francisco de Assis Dantas de Lucena (ur. 19 października 1963 w Jardim do Seridó) – brazylijski duchowny katolicki, biskup Nazaré od 2016.
Życiorys.
21 lipca 1991 otrzymał święcenia kapłańskie i został inkardynowany do diecezji Caicó. Był m.in. ekonomem diecezjalnym, kanclerzem kurii, przewodniczącym departamentu kurialnego ds. dzieł społecznych, rektorem seminarium diecezjalnego oraz prowikariuszem generalnym.
28 maja 2008 papież Benedykt XVI mianował go biskupem diecezji Guarabira. Sakry biskupiej udzielił mu 31 sierpnia 2008 emerytowany arcybiskup Natal - Heitor de Araújo Sales.
13 lipca 2016 papież Franciszek mianował go biskupem ordynariuszem diecezji Nazaré.

</doc>
<doc id="2984244" url="https://pl.wikipedia.org/wiki?curid=2984244" title="Nicolas de Saulx-Tavannes">
Nicolas de Saulx-Tavannes



</doc>
<doc id="2984245" url="https://pl.wikipedia.org/wiki?curid=2984245" title="Valentin Dah">
Valentin Dah

Valentin Dah (ur. 24 lutego 1985 w Wagadugu) – piłkarz z Burkiny Faso występujący na pozycji napastnika. Swoją karierę zaczął we francuskim Montpellier HSC, by następnie powrócić do ojczyzny i związać się z Santosem. W 2006 roku przybył do Polski i od tego czasu reprezentował barwy m.in. Zawiszy Bydgoszcz. Były reprezentant Burkina Faso.

</doc>
<doc id="2984248" url="https://pl.wikipedia.org/wiki?curid=2984248" title="Jaime Vieira Rocha">
Jaime Vieira Rocha

Jaime Vieira Rocha (ur. 30 marca 1947 w Tangará) – brazylijski duchowny katolicki, arcybiskup Natal od 2012.
Życiorys.
1 lutego 1975 otrzymał święcenia kapłańskie. Inkardynowany do archidiecezji Natal, rozpoczął pracę jako proboszcz w Pendências, zaś w 1987 został rektorem diecezjalnego seminarium. Ponadto pełnił funkcje m.in. wikariusza biskupiego ds. duszpasterstwa społecznego oraz koordynatora ds. powołań i posług kościelnych.
29 listopada 1995 został mianowany biskupem ordynariuszem diecezji Caicó. Sakry biskupiej udzielił mu w Rzymie 6 stycznia 1996 papież Jan Paweł II.
16 lutego 2005 został ordynariuszem diecezji Campina Grande, zaś 23 kwietnia 2005 kanonicznie objął rządy.
21 grudnia 2011 papież Benedykt XVI mianował go arcybiskupem metropolitą Natal. Ingres odbył się 26 lutego 2012.

</doc>
<doc id="2984251" url="https://pl.wikipedia.org/wiki?curid=2984251" title="Kościół Najświętszej Maryi Panny Królowej Polski w Wejherowie">
Kościół Najświętszej Maryi Panny Królowej Polski w Wejherowie

Kościół Najświętszej Maryi Panny Królowej Polski i błogosławionego Stefana Kardynała Wyszyńskiego w Wejherowie – rzymskokatolicki kościół parafialny. Mieści się przy ulicy Zygmunta Malińskiego w Wejherowie, w województwie pomorskim. Należy do dekanatu Wejherowo w archidiecezji gdańskiej.
Historia.
Parafia została erygowana w 1982 dekretem bpa Mariana Przykuckiego – ordynariusza chełmińskiego. Dwa lata później władze miasta wydały zgodę na budowę kościoła, którą rozpoczęto 8 czerwca 1986. 13 maja 1989 r. odbyła się uroczystość wmurowania kamienia węgielnego w budującym się kościele. Uroczystość konsekracji nowego kościoła miała miejsce 25 października 1997, a przewodniczył jej Tadeusz Gocłowski – arcybiskup metropolita gdański. W 2003 roku wyposażenie kościoła zostało wzbogacone o rzeźbę nad chrzcielnicą.
Architektura, wyposażenie i symbolika.
Świątynia zbudowana jest w kształcie namiotu. Ołtarz, zgodnie ze starą tradycją, skierowany jest na wschód. Oba te elementy są nawiązaniem do Namiotu Spotkania. 
Wiele elementów kościoła nawiązuje do symboliki przejścia. Na witrażu zachodnim umieszczony został kontur krzyża, który widoczny jest jedynie od zewnątrz. Także inne witraże wyglądają inaczej w zależności od tego, czy oglądane są z zewnątrz, czy od wewnątrz kościoła. Również sama lokalizacja świątyni nawiązuje do tej symboliki – kościół leży bowiem dokładnie na granicy dwóch dzielnic Wejherowa: Nanic i Śmiechowa. 
Symbolika ściany prezbiterium nawiązuje do śmierci i zmartwychwstania Jezusa. Centralnym elementem jest forma rzeźbiarska scalająca dwa elementy: rzeźbę zmartwychwstałego Chrystusa z brązu i jej negatyw rzeźbiony w stiuku, przedstawiający postać Jezusa ukrzyżowanego. Z formą tą złączone jest tabernakulum, które niejako wtapia się w sylwetkę krzyża.
Witraże nawiązują do stylistyki kubizmu oraz w mniejszym stopniu geometryzmu. Witraż nad prezbiterium odwołuje się do wyjścia izraelitów z niewoli egipskiej. W ciągu dnia na zewnętrznej stronie witrażu widoczne są smugi dymu, a w nocy ogniste języki. Symbolizuje to postaci, jakie przybierał Bóg prowadząc lud żydowski. Witraże dolne przedstawiają biblijną historię stworzenia świata. Każdy dzień symbolizowany jest przez siedem okien.
W nawie bocznej kościoła znajduje się reprodukcja obrazu Matki Boskiej Częstochowskiej. Umieszczony jest on na symbolicznej bramie stylizowanej na kontur Polski. 
Nad chrzcielnicą znajduje się rzeźba będąca syntezą dwóch symboli Ducha Świętego – ognistych języków i gołębicy.
Proboszczowie.
- Zygmunt Maliński (1986-2012)
- Piotr Żynda (2012-2021)
- Andrzej Nowak (2021- )

</doc>
<doc id="2984252" url="https://pl.wikipedia.org/wiki?curid=2984252" title="One More Lie (Standing in the Shadows)">
One More Lie (Standing in the Shadows)

"One More Lie (Standing in the Shadows)" jest pierwszym singlem brytyjskiego artysty R&amp;B Craiga Davida z jego piątego albumu studyjnego o nazwie "Signed Sealed Delivered". Składa się on z chóralnych sampli z utworu zespołu The Four Tops – "Standing in the Shadows of Love". Singiel został wydany w Wielkiej Brytanii w dniu 22 marca 2010 roku jako utwór do cyfrowego pobrania.
Teledysk.
Teledysk utworu "One More Lie (Standing in the Shadows)" zadebiutował 22 stycznia 2010 roku w serwisie YouTube. Trwa on 3:15 minut. Wideo do utworu zostało wyreżyserowane przez Rage dla Lut! Media i skupia się głównie na scenach nakręconych w nocnym klubie. Teledysk został również nominowany przez Urban Music Awards w kategorii Best Video at the 2010.
Listy utworów i formaty.
UK CD 1:
UK CD 2 (Promo):
Digital download: 
Digital download (iTunes, remiksy sprzedawane oddzielnie):
Digital download (Amazon, remiksy sprzedawane oddzielnie):
Pozycje na listach.
"One More Lie (Standing in the Shadows)" zadebiutował na UK Singles Chart na #76 miejscu w tygodniu rozpoczynającym się 28 marca 2010 i utrzymał się liście tylko jeden tydzień. Był to jeden z najniższych rezultatów w karierze Craiga, wyłączając singiel "Officially Yours" z 2008 roku, który wówczas uplasował się poza Top 100, zajmując #158 miejsce.

</doc>
<doc id="2984256" url="https://pl.wikipedia.org/wiki?curid=2984256" title="Juliusz Zuber">
Juliusz Zuber

Juliusz Zuber (ur. 1861 w Stanisławowie, zm. 1910 w Wiedniu) – polski malarz.
Studiował w Akademii Sztuk Pięknych w Wiedniu, naukę kontynuował w Monachium, gdzie po ukończeniu studiów przez pewien czas mieszkał, tworzył i wystawiał. Od 1884 jego prace uczestniczyły w wystawach organizowanych przez warszawskie Towarzystwo Zachęty Sztuk Pięknych, Towarzystwa Przyjaciół Sztuk Pięknych w Krakowie i Lwowie. W 1894 otrzymał brązowy medal na wystawie sztuki zorganizowanej podczas Powszechnej Wystawy Krajowej, która odbywała się we Lwowie. Mieszkając w Wiedniu każdego roku podróżował na Huculszczyznę, aby tam jako jeden z pierwszych twórców malować tamtejsze krajobrazy, wsie i chłopów. Ponadto tworzył sceny baśniowe i ilustrujące legendy, zajmował się karykaturą i ilustracjami, był współpracownikiem niemieckich redakcji prasowych. W 1900 opuścił Niemcy i zamieszkał początkowo w Warszawie, a następnie we Lwowie, gdzie w foyer Teatru Miejskiego stworzył panneau przedstawiającymi sceny z dramatów polskich.
Zmarł podczas pobytu w Wiedniu.

</doc>
<doc id="2984257" url="https://pl.wikipedia.org/wiki?curid=2984257" title="Jaworowy">
Jaworowy



</doc>
<doc id="2984259" url="https://pl.wikipedia.org/wiki?curid=2984259" title="Żegnaj Judaszu">
Żegnaj Judaszu

Żegnaj Judaszu – sztuka teatralna Ireneusza Iredyńskiego, tragedia, polski dramat współczesny w trzech aktach. Sztuka została napisana w 1965 roku, jej prapremiera odbyła się w 1971 roku w reżyserii Konrada Swinarskiego. Anna Polony grająca w spektaklu Swinarskiego Młodą Bladą, uważa ją za jedną z przełomowych ról w swojej karierze. Wydano ją w 1974 roku w tomie pt. "Sytuacje teatralne: wybrane utwory sceniczne". Zarówno tytułem, jak i treścią nawiązuje do historii biblijnego Judasza.
Opis fabuły.
W opuszczonej sali gimnastycznej spotykają się trzej przedstawiciele tajnej organizacji, komisarz policji i jego zastępca oraz dziewczyna. Judasz, obarczony złą sławą swego biblijnego imienia, staje pomiędzy dwiema grupami ludzi, niby zwalczających się, ale stosujących te same metody. Sztuka opowiada o sprawie współczesnego człowieka próbującego wymknąć się przeznaczeniu, stawia problem funkcjonowania w świecie przemocy takich wartości jak przyjaźń, lojalność i miłość.
Bohaterami sztuki są:
Ważniejsze realizacje teatralne.
Realizacje sztuki w Polsce:
Realizacje sztuki zagranicą:
Realizacje w szkołach teatralnych:
Realizacje w Teatrze Telewizji i Teatr Polskiego Radia:

</doc>
<doc id="2984260" url="https://pl.wikipedia.org/wiki?curid=2984260" title="Victor Hémery">
Victor Hémery

Victor Hémery (ur. 18 listopada 1876 w Sillé-le-Guillaume, zm. 9 września 1950 w Le Mans) – francuski kierowca wyścigowy.
Życiorys.
Z zawodu był marynarzem. Po raz pierwszy w wyścigu wziął udział w 1902 roku w samochodzie Darracq. W 1904 roku dołączył do fabrycznego zespołu Darracq, gdzie jeździł trzy lata. W tym okresie odniósł trzy poważne zwycięstwa: w 1904 roku wygrał Coppa Florio w kategorii voiturette, a rok później zwyciężył w Pucharze Vanderbilta oraz na Circuit des Ardennes. W tym samym roku samochodem Darracq 200 hp ustanowił rekord prędkości na lądzie, wynoszący 175,42 km/h. W latach 1907–1911 ścigał się samochodami Benz i okazyjnie Mercedesami. W 1908 roku zajął drugie miejsce w Grand Prix Francji oraz Grand Prix USA, wygrał także wyścig Petersburg-Moskwa. Rok później samochodem Blitzen Benz z silnikiem o pojemności 21 litrów ustanowił na torze Brooklands nowy rekord prędkości, wynoszący 202,65 km/h. W 1911 roku startował samochodem FIAT, którym wygrał Grand Prix Francji, a rok później Lorrainem-Dietrichem podczas startów na Brooklands ustanowił kilka rekordów szybkości na różnych dystansach.
W trakcie kariery wyścigowej wywoływał wiele kontrowersji, wielokrotnie łamiąc przepisy i znieważając fotoreporterów. Za naruszenia regulaminu i zachowanie wobec sędziów kilkakrotnie był dyskwalifikowany. Po zakończeniu I wojny światowej ścigał się samochodami Rolland-Pilain, ale bez sukcesów. Następnie wycofał się z aktywnego ścigania i prowadził warsztat samochodowy. Popełnił samobójstwo w 1950 roku.

</doc>
<doc id="2984261" url="https://pl.wikipedia.org/wiki?curid=2984261" title="Victor Hemery">
Victor Hemery



</doc>
<doc id="2984262" url="https://pl.wikipedia.org/wiki?curid=2984262" title="Zunil">
Zunil

Zunil – niewielka miejscowość w Gwatemali, w departamencie Quetzaltenango, położone około 35 km na północny zachód od stolicy departamentu miasta Quetzaltenango. Miejscowość leży w górach Sierra Madre de Chiapas, na wysokości 2261 m n.p.m. Jest gminą jednolitą etnicznie, w 90% zamieszkaną przez ludność tubylczą posługująca się językiem kicze. Według danych z 2002 roku miejscowość liczyła 8 756 mieszkańców.
Gmina Zunil.
Jest siedzibą władz gminy o tej samej nazwie, która jest jedną z 24 gmin w departamencie. Gmina w 2012 roku liczyła 12 790 mieszkańców.
Gmina jak na warunki Gwatemali jest średniej wielkości, a jej powierzchnia obejmuje 92 km². Ludność gminy utrzymuje się głównie z uprawy roli, hodowli zwierząt, rzemiosła artystycznego i usług. W rolnictwie dominuje uprawa pszenicy, kukurydzy, fasoli, kauczuku naturalnego, i warzyw.
Klimat gminy jest równikowy, według klasyfikacji Wladimira Köppena, należy do klimatów tropikalnych monsunowych ("Am"), z wyraźną porą deszczową występującą od maja do października. Opady są wysokie a średnia wieloletnia wynosi 2000 mm. Ze względu na wyniesienie nad poziom morza amplituda temperatur jest duża. Średnia temperatura dobowa zawiera się w przedziale 12,5 a 22,8°C, a średnioroczna temperatura wynosi 14,1 °C.

</doc>
<doc id="2984263" url="https://pl.wikipedia.org/wiki?curid=2984263" title="Bajkowe-Piotrowo">
Bajkowe-Piotrowo

Bajkowe-Piotrowo – osiedle mieszkaniowe w Tczewie, zwane również potocznie Bajkowym. Znajduje się w pobliżu osiedli: Prątnica i Suchostrzygi.
Historia i teraźniejszość.
Jest to jedno z najmłodszych osiedli mieszkaniowych w Tczewie. Zaczęło powstawać pod koniec lat 90. XX wieku na słabo zurbanizowanym obszarze, pomiędzy Aleją Solidarności (droga krajowa nr 91), ulicą Jagiellońską, aleją Kociewską oraz ulicą Szewczyka Dratewki i jest jedną z najszybciej rozwijających się części miasta. Wybudowano tam „miasteczko” składające się przeciętnie z dwu- do czteropiętrowych bloków mieszkaniowych, wkomponowanych w parkowy krajobraz z dwoma stawami i fontanną. Nazwy większości ulic nawiązują do tematyki bajek i bajkopisarzy, np. ulice "Kubusia Puchatka", "Jasia i Małgosi", "Szewczyka Dratewki", "Pinokia", "Czerwonego Kapturka" oraz "Christiana Andersena" i "Jana Brzechwy".
Wyjątek w krajobrazie stanowi ulica "Piotrowo", na której znajduje się budynek z zespołem folwarczno-parkowym z epoki istnienia wsi Piotrowo, który ze względu na zabytkowe atrybuty ma zostać odnowiony i wykorzystany dla dobra osiedla.
Komunikacja.
Dzięki przystankom rozlokowanym na ulicy Jagiellońskiej oraz alei Kociewskiej autobusy komunikacji miejskiej dowożą pasażerów do większości miejsc w mieście, m.in. do dworca PKP, Suchostrzyg, osiedla Garnuszewskiego, Starego Miasta, Czyżykowa oraz wsi Rokitki.

</doc>
<doc id="2984265" url="https://pl.wikipedia.org/wiki?curid=2984265" title="Vali Ionescu-Constantin">
Vali Ionescu-Constantin



</doc>
<doc id="2984266" url="https://pl.wikipedia.org/wiki?curid=2984266" title="Eugen Ionescu">
Eugen Ionescu



</doc>
<doc id="2984267" url="https://pl.wikipedia.org/wiki?curid=2984267" title="Ionescu">
Ionescu



</doc>
<doc id="2984269" url="https://pl.wikipedia.org/wiki?curid=2984269" title="Obwód Sokołów Podlaski Armii Krajowej">
Obwód Sokołów Podlaski Armii Krajowej

Obwód Sokołów Podlaski AK - jednostka terytorialna Armii Krajowej o kryptonimie "Sęp", "Proso". Wchodziła w skład Inspektoratu Siedlce AK, Podokręgu Wschodniego Armii Krajowej.
Obsada personalna Obwodu.
Komendanci Obwodu:
Zastępcy Komendanta Obwodu:
Oficer do specjalnych zadań przy Sztabie Obwodu:
Adiutanci Komendanta Obwodu:
Komendanci Kedywu:
Zastępcy Komendanta Kedywu:

</doc>
<doc id="2984271" url="https://pl.wikipedia.org/wiki?curid=2984271" title="Torpeda wz. 1924V">
Torpeda wz. 1924V

Torpeda wzór 1924V – francuska torpeda okrętów podwodnych kalibru 550 milimetrów, stanowiąca standardowe wyposażenie okrętów podwodnych polskiej Marynarki Wojennej w okresie przedwojennym. Opracowana w 1924 roku, weszła do użytku operacyjnego około roku 1926. Przenosząca głowicę bojową TNT o masie 312 kilogramów torpeda, miała we wcześniejszych wersjach zasięg 3000 metrów przy prędkości 45 węzłów i 7000 metrów przy prędkości 35 węzłów. Wersje późniejsze dysponowały zasięgiem odpowiednio 4000 i 8000 metrów, wyposażone zaś były w głowice o masie 415 kilogramów.
Torpedy dużego kalibru 550 mm były opracowywane we Francji od 1918 roku, z uwzględnieniem doświadczeń z I wojny światowej. Prace te miały pierwotnie charakter eksperymentalny, podobnie jak opracowana w 1919 roku rodzina torped M1919V i M1919D. Prowadzono w tym czasie eksperymenty z różnymi rodzajami zapalników, w tym zapalnikiem magnetycznym i hydrostatycznym, żaden jednak nie okazał się satysfakcjonujący. Opracowywana w toku dalszych prac torpeda z roku 1924, należała we francuskiej systematyce do rodziny torped szybkich, stąd jej oznaczenie symbolem „V” - "vitese", w odróżnieniu od torped dalekiego zasięgu oznaczonych symbolem „D”.

</doc>
<doc id="2984272" url="https://pl.wikipedia.org/wiki?curid=2984272" title="Najcięższy karabin maszynowy Hotchkiss wz. 30">
Najcięższy karabin maszynowy Hotchkiss wz. 30



</doc>
<doc id="2984273" url="https://pl.wikipedia.org/wiki?curid=2984273" title="Ford Bond">
Ford Bond

Ford Bond (ur. 23 października 1904, zm. 15 sierpnia 1962) – amerykański spiker radiowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2984274" url="https://pl.wikipedia.org/wiki?curid=2984274" title="Ward Bond">
Ward Bond

Wardell Edwin Bond (ur. 9 kwietnia 1903 w Benkelman, zm. 5 listopada 1960 w Dallas) – amerykański aktor filmowy i telewizyjny.
Wybrana filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2984275" url="https://pl.wikipedia.org/wiki?curid=2984275" title="Arkadij Karakatienko">
Arkadij Karakatienko

Arkadij Gierasimowicz Karakatienko, ros. Аркадий Герасимович Каракатенко (ur. 8 lutego 1900 r. w Targowicy, zm. 28 grudnia 1970 r. w Monachium) – radziecki dziennikarz, poeta i pisarz, działacz literacki, kolaboracyjny dziennikarz i publicysta podczas II wojny światowej, emigracyjny pisarz, literaturoznawca i publicysta.
Życiorys.
W wieku kilkunastu lat zaczął pisać wiersze. Używał pseudonimu „Igor Swobodzin”. W 1922 r. ukończył studia na wydziale fizyczno-matematycznym. Następnie został dziennikarzem w lokalnej prasie na sowieckiej Ukrainie. W 1925 r. uczestniczył w I wszechzwiązkowej konferencji pisarzy proletariackich. Jednocześnie w latach 20. był członkiem grupy literackiej „Pieriewał”. Na pocz. lat 30. napisał książkę pt. „Put´ pobieditielej”, której nakład został w całości skonfiskowany. W 1937 r. został aresztowany przez NKWD. Po ataku wojsk niemieckich na ZSRR 22 czerwca 1941 r., zmobilizowano go do Armii Czerwonej. Wkrótce dostał się do niewoli. Podjął kolaborację z Niemcami. Pod pseudonimami „Arkadij Gajew” i „Igor Swobodzin” pisał artykuły do różnych pism kolaboracyjnych. W 1943 r. został redaktorem naczelnym pskowskiego pisma „Za Rodinu”, a następnie ryskiego czasopisma literacko-artystycznego „Wolnyj pachar´”. W II poł. 1943 r. stał na czele grupy propagandowej przy Oddziale A Hauptkommando „Russland Mitte”. Jednocześnie był wykładowcą propagandy w niemieckiej szkole wywiadowczej w miasteczku Pieczki pod Pskowem. W wyniku ofensywy Armii Czerwonej ewakuował się w głąb Niemiec. Po zakończeniu wojny przebywał w obozach dla uchodźców cywilnych. Wydał tam 2 numery pisma „Swoboda”. Następnie zamieszkał w Monachium. Pracował w Instytucie Badań nad Historią i Kulturą ZSRR. Pisał też artykuły do prasy emigracyjnej, w tym na tematy literackie. W II poł. lat 50. był autorem 2 broszur pt. „Cenzura sowietskoj pieczati” i „Dwadciat´ pjat´ rokiw żyttia ukrajińskoho hromadianina w SSSR” (po ukraińsku). W latach 60. napisał po angielsku 2 kolejne broszury pt. „Youth in ferment” i „The great decade in Soviet agriculture”.

</doc>
<doc id="2984276" url="https://pl.wikipedia.org/wiki?curid=2984276" title="Pawieł Sokołow">
Pawieł Sokołow

Pawieł Pawłowicz Sokołow, (ur. w 1921 r. w Botewgradzie, zm. ?) – rosyjski emigrant, wojskowy Rosyjskiego Korpusu Ochronnego, 3 Policyjnego Batalionu Ochronnego, a następnie spadochroniarz-dywersant podczas II wojny światowej.
Życiorys.
Jego rodzina wraz z wojskami Białych została ewakuowana z Krymu do Gallipoli w połowie listopada 1920 r., po czym zamieszkała w Bułgarii. Pawieł P. Sokołow ukończył gimnazjum rosyjskie w Botewgradzie. Następnie zaczął studia na uniwersytecie w Sofii. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Służył w 5 Kompanii 3 Pułku. W lipcu 1942 r. przeniesiono go do 3 Policyjnego Batalionu Ochronnego, gdzie latem 1943 r. został zwerbowany przez Abwehrę do działalności wywiadowczo-dywersyjnej na tyłach Armii Czerwonej. Przyjął kryptonim „Jastriebow”. Skierowano go do obozu w Oswitz pod Wrocławiem, a następnie do szkoły wywiadowczej w miasteczku Pieczki pod Pskowem. Od lutego 1944 r. oczekiwał otrzymania zadania, mieszkając w miasteczku Assari. W wyniku ofensywy Armii Czerwonej przeniósł się latem 1944 r. do Rygi. W nocy z 14 na 15 września tego roku wraz z 2 innymi Rosjanami został zrzucony w rejonie stacji kolejowej Wożega w obwodzie wołogdskim. Wkrótce po wylądowaniu został schwytany przez grupę operacyjną SMIERSZa. Dalsze jego losy nie są znane.

</doc>
<doc id="2984277" url="https://pl.wikipedia.org/wiki?curid=2984277" title="Hobart Bosworth">
Hobart Bosworth

Hobart Bosworth (ur. 11 sierpnia 1867, zm. 30 grudnia 1943) – amerykański reżyser, scenarzysta, producent filmowy i aktor.
Filmografia.
producent
scenarzysta
reżyser
aktor
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2984278" url="https://pl.wikipedia.org/wiki?curid=2984278" title="Grigor Saaruni">
Grigor Saaruni

Grigor Saaruni, ros. Григор Сааруни (ur. w 1913 r. w Persji, zm. w 1993 r. w USA) – radziecki filolog, kolaboracyjny dziennikarz podczas II wojny światowej, emigracyjny pisarz i działacz narodowy.
Po wybuchu I wojny światowej jego rodzice powrócili do rosyjskiej Armenii. W listopadzie 1920 r., po zajęciu Demokratycznej Republiki Armenii przez wojska bolszewickie, ojciec został aresztowany, zaś po wypuszczeniu na wolność w 1923 r. miał ograniczone prawa obywatelskie. Dlatego młody G. Saarunin był uczony w domu. Po upadku powstania antybolszewickiego w północnej części Armenii, którego jednym z przywódców był jego ojciec, przybył do Erywania, gdzie pod zmienionym nazwiskiem znalazł pracę w miejscowym uniwersytecie. W czerwcu 1935 r., wykorzystując znajomości dziadka, będącego profesorem uniwersyteckim, otrzymał dyplom dojrzałości, po czym we wrześniu tego roku rozpoczął studia filologiczne. W marcu 1937 r. rozpoczął z kolei studia doktoranckie. Jednakże po aresztowaniu jego dziadka w październiku tego roku, został wykluczony ze studiów doktoranckich, zaś od marca 1938 r. był zwykłym wykładowcą uniwersyteckim. Po ataku wojsk niemieckich na ZSRR 22 czerwca 1941 r., zmobilizowano go we wrześniu tego roku do Armii Czerwonej. Początkowo służył bez broni w oddziałach tyłowych, po czym skierowano go na przyspieszony kurs oficerski, który ukończył w stopniu podporucznika w grudniu. W styczniu 1942 r. został wysłany na front w składzie oddziału artylerii. Na pocz. maja tego roku dostał się do niewoli niemieckiej. Na pocz. 1943 r. podjął kolaborację z okupantami. Od kwietnia tego roku pracował w redakcji pisma „Chajastan”. W 1944 r. objął funkcję redaktora naczelnego pisma „Armianskaja nacyja”. W styczniu 1945 r. powrócił do redakcji poprzedniego pisma. Wkrótce został ewakuowany do zachodniej części Niemiec, zajętej przez Amerykanów. Po zakończeniu wojny przebywał w obozach dla uchodźców cywilnych. Uniknął deportacji do ZSRR, podając się za obywatela Iranu. Zamieszkał w Monachium. Od pocz. lat 50. współpracował z Instytutem Badań nad Historią i Kulturą ZSRR. Był autorem broszury pt. „Bor´ba armiansoj cerkwi protiw bolszewizma”. Występował z odczytami i wykładami na konferencjach naukowych i innych spotkaniach. Współtworzył Stowarzyszenie Bojowników Ormiańskich o Wolność, zostając jego przewodniczącym. Następnie był redaktorem naczelnym czasopisma literackiego „Zartonk”. Pod koniec życia wyemigrował do USA.

</doc>
<doc id="2984285" url="https://pl.wikipedia.org/wiki?curid=2984285" title="Zbigniew Witkowski">
Zbigniew Witkowski



</doc>
<doc id="2984286" url="https://pl.wikipedia.org/wiki?curid=2984286" title="Mistrzostwa Świata w Tenisie Stołowym 1953">
Mistrzostwa Świata w Tenisie Stołowym 1953

20. Mistrzostwa świata w tenisie stołowym odbyły się w dniach 20–29 marca 1953 roku w Bukareszcie.

</doc>
<doc id="2984288" url="https://pl.wikipedia.org/wiki?curid=2984288" title="Lajos Veress Dálnoki">
Lajos Veress Dálnoki

Lajos Veress Dálnoki (ur. w 1889 r., zm. w 1976 r. w Londynie) – węgierski wojskowy (generał), powojenny działacz antykomunistyczny, emigracyjny działacz narodowy i pisarz.
Życiorys.
W 1910 ukończył Akademię Wojskową Cesarzowej Ludwiki w Budapeszcie. W okresie międzywojennym służył w armii węgierskiej. W 1933 objął funkcję szefa sztabu inspektoratu kawalerii. W tym samym roku został szefem sztabu 1 Dywizji Kawalerii. Od 1938 był krótko attaché wojskowym w Austrii. Następnie dowodził 6 Brygadą Mieszaną, zaś od 1939 15 Brygadą Piechoty. W 1940 w stopniu generała majora objął dowództwo 2 Brygady Kawalerii. Na jej czele uczestniczył w kwietniu 1941 w ataku na Jugosławię. Mianowano go generałem pułkownikiem. Pod koniec 1941 został dowódcą 2 Dywizji Zmotoryzowanej, zaś w 1942 1 Zmotoryzowanej Dywizji Polowej na froncie wschodnim. W tym samym roku mianowano go dowódcą I Korpusu Armijnego, a wkrótce IX Korpusu Armijnego. Wiosną 1944 objął dowództwo 2 Armii, okupującej Północną Transylwanię.
Regent Węgier adm. Miklós Horthy uczynił go swoim zastępcą (homo regius). Po nieudanej próbie władz węgierskich wyjścia z wojny został jednak aresztowany przez Niemców, po czym po procesie skazano go w październiku tego roku na karę 15 lat więzienia. Osadzono go w więzieniu w Sopronie. Na początku 1945 zdołał zbiec.
Po zakończeniu wojny utworzył antykomunistyczną organizację Węgierska Wspólnota, wykrytą pod koniec 1946 przez węgierskie komunistyczne służby specjalne. Spiskowcy zamierzali wywołać powstanie antykomunistyczne, licząc na pomoc państw zachodnich. Po procesie skazano go w kwietniu 1947 na karę śmierci, zamienioną potem na dożywocie.
Podczas powstania budapeszteńskiego w 1956 został uwolniony z więzienia, po czym przedostał się na Zachód. Zamieszkał w Londynie. W 1958 stanął na czele Światowej Federacji Węgierskich Bojowników o Wolność. W 1972 w Monachium zostały opublikowane w 3 tomach jego wspomnienia z okresu II wojny światowej pt. „Magyarország honvédelme a 2. világháború előtt és alatt”.

</doc>
<doc id="2984289" url="https://pl.wikipedia.org/wiki?curid=2984289" title="Heineken Open 2006">
Heineken Open 2006

Heineken Open 2006 – tenisowy turniej ATP rangi ATP International Series z cyklu Heineken Open rozgrywany w dniach 09–14 stycznia 2006 roku w Auckland na kortach twardych o puli nagród 430 000 dolarów amerykańskich.

</doc>
<doc id="2984290" url="https://pl.wikipedia.org/wiki?curid=2984290" title="Tour de France 1929">
Tour de France 1929

23. Tour de France rozpoczął się 30 czerwca, a zakończył 28 lipca 1929 roku w Paryżu. Zwyciężył Belg Maurice De Waele. 
W Tour de France 1929 relację z tego wyścigu po raz pierwszy transmitowało radio.

</doc>
<doc id="2984292" url="https://pl.wikipedia.org/wiki?curid=2984292" title="Maurice Dewaele">
Maurice Dewaele



</doc>
<doc id="2984294" url="https://pl.wikipedia.org/wiki?curid=2984294" title="Powstanie na Jamale (1943)">
Powstanie na Jamale (1943)

Powstanie na Jamale (ros. Восстание на Ямале) – antykomunistyczne wystąpienie zbrojne na Dalekiej Północy ZSRR w 1943 r.
Wiosną 1943 r. autochtoniczna ludność Jamału, czyli Nieńcy, przestali otrzymywać dostawy chleba. Na znak protestu rozpoczęło się masowe uprowadzanie reniferów z miejscowych kołchozów do tundry. Grupę inicjatywną tworzyło 3 Nieńców z kołchozu im. Woroszyłowa. W rezultacie ok. 100 km od faktorii Jara u podnóża góry Niedź-Ju zostało utworzone obozowisko zbiegłych Nieńców, wokół którego rozbiły się szałasy rodzin. Wszyscy Nieńcy byli uzbrojeni. Urządzono ogólne zebranie (tzw. soborkę), na którym zostali wybrani wodzowie: Siergiej Nogo i Wasilij Laptander. Przyjęto nazwę „Mandala” (w tłumaczeniu z języka nienieckiego „Powstanie”). Sformowano oddziały powstańcze, mające rozwiązywać kołchozy i zabierać stada reniferów. W kilku przypadkach doszło do aresztowania pracowników kołchozowych nastrojonych prosowiecko. Na początku czerwca 1943 r. władze sowieckie na Dalekiej Północy podjęły działania zmierzające do rozwiązania problemu. Z Archangielska i z Workuty wyruszyły do tundry dwa oddziały operacyjne NKWD, mające za zadanie zbrojnie zlikwidować powstanie Nieńców. Archangielski oddział NKWD pod dowództwem por. Ziemziulina jako pierwszy okrążył obozowisko Nieńców. Jednakże przy próbie aresztowania buntowników doszło do kilkugodzinnej strzelaniny, w wyniku której zginął 1 czekista, zaś 4 zostało rannych oraz zginęło 6 Nieńców przy 2 rannych. Dopiero po wzięciu kobiet jako zakładników buntownicy poddali się, oddając broń. Większość z nich została aresztowana. Jesienią 1943 r. ruch powstańczy wśród Nieńców ożył, ale było to związane z prowokacją zorganizowaną przez kierownika jamalskiego rejonowego oddziału NKGB A. M. Miedwiediewa. Postanowił on sprowokować Nieńców, przysyłając do nich na początku września tego roku przewodniczącego kołchozu „Krasnyj Oktiabr´” Jezyngi, któremu polecił nawiązać kontakt z przeciwnikami władzy sowieckiej. Wezwania do wybuchu powstania zbrojnego pozostały jednak tym razem bez odzewu. Nieńcy utworzyli jedynie obozowisko we wsi Tambiej. Na początku listopada 1943 r. zostało ono ostrzelane przez miejscowy oddział NKGB. Jego dowódca wysłał do miasta Salechard telegram z informacją, że w kołchozach im. Kalinina, Stalina, Kirowa i 1 Maja została powołana władza powstańcza, zaś w obozowisku w Tambiej zebrało się ok. uzbrojonych 200 osób, więc oczekuje na wsparcie. Wkrótce drogą lotniczą z Omska przybyła grupa operacyjna pod dowództwem zastępcy kierownika Zarządu NKGB na obwód omski ppłk. F. I. Garanina. W rejonie wsi Tambiej przechwyciła dwa stada reniferów, po czym ppłk F. I. Garanin nakazał Nieńcom zebrać się w pobliskiej wsi Satoku Japtika. Przybyło tam ponad 150 osób, spośród których ok. 50 zostało aresztowanych. Jednakże część Nieńców zaczęła uciekać, co doprowadziło do bezwładnej strzelaniny, w wyniku której zginęło 7 buntowników, zaś kilkunastu raniono. Postrzelonych zostało też 2 czekistów. Większość aresztowanych Nieńców nie przeżyło śledztwa. Jedynie dwóch skazano na karę 3 lat łagrów. Kilku oswobodzono. Rezultatem spacyfikowania powstania „Mandala” było ponadto wykrycie rzekomego „rezydenta wywiadu niemieckiego”, którym okazał się szef oddziału hydrograficznego Zarządu Północnej Drogi Morskiej o nazwisku Pliusnin. W nagrodę kierownik UNKGB do Spraw Obwodu Omskiego płk D. R. Byczkow został odznaczony Orderem Czerwonego Sztandaru i mianowany generałem – majorem, jego zastępca ppłk F. I. Garanin nagrodzony Orderem „Znak Honoru”, zaś po wojnie objął funkcję przedstawiciela MGB w Polsce. Z kolei A. M. Miedwiediew otrzymał Order Czerwonej Gwiazdy.

</doc>
<doc id="2984295" url="https://pl.wikipedia.org/wiki?curid=2984295" title="Mistrzostwa Świata w Tenisie Stołowym 1954">
Mistrzostwa Świata w Tenisie Stołowym 1954

21. Mistrzostwa świata w tenisie stołowym odbyły się w dniach 5–14 kwietnia 1954 roku w Londynie.

</doc>
<doc id="2984296" url="https://pl.wikipedia.org/wiki?curid=2984296" title="Oddział pułkownika Jenborisowa">
Oddział pułkownika Jenborisowa

Oddział pułkownika Jenborisowa (ros. Отряд полковника Енборисова) - ochotniczy oddział wojskowy Białych podczas wojny domowej w Rosji
Na pocz. 1918 r. z Omska do Nowo-Nikołajewska przybył podesauł Orenburskiego Wojska Kozackiego Gawriił W. Jenborisow. Przyłączyli się do niego, przebywający w tym czasie w mieście, tzw. Kriestonoscy. W rezultacie został sformowany antybolszewicki oddział zbrojny w sile ponad 100 ludzi. Był on jednym z zaledwie kilku oddziałów partyzanckich Kozaków orenburskich w tym okresie. Wkrótce skierował się na Zabajkale. Po drodze dołączali się do niego pojedynczy ochotnicy, jak też różne grupy partyzanckie walczące z bolszewikami. Po dotarciu do Czyty na pocz. kwietnia 1919 r., płk G. W. Jeborisow nazwał go oficjalnie Ochotniczym Oddziałem Jegierskim przy Sztabie III Samodzielnego Korpusu Strzeleckiego. Oddział podzielono na dwie kompanie strzeleckie, oddział karabinów maszynowych i samodzielną sotnię konwojową. Jednakże płk G. W. Jenborisow skonfliktował się z dowódcą III Korpusu Armijnego gen. Wiktorinem M. Mołczanowem, w rezultacie czego pod koniec kwietnia oddział został rozwiązany.
Linki zewnętrzne.
Historia oddziału płk. Jenborisowa (jęz. rosyjski)

</doc>
<doc id="2984297" url="https://pl.wikipedia.org/wiki?curid=2984297" title="John Bowers">
John Bowers

John Bowers (ur. 25 grudnia 1885, zm. 17 listopada 1936) – amerykański aktor filmowy.
Życiorys.
Aktorstwem zainteresował się już w szkole. Na początku grał w teatrze, a od 1914 w filmach niemych. Bardzo szybko zdobył sławę i uznanie. Pracował m.in. z Mary Pickford i Marguerite De La Motte, którą poślubił w 1923 roku. W kinie dźwiękowym nie odnosił już takich sukcesów jak w niemym, zakończył karierę w roku 1932. W 1934 powrócił do rodzinnej Indiany, aby zaopiekować się umierającą matką. Po jej śmierci popadł w depresję. Próbował potem raz jeszcze szczęścia w Hollywood, ale bez powodzenia. W 1936 roku wypłynął swoją łodzią na morze i utopił się. Jego tragiczne życie zainspirowało kilku reżyserów do nakręcenia filmów, jednym z najsławniejszych były "Narodziny gwiazdy".
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2984298" url="https://pl.wikipedia.org/wiki?curid=2984298" title="Mistrzostwa Świata w Tenisie Stołowym 1955">
Mistrzostwa Świata w Tenisie Stołowym 1955

22. Mistrzostwa świata w tenisie stołowym odbyły się w dniach 16–24 kwietnia 1955 roku w Utrechcie.

</doc>
<doc id="2984299" url="https://pl.wikipedia.org/wiki?curid=2984299" title="Targum Jonatana">
Targum Jonatana

Targum Jonatana ("Targum Jonatana ben Uzziela") – targum aramejski zawierający interpretację ksiąg historycznych i pism prorockich Biblii hebrajskiej, pochodzący z I/II wieku n.e. Najstarsze istniejące spisane wersje pochodzą z około 500 roku n.e. Jest to bardziej parafraza tekstów biblijnych niż tłumaczenie. Reprezentuje on szkołę babilońską (wschodnią).
Tłumacz.
Zgodnie z tradycją żydowską został on napisany przez Jonatana ben Uzziela, który sformułował go ustnie, zgodnie z instrukcjami Aggeusza, Zachariasza, Malachiasza. To twierdzenie oznacza prawdopodobnie, że targum ten wiernie oddaje tradycyjną interpretację, przekazywaną z pokolenia na pokolenie od dawnych czasów. Według Talmudu babilońskiego (Sukkah 28a, Bava Batra 134a), Jonatan ben Uzziel był uczniem Hillela Starszego, co określa czas powstania targumu na I wiek n.e.
Talmud babiloński cytowane fragmenty tego targumu przypisuje rabbiemu Josefowi bar Hijja (zm. 333), przełożonemu szkoły w Pumbedicie. Rabbi Josef był uważany za wielki autorytet w tradycji targumów, a jego orzeczenia w sprawie tłumaczenia wielu pojedynczych fragmentów były respektowane, co może oznaczać, że był on redaktorem tego targumu.
Opis.
Targum Jonatana, podobnie jak Targum Onkelosa, ostateczną formę pisemną przyjął w V wieku n.e. Językowo oba targumy są do siebie podobne, gdyż używają podobnych konstrukcji gramatycznych, jednak różnią się używanymi słowami oraz przyjętą w Targumie Jonatana formą parafrazy.
W księgach historycznych Targum Jonatana jest często wyjaśnieniem tekstu, podczas gdy w księgach proroczych jest w rzeczywistości interpretacją ściśle związaną z kultem. Zawarte w nim opinie religijne i przeplatające się koncepcje teologiczne mają charakter pouczający. Ponadto tekst targumu nie jest wolny od późniejszych dodatków, z tej przyczyny w kilku jego miejscach występują podwójne objaśnienia.
Wydania.
Po raz pierwszy został on wydrukowany w części (prorocy wcześniejsi) z komentarzem Gimhiego i Lewiego w Leiria (Portugalia, 1494). Cały targum został wydrukowany w rabinackiej Biblii Bomberga i Buxdorfa oraz w Poliglocie anwerpskiej, paryskiej i londyńskiej. Został wydany również przez de Lagarde'a, jako „Prophetae chaldice e fide codicis Reuchliniani” (Lipsk, 1872). Wydano również dodatkowe uzupełnienia na podstawie manuskryptu erfurckiego („Symmicta”, I, 139).

</doc>
<doc id="2984302" url="https://pl.wikipedia.org/wiki?curid=2984302" title="Nomeusz">
Nomeusz



</doc>
<doc id="2984304" url="https://pl.wikipedia.org/wiki?curid=2984304" title="Tony Gallopin">
Tony Gallopin

Tony Gallopin (ur. 24 maja 1988 w Dourdan) – francuski kolarz szosowy. Olimpijczyk (2012).

</doc>
<doc id="2984305" url="https://pl.wikipedia.org/wiki?curid=2984305" title="Kozacki Stan">
Kozacki Stan

Kozacki Stan (ros. Казачий стан, niem. Kosakenlager), zwany też Kozackim Obozem – formacja wojskowa Wehrmachtu złożona z Kozaków podczas II wojny światowej.
Formowanie.
W październiku 1942 r. w okupowanym przez Niemców Nowoczerkasku odbył się zjazd kozacki, na którym wybrano Sztab Wojska Dońskiego. Rozpoczął on formowanie kozackich oddziałów wojskowych w składzie Wehrmachtu. Wszyscy Kozacy zdolni do noszenia broni mieli zgłaszać się do punktów werbunkowych, gdzie byli spisywani i kierowani do tworzonych oddziałów. W ich skład weszli głównie byli jeńcy wojenni pochodzenia kozackiego z Armii Czerwonej, a także miejscowi ochotnicy.
Kadrę oficerską w dużej części stanowili oficerowie kozaccy z emigracji, mający prawo używać stopni wojskowych z okresu carskiego lub wojny domowej z bolszewikami. Konie, ubranie oraz wyposażenie i broń białą mieli zorganizować sami, uzbrojenie dostarczali Niemcy. Do oddziałów kozackich zostali skierowani niemieccy oficerowie. Na czele Sztabu Wojska Dońskiego stanął ataman Kozaków dońskich płk. Siergiej W. Pawłow, który przed okupacją pracował jako inżynier w jednym z zakładów przemysłowych Nowoczerkaska. Tworzenie kozackich oddziałów wojskowych w służbie niemieckiej zostało wsparte przez legendarnego atamana gen. Piotra N. Krasnowa.
Od listopada mniejsze oddziały (kompanie, bataliony, szwadrony) zaczęły być łączone w pułki kozackie. W Nowoczerkasku sformowano 1 Doński Pułk Kozacki esauła A. W. Szumkowa i batalion pieszy (płastuński). Nad Donem w stanicy Siniegorskaja utworzono też 1 Siniegorski Atamański Pułk Kozacki starsziny wojskowego Żurawliowa. Nad Terekiem w rejonie Mozdoku został sformowany 1 Wołżański Terski Pułk Kozacki. W stanicy Nowo-Titorowskaja powstał kolejny batalion płastuński starsziny wojskowego M. I. Małowika.
Wycofanie z ziem kozackich.
Kiedy w wyniku ofensywy Armii Czerwonej pokonane wojska niemieckie rozpoczęły odwrót z ziem kozackich na początku stycznia 1943 r., część Kozaków wraz z rodzinami przyłączyła się do nich. Jeszcze 2 stycznia tego roku gen. Paul Ludwig Ewald von Kleist wydał rozkaz o utworzeniu Sztabu Kaukaskiego dla Ewakuacji Uchodźców, na czele którego stanął komendant garnizonu Piatigorska. Niemcy mieli okazać Kozakom wszelką możliwą pomoc. Do uchodźców z północnego Kaukazu dołączyli wkrótce Kozacy kubańscy na czele z atamanem starsziną wojskowym I. I. Sałomachą, a także Kałmucy. W rezultacie w obozie w Piatigorsku zebrało się ok. 120 tys. osób. Pod ostrzałem sowieckiej artylerii i ataków lotniczych udało się mieszkańców Kaukazu przetransportować drogą morską na Krym. Natomiast Kozacy kubańscy zgrupowali się w obozie zbiorczym w Taganrogu. 20 lutego powstał tam 1 Kubański Pułk Kozacki, którego dowództwo objął starszina wojskowy I. I. Sałomacha.
Z kolei Kozacy dońscy wzięli udział w walkach z nacierającą Armią Czerwoną o Rostów nad Donem i Nowoczerkask. Po odrzuceniu pierwszych ataków sowieckich podczas ciężkich walk 14-21 lutego w rejonie Matwiejewa Kurgana został rozbity 1 Doński Pułk Kozacki. Niemcy i Kozacy zostali zmuszeni do opuszczenia obu miast i odwrotu na zachód. Przeprawiwszy się przez skute lodem Morze Azowskie uchodźcy kozaccy znad Donu przybyli do obozów w Taganrogu i Mariupolu. Organizacją ewakuacji zajmował się utworzony jeszcze pod koniec 1941 r. przy Ministerstwie do spraw Okupowanych Terytoriów Wschodnich Alfreda Rosenberga Zarząd do spraw Kozactwa Donu, Kubania i Tereka na czele z dr. N. Himpelem.
Z polecenia Zarządu płk S. W. Pawłow, otrzymawszy funkcję atamana marszowego, sformował w Kirowohradzie tzw. Kozacki Stan, stanowiący rodzaj taboru wojskowego. Doprowadziło to do protestu 2 atamanów dońskich: płk. I. I. Biełogo i płk. Płatona M. Duchopielnikowa, którzy utworzyli odrębny sztab kozacki. Ponadto powstał również niezależnie od Kozackiego Stanu Sztab Formowania Kozackich Wojsk Kubania, Tereka i Donu na czele z emigrantem płk. G. P. Tarasenką. W grudniu 1942 r. w Mikołajowie odbył się zjazd oficerów kozackich, na którym postanowiono rozformować oba sztaby, a wszystkich uchodźców kozackich podporządkować atamanowi marszowemu płk. S. W. Pawłowowi.
Na przełomie 1942/1943 r. Kozacy skoncentrowali się w rejonie Płoskirowa. Ogółem zgromadziło się ok. 18 tys. osób, w tym kobiety i dzieci. 10 stycznia 1943 r. ruszyli oni w kierunku Lwowa. Po drodze dołączały kolejne grupy uciekających Kozaków. 10 listopada władze III Rzeszy ogłosiły deklarację skierowaną do ludności kozackiej, w której gwarantowały zachowanie praw i zwyczajów kozackich oraz utworzenie państwowości kozackiej na terenach ZSRR zajmowanych przez wojska niemieckie. Inicjatywa została wsparta przez legendarnego atamana Kozaków dońskich gen. Piotra N. Krasnowa.
Kolejnym miejscem rozmieszczenia Kozackiego Stanu były okolice wsi Balino w rejonie Kamieńca Podolskiego. Ofensywa Armii Czerwonej szybko jednak zmusiła Kozaków do przejścia w rejon Przemyśla, a następnie Sandomierza, skąd zawrócili na zachodnią Białoruś. W międzyczasie po utworzeniu 30 marca 1944 r. w Berlinie Głównego Zarządu Wojsk Kozackich na czele z atamanem gen. P.N. Krasnowem płk S.W. Pawłow został jednym z jego zastępców. W czerwcu tego roku Kozacki Stan rozmieszczono na obszarze Baranowicze-Słonim-Jelnia-Stołpce-Nowogródek. Działał tam silny ruch partyzancki, dlatego Kozacy od początku byli zmuszeni prowadzić walki obronne.
Reorganizacja.
Kozacki Stan przeszedł reorganizację, w wyniku której zostało utworzonych jedenaście pułków pieszych, liczących po 1,2 tys. żołnierzy w każdym. Były to: 1 Doński Pułk Kozacki płk. W. A. Łobysewicza, 2 Doński Pułk Kozacki starsziny wojskowego Rusakowa, 3 Doński Pułk Kozacki starsziny wojskowego Żurawliowa, 4 Mieszany Pułk Kozacki starsziny wojskowego Owsiannikowa, 5 Kubański Pułk Kozacki starsziny wojskowego Bondarenki, 6 Kubański Pułk Kozacki płk. Nowikowa, 7 Terski Pułk Kozacki mjr. G.P. Nazykowa, 8 Doński Pułk Kozacki płk. Małowika, 9 Kubański Pułk Kozacki płk. Skomorochowa, 10 Tersko-Stawropolski Pułk Kozacki płk. Masłowa i 11 Mieszany Pułk Kozacki płk. Markiewicza. Każdy pułk składał się z trzech batalionów piastuńskich, baterii moździerzy i baterii artylerii ppanc. 1 i 2 Pułki utworzyły 1 Brygadę płk. Siłkina, 3, 4, 5, 6 i 7 Pułki – 2 Brygadę płk. Wiertepowa, zaś 8, 9, 10 i 11 Pułki – 3 Brygadę płk. Medynskiego (skład poszczególnych brygad stale się zmieniał).
Niemcy przekazali im głównie zdobyczne uzbrojenie pochodzenia sowieckiego ze swoich magazynów wojskowych, a także 20 tys. sortów mundurowych. Przy Kozackim Stanie działała kozacka eparchia duchowna na czele z protojerejem ojcem Wasilijem Grigoriewem. 17 czerwca w zasadzce niemieckiej zginął przypadkowo ataman marszowy płk S. W. Pawłow. Jego następcą został 25 czerwca sotnik Timofiej I. Domanow, mianowany pułkownikiem.
Polska.
Nad Niemnem w rejonie Lubcza doszło do walk oddziałów kozackich z czołowymi wojskami Armii Czerwonej. 5 Kubański Pułk Kozacki dostał się w okrążenie, ale przebiły się do niego niemieckie oddziały Waffen-SS. Ponadto zintensyfikowały się ataki partyzantów sowieckich na cywilów. Wkrótce oddziały partyzanckie zablokowały Kozacki Stan, ale Kozacy przebili się w okolice Grodna. Za walki na dzisiejszej Białorusi płk T.I. Domanow i mjr G.P. Nazykow zostali odznaczeni Żelaznymi Krzyżami 1 klasy.
W lipcu Kozacki Stan przeniesiono na krótko do Prus Wschodnich w rejon Białegostoku. Tam został sformowany 1 Kozaki Pułk Konny. Natomiast piesze pułki zostały zgrupowane w brygadach. Z powodu pogarszającej się sytuacji na froncie 6 lipca została podjęta decyzja o przetransportowaniu Kozaków do północnych Włoch do walki z miejscowymi partyzantami. Część oddziałów kozackich pozostała na ziemiach polskich, biorąc udział w sierpniu-wrześniu w pacyfikacji powstania warszawskiego (sotnia konwojowo-ochronna, batalion 570 Pułku Ochronnego i 5 Kubański Pułk Kozacki płk. Bondarenki). Większość Kozackiego Stanu pociągami przejechała poprzez Katowice-Morawską Ostrawę-Brno-Bratysławę-Wiedeń-Villach do Cremony. Do północnych Włoch na początku września przybyło ogółem ponad 22 tys. Kozaków z ich rodzinami, tabunami koni i bydłem.
Włochy.
Kozacki Stan został operacyjnie podporządkowany Wyższemu Dowódcy SS i policji w Strefie Operacyjnej Regionu Wybrzeża Adriatyku SS-Obergruppenführera Odilowi Globocnikowi. Pod względem administracyjnym podlegał Głównemu Zarządowi Wojsk Kozackich w Berlinie pod kierownictwem atamana gen. P.N. Krasnowa. Kozacki Stan został zreorganizowany, stając się oficjalnie Grupą (Korpusem) Atamana Marszowego w sile dwóch dywizji. 1 Kozacka Dywizja Piesza (Kozacy od 19 do 40 lat) składała się z 1 i 2 Dońskich, 3 Kubańskiego oraz 4 Terskiego Pułku Kozackiego, tworzące 1 Dońską i 2 Mieszaną Brygady Płastuńskie. Ponadto w skład dywizji wchodziła kompania sztabowa, kompania transportowa, szwadron konny, szwadron żandarmerii, kompania łączności i oddział pancerny (2 lekkie samochody pancerne „Donskoj Kazak” i „Ataman Jermak”, zdobyte na partyzantach). 2 Kozacka Dywizja Piesza (Kozacy od 40 do 52 lat) składała się z 5 Mieszanego i 6 Dońskiego Pułku Kozackiego, tworzących 3 Mieszaną Brygadę Płastuńską oraz 3 Zapasowego Pułku Kozackiego, trzech batalionów samoobrony stanicznej (Dońskiego, Kubańskiego i Mieszany) i Oddziału Specjalnego płk. Grekowa, tworzące 4 Mieszaną Brygadę Płastuńską. Ponadto w skład Grupy Atamana Marszowego wchodziły: 1 Kozacki Pułk Konny (sześć szwadronów), Atamański Konwojowy Pułk Konny (pięć szwadronów), 1 Kozacka Szkoła Junkrów, Samodzielne Dywizjony: Oficerski, Żandarmerii i Pieszy Komendancki, a także Specjalna Kozacka Szkoła Spadochroniarsko-Snajperska (Grupa Specjalna „Ataman”), zamaskowana jako szkoła samochodowa.
Uzbrojenie składało się z ok. 900 ręcznych i ciężkich karabinów maszynowych różnego pochodzenia, 95 średnich i ciężkich moździerzy głównie pochodzenia sowieckiego i niemieckiego, ponad 30 działek ppanc. 45 mm pochodzenia sowieckiego i 4 lekkich dział polowych 76,2 mm pochodzenia sowieckiego. Kozacy posiadali też panzerfausty i granatniki pochodzenia brytyjskiego. Kozacy stworzyli w północnych Włoszech własny organizm administracyjny ze „stolicą” w miasteczku Tolmezzo, w którym funkcjonowały przedszkola i szkoły, korpus kadetów, szkoła junkrów, ośrodki zdrowia, warsztaty rzemieślnicze, sklepy, instytucje kulturalne (Muzeum Kozackie, Teatr Wojskowy), wydawnictwa (pismo „Kazaczja ziemla”), bank itd. Powołano kozacki krąg oficerski. Działały ośrodki religijne. Starano się utrzymywać dobre stosunki z miejscową ludnością włoską. Z powodu silnego zagrożenia partyzanckiego, a także zrzucania przez Sowietów spadochroniarzy – wywiadowców i dywersantów, w każdej stanicy sformowano oddziały samoobrony spośród mężczyzn mogących nosić broń. Nieliczni Kozacy zbiegli do włoskich partyzantów. Na jesieni 1944 r. utworzono z nich Batalion „Stalin” w składzie Brygady Partyzanckiej „Guido Picelli”.
Działalność konsolidacyjną zmierzającą do podporządkowania się Siłom Zbrojnym Komitetu Wyzwolenia Narodów Rosji prowadzili wśród wojskowych Kozackiego Stanu wysłannicy gen. Andrieja A. Własowa. Wspierali go w tym atamani Kozaków dońskich i kubańskich gen. Wiaczesław G. Naumienko i gen. Grigorij W. Tatarkin. 28 marca 1945 r. głównodowodzący Siłami Zbrojnymi KONR wydał rozkaz dotyczący utworzenia Rady Wojsk Kozackich. W tym czasie do Kozackiego Stanu przybył płk A. M. Boczarow jako emisariusz gen. A.A. Własowa. W celu przeciwstawienia się propagandzie „własowskiej” Kozaków odwiedził też główny zwolennik niezależności kozackiej gen. P.N. Krasnow. Doprowadził do utworzenia szkoły propagandowej, której absolwenci propagowali wśród Kozaków idee samodzielności i powołania tzw. Kazakii. Pomimo tych działań część Kozaków kubańskich na czele z gen. W.G. Naumienko postanowiła przyłączyć się do Sił Zbrojnych KONR, w rezultacie czego od Kozackiego Stanu odeszło ok. 200 wojskowych z rodzinami.
Pod koniec kwietnia 1945 r. do dowództwa Kozackiego Stanu przybyło 3 włoskich oficerów partyzanckich, przedstawiając ultimatum związane z żądaniem odejścia z terytorium Włoch, po wcześniejszym zdaniu uzbrojenia. Kozacy postanowili jednak przedostać się z bronią w ręku do południowej Austrii w celu poddania się wojskom alianckim. W rezultacie rozpoczęły się coraz liczniejsze ataki partyzantów na oddziały Kozackiego Stanu. 30 kwietnia głównodowodzący miejscowymi wojskami niemieckimi wydał rozkaz o zawieszeniu broni. 2 maja miała nastąpić kapitulacja. Dowództwo Kozackiego Stanu postanowiło tego dnia rozpocząć odwrót z północnych Włoch. Jednakże wszystkie miejsca dyslokacji kozackich oddziałów wojskowych zostały okrążone przez partyzantów. W tej sytuacji ataman gen. T. I. Domanow zawiadomił dowództwo partyzanckie, że w nocy z 2 na 3 maja rozpocznie się ewakuacja Kozackiego Stanu. Po uzyskaniu zgody jako pierwsze ruszyły oddziały Kozaków dońskich, następnie Kozaków kubańskich, potem uchodźcy cywilni z końmi, bydłem itp., a na końcu ubezpieczały marsz oddziały Kozaków terskich. Odbywał się on przez Alpy w ciężkich warunkach pogodowych. 3 Kozacki Pułk Zapasowy płk. Łobasewicza został jednak okrążony przez partyzantów, po czym zmuszono go do kapitulacji. Wieczorem 7 maja ostatnie oddziały kozackie przekroczyły granicę włosko-austriacką. Kozacy rozłożyli się w dolinie rzeki Drawa pomiędzy miastami Lienz i Oberdrauburg. Dowództwo Kozackiego Stanu wysłało parlamentarzystów naprzeciw nadciągającym wojskom brytyjskim. Kapitulację formacji przyjął dowódca 36 Brygady Piechoty Zmotoryzowanej.
Po kapitulacji.
Kozacy zostali zgrupowani w północnej części miasta Lienz i okolicy. Pierwszego dnia niewoli zostało zdane uzbrojenie, ale – po protestach – zachowano broń osobistą dla oficerów i po 1 karabinie na 10 Kozaków. Do miejsca przebywania Kozackiego Stanu przedostały się z Chorwacji oddziały XV Kozackiego Korpusu Kawalerii SS gen. Helmutha von Pannwitza, a następnie oddziały Rezerwy Wojsk Kozackich pod dowództwem atamana gen. Andrieja G. Szkuro. Pod koniec maja łączna liczebność Kozackiego Stanu wynosiła 31,5 tys. ludzi, w tym: ok. 600 działaczy kozackich, ponad 17 tys. oficerów, podoficerów i szeregowych, ok. 6,3 tys. nieuzbrojonych (z powodu wieku lub choroby), ok. 4,2 tys. kobiet, ok. 2,1 tys. dzieci w wieku do 14 lat i ok. 350 dzieci w wieku od 14 do 17 lat. Ponad 1,4 tys. Kozaków była emigrantami, zaś pozostali byłymi obywatelami ZSRR.
Brytyjska komendantura zawiadomiła Kozaków, że biali emigranci porewolucyjni mogą zalegalizować swoje położenie, ale skorzystał z tego jedynie gen. I. A. Poliakow. Losy pozostałych zostały ustalone w wyniku uzgodnień dokonanych pomiędzy tzw. „Wielką Trójką”, czyli Wielką Brytanią, USA i ZSRR. 28 maja oficerowie Kozackiego Stanu, a także działaczy kozaccy, zostali zaproszeni na „konferencję”, po czym aresztowano ich. Prawie 70% spośród nich było emigrantami, nigdy nie posiadającymi sowieckiego obywatelstwa. 1 czerwca Brytyjczycy przekazali ich funkcjonariuszom SMIERSZa. Tego samego dnia brytyjscy żołnierze z bronią w ręku z powodu silnego oporu przekazali też resztę Kozaków, w tym osoby cywilne. Po przybyciu do ZSRR wielu oficerów Kozackiego Stanu zostało rozstrzelanych bez sądu, zaś pozostałych skazano z reguły na kary 25 lat łagrów. Niewielu z Kozaków udało się dotrwać do ogłoszenia amnestii w 1955 r. W poł. stycznia 1947 r. sowiecka prasa poinformowała o straceniu przez powieszenie przywódców kozackich: gen. P.N. Krasnowa, gen. A.G. Szkuro, gen. T.I. Domanowa, płk. Siemiona N. Krasnowa, a także dowódcy tzw. Dywizji Kaukaskiej gen. Sułtana Girej-Kłycza.

</doc>
<doc id="2984308" url="https://pl.wikipedia.org/wiki?curid=2984308" title="Krzywie (gromada)">
Krzywie (gromada)

Krzywie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krzywie z siedzibą GRN w Krzywiu utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Choinek, Huta Nowa, Krzywie, Marianka, Nagodów, Wrząca i Zuzinów, ponadto wieś Górki A i wieś Górki D z dotychczasowej gromady Górki oraz wieś Huta Ratajska i osada Pyszkowo z dotychczasowej gromady Budy Kozickie ze zniesionej gminy Rataje w tymże powiecie. Dla gromady ustalono 13 członków gromadzkiej rady narodowej.
Gromadę zniesiono 31 grudnia 1959, a jej obszar włączono do nowo utworzonej gromady Solec w tymże powiecie.

</doc>
<doc id="2984310" url="https://pl.wikipedia.org/wiki?curid=2984310" title="Mistrzostwa Świata w Tenisie Stołowym 1956">
Mistrzostwa Świata w Tenisie Stołowym 1956

23. Mistrzostwa świata w tenisie stołowym odbyły się w dniach 2–11 kwietnia 1956 roku w Tokio. Były to pierwsze mistrzostwa podczas których medal wywalczyli reprezentanci Chin.

</doc>
<doc id="2984311" url="https://pl.wikipedia.org/wiki?curid=2984311" title="Nomeidae">
Nomeidae



</doc>
<doc id="2984312" url="https://pl.wikipedia.org/wiki?curid=2984312" title="Kunki (gromada w powiecie gostynińskim)">
Kunki (gromada w powiecie gostynińskim)

Kunki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kunki z siedzibą GRN w Kunkach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Annopol, Gorzewo-Piaski, Koszelew, Kunki i Smolenta oraz miejscowość Staw z dotychczasowej gromady Reszki ze zniesionej gminy Szczawin w tymże powiecie. Dla gromady ustalono 11 członków gromadzkiej rady narodowej.
Gromadę zniesiono 1 stycznia 1959, a jej obszar włączono do gromady Szczawin Kościelny w tymże powiecie.

</doc>
<doc id="2984313" url="https://pl.wikipedia.org/wiki?curid=2984313" title="Lasek (gromada w powiecie gostynińskim)">
Lasek (gromada w powiecie gostynińskim)

Lasek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lasek z siedzibą GRN w Lasku utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Brzezia, Brzeziny, Lasek, Potok i Sielce ze zniesionej gminy Słubice w tymże powiecie. Dla gromady ustalono 12 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromad: Słubice (wsie Brzeziny, Potok Biały, Potok Czarny, Sielce i Sielce Małe) i Sanniki (wsie Brzezia i Lasek oraz kolonię Romanów) w tymże powiecie.

</doc>
<doc id="2984314" url="https://pl.wikipedia.org/wiki?curid=2984314" title="Łaziska (gromada w powiecie gostynińskim)">
Łaziska (gromada w powiecie gostynińskim)

Łaziska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łaziska z siedzibą GRN w Łaziskach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Alfonsów, Budy, Leonów, Łaziska i Wólka (z wyłączeniem wsi Mocarzewo) ze zniesionej gminy Słubice w tymże powiecie. Dla gromady ustalono 17 członków gromadzkiej rady narodowej.
31 grudnia 1959 z gromady Łaziska wyłączono wsie Alfonsów i Leonów, włączając je do znoszonej gromady Wionczemin Polski w tymże powiecie, po czym gromadę Łaziska zniesiono a jej (pozostały) obszar włączono do gromady Słubice tamże.

</doc>
<doc id="2984316" url="https://pl.wikipedia.org/wiki?curid=2984316" title="Osowia (gromada)">
Osowia (gromada)

Osowia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Osowia z siedzibą GRN w Osowi utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Kiełpieniec, Lubieniek, Łokietnica, Modrzew, Mościska, Osowia, Skoki i Tuliska oraz część obszaru dotychczasowej gromady Jasionka ze zniesionej gminy Szczawin w tymże powiecie. Dla gromady ustalono 10 członków gromadzkiej rady narodowej.
Gromadę zniesiono 1 stycznia 1959, a jej obszar włączono do gromady Szczawin Kościelny w tymże powiecie.

</doc>
<doc id="2984317" url="https://pl.wikipedia.org/wiki?curid=2984317" title="Remki (gromada)">
Remki (gromada)

Remki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Remki z siedzibą GRN w Remkach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Luszyn (bez wsi Sędki), Podczachy, Remki i Romanów ze zniesionej gminy Pacyna w tymże powiecie. Dla gromady ustalono 12 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Pacyna w tymże powiecie.

</doc>
<doc id="2984318" url="https://pl.wikipedia.org/wiki?curid=2984318" title="Ruslan Melziddinov">
Ruslan Melziddinov

Ruslan Melziddinov (ur. 26 marca 1985 w Ferganie) – uzbecki piłkarz, występujący na pozycji pomocnika.
Kariera klubowa.
Melziddinov jest wychowankiem klubu z rodzinnego miasta − Neftchi Fergana. W 2009 roku przeniósł się do Bunyodkor Taszkent, gdzie spędził kolejne cztery sezony. Od 2013 roku jest zawodnikiem Żetysu Tałdykorgan.
Kariera reprezentacyjna.
W reprezentacji Uzbekistanu zadebiutował 11 października 2008 roku w towarzyskim meczu przeciwko Korei Płd. Na boisku pojawił się w 77 minucie meczu. Do tej pory rozegrał w kadrze 3 mecze (stan na 6 lipca 2013).

</doc>
<doc id="2984320" url="https://pl.wikipedia.org/wiki?curid=2984320" title="Wionczemin Polski (gromada)">
Wionczemin Polski (gromada)

Wionczemin Polski (od 31 XII 1959 "Juliszew") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wionczemin Polski z siedzibą GRN w Wionczeminie Polskim (w obecnym brzmieniu "Wiączemin Polski") utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Juliszew, Nowosiadło, Sady, Świniary, Wionczemin Nowy i Wionczemin Polski ze zniesionej gminy Czermno w tymże powiecie. Dla gromady ustalono 12 członków gromadzkiej rady narodowej.
31 grudnia 1959 do gromady Wionczemin Polski przyłączono wsie Alfonsów i Leonów ze znoszonej gromady Łaziska w tymże powiecie, po czym gromadę Wionczemin Polski zniesiono przenosząc siedzibę GRN z Wionczemina Polskiego do Juliszewa i zmieniając nazwę jednostki na "gromada Juliszew".

</doc>
<doc id="2984321" url="https://pl.wikipedia.org/wiki?curid=2984321" title="Gromada Winczemin Polski">
Gromada Winczemin Polski



</doc>
<doc id="2984322" url="https://pl.wikipedia.org/wiki?curid=2984322" title="Gromada Wiączemin Polski">
Gromada Wiączemin Polski



</doc>
<doc id="2984324" url="https://pl.wikipedia.org/wiki?curid=2984324" title="Skrzany (gromada)">
Skrzany (gromada)

Skrzany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skrzany z siedzibą GRN w Skrzanach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Feliksów, Halinów, Skrzany i Stanisławów Skrzański oraz wieś Justynków z dotychczasowej gromady Anielin ze zniesionej gminy Skrzany a także obszar dotychczasowej gromady Wola Trębska Nowa ze zniesionej gminy Szczawin w tymże powiecie. Dla gromady ustalono 10 członków gromadzkiej rady narodowej.
1 stycznia 1959 z gromady Skrzany wyłączono wieś Wola Trębska Parcele, włączając ją do gromady Trębki w tymże powiecie, po czym gromadę Skrzany zniesiono, a jej (pozostały) obszar włączono do gromady Sierakówek tamże.

</doc>
<doc id="2984325" url="https://pl.wikipedia.org/wiki?curid=2984325" title="Mistrzostwa Świata w Tenisie Stołowym 1957">
Mistrzostwa Świata w Tenisie Stołowym 1957

24. Mistrzostwa świata w tenisie stołowym odbyły się w dniach 7–15 marca 1957 roku w Sztokholmie.

</doc>
<doc id="2984326" url="https://pl.wikipedia.org/wiki?curid=2984326" title="Soczewka (gromada)">
Soczewka (gromada)

Soczewka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Soczewka z siedzibą GRN w Soczewce utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Brwilno, Brwilno Dolne, Dzierzązna, Popłacin i Wola Brwileńska ze zniesionej gminy Łąck oraz obszar dotychczasowej gromady Soczewka ze zniesionej gminy Duninów w tymże powiecie. Dla gromady ustalono 13 członków gromadzkiej rady narodowej.
31 grudnia 1961 do gromady Soczewka włączono wsie Sendeń Duży i Sendeń Mały ze zniesionej gromady Białe w tymże powiecie.
Gromadę zniesiono 1 stycznia 1969, a jej obszar włączono do gromad Łąck (wsie Sendeń Duży i Sendeń Mały) i Duninów Nowy (wsie Brwilno, Brwilno Dolne, Dzierżązna, Popłacin, Soczewka i Wola Brwileńska) w tymże powiecie.

</doc>
<doc id="2984327" url="https://pl.wikipedia.org/wiki?curid=2984327" title="Sonderaktion Tschenstochau">
Sonderaktion Tschenstochau



</doc>
<doc id="2984328" url="https://pl.wikipedia.org/wiki?curid=2984328" title="Ciechomice (gromada)">
Ciechomice (gromada)

Ciechomice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ciechomice z siedzibą GRN w Ciechomicach (obecnie w granicach Płocka) utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Góry, Grabina, Longinus, Ciechomice, Ciechomice Nowe i Dolne Budy ze zniesionej gminy Łąck oraz Nadleśnictwo Góry z dotychczasowej gromady Sendeń Duży ze zniesionej gminy Duninów w tymże powiecie. Dla gromady ustalono 15 członków gromadzkiej rady narodowej.
Gromadę zniesiono 1 stycznia 1969, a jej obszar włączono do gromady Łąck w tymże powiecie.
Zobacz też: gmina Ciechomice.

</doc>
<doc id="2984329" url="https://pl.wikipedia.org/wiki?curid=2984329" title="Dawrondżon Ergaszew">
Dawrondżon Ergaszew

Dawrondżon Ergaszew (tg. Давронҷон Эргашев; ur. 19 marca 1988) – tadżycki piłkarz, występujący na pozycji obrońcy.
Kariera klubowa.
Ergaszew jest wychowankiem klubu Regar-TadAZ Tursunzoda. W 2011 roku przeniósł się do Istiklol Duszanbe, w którym występował przez kolejne dwa sezony. Od 2013 roku jest zawodnikiem Żetysu Tałdykorgan.
Kariera reprezentacyjna.
W reprezentacji Tadżykistanu zadebiutował w 2008 roku. Do tej pory rozegrał w kadrze 29 meczów, w których zdobył dwie bramki (stan na 6 lipca 2013).

</doc>
<doc id="2984331" url="https://pl.wikipedia.org/wiki?curid=2984331" title="Lipianki (gromada)">
Lipianki (gromada)

Lipianki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipianki z siedzibą GRN w Lipiankach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Duninów Duży i Lipianki ze zniesionej gminy Duninów oraz obszar dotychczasowej gromady Aleksandrynów ze zniesionej gminy Rataje powiecie gostynińskim, a także obszary dotychczasowych gromad Cieślikowo i Lubaty oraz wieś Skrzyneczki z dotychczasowej gromady Skrzynki ze zniesionej gminy Baruchowo w powiecie włocławskim w woj. bydgoskim. Dla gromady ustalono 12 członków gromadzkiej rady narodowej.
31 grudnia 1959 z gromady Lipianki wyłączono (a) wieś Aleksandrynów, włączając ją do gromady Lucień w powiecie gostynińskim oraz (b) wsie Cieślikowo, Lubaty i Skrzyneczki, włączając je do gromady Kłotno w powiecie włocławskim w woj. bydgoskim, po czym gromadę Lipianki zniesiono a jej (pozostały) obszar włączono do gromady Duninów Nowy w powiecie gostynińskim.

</doc>
<doc id="2984332" url="https://pl.wikipedia.org/wiki?curid=2984332" title="Nowy Szczawin Borowy (gromada)">
Nowy Szczawin Borowy (gromada)

Nowy Szczawin Borowy (alt. "Szczawin Borowy") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowy Szczawin Borowy z siedzibą GRN w Nowym Szczawinie Borowym (w obecnym brzmieniu "Szczawin Borowy-Kolonia") utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Gołas(), Guzew i Nowy Szczawin Borowy oraz wieś Sewerynów z dotychczasowej gromady Szczawinek ze zniesionej gminy Szczawin a także obszar dotychczasowej gromady Łuszczanów I ze zniesionej gminy Pacyna w tymże powiecie. Dla gromady ustalono 12 członków gromadzkiej rady narodowej.
1 stycznia 1959 z gromady Nowy Szczawin Borowy wyłączono wsie Gołas i Łuszczanów, włączając je do gromady Suserz w tymże powiecie, po czym gromadę Nowy Szczawin Borowy zniesiono, a jej (pozostały) obszar włączono do gromady Szczawin Kościelny tamże.

</doc>
<doc id="2984333" url="https://pl.wikipedia.org/wiki?curid=2984333" title="Mistrzostwa Świata w Tenisie Stołowym 1959">
Mistrzostwa Świata w Tenisie Stołowym 1959

25. Mistrzostwa świata w tenisie stołowym odbyły się w dniach 27 - 5 kwietnia 1959 roku w Dortmundzie. Zawody zostały zdominowane przez reprezentantów Japonii, którzy zwyciężyli w większości konkurencji. Na najwyższym stopniu podium stanęli też po raz pierwszy zawodnicy z Chin.

</doc>
<doc id="2984334" url="https://pl.wikipedia.org/wiki?curid=2984334" title="Szczawin Borowy (gromada)">
Szczawin Borowy (gromada)



</doc>
<doc id="2984335" url="https://pl.wikipedia.org/wiki?curid=2984335" title="Osmolin (gromada)">
Osmolin (gromada)

Osmolin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Osmolin z siedzibą GRN w Osmolinie utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki wszedł obszar dotychczasowej gromady Działy ze zniesionej gminy Pacyna i obszar dotychczasowej gromady Osmolin ze zniesionej gminy Sanniki powiecie gostynińskim, a także obszar dotychczasowej gromady Lubików ze zniesionej gminy Kiernozia w powiecie łowickim w woj. łódzkim. Dla gromady ustalono 12 członków gromadzkiej rady narodowej.
31 grudnia 1961 gromadę zniesiono, włączając jej obszar do gromady Sanniki w tymże powiecie.

</doc>
<doc id="2984336" url="https://pl.wikipedia.org/wiki?curid=2984336" title="Głodni z natury">
Głodni z natury

Głodni z natury – pierwszy wspólny album duetu polskich raperów Hukosa i Ciry. Wydawnictwo ukazało się 28 czerwca 2013 nakładem wytwórni muzycznej Step Records. Produkcji nagrań podjęli się Bob Air, Donatan, L-Pro, NNFoF, uRban, Welon i Pokerbeats. Z kolei wśród gości na płycie znaleźli się: Zeus, Z.B.U.K.U, Kasia Garłukiewicz, Kali, Paluch, Kajman, Fama Familia, Praktis, Bezczel, Shellerini, Bonson, Pyskaty, Głośny oraz Justyna Kuśmierczyk.
Nagrania dotarły do 16. miejsca zestawienia polskiej listy sprzedaży OLiS.
Lista utworów.
Opracowano na podstawie materiału źródłowego.

</doc>
<doc id="2984337" url="https://pl.wikipedia.org/wiki?curid=2984337" title="Piotrkówek (gromada)">
Piotrkówek (gromada)

Piotrkówek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Piotrkówek z siedzibą GRN w Piotrkówku utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Zyck Nowy, Zyck Polski, Piotrkówek i Rybaki ze zniesionej gminy Słubice w powiecie gostynińskim oraz obszary dotychczasowych gromad Kępa Karolińska, Łęg-Suchodół i Władysławów ze zniesionej gminy Iłów w powiecie sochaczewskim (woj. warszawskie). Dla gromady ustalono 16 członków gromadzkiej rady narodowej.
1 stycznia 1958 z gromady Piotrkówek wyłączono wsie Łęg-Suchodół i Władysławów, włączając je do gromady Iłów w powiecie sochaczewskim w tymże województwie.
Gromadę zniesiono 31 grudnia 1959, a jej obszar włączono do gromady Słubice w tymże powiecie.

</doc>
<doc id="2984338" url="https://pl.wikipedia.org/wiki?curid=2984338" title="Topólno (gromada w powiecie gostynińskim)">
Topólno (gromada w powiecie gostynińskim)

Topólno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Topólno z siedzibą GRN w Topólnie utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Jadwigów, Muchowo i Topólno (z wyłączeniem osady Oszczywilk) ze zniesionej gminy Pacyna, obszar dotychczasowej gromady Barcik ze zniesionej gminy Słubice oraz miejscowości Konstantynów Parcele, Konstantynów Cegielnia i Konstantynów z dotychczasowej gromady Czyżew ze zniesionej gminy Sanniki w tymże powiecie. Dla gromady ustalono 13 członków gromadzkiej rady narodowej.
31 grudnia 1961 gromadę zniesiono, włączając jej obszar do gromad: Sanniki (wsie Barcik i Konstantynów) i nowo utworzonej Lipińskie (wsie Jadwigów i Topólno) w tymże powiecie.

</doc>
<doc id="2984341" url="https://pl.wikipedia.org/wiki?curid=2984341" title="Mistrzostwa Świata w Tenisie Stołowym 1961">
Mistrzostwa Świata w Tenisie Stołowym 1961

26. Mistrzostwa świata w tenisie stołowym odbyły się w dniach 5–14 kwietnia 1961 roku w Pekinie.

</doc>
<doc id="2984342" url="https://pl.wikipedia.org/wiki?curid=2984342" title="Lwówek (gromada w województwie warszawskim)">
Lwówek (gromada w województwie warszawskim)

Lwówek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lwówek z siedzibą GRN w Lwówku utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Krubin i Lwówek ze zniesionej gminy Sanniki oraz obszary dotychczasowych gromad Anatolin, Czesławów i Wola Pacyńska (z wyłączeniem wsi Rezlerka) ze zniesionej gminy Pacyna w tymże powiecie. Dla gromady ustalono 14 członków gromadzkiej rady narodowej.
31 grudnia 1961 gromadę zniesiono, włączając jej obszar do gromad: Sanniki (wieś Krubin) i nowo utworzonej Lipińskie (wsie Anatolin, Czesławów, Lwówek i Wola Pacyńska) w tymże powiecie.

</doc>
<doc id="2984343" url="https://pl.wikipedia.org/wiki?curid=2984343" title="Korzeń Królewski (gromada)">
Korzeń Królewski (gromada)

Korzeń Królewski – dawna gromada.
Gromadę Korzeń Królewski z siedzibą GRN we Korzeniu Królewskim utworzono w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Antoniów, Dobre, Kościuszków, Niskie, Podlasie i Władysławów ze zniesionej gminy Lucień oraz obszary dotychczasowych gromad Korzeń Królewski i Korzeń Rządowy ze zniesionej gminy Łąck w tymże powiecie. Dla gromady ustalono 11 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromady Łąck w tymże powiecie.

</doc>
<doc id="2984344" url="https://pl.wikipedia.org/wiki?curid=2984344" title="Krystyna Aleksander">
Krystyna Aleksander

Krystyna Aleksander (ur. 1930) – polska artystka ludowa, poetka, malarka na szkle.
Życiorys.
Krystyna z Lizoniów Aleksander swój pierwszy wiersz napisała w wieku 9 lat, ale na poważnie zainteresowała się sztuką ludową w 1948 roku. Maluje na płótnie, szkle, tworzy witraże, wyrabia sztukę użytkową: malowanie ceramiki, zdobienie pisanek, kartki świąteczne, haft artystyczny i koronkarstwo. Tematyka jej obrazów to najczęściej krajobrazy, panoramy, kwiaty, tematy związane z Pieninami oraz motywy sakralne. Posiada również wiele obrazów św. Kingi.
Przez kilka lat, po wojnie pracowała jako nauczycielka.
Jest autorką wierszy pisanych językiem literackim oraz gwarą. Wydała sześć tomików poezji, stworzyła hymn Gimnazjum w Krościenku. Na życzenie przełożonej klarysek napisała "Godzinki Pienińskie", które ukazały się w „Pracach Pienińskich”. "Godzinki Starosądeckie" zostały opublikowane przez poznańskie wydawnictwo Parnas.
Jej wiersze były publikowane m.in. w „Pracach Pienińskich”, „Twórczości Ludowej”, „Podhalance”, „Wiadomościach Bocheńskich” i w „Słowie Powszechnym”.
Mieszka i pracuje w Krościenku nad Dunajcem. Jest członkinią Stowarzyszenia Twórców Ludowych w Lublinie, Związku Podhalan oraz Stowarzyszenia Artystów Pienińskich.
Prowadzi dom wypoczynkowy w Krościenku nad Dunajcem, w którym bywali m.in. Anna Dymna, Dorota Pomykała, Dorota Segda, Monika Niemczyk, Jan Englert i wielu innych. Dom ten przepełniony jest atmosferą twórczości ludowej. Krystyna Aleksander intensywnie pracuje na rzecz dzieci niepełnosprawnych, objęła swą opieką koła dzieci niepełnosprawnych w: Szczawnicy, Krościenku, Mielnicy, Koninie, Bychawie i Tarnowie. Wspiera Fundację Dzieci Pienin w Krościenku nad Dunajcem. Prowadzi zajęcia plastyczne w miejscowej szkole.
Twórczość.
Tomiki wierszy:
Wystawy.
Była uczestniczką kilkunastu wystaw, m.in. w Krakowie, Nowym Targu, Tarnowie, a także na Słowacji. W Domu Pielgrzyma w Rzymie znajduje się jej obraz na szkle pt. „Św. Kinga”.

</doc>
<doc id="2984346" url="https://pl.wikipedia.org/wiki?curid=2984346" title="Kozice (gromada)">
Kozice (gromada)

Kozice (od 31 XII 1959 "Solec") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kozice z siedzibą GRN we Kozicach utworzono – jako jedną z 8759 gromad na obszarze Polski – w powiecie gostynińskim w woj. warszawskim, na mocy uchwały nr VI/10/3/54 WRN w Warszawie z dnia 5 października 1954. W skład jednostki weszły obszary dotychczasowych gromad Baby Dolne, Kozice, Solec, Polesie i Rybne oraz wieś Budy Kozickie, wieś Rataje Nowe i wieś Wojnowo z dotychczasowej gromady Budy Kozickie ze zniesionej gminy Rataje oraz obszary dotychczasowych gromad Lipa (z wyłączeniem osady Ruda i miejscowości Przerwa i Reszka), Osada, Sałki, Strzałki i Ruszków Nowy ze zniesionej gminy Skrzany w tymże powiecie. Dla gromady ustalono 17 członków gromadzkiej rady narodowej.
31 grudnia 1959 z gromady Kozice wyłączono wsie Lipa, Ruszków i Sałki, włączając je do gromady Sierakówek w tymże powiecie, po czym gromadę Kozice zniesiono przenosząc siedzibę GRN z Kozic do Solca i zmieniając nazwę jednostki na "gromada Solec".

</doc>
<doc id="2984348" url="https://pl.wikipedia.org/wiki?curid=2984348" title="Mursk">
Mursk

2 miejscowości w Polsce:

</doc>
<doc id="2984349" url="https://pl.wikipedia.org/wiki?curid=2984349" title="Mistrzostwa Świata w Tenisie Stołowym 1963">
Mistrzostwa Świata w Tenisie Stołowym 1963

27. Mistrzostwa świata w tenisie stołowym odbyły się w dniach 5–14 kwietnia 1963 roku w Pradze.

</doc>
<doc id="2984350" url="https://pl.wikipedia.org/wiki?curid=2984350" title="Mursk (gmina Kowal)">
Mursk (gmina Kowal)

Mursk – osada leśna w Polsce położona w województwie kujawsko-pomorskim, w powiecie włocławskim, w gminie Kowal.
W latach 1975–1998 miejscowość należała administracyjnie do województwa włocławskiego.
Zobacz też: Mursk

</doc>
<doc id="2984351" url="https://pl.wikipedia.org/wiki?curid=2984351" title="Teatr im. Juliusza Osterwy w Gorzowie Wielkopolskim">
Teatr im. Juliusza Osterwy w Gorzowie Wielkopolskim

Teatr im. Juliusza Osterwy w Gorzowie Wielkopolskim – teatr dramatyczny istniejący od 1946 roku.
Historia.
Budynek Teatru wzniesiony został w 1873 roku. Projektant i budowniczy obiektu są nieznani. W 1886 roku na zapleczu sceny wzniesiono teatr letni (później rozebrany i przeniesiony do Lubniewic). Przedstawienie inaugurujące działalność teatru odbyło się w 1886 roku. W niezmienionym stanie teatr przetrwał do czasów I wojny światowej, kiedy został częściowo zniszczony. 
Inauguracja Miejskiego Teatru odbyła się 5 stycznia 1946, nadano mu imię Józefa Korzeniowskiego, jako że pierwszą wystawiono sztukę tego autora pt. "Stary kawaler". Odtwórcą roli tytułowej był dyrektor teatru – Henryk Barwiński. Rok 1946 obfitował w premiery, ale jego sytuacja finansowa była niepewna i na początku 1947 przerwano działalność. Wznowiono ją się 18 października 1947 premierą "Dam i huzarów" Aleksandra Fredry pod nową dyrekcją Aleksandra Gąssowskiego i z nowym patronem. Teatr nazywał się wówczas Teatrem Miejskim Ziemi Lubuskiej im. Juliusza Osterwy.
Od września 1948 rozwiązano Teatr Miejski i stał się on filią Państwowego Teatru Polskiego w Poznaniu, którym kierował wówczas Wilam Horzyca, a obowiązki kierownika literackiego pełnił Stanisław Hebanowski (1948-1959). Gorzowska scena pozostała filią Teatru Polskiego do 4 listopada 1960, gdy odbyła się premiera "Balladyny" Juliusza Słowackiego w Państwowym Teatrze im. Juliusza Osterwy, dając tym samym podwaliny stałej instytucji kultury.
Bardzo ważna była dyrekcja Ireny Byrskiej (1963-66), która wraz z mężem Tadeuszem przenosiła idee teatru Juliusza Osterwy tworząc ambitny teatr z dala od centrów kulturalnych. W tym okresie kierownikiem literackim byli kolejno Zdzisław Najder i Zbigniew Herbert, współpracowali Antoni Uniechowski, Zbigniew Lengren, Władysław Krasnowiecki, Irena Górska-Damięcka, występowali m.in. Edward Lubaszenko, Bolesław Idziak i wielu innych. Obecnie Duża Scena teatru nosi imię Ireny i Tadeusza Byrskich.
Drugim ważnym okresem w historii Teatru Osterwy była dyrekcja Andrzeja Rozhina (1974-77) twórcy o diametralnie odmiennych od Byrskich korzeniach i gustach artystycznych: stawiał na młodych, dawał przedstawienia gorące, nie pozwalał publiczności wygodnie siedzieć w fotelach. W Teatrze Osterwy w czasach Andrzeja Rozhina debiutowali: Bohdan Cybulski (reżyseria), Agnieszka Holland (reżyseria teatralna), Stanisław Syrewicz (muzyka ), Edward Lutczyn (scenografia), współpracowali: Krzysztof Knittel, Jan Sawka, Marcin Jarnuszkiewicz, gościli: Andrzej Wajda, Roman Szydłowski, Bohdan Korzeniewski, Julian Lewański, Józef Szajna, Lidia Zamkow, Leszek Herdegen, Artur Sandauer, Jan Paweł Gawlik, Stanisław Grochowiak.

</doc>
<doc id="2984352" url="https://pl.wikipedia.org/wiki?curid=2984352" title="Mistrzostwa Świata w Tenisie Stołowym 1965">
Mistrzostwa Świata w Tenisie Stołowym 1965

28. Mistrzostwa świata w tenisie stołowym odbyły się w dniach 15–25 kwietnia 1965 w Lublanie. Zawody zostały zdominowane przez reprezentantów Chin, którzy zwyciężyli w większości konkurencji.

</doc>
<doc id="2984353" url="https://pl.wikipedia.org/wiki?curid=2984353" title="Julie Collins">
Julie Collins

Julie Collins (ur. 3 lipca 1971 w Hobart) – australijska polityk, od 2007 deputowana do Izby Reprezentantów. Od 1 lipca do 18 września 2013 była członkinią gabinetu federalnego Australii, gdzie kierowała kilkoma działami administracji ze sfery społecznej, m.in. była ministrem ds. mieszkalnictwa i bezdomności. Objęła ponownie to stanowisko w gabinecie Anthony’ego Albanesego.
Życiorys.
Kariera polityczna.
Pochodzi z Tasmanii. Od 1987 była etatową pracownicą Australijskiej Partii Pracy, zaś w 1988 została również członkinią tego ugrupowania. W latach 1987-1994 była pracownikiem administracyjnym różnych szczebli w tasmańskich strukturach partii. Od 1995 do 1998 pracowała dla tasmańskich senatorów federalnych ALP. W 1996 pełniła przez rok funkcję przewodniczącej stanowej młodzieżówki ALP. W latach 1998-2003 należała do najbliższego personelu premiera Tasmanii Jima Bacona, dla którego pracowała jako osobista asystentka w randze doradcy premiera. W 2004 i 2007 była delegatką na konwencje krajowe Partii Pracy. W latach 2006-2007 pełniła funkcję sekretarza stanowego ALP na Tasmanii, co stanowi najwyższe stanowisko wśród etatowego personelu partii w tym stanie.
W 2007 została wybrana do federalnej Izby Reprezentantów, startując z okręgu Franklin, będącego najbardziej wysuniętym na południe okręgiem wyborczym w Australii. W grudniu 2011 premier Julia Gillard powołała ją w skład "outer ministry", czyli tej części rządu federalnego, którego członkowie noszą tytuły ministrów, lecz nie zasiadają w gabinecie federalnym. Została wówczas ministrem ds. statusu kobiet, ministrem ds. lokalnych służb społecznych ("community services") i ministrem ds. zatrudnienia i rozwoju ekonomicznego ludności rdzennej. 1 lipca 2013 została awansowana na członkinię gabinetu w ramach drugiego gabinetu Rudda. Zachowała wcześniejsze sfery kompetencji, zostając dodatkowo ministrem ds. mieszkalnictwa i bezdomności.
Collins opuściła rząd we wrześniu 2013, po przegranych przez ALP wyborach.
Życie prywatne.
Jest mężatką, ma troje dzieci.

</doc>
<doc id="2984356" url="https://pl.wikipedia.org/wiki?curid=2984356" title="Abdon (miasto biblijne)">
Abdon (miasto biblijne)

Abdon (hebr. עבדון) – miasto biblijne, należące do pokolenia Asera. Abdon utożsamiany jest z Abde, zlokalizowanym około 18 km na południowy wschód od Akki. Niektóre źródła, powołując się na Księgę Jozuego (Joz 21,30) i 1 Księgę Kronik (1 Krn 6,74) w przekładzie synodalnym, zaliczają Abdon do miast ucieczki.

</doc>
<doc id="2984357" url="https://pl.wikipedia.org/wiki?curid=2984357" title="Shy Boy (minialbum)">
Shy Boy (minialbum)

Shy Boy – pierwszy japoński minialbum południowokoreańskiej grupy Secret, wydany 16 listopada 2011 roku w Japonii. Osiągnął 9 pozycję na liście Oricon i pozostał na liście przez 8 tygodni, sprzedał się w nakładzie egzemplarzy.

</doc>
<doc id="2984363" url="https://pl.wikipedia.org/wiki?curid=2984363" title="Shy Boy">
Shy Boy



</doc>
<doc id="2984364" url="https://pl.wikipedia.org/wiki?curid=2984364" title="Mleczewo (Bułgaria)">
Mleczewo (Bułgaria)

Mleczewo (bułg. "Млечево") – wieś w środkowej Bułgarii, w obwodzie Gabrowo, w gminie Sewliewo. Według danych Narodowego Instytutu Statystycznego, 31 grudnia 2011 wieś liczyła 70 mieszkańców.
Położenie.
Mleczewo znajduje się w paśmie górskim Trojanski Bałkan.
Historia.
Tutejsze góry związane są z królewiczem Marko, o którym istnieje wiele legend.

</doc>
<doc id="2984365" url="https://pl.wikipedia.org/wiki?curid=2984365" title="Abdon">
Abdon



</doc>
<doc id="2984367" url="https://pl.wikipedia.org/wiki?curid=2984367" title="Bitwa o szańce pod Langnes">
Bitwa o szańce pod Langnes

Bitwa o szańce pod Langnes – starcie zbrojne, które miało miejsce 9 sierpnia 1814 r. w trakcie wojny norwesko-szwedzkiej. Była ostatnią bitwą stoczoną przez dwa państwa skandynawskie. 
Okoliczności.
Wojnę norwesko-szwedzka rozpoczął atak szwedzkiej floty na norweskie jednostki stacjonujące w Hvaler. Początkowo znacznie ustępujące liczebnie wojska norweskie nie były w stanie stawić czoła doświadczonym w boju Szwedom. Po upadku twierdzy Fredrikstad dla króla norweskiego Chrystiana stało się jasne, że ostateczna klęska jest już tylko kwestią krótkiego czasu. W tej sytuacji władca nakazał reorganizację wojska za rzeką Glomma, gdzie zbudowano most pontonowy w rejonie Askim. Znajdował się tu cypel z moreną i niewielkim wzniesieniem. Miejsce to idealnie nadawało się do obrony przyczółka mostu. Wzdłuż moreny wzniesiono prostej konstrukcji szańce, za którymi ustawiono cztery działa, a kolejne cztery na wzniesieniu. Stanowisko norweskie zostało obsadzone przez dwa regimenty piechoty z Oppland oraz trzy dywizjony strzelców z Valdres pod wodzą Diderika Hegermanna. 
Starcie o szańce pod Langnes.
Siły szwedzkie dowodzone przez generała Eberharda Ernsta Gottharda von Vegasacka i porucznika Jakoba Cederströma składały się z kilku regimentów piechoty z Västergötland oraz Värmland. Nocą 9 sierpnia straż przednia wojsk szwedzkich maszerując podczas gwałtownego deszczu dotarła do Langnes, gdzie doszło do kilku potyczek z patrolami norweskimi. Hegermann zarządził atak z zaskoczenia o świcie następnego dnia. Jednak bardziej doświadczeni Szwedzi odparli atak norweski, wypierając przeciwnika poza szańce. Po tym sukcesie Szwedzi przypuścili atak w długich kolumnach kierując się ze wzniesienia terenu, na którym obecnie znajduje się dworzec Langnes.
Teren był tutaj otwarty, jednak ziemia w wyniku gwałtownego deszczu przypominała grzęzawisko. W kierunku nadciągających Szwedów działa norweskie rozpoczęły gwałtowny ostrzał kartaczami, który zadał ciężkie straty maszerującym. Jak wspominał później Hegermann, odniosło się wrażenie że jakiś pojazd rozjechał kolumny szwedzkie. Tego dnia Szwedzi trzykrotnie podejmowali próby ataków. Ich kolumny były dziesiątkowane jednak przez ostrzał kartaczami, które wyrządzały w nich krwawe wyrwy. W tej sytuacji Szwedzi, chcąc uniknąć wysokich strat sformowali szereg i wykorzystując swoich strzelców podeszli w rejon szańców. W tym momencie Hegermann skierował swoje działa ze wzgórza na nacierających strzelców, zmuszając ich do odwrotu. Także trzeci atak szwedzki zakończył się niepowodzeniem. Po stronie norweskiej poległo 6 żołnierzy, a 9 zostało rannych, Szwedzi mieli stracić 100 zabitych i rannych. 
Pomimo zwycięstwa i sprzeciwu Hegermanna król norweski wydał rozkaz do odwrotu. W jego trakcie działa zatopiono w rzece Glomma, ponieważ brakowało odpowiedniej liczby koni do ich transportu. Ciężaru przechodzącej armii nie wytrzymał też most pontonowy, który się załamał, w związku z czym Norwegowie zmuszeni zostali do przekroczenia rzeki w miejscu położonym dalej na południe.
Znaczenie.
Bitwa pod Langnes nie zmieniła sytuacji na froncie norwesko-szwedzkim. Miała jednak duże znaczenie dla armii norweskiej, która w uporządkowanym szyku wycofała się jako zwycięzca. Morale Norwegów nie zostało podłamane. Doprowadziło to do lepszej sytuacji wyjściowej w toczonych rozmowach pokojowych w Moss, gdzie Szwedom nie udało się wymusić na przeciwniku bezwarunkowej kapitulacji. 

</doc>
<doc id="2984369" url="https://pl.wikipedia.org/wiki?curid=2984369" title="Mały Chocz">
Mały Chocz

 Mały Chocz (słow. "Malý Choč", 1465 m) – szczyt w Grupie Wielkiego Chocza w słowackich Górach Choczańskich. Znajduje po południowej stronie Wielkiego Chocza ("Veľký Choč", 1608 m), oddzielony od niego przełęczą Vráca (1422 m).
W kierunku południowo-wschodnim ciągnie się od szczytu Małego Chocza do Magury Turickiej grzbiet górski tworzący orograficznie lewe ograniczenie doliny potoku Turík, a po wschodniej stronie Małego Chocza ma swoje źródła Žimerovský potok.
Mały Chocz budują w większej części szare, warstwowane dolomity tzw. ramsauskie, a lokalnie, we wschodnich partiach, ciemnoszare, żyłkowane, gruboławicowe wapienie tzw. gutensteinskie, pochodzące ze środkowego triasu, zaliczane do płaszczowiny choczańskiej.
Szczyt jest całkowicie zalesiony, ale od południowej strony w jego szczytowych partiach znajdują się wapienne urwiska, ściany i turniczki.
Przed II wojną światową pod Małym Choczem istniało schronisko turystyczne tzw. Hviezdoslavova útulňa. Obecnie schronisko już nie istnieje, przez Mały Chocz nie prowadzi żaden szlak turystyczny i znajduje się on na obszarze ścisłego rezerwatu przyrody Choč.

</doc>
<doc id="2984373" url="https://pl.wikipedia.org/wiki?curid=2984373" title="Hurr">
Hurr



</doc>
<doc id="2984374" url="https://pl.wikipedia.org/wiki?curid=2984374" title="Wolseley 4/44">
Wolseley 4/44

Wolseley 4/44 – samochód osobowy zaprojektowany przez Nuffield Organisation, ale produkowany już przez British Motor Corporation. 4/44 dzielił wiele elementów z MG Magnette ZA, które pojawiało się na rynku później w tym samym roku.
W przeciwieństwie do MG 4/44, Wolesley używał silnika XPAW o pojemności 1250 cm³, był to w zasadzie zmodernizowana wersja motoru XPAG używanego we wcześniejszych modelach z serii T (zastosowano jeden gaźnik). Silnik osiągał moc 46 KM przy 4800 obrotach na minutę. Czterobiegowa skrzynia biegów wyposażona była w lewarek umieszczony w kolumnie kierownicy.
Konstrukcyjnie 4/44 opierał się na nadwoziu samonośnym zamontowanym na niezależnym zawieszeniu sprężynowym z przodu i sztywnym tylnym mostem.
Samochód kierowany był do bardziej wymagających klientów, stąd drewniana deska rozdzielcza, skórzane siedzenia oraz tradycyjny grill na chłodnicy z podświetlanym znaczkiem, co sprowadzało koszt jednego egzemplarza do 997 funtów.
Redakcja magazynu "The Motor" przetestowała Woleleya 4/44, osiągnięto prędkość maksymalną prędkość 117 km/h, przyspieszenie od 0-100 km/h w 29,9 s oraz średnie zużycie paliwa na poziomie 10,2 l/100 km. W 1956 roku 4/44 został zastąpiony przez model 15/50.

</doc>
<doc id="2984377" url="https://pl.wikipedia.org/wiki?curid=2984377" title="Bitwa nad Bregałnicą">
Bitwa nad Bregałnicą

Bitwa nad Bregałnicą – bitwa w czasie II wojny bałkańskiej, stoczona w dniach 30 czerwca–9 lipca 1913 roku, pomiędzy armią bułgarską a połączonymi siłami serbsko-czarnogórskimi.
Przyczyny konfliktu.
Na mocy serbsko-bułgarskiej konwencji wojskowej z 13 marca 1912 w czasie I wojny bałkańskiej większość jednostek armii bułgarskiej została skierowana na front tracki, gdzie armia osmańska stawiła największy opór, zaś około 100-tysięczna armia bułgarska wraz z armią serbską działały na obszarze Macedonii. Po zwycięstwach serbskich i greckich na terytorium dzisiejszej Macedonii, większość tego obszaru znalazła się poza kontrolą bułgarską. Niepowodzenia dyplomacji serbskiej, której nie udało się zachować kontroli nad wybrzeżem albańskim skłoniło Serbów do usztywnienia stanowiska w kwestii Macedonii wardarskiej i odrzucenia żądań bułgarskich co do jej podziału. 29 czerwca 1913 jednostki bułgarskie uderzyły na Serbów stacjonujących w Macedonii, rozpoczynając drugą wojnę bałkańską - o podział terytoriów po Imperium osmańskim. 30 czerwca gen. Stilian Kowaczew, dowódca 4 armii otrzymał rozkaz opanowania terytorium do linii Wełes-Kratowo.
Siły obu stron.
Większość jednostek bułgarskich biorących udział w działaniach nad Bregałnicą należała do 4 armii (dow. gen. Stilian Kowaczew). W rejonie Koczani koncentrowały się oddziały 4 dywizji presławskiej i 7 dywizji rilskiej. W okolice Sztip gen. S. Kowaczew skierował jednostki 8 dywizji tundżańskiej, zaś na południu w rejonie Strumicy jednostki 2 dywizji trackiej i część 7 dywizji rilskiej (3 brygada). Siły 4 armii przekraczały 116 tys. żołnierzy i dysponowały 210 działami. W czasie bitwy 4 armia otrzymała wsparcie części sił 5 armii (68 tys. żołnierzy, 118 dział).
Na kierunku ofensywy bułgarskiej znajdowało się pięć dywizji należących do 1. armii serbskiej (rejon Kriwa Pałanka-Kratowo, dow. gen. Piotr Bojović) i trzy dywizje ze składu 3. armii serbskiej (rejon Kriwołak - Sztip - Wełes, dow. gen. Bożidar Janković). Obie armie serbskie liczyły 175 tysięcy żołnierzy, miały wsparcie 241 dział. Po stronie serbskiej walczyły także jednostki czarnogórskie (łącznie 16 tysięcy żołnierzy).
Przebieg bitwy.
Bitwę rozpoczęły jednostki bułgarskiej 4 armii, atakując na całej szerokości frontu. Żołnierzom 8 dywizji tundżańskiej udało się sforsować Bregałnicę w rejonie Sztipu, zaś działająca na lewej flance 3 brygada z 7 dywizji rilskiej opanowała strategiczną stację kolejową Udowo. Na pozostałych odcinkach frontu jednostki serbskie stawiały zaciekły opór. Wobec krytycznej sytuacji swoich oddziałów, gen. Bożidar Janković sugerował Putnikowi by rozpocząć odwrót, ale głównodowodzący armii serbskiej nie wyraził zgody.
W drugim dniu bitwy rozpoczął się serbski kontratak, w kierunku na Koczani. Dywizja szumadijska zdziesiątkowała dwa pułki bułgarskie w rejonie wsi Drenak, zmuszając Bułgarów do odwrotu. Mniejsze sukcesy odniosły oddziały dywizji morawskiej i dunajskiej działające w rejonie Kriwej Pałanki. W dniach 3-4 lipca serbska dywizja kawalerii i oddziały dywizji szumadijskiej i morawskiej dotarły do wsi Rajczani, zbliżając się na odległość 4 km od Koczani - głównego celu ofensywy. Sukcesy serbskiej 3 armii spowodowały odsłonięcie jej prawej flanki, w rejonie Kriwolak, stwarzając możliwości kontrnatarcia oddziałom gen. Sawowa.
Uderzenie bułgarskie w rejonie Kriwolak doprowadziło do rozbicia dywizji timockiej (w dniach 3-4 lipca straciła ponad 3500 żołnierzy) i zagroziło okrążeniem sąsiednich jednostek serbskich. Jednak straty atakującej dywizji trackiej były na tyle poważne, że tempo ataku uległo wyhamowaniu, dając czas Serbom na przegrupowanie. Dywizje drińska i szumadijska po przegrupowaniu opanowały 5 lipca Pirot i kontynuowały natarcie na Wełes i Kumanowo. Szybkie postępy wojsk serbskich, ale także działania Greków w rejonie Petricza zaprzepaściły szansę na kolejne kontruderzenie, które przygotowywał gen. Stilijan Kowaczew. 9 lipca jednostki bułgarskie wycofały się za rzekę Kamienicę (dopływ Bregałnicy), oddając dywizji czarnogórskiej strategiczne wzgórze Gowedarnik. Odejście jednostek bułgarskich, kierujących się na Carewo Seło doprowadziło do wygaszenia bitwy.
Konsekwencje bitwy.
Mimo tego, że straty obu stron w bitwie były zbliżone (20 tys. Bułgarzy, 16 tys. - Serbowie i Czarnogórcy) to bitwa zakończyła się strategiczną klęską Bułgarów i przejściem do defensywy. W czasie bitwy armia serbska okazała się bardziej mobilna, a głównodowodzący Radomir Putnik potrafił skoncentrować główne siły w rejonie Koczani i osiągnąć przełomowy sukces w bitwie, choć nie udało mu się całkowicie zniszczyć bułgarskiej 4 armii. Dowództwo bułgarskie nie potrafiło na czas skierować na pole bitwy oddziałów 5 armii gen. Toszewa, co mogło przeważyć szalę bitwy na korzyść Bułgarów.

</doc>
<doc id="2984378" url="https://pl.wikipedia.org/wiki?curid=2984378" title="Egzekucje pod Olsztynem i Apolonką (1940)">
Egzekucje pod Olsztynem i Apolonką (1940)

Egzekucje pod Olsztynem i Apolonką (1940) – zbiorowe egzekucje obywateli polskich przeprowadzane przez okupantów niemieckich latem 1940 roku w okolicach miejscowości Olsztyn i Apolonka nieopodal Częstochowy.
Między 28 czerwca a 13 sierpnia 1940 roku Niemcy przeprowadzili trzy zbiorowe egzekucje w pobliżu Olsztyna oraz trzy kolejne pod Apolonką. Z rąk funkcjonariuszy 7. batalionu policji zginęło wówczas 87 osób. W gronie ofiar znalazło się wielu przedstawicieli polskiej elity społecznej i intelektualnej z Częstochowy i Radomska, aresztowanych w ramach tzw. Akcji AB.
Częstochowa pod okupacją niemiecką.
Już w pierwszych dniach okupacji Niemcy zastosowali silne represje wobec cywilnej ludności Częstochowy. 4 września, dzień po wkroczeniu do miasta oddziałów Wehrmachtu, w kilku punktach Częstochowy wybuchły chaotyczne strzelaniny, spowodowane najprawdopodobniej niedoświadczeniem i nerwowością niemieckich rekrutów. Winą za te wypadki Niemcy obarczyli jednak ludność Częstochowy i przystąpili do zakrojonej na szeroką skalę akcji pacyfikacyjnej, w wyniku której poniosło śmierć od 227 do 500 Polaków i Żydów. W kolejnych dniach miały miejsce liczne aresztowania i egzekucje, których ofiarą padały osoby oskarżane o naruszenie rozmaitych zarządzeń okupanta. Z kolei 10 września Niemcy zatrzymali w Częstochowie kilkuset mężczyzn narodowości polskiej i żydowskiej, których po pewnym czasie wywieźli do „obozów dla jeńców cywilnych” znajdujących się na terenie Niemiec.
W okupowanym mieście szybko zainstalowały się struktury niemieckich władz państwowych i policyjnych. Początkowo stanowisko komisarycznego burmistrza Częstochowy piastował miejscowy volksdeutsch Paul Boehlke, którego niebawem zastąpił kreisleiter NSDAP z Opola – Drohberg. W październiku 1939 miasto zostało włączone w skład nowo utworzonego Generalnego Gubernatorstwa (dystrykt radomski, powiat radomszczański). Funkcję stadthauptmanna objął wówczas dr Richard Wendler. Miejscową placówką SD i policji bezpieczeństwa kierował SS-Hauptsturmführer Adolf Feucht, a funkcję jego zastępcy pełnił Paul Press.
W pierwszych latach okupacji niemiecki terror był wymierzony przede wszystkim w przedstawicieli polskiej elity społecznej i intelektualnej. Zgodnie z rasistowskim stereotypem Polaka, panującym w III Rzeszy, nazistowscy przywódcy wierzyli, że świadomość narodową posiada tylko polska inteligencja, natomiast lud zajmuje się troską o codzienny byt i jest mu obojętny los państwa. Z tego powodu zakładano, że eksterminacja tzw. warstwy przywódczej pozwoli zniszczyć polską tożsamość narodową i w konsekwencji przekształci polskie społeczeństwo w bierną amorficzną masę, służącą w najlepszym razie jako niewykwalifikowana siła robocza dla III Rzeszy. W ramach tzw. „Akcji Inteligencja” ("Intelligenzaktion"), prowadzonej na okupowanych ziemiach polskich między wrześniem 1939 a wiosną 1940, Niemcy zamordowali co najmniej 100 000 obywateli polskich. Najwięcej ofiar pochłonęła akcja eksterminacyjna prowadzona na ziemiach wcielonych do Rzeszy (Pomorze, Wielkopolska, Górny Śląsk).
Masowe represje wobec polskiej inteligencji miały także miejsce na terytorium Generalnego Gubernatorstwa. W Częstochowie największa tego typu akcja (nazwana później przez polskich historyków „Akcją specjalną”) została przeprowadzona między 9 a 11 listopada 1939 roku. Niemcy aresztowali wówczas ok. 60 osób – m.in. przedwojennego prezydenta Częstochowy Jana Szczodrowskiego, wielu znanych w mieście działaczy społecznych i politycznych, a także licznych nauczycieli, studentów, związkowców i urzędników. Zatrzymane osoby osadzono w więzieniu na Zawodziu i poddano intensywnemu śledztwu. Niemcy starali się w szczególności uzyskać jak najwięcej informacji nt. przedwojennej działalności, struktur i składu osobowego rozmaitych polskich organizacji, związków, stowarzyszeń i instytucji. 24 grudnia 1939 wszyscy Polacy zatrzymani w trakcie "Sonderaktion" zostali zwolnieni do domów. W późniejszym okresie niektórzy z nich zostali jednak ponownie aresztowani. „Akcja specjalna” pomogła Niemcom spenetrować polskie środowiska w Częstochowie, a zdobyte wówczas informacje zostały wykorzystane podczas kolejnych akcji represyjnych.
Początek Akcji AB w Częstochowie i Radomsku.
Wiosną 1940 roku Niemcy zorientowali się, że mimo intensywnych działań eksterminacyjnych prowadzonych we wszystkich dystryktach Generalnego Gubernatorstwa, społeczeństwo polskie otrząsnęło się z szoku po klęsce wrześniowej, a ruch oporu intensyfikuje swoją działalność. Rozpoczęcie niemieckiej ofensywy na Zachodzie odwróciło uwagę światowej opinii publicznej od wydarzeń w Polsce, stąd władze Generalnego Gubernatorstwa postanowiły wykorzystać tę okoliczność do przeprowadzenia zakrojonej na szeroką skalę akcji eksterminacyjnej – ponownie wymierzonej w polską inteligencję i elity społeczne. 16 maja 1940 miała miejsce w Krakowie konferencja w sprawie „nadzwyczajnych posunięć koniecznych dla zabezpieczenia spokoju i porządku w Generalnym Gubernatorstwie”, w trakcie której generalny gubernator Hans Frank zlecił SS-Brigadeführerowi Bruno Streckenbachowi, dowódcy SD i policji bezpieczeństwa w Generalnym Gubernatorstwie, przeprowadzenie „nadzwyczajnej akcji pacyfikacyjnej” (niem. "Außerordentliche Befriedungsaktion" – AB). Podczas kolejnej konferencji, która miała miejsce w dniu 30 maja 1940, Frank doprecyzował, że celem Akcji AB będzie „przyspieszona likwidacja znajdującej się w naszych rękach większości buntowniczych polityków, głoszących opór i innych osobników politycznie podejrzanych, jak również równoczesne położenie kresu tradycyjnej polskiej przestępczości”. Postanowiono, że aresztowanych nie należy kierować do obozów koncentracyjnych, lecz „likwidować na miejscu w najprostszy sposób”. Streckenbach przewidywał, że w ramach Akcji AB zamordowanych zostanie co najmniej 3500 osób uznawanych za „kwiat polskiej inteligencji i ruchu oporu” oraz kilka tysięcy przestępców kryminalnych.
W Częstochowie pierwsze aresztowania związane z Akcją AB miały miejsce w nocy z 29 na 30 marca 1940. Zatrzymano wówczas co najmniej 42 osoby, w tym Ryszarda Schmidta (działacza politycznego i społecznego, komendanta lokalnych struktur podziemnej Organizacji Wojskowej), Leona Rzykieckiego (dyrektora Szkoły Handlowej w Częstochowie), Dominika Zbierskiego (dyrektora częstochowskiego gimnazjum), Wojciecha Felisiaka (kierownika szkoły powszechnej), Mieczysława Izarda i Jerzego Głowackiego (nauczycieli w Szkole Handlowej), Antoniego Gmachowskiego (księgarza i wydawcę), Ferdynanda Szmidlę (prezesa Związku Byłych Więźniów Politycznych), a także licznych uczniów, maturzystów i studentów. Aresztantów umieszczono początkowo w lokalu dawnego Stowarzyszenia Właścicieli Nieruchomości skąd byli przewożeni na przesłuchania do siedziby Gestapo przy ul. Kilińskiego 10. Szczególnie ciężkim torturom poddano Ryszarda Schmidta. Po pewnym czasie Niemcy zwolnili niektórych więźniów, lecz niespełna dwa miesiące później owe osoby zostały ponownie zatrzymane.
Kolejna obława rozpoczęła się w nocy z 3 na 4 czerwca 1940 i trwała przez cały następny dzień. Niemcy ujęli wówczas ok. 50 osób. Aresztowani zostali m.in.: 67-letni Stanisław Nowak (były wiceprezydent Częstochowy, lekarz medycyny), Józef Chwastowski (kierownik szkoły powszechnej), Stanisław Gawroński (adwokat), Tadeusz Plebanek (adwokat), Piotr Kozerski (magister farmacji), Ludwik Morawski (kupiec), Władysław Golnik (kupiec) i Marian Lewandowski (kupiec). W trakcie obławy zatrzymano także grupę byłych członków POW. 12 czerwca miały miejsce kolejne aresztowania. Niemcy ujęli wówczas ok. 20 osób – przede wszystkim urzędników oraz przedstawicieli wolnych zawodów. W gronie zatrzymanych znalazło się dwóch Żydów. Aresztowane osoby zostały poddane brutalnym przesłuchaniom. W odróżnieniu od wcześniejszych akcji Niemcy działali jednak pośpiesznie i nie prowadzili długotrwałych śledztw.
W pobliskim Radomsku pierwsze aresztowania nastąpiły już 10 marca 1940 (ujęto wówczas m.in. nauczyciela gimnazjum, Antoniego Szwedowskiego). 27 kwietnia Niemcy przeprowadzili wielką obławę, w trakcie której zatrzymali ok. 60 osób, w tym 10 kobiet. Aresztantów osadzono w celach miejscowego aresztu przy ul. Narutowicza 1. Rankiem 25 maja grupę więźniów z Radomska, liczącą 11 osób, przewieziono do częstochowskiego więzienia na Zawodziu. Dwa dni później aresztowano w Radomsku sześć osób znanych przed wojną z aktywności społecznej.
Na początku czerwca w Radomsku miała miejsce kolejna obława. Niemcy zatrzymali wówczas 32 osoby, w tym Juliusza Surmackiego (nauczyciela gimnazjalnego), Eugeniusza Mazura (nauczyciela szkoły powszechnej) i Zdzisława Rudowskiego (redaktora „Gazety Radomszczańskiej”). W dniu 4 czerwca wszystkich aresztantów przewieziono do częstochowskiego więzienia na Zawodziu. Już 11 czerwca na Radomsko i okoliczne miejscowości spadła jednak kolejna fala aresztowań. Tego dnia policja bezpieczeństwa zatrzymała kilkanaście osób, w tym Władysława Jabłońskiego (inspektora szkolnego), trzech kierowników szkół (Wacława Bładę, Władysława Borczyka i Franciszka Kulikiewicza), a także licznych nauczycieli, kupców i urzędników. Nazajutrz aresztantów przewieziono do Częstochowy. Łącznie w czerwcu 1940 roku Niemcy aresztowali w Radomsku i okolicznych miejscowościach 53 osoby.
Przebieg akcji eksterminacyjnej.
Większość więźniów aresztowanych w ramach Akcji AB deportowano do obozów koncentracyjnych. 16 lipca 1940 roku grupa 50 mężczyzn przetrzymywanych w więzieniu na Zawodziu została dołączona do wielkiego transportu (ponad 1000 osób), który odszedł z dystryktu radomskiego do KL Sachsenhausen. Z kolei 20 sierpnia w ramach kolejnego wielkiego transportu wywieziono z częstochowskiego więzienia 157 mężczyzn i 20 kobiet. Mężczyźni – więźniowie polityczni, pospolici przestępcy, duża grupa Żydów – zostali deportowani do KL Buchenwald. Kobiety, w tym sześć więźniarek politycznych, trafiły do żeńskiego obozu koncentracyjnego Ravensbrück.
Część więźniów została poddana eksterminacji bezpośredniej. Niemcy postanowili przy tym zlikwidować nie tylko osoby aresztowane w czasie Akcji AB, lecz również Polaków przetrzymywanych od dłuższego czasu w celach więzienia na Zawodziu. Wielu więźniów zostało zamordowanych na podstawie wyroków policyjnego sądu doraźnego (niem. Standgericht), któremu przewodniczył SS-Sturmbannführer Fritz Liphardt – komendant SD i policji bezpieczeństwa na dystrykt radomski. Posiedzenie „sądu” miało miejsce m.in. 9 czerwca 1940 w siedzibie częstochowskiego Gestapo. Standgericht rozpatrzył tego dnia 51 spraw, w większości wypadków dotyczących osób aresztowanych w dniach 3–4 czerwca (osoby zatrzymane w poprzednich akcjach zostały już wcześniej „osądzone”).
Postępowania przed policyjnym sądem doraźnym stanowiły tylko pozory procesu sądowego, gdyż były przeprowadzane w trybie maksymalnie uproszczonym i przyspieszonym. Polaków doprowadzonych z więzienia na Zawodziu stawiano przed obliczem sądu, zadawano pytanie o przyznanie się do winy (bez przedstawienia jakichkolwiek oskarżeń) lub przeprowadzano pobieżne przesłuchanie, po czym bez komentarza wyprowadzano z pomieszczenia. Wyroki Standgerichtu były zazwyczaj oparte na końcowych sprawozdaniach z przesłuchań więźniów, sporządzanych przez pracownika częstochowskiego Gestapo, SS-Hauptscharführera Wilhelma Laubnera. W pisemnych uzasadnieniach wyroków nie ukrywano, że mają one niewiele wspólnego z rzeczywistymi czynami oskarżonych. Dla przykładu w uzasadnieniu dla wyroku śmierci wydanego na dr. Stanisława Nowaka (byłego wiceprezydenta Częstochowy) zapisano: „istniało podejrzenie, iż Nowak wiedział przynajmniej o istnieniu tajnej organizacji (…). Nowak zaprzecza temu, iż stykał się z osobami, które dążą do wskrzeszenia Polski przy użyciu przemocy. Można jednak przyjąć za pewne, że z uwagi na to, iż 38 lat jest czołową osobistością w Częstochowie, również obecnie należy w nim widzieć wyraziciela polskiego sposobu myślenia. W interesie pacyfikacji politycznej unieszkodliwienie Nowaka jest konieczne”. W analogiczny sposób umotywowano wyroki śmierci wydane na adwokata Tadeusza Plebanka i dyrektora częstochowskiego gimnazjum, Dominika Zbierskiego.
Egzekucje pod Olsztynem.
Skazańcy byli zazwyczaj rozstrzeliwani w potajemnych egzekucjach pod Częstochową. Początkowo na miejsce straceń Niemcy wybrali niewielki parów w pobliżu miejscowości Olsztyn, położony w odległości ok. 500 metrów od miejscowego cmentarza (na granicy lasu). Parów ten był wykorzystywany jako miejsce egzekucji także w czasach carskich, stąd miejscowa ludność zwała go „szubiennicą”.
Wieczorem 28 czerwca 1940 Niemcy wyprowadzili 15 osób z cel częstochowskiego więzienia. Na podwórzu odczytano więźniom wyrok śmierci, po czym załadowano ich na krytą brezentem ciężarówkę. Po dotarciu konwoju na miejsce kaźni, Michał Dzieżgwa, mistrz rzeźniczy z Radomska, zdołał wyrwać się strażnikom i uciec do pobliskiego lasu. Dzięki jego zeznaniom było możliwe odtworzenie "modus operandi" katów. Z relacji Dzieżgwy wynika, że skazańcom zawiązywano oczy, zabierano z samochodów grupami po pięć osób, a następnie rozstrzeliwano nad uprzednio wykopanymi grobami. Podczas tejże egzekucji w Olsztynie zginęło 10 mieszkańców Radomska (m.in. kupiec Tadeusz Gomuliński, aptekarz Stanisław Zbieć oraz współwłaściciel odlewni żelaza, Jan Łatacz), jeden mieszkaniec Częstochowy, jeden mieszkaniec Przyrowa oraz dwóch byłych powstańców śląskich z Lublińca (Paweł Golaś i Wilhelm Jaksik). W skład plutonu egzekucyjnego wchodzili funkcjonariusze niemieckiego 7. batalionu policji, dowodzeni przez kapitana Borksena.
Kolejna zbiorowa egzekucja pod Olsztynem miała miejsce 29 czerwca w godzinach wieczornych. Niemieccy policjanci rozstrzelali wówczas 15 osób, w tym grupę siedmiu harcerzy z częstochowskiej dzielnicy Raków, aresztowanych pod koniec lutego 1940 roku. W gronie ofiar znaleźli się także: Jan Lange (dyrektor teatru z Poznania), Stefan Wojteczek (przodownik Straży Więziennej), Kazimierz Jaszczuk (jubiler) oraz kupiec Wincenty Guźla wraz z synem Tadeuszem.
Ostatnia egzekucja w Olsztynie, której ofiarą padli Polacy aresztowani podczas Akcji AB, miała miejsce 1 lipca 1940. Tego dnia rozstrzelano tam 15 skazańców przywiezionych z więzienia w Częstochowie. W gronie zamordowanych znaleźli się m.in. Stanisław Gawroński (adwokat), Stanisław Mianowski (inżynier), Zdzisław Czerwiński (malarz), farmaceuta Piotr Kozerski wraz z synem Janem Leszkiem (aplikantem sądowym), a także pięciu funkcjonariuszy przedwojennej Policji Państwowej.
W późniejszych latach Niemcy nadal przeprowadzali potajemne egzekucje w pobliżu Olsztyna. Rozstrzeliwano tam przede wszystkim sowieckich jeńców wojennych z częstochowskiego Stalagu 367. Ponadto jesienią 1944 roku Niemcy stracili pod Olsztynem wziętych do niewoli partyzantów z 3 Brygady AL im. Generała Bema. Liczba ofiar niemieckiego terroru pogrzebanych w Olsztynie oceniana jest na 1968.
Egzekucje pod Apolonką.
28 czerwca żona jednego z więźniów, Jadwiga Flakowa, udała się rowerem w ślad za niemieckim konwojem zmierzającym do Olsztyna. Usłyszała dochodzące z parowu wystrzały, a po odjeździe Niemców udała się na miejsce kaźni, gdzie odnalazła ślady egzekucji. W rezultacie już na początku lipca mieszkańcy Częstochowy byli świadomi, iż pod Olsztynem mordowani są polscy więźniowie polityczni przywożeni z więzienia na Zawodziu. Niemcy dążąc do utrzymania egzekucji w tajemnicy postanowili więc znaleźć nowe miejsce straceń.
Wybór okupanta padł na świerkowy las w pobliżu wsi Apolonka pod Janowem. 3 lipca we wczesnych godzinach porannych rozstrzelano tam pierwszą grupę więźniów przywiezionych z Częstochowy, liczącą 15 osób. W gronie zamordowanych znalazł się m.in. dr Stanisław Nowak, mec. Tadeusz Plebanek, Dominik Zbierski, Józef Chwastowski (kierownik szkoły), czterech kupców oraz dwóch urzędników.
Kolejna zbiorowa egzekucja pod Apolonką miała miejsce już następnego dnia. Funkcjonariusze 7. batalionu policji rozstrzelali wówczas 13 osób, w tym pięć kobiet oraz sześciu więźniów kryminalnych. W gronie ofiar znalazły się m.in. trzy siostry Glińskie (Janina, Serafina, Irena), zamordowane z powodu odmowy zdradzenia miejsca pobytu swych braci, poszukiwanych przez gestapo.
Ostatnia egzekucja pod Apolonką miała miejsce 13 sierpnia 1940. Niemcy rozstrzelali wówczas 15 osób, w tym Leona Rzykieckiego (dyrektora Szkoły Handlowej), Mieczysława Izarda (nauczyciela w tej szkole), Ryszarda Schmidta, a także 10 uczniów i maturzystów.
Ofiary i ich upamiętnienie.
Latem 1940 roku w sześciu egzekucjach w rejonie Olsztyna i Apolonki funkcjonariusze niemieckiego 7. batalionu policji zamordowali 87 osób. Polacy aresztowani w ramach „Nadzwyczajnej Akcji Pacyfikacyjnej” byli także rozstrzeliwani na podwórzu częstochowskiego więzienia. W dniu 16 września 1940 stracono tam studenta Longina Strzeleckiego. Z kolei 25 września na więziennym podwórzu rozstrzelano leśniczego Bronisława Olszewskiego wraz z córką Lucyną, Wincentego Czechowskiego (gajowego) oraz Jerzego Głowackiego (nauczyciela Szkoły Handlowej). W ten sposób liczba mieszkańców Ziemi Częstochowskiej i Radomszczańskiej zamordowanych w ramach Akcji AB sięgnęła 92 osób. Najmłodsza ofiara liczyła 17 lat, najstarsza – 66.
W lipcu i sierpniu 1940 władze niemieckie przekazały rodzinom rozstrzelanych urzędowe zawiadomienia o śmierci bliskich.
W czerwcu 1946 roku władze polskie przeprowadziły prace ekshumacyjno-śledcze na miejscu straceń pod Apolonką. W grudniu 1946 roku analogiczne prace miały miejsce pod Olsztynem. Odnalezione szczątki ofiar niemieckiego terroru zostały pochowane na cmentarzu Kule w Częstochowie (kwatera wojenna). Z kolei 12 października 1967 na cmentarzu w Olsztynie został odsłonięty pomnik ku czci zamordowanych.
Odpowiedzialność sprawców.
Odpowiedzialność za działania prowadzone wiosną i latem 1940 roku przez niemiecki aparat bezpieczeństwa w dystrykcie radomskim – a więc również za egzekucje w Olsztynie i Apolonce – spada w pierwszym rzędzie na ówczesnego gubernatora dystryktu, Karla Lascha, oraz ówczesnego Dowódcę SS i Policji w dystrykcie radomskim – SS-Oberführera Fritza Katzmanna. Lasch zmarł w niejasnych okolicznościach w czerwcu 1942 roku. Katzmann do swojej śmierci w 1957 ukrywał się w zachodnioniemieckim Darmstadt pod przybranym nazwiskiem.
Szczególną rolę podczas akcji eksterminacyjnej odgrywał jednak podległy im SS-Sturmbannführer Fritz Liphardt, który jako miejscowy komendant SD i policji bezpieczeństwa odpowiadał za realizację Akcji AB na obszarze dystryktu radomskiego oraz przewodniczył policyjnemu sądowi doraźnemu, wydającemu wyroki śmierci na polskich więźniów politycznych. 5 czerwca 1945 Liphardt został aresztowany przez żołnierzy brytyjskich, a następnie wydany władzom polskim. Popełnił samobójstwo w maju 1947, wkrótce po swojej ekstradycji do Polski.
Po wojnie osądzono kilku niższych rangą funkcjonariuszy częstochowskiego Gestapo. SS-Hauptscharführer Wilhelm Laubner został skazany przez sąd okręgowy w Częstochowie na karę śmierci, zamienioną następnie w trybie łaski na karę dożywotniego pozbawienia wolności. Ten sam sąd skazał także na karę śmierci SS-Oberscharführera Franza Fikusa. Wyrok wykonano.

</doc>
<doc id="2984384" url="https://pl.wikipedia.org/wiki?curid=2984384" title="Red Rose Speedway">
Red Rose Speedway

Red Rose Speedway – drugi album studyjny brytyjskiego zespołu Wings. Album został wydany w 1973 roku i osiągnął 1 miejsce na liście przebojów Billboard 200. 
Historia.
Na początku 1972 roku, McCartney postanowił rozszerzyć skład zespołu, przyłączając do niego gitarzystę Henry'ego McCullougha oraz rozpocząć koncertowanie z zespołem. 28 lutego 1972 grupa udała się do Los Angeles, gdzie muzycy rozpoczęli nagrywanie albumu. Album został dokończony w październiku w Londynie.
Lista utworów.
1993 The Paul McCartney Collection
Twórcy.
Wings
oraz:

</doc>
<doc id="2984385" url="https://pl.wikipedia.org/wiki?curid=2984385" title="Mistrzostwa Oceanii w Koszykówce Mężczyzn 2009">
Mistrzostwa Oceanii w Koszykówce Mężczyzn 2009

Mistrzostwa Oceanii w Koszykówce Mężczyzn 2009 – 19. w historii mistrzostwa Oceanii w koszykówce mężczyzn. Odbyły się 23 i 25 sierpnia 2009 roku w australijskim Sydney i nowozelandzkim Wellington. Podobnie jak w poprzednich 4 edycjach o tytuł najlepszej drużyny kontynentu rywalizowały 2 reprezentacje: Australii i Nowej Zelandii.
Mistrzostwa Oceanii w Koszykówce Mężczyzn 2009 rozgrywane były w formule 2 spotkań, gdzie mistrzem kontynentu zostawał zespół, który uzyskał lepszy bilans w dwumeczu. Obie drużyny wygrały po 1 meczu, w związku z czym tytuł mistrza Oceanii zdobyła Nowa Zelandia, która uzyskała lepszy bilans zdobytych punktów od Australii.

</doc>
<doc id="2984387" url="https://pl.wikipedia.org/wiki?curid=2984387" title="Francis Michie Shepherd">
Francis Michie Shepherd

Sir Francis Michie Shepherd (ur. 6 stycznia 1893, zm. 15 maja 1962) – brytyjski urzędnik konsularny i dyplomata.
Życiorys.
Kształcił się w Oakfield School, University College School w Londynie oraz uniwersytecie w Grenoble. W latach 1914–1919 pełnił służbę wojskową, m.in. w Mezopotamii, Indiach i kampanii afgańskiej w 1919. W 1920 został powołany do brytyjskiej służby zagranicznej pełniąc funkcje w San Francisco, Buenos Aires, Limie, Antwerpii i Hamburgu (1927–1932). Następnie był "chargé d’affairs" w Port-au-Prince (1932), "charge" w San Salvador (1932), ministrem-rezydentem i konsulem w Port-au-Prince (1935–1937), p.o. konsula generalnego w Barcelonie (1938), konsulem w Dreźnie (1938–1939) i p.o. konsula generalnego w Gdańsku (1939). Pełniąc tę ostatnią funkcję tylko przez dwa miesiące (lipiec–sierpień), usiłował znaleźć drogi wyjścia z impasu w trudnych stosunkach polsko-niemieckich. W okresie 1939–1940 pracował w Foreign Office. Następnie pełnił funkcję radcy poselstwa i konsula generalnego w Reykjaviku (1940–1942), w Leopoldville (1942), brytyjskiego przedstawiciela politycznego w Helsinkach (1944–1947), konsula generalnego w Batavii (1947–1949), ambasadora w Teheranie (1950–1952) oraz ambasadora w Warszawie (1952–1954), skąd odszedł na emeryturę w 1954.
Utytułowany rycerzem komandorem Orderu Imperium Brytyjskiego KBE (1948); oficerem Orderu Imperium Brytyjskiego OBE (1941); oraz członkiem Orderu Imperium Brytyjskiego MBE (1932).

</doc>
<doc id="2984390" url="https://pl.wikipedia.org/wiki?curid=2984390" title="Targum Pseudo-Jonatana">
Targum Pseudo-Jonatana

Targum Pseudo-Jonatana ("Targum Jeruszalmi I", "Targum jerozolimski I") – targum aramejski zawierający interpretację Tory, zredagowany około VII wieku n.e. Reprezentuje on szkołę palestyńską (zachodnią).
Autor.
Według Talmudu Jonatan ben Uzziel, uczeń Hillela Starszego, zredagował aramejskie tłumaczenie proroków nazwane z tego powodu Targumem Jonatana. Jednocześnie nie ma żadnej historycznej wzmianki o jakimkolwiek tłumaczeniu przez niego Tory. Stąd istnieje zgodność badaczy, że ten targum nie jest dziełem Jonatana ben Uzziela. Pierwsza znana atrybucja pochodzi od włoskiego kabalisty Menahena Recanatiego (ok. 1320 r.). W XVI wieku de Rossi poświadcza, że widział dwa bardzo podobne kompletne targumy do Tory, z których jeden nazwano Targumem Jonatana ben Uzziela, a drugi Targumem Jeruszalmi. Prawdopodobnie oryginalny tytuł dzieła to Targum Jeruszalmi, co oznaczono w manuskryptach skrótem תי (TJ), który następnie odczytano jako inicjały i nieprawidłowo rozwinięto jako Targum Jonatana a dalej błędnie rozszerzono do Targum Jonatana ben Uzziela. Z tego też względu ten targum Tory nazywa się obecnie „Targumem Pseudo-Jonatana”.
Opis.
Targum Pseudo-Jonatana jest typowym przykładem targumu palestyńskiego, gdyż nie ogranicza się on do literalnego tłumaczenia tekstu hebrajskiego, lecz zawiera wiele dodatków w oparciu o tradycje rabiniczne. Odzwierciedla więc sposób w jaki być może interpretowano Biblię w dawnych palestyńskich synagogach. Z drugiej strony występuje w nim wiele podobieństw do Targumu Onkelosa (są one różnie tłumaczone).
W obecnej formie targum ten nie mógł pojawić przed drugą połową VII wieku, ponieważ wzmiankuje on w komentarzu do Księgi Rodzaju 21:21 żonę i córkę Mahometa. Podobnie w Rodzaju 49:26 opisuje Izmaela i Ezawa jako przedstawicieli świata muzułmańskiego. Targum ten obejmuje prawie cały Pięcioksiąg. Jedyne brakujące fragmenty to: Rodzaju 6:15, 10:23, 18:4, 20:15, 24:28, 41:49, 44:30-31; Wyjścia 04:08; Kapłańska 24:4; Liczb 22:18, 30:20b-21a; 36:8-9.
Targum przybiera formę wolnej interpretacji religijnej. Duża jego część to legendy, ale także dialogi oraz retoryczne i poetyckie dygresje. Parafrazą omówiono również religijne i metafizyczne koncepcje, co jest typowe dla żydowskich mistyków żyjących w VII wieku.
Manuskrypt.
Jedyny zachowany manuskrypt tego targumu to MS 27031 w British Library. Zawiera on 231 folio zapisanych charakterystycznym włoskim stylem. Papier jest dobrze zachowany, pismo łatwo odczytywalne. Nie ma w nim ani interpunkcji ani wokalizacji. Każdy werset zaczyna się od pierwszego hebrajskiego słowa danego wersetu w Biblii Hebrajskiej.
Wydania.
Targum Pseudo-Jonatana po raz pierwszy został wydrukowany w Wenecji w 1591 roku przez Aszera Forinsa ("editio princeps"). To wydanie pochodziło z innego manuskryptu, który należał do rodziny Foa z Reggio. Tamten manuskrypt był podobno, ale nie identyczny względem tego londyńskiego (znaczna liczba wspólnych błędów, mimo różnic, wskazuje raczej na wspólnego przodka). Został on także zamieszczony w IV tomie Poligloty londyńskiej.
M. Ginsburger wydał w 1903 roku jako pierwszy manuskrypt londyński ("Targum Jonathan ben Usiel zum Pentat", Berlin). Wydanie to zawierało wiele błędów.
Nowe wydanie londyńskiego manuskryptu przygotował D. Rieder w 1974 roku ("Pseudo-Jonathan: Targum Jona!han Ben Uziel on the Pentateuch Copied from !he London MS. British Museum add. 27031," Jerusalem).

</doc>
<doc id="2984393" url="https://pl.wikipedia.org/wiki?curid=2984393" title="Yamaha TZR 250">
Yamaha TZR 250

Yamaha TZR 250 – sportowy motocykl marki Yamaha z dwucylindrowym silnikiem dwusuwowym.
TZR250 (1KT).
W 1986 roku wprowadzono model 1KT. Moc silnika wynosi 45 KM przy 9500 obr./min, a moment obrotowy 3,5 kg-m przy 9000 obr./min.
W latach 1987-1988 produkowano także model 2XW w limitowanej edycji "Marlboro" przeznaczony na rynek japoński.
W 1988 roku wprowadzono model 2XT.
Produkowano modele europejskie: 2MA (1987 r.), 2XW1 (1988 r.), 2XW2 (1989 r.).
Produkowano modele na rynek Kanady: TZR250T 2ME (1987 r.), TZR250U 2XU1 (1988 r.).
Produkowano modele na rynek Azji i Australii: TZR250T 2MY (1987 r.), TZR250U 2XV1 (1988 r.), TZR250 2XV2 (1989 r.).
TZR250 (3MA).
W 1989 roku wprowadzono nowy model 3MA. Zastosowano innowacyjne rozwiązanie silnika pochodzące z wyścigowego modelu TZ250. Odwrócono położenie układu dolotowego i wydechowego. Gaźniki umieszczono z przodu silnika, natomiast układ wydechowy poprowadzono pod siedzeniem i zakończono w tylnej części pojazdu. Dodano wzmocnienia tylnego wahacza. Zmieniono stylizację nadwozia. Rozdzielono siedzenie kierowcy od siedzenia pasażera. Produkowano odmianę "F" oraz "SP".
W 1990 roku zastosowano nowy odwrócony przedni widelec teleskopowy (Upside-Down) oraz zmodyfikowano tylny wahacz.
Moc silnika wynosi 45 KM przy 9500 obr./min, a moment obrotowy 3,8 kg-m przy 8000 obr./min.
Motocykl był sprzedawany wyłącznie w Japonii.
TZR250R (3XV).
W 1991 roku wprowadzono nowy model TZR250R 3XV z nowym silnikiem w układzie V. Moc silnika nie zmieniła się względem poprzedniego modelu. Zmieniono stylizację nadwozia. Wprowadzono nowy zakrzywiony wahacz tylny.
W 1992 roku produkowano wersję TZR250R (3XV4) oraz TZR250RSP (3XV5). W wersji SP zastosowano większe gaźniki i większy stopień sprężania, lecz moc silnika pozostała na tym samym poziomie.
W połowie 1992 roku wprowadzono wersję TZR250RS (3XV8). W silniku mokre sprzęgło zastąpiono suchym wielotarczowym sprzęgłem. Wyprodukowano tylko 1000 egzemplarzy tego modelu.
W 1993 roku produkowano wersję TZR250RS (3XV9), TZR250R (3XV6) i TZR250RSP (3XV7). Wprowadzono nowe rozwiązanie elektronicznego dozownika oleju, kontrolującego smarowanie w zależności od parametrów pracy silnika i redukującego nadmierne zużycie oleju. Moc silnika wszystkich wersji ograniczono do 40 KM przy 8500 obr./min, a moment obrotowy 3,6 kg-m przy 7000 obr./min.
W 1994 roku produkowano wersję TZR250RS (3XVA) oraz TZR250RSP (3XVB). W modelu TZR250RSP wprowadzono nowe rozwiązanie zaworu wydechowego YPVS, w którym obrotowy zawór zastąpiono wysuwanym nożem. Wyprodukowano tylko 500 egzemplarzy tego modelu. W modelu TZR250RS nadal stosowano tradycyjne rozwiązanie obrotowego zaworu wydechowego.
W 1995 roku zrezygnowano z produkcji trzech odmian i wprowadzono model TZR250SPR. Największa różnica polegała na wprowadzeniu nowego rozwiązania zaworu wydechowego YPVS. Połączono nożycowy zawór wydechowy centralnego okna wydechowego z dwoma obrotowymi zaworami wydechowymi dodatkowych dwóch okien wydechowych. Moc silnika nie uległa większej zmianie, wynosiła ona 40 KM przy 9000 obr./min, a moment obrotowy 3,6 kg-m przy 7000 obr./min. Produkcję tego modelu zakończono w 1999 roku z powodu ograniczeń emisji spalin dla silników dwusuwowych.
Motocykl był sprzedawany wyłącznie w Japonii.

</doc>
<doc id="2984399" url="https://pl.wikipedia.org/wiki?curid=2984399" title="Targum Jeruszalmi I">
Targum Jeruszalmi I



</doc>
<doc id="2984400" url="https://pl.wikipedia.org/wiki?curid=2984400" title="Targum jerozolimski I">
Targum jerozolimski I



</doc>
<doc id="2984401" url="https://pl.wikipedia.org/wiki?curid=2984401" title="Białokrowiak">
Białokrowiak



</doc>
<doc id="2984402" url="https://pl.wikipedia.org/wiki?curid=2984402" title="Marian Dziemianko">
Marian Dziemianko

Marian Dziemianko (ur. 15 grudnia 1930 w Derewnie) – polski ksiądz katolicki, prałat, Honorowy Prezes Fundacji Rodzina, Wieloletni proboszcz parafii WNMP w Sławnie.
Życiorys.
Marian Dziemianko urodził się w Derewnie na Kresach Wschodnich II Rzeczypospolitej. W czasie II wojny światowej mieszkał w ziemiankach. Po 1945 roku znalazł się na Ziemiach Odzyskanych. 23 czerwca 1957 roku otrzymał święcenia kapłańskie z rąk biskupa Teodora Benscha w Gorzowie Wielkopolskim. Po święceniach do 1959 roku był wikariuszem w Łobezie. Służbę duszpasterską spełniał przez następne 8 lat w Świdwinie i w Słupsku. W 1967 roku został proboszczem parafii Matki Boskiej Częstochowskiej w Łupawie. Piastował tę funkcję przez 13 lat. 8 lipca 1980 został proboszczem w parafii Wniebowzięcia Najświętszej Maryi Panny w Sławnie.
Za czasów księdza prałata w latach 80. nastąpiła budowa sal katechetycznych i plebanii oraz remont kościoła. Swoją postawą i intensywną pracą stał się jedną z najbardziej znanych postaci w Sławnie. Działalność ks. prałata została uhonorowana jako pierwszy Złotym Gryfem Sławieńskim (1997), ogólnopolskim tytułem Proboszcz III Tysiąclecia i Odznaką Towarzystwa Przyjaciół Dzieci „Przyjaciel dziecka”. Od 2001 roku jest Honorowym Prezesem Fundacji Rodzina w Sławnie. W 2003 roku po 23 latach zakończył swoją posługę proboszcza w Sławnie i odszedł na emeryturę.
W 2007 r. świętował 50. rocznicę święceń kapłańskich. Na emeryturze sprawuje posługę duszpasterską w kaplicy Ośrodka Wypoczynkowego „Arka” w Jarosławcu.

</doc>
<doc id="2984405" url="https://pl.wikipedia.org/wiki?curid=2984405" title="Boczniaczek">
Boczniaczek



</doc>
<doc id="2984408" url="https://pl.wikipedia.org/wiki?curid=2984408" title="The Compact King Crimson">
The Compact King Crimson

The Compact King Crimson – składanka brytyjskiego zespołu King Crimson. Utwory zostały wybrane przez Roberta Frippa z dwóch różnych okresów działalności grupy (1969-1974) oraz (1981-1984).

</doc>
<doc id="2984409" url="https://pl.wikipedia.org/wiki?curid=2984409" title="Piotr Tworz">
Piotr Tworz

Piotr Tworz (ur. 9 stycznia 1935 w Dąbrowicy, zm. 27 stycznia 2000 w Dzierżoniowie) – polski inżynier, konstruktor radioodbiorników.
Studia w latach 1952–1958 na Wydziale Łączności Politechniki Wrocławskiej ukończył z tytułem magistra inżyniera łączności. Od 1957 pracował w zakładach produkcyjnych DIORA w Dzierżoniowie na stanowisku konstruktora. Wraz z Januszem Zygadlewiczem skonstruował pierwszy tranzystorowy radioodbiornik z FM – „Ewa”. Opracował również m.in. odbiorniki „Alina”, „Zodiak DSS-401” i „Tosca”.
Odbiornik „Ewa” używany był w czasie wyprawy polskich himalaistów w 1971 roku.
Był członkiem koła SEP przy Zakładach Radiowych DIORA od 1959 roku. W latach 1962–1964 oraz 1971–1978 był jego przewodniczącym i zastępcą przewodniczącego.

</doc>
<doc id="2984411" url="https://pl.wikipedia.org/wiki?curid=2984411" title="Ciemnobiałka">
Ciemnobiałka



</doc>
<doc id="2984412" url="https://pl.wikipedia.org/wiki?curid=2984412" title="Korean Broadcasting System">
Korean Broadcasting System

Korean Broadcasting System albo KBS (, MOCT: "Hanguk Bangsong Gongsa") – nadawca publiczny z Korei Południowej, jedna z największych południowokoreańskich sieci telewizyjnych. Firma powstała w 1927 roku. Zarządza siecią radiową i telewizyjną, a także zapewnia usługi internetowe. Jej główna siedziba znajduje się w Seulu.
KBS zaczynał jako Kyeongseong Broadcasting Corporation (JODK, 경성방송국, 京城放送局), który został założony przez gubernatora generalnego Korei 16 lutego 1927 roku. To druga stacja radiowa, która zaczęła używać znaku wywoławczego HLKA w 1947 roku po tym, jak Międzynarodowy Związek Telekomunikacyjny przypisało Republice Korei znak HL. W 1948 roku została założona krajowa stacja telewizyjna Seoul Central Broadcasting Station.

</doc>
<doc id="2984419" url="https://pl.wikipedia.org/wiki?curid=2984419" title="Reprezentacja Hiszpanii w futsalu mężczyzn">
Reprezentacja Hiszpanii w futsalu mężczyzn

Reprezentacja Hiszpanii w futsalu – zespół futsalowy, biorący udział w imieniu Hiszpanii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo hiszpańskie.

</doc>
<doc id="2984420" url="https://pl.wikipedia.org/wiki?curid=2984420" title="Jan Kaczkowski (farmaceuta)">
Jan Kaczkowski (farmaceuta)

Jan Kaczkowski (ur. 26 stycznia 1907 w Skaryszewie, zm. 3 lipca 2013 we Wrocławiu) − polski farmaceuta.
Życiorys.
Jan Kaczkowski urodził się 26 stycznia 1907 roku w Skaryszewie jako najstarszy z piątki rodzeństwa. W latach 1919−1929 uczył się w Gimnazjum i Liceum im. Jana Kochanowskiego, a w 1933 roku ukończył Oddział Farmaceutyczny Uniwersytetu Poznańskiego. W latach 1932–1933 był asystentem na Uniwersytecie Poznańskim, a następnie podjął pracę jako farmaceuta w aptece w Kutnie. Wybuch II wojny światowej zastał go w tym właśnie mieście, a już 10 września apteka została zniszczona przez bomby w czasie niemieckiego nalotu na miasto. W połowie października ewakuował się z Kutna w obawie przed prześladowaniami ze strony okupanta i wyjechał do Warszawy w poszukiwaniu pracy. Ostatecznie znalazł pracę jako farmaceuta w Łukowie, u innego wysiedlonego mieszkańca Wielkopolski.
W początkach 1940 roku otrzymał kilka ofert pracy w innych aptekach, zdecydował się wówczas wybrać tę z Wierzbnika-Starachowic koło Radomia i pracował w niej do końca 1941 roku. Pod koniec stycznia 1942 roku wyjechał do Przemyśla, uciekając w ten sposób przed wezwaniem do wyjazdu do pracy w Niemczech. Luźno współpracował z Armią Krajową, głównie dostarczając leki lub pomagając w ukrywaniu ludzi.
W aptece w Przemyślu pracował także po wojnie, aż do jej nacjonalizacji w styczniu 1951 roku. Po nacjonalizacji apteki został zatrudniony w rzeszowskim oddziale wojewódzkim Centrali Aptek Społecznych w Przemyślu. W tej instytucji Kaczkowski pracował aż do jej likwidacji w 1956 roku, po czym powrócił do pracy kierownika, a potem zastępcy kierownika apteki. W czerwcu 1960 roku przeniósł się z rodziną do Wrocławia, gdzie objął kierownictwo apteki na Brochowie i pracował w niej aż do przejścia na emeryturę w 1979 roku. We Wrocławiu spędził resztę życia zawodowego, mieszkał tam też na emeryturze.
Z okazji setnych urodzin został przez Dolnośląską Radę Aptekarską we Wrocławiu uhonorowany tytułem honorowego członka samorządu aptekarskiego oraz odznaczony Złotą Odznaką tej organizacji.
Zmarł 3 lipca 2013 roku we Wrocławiu, pochowany na cmentarzu parafialnym na Skowroniej Górze przy ul. Działkowej.
Życie prywatne.
Żonaty, miał synów Andrzeja i Adama oraz córkę Ewę.

</doc>
<doc id="2984423" url="https://pl.wikipedia.org/wiki?curid=2984423" title="Spartak Pecani">
Spartak Pecani

Spartak Pecani (ur. 27 maja 1952 w Tiranie) – albański reżyser i producent filmowy.
Życiorys.
Studiował reżyserię filmową w Instytucie Teatru i Kinematografii w Bukareszcie, ale z uwagi na pogorszenie stosunków dyplomatycznych albańsko-rumuńskich studia musiał przerwać. Dokończył je w 1975 w Instytucie Sztuk w Tiranie. Po ukończeniu studiów rozpoczął pracę w Studiu Filmowym Nowa Albania. Zadebiutował w 1977 filmem "Streha e re", ale największe uznanie przyniosły mu filmy fabularne zrealizowane w latach 80. – 
"Kohë e largët" i "Shirat e vjeshtës". Za ten ostatni otrzymał drugą nagrodę na VI Festiwalu Filmów Albańskich. Na VIII Festiwalu Filmów Albańskich jedną z głównych nagród zdobyło kolejne dzieło Pecaniego – "Treni niset më shtatë pa pesë". W 2013 po przerwie zrealizował we współpracy z Brytyjczykami film "Ada", na motywach powieści Fatosa Kongoliego, a w 2018 film "Bolero në vilën e pleqve". W swoim dorobku ma 14 filmów fabularnych.
W latach 1997-1999 kierował Narodowym Centrum Kinematografii, a następnie objął kierownictwo Studia Filmowego Eurostar.

</doc>
<doc id="2984424" url="https://pl.wikipedia.org/wiki?curid=2984424" title="Reprezentacja Albanii w futsalu mężczyzn">
Reprezentacja Albanii w futsalu mężczyzn

Reprezentacja Albanii w futsalu – zespół futsalowy, biorący udział w imieniu Albanii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo albańskie.

</doc>
<doc id="2984425" url="https://pl.wikipedia.org/wiki?curid=2984425" title="Decrescendo">
Decrescendo



</doc>
<doc id="2984427" url="https://pl.wikipedia.org/wiki?curid=2984427" title="Formuła Renault NEC 2.0">
Formuła Renault NEC 2.0



</doc>
<doc id="2984430" url="https://pl.wikipedia.org/wiki?curid=2984430" title="Paweł Janiszewski">
Paweł Janiszewski

Paweł Janiszewski (ur. 18 kwietnia 1967 w Pruszkowie) – polski historyk, badacz dziejów Kościoła w starożytności. 
Życiorys.
Absolwent historii Uniwersytetu Warszawskiego (1992). Doktorat napisany pod kierunkiem Ewy Wipszyckiej obronił 24 czerwca 1998 ("Klęski żywiołowe oraz rzadkie zjawiska atmosferyczne i astronomiczne w historiografii konfliktów religijnych przełomu IV i V wieku", nieopublikowany). Habilitacja w 2007 tamże. Od 1998 pracownik Zakładu Historii Starożytnej Instytutu Historycznego UW. 

</doc>
<doc id="2984433" url="https://pl.wikipedia.org/wiki?curid=2984433" title="Reprezentacja Andory w futsalu mężczyzn">
Reprezentacja Andory w futsalu mężczyzn

Reprezentacja Andory w futsalu – zespół futsalowy, biorący udział w imieniu Andory w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo andorskie.

</doc>
<doc id="2984435" url="https://pl.wikipedia.org/wiki?curid=2984435" title="Formula 3 Euro Series">
Formula 3 Euro Series



</doc>
<doc id="2984438" url="https://pl.wikipedia.org/wiki?curid=2984438" title="Lądowisko Ikar Jasło">
Lądowisko Ikar Jasło

Lądowisko Ikar Jasło – lądowisko wielofunkcyjne w Jaśle, położone w województwie podkarpackim. Lądowisko należy do Jasielskiego Stowarzyszenia Lotniczego "IKAR".
Lądowisko powstało w 2013, figuruje w ewidencji lądowisk Urzędu Lotnictwa Cywilnego. 
Dysponuje trawiastą drogą startową o długości 400 m.
LĄDOWISKO IKAR - JASŁO (informacje nie do celów operacyjnych)
DANE OPERACYJNO-TECHNICZNE
CHARAKTERYSTYKA LĄDOWISKA
Od północy:
Rów melioracyjny w sąsiedztwie pasa startowego. Linia wysokiego napięcia równoległa do pasa w odległości 150 metrów od krawędzi pasa startowego.
Od wschodu:
W odległości 40 m od progu pasa wzniesienie wysokości 1,2 m, a dalej rów melioracyjny w odległości 100 m.
Od południa:
Na południowy zachód od zachodniego progu pasa w odległości 120 m wysokie drzewa oraz budynki, a w odległości 700 m komin o wysokości 62 m.
Od zachodu:
Oświetlenie uliczne wysokości 8m w odległości 180m od zachodniego progu pasa.
PROCEDURY WYKONYWANIA LOTÓW
Dane z dnia 20.02.2015 r.

</doc>
<doc id="2984440" url="https://pl.wikipedia.org/wiki?curid=2984440" title="Formuła Renault 2.0 Alps">
Formuła Renault 2.0 Alps



</doc>
<doc id="2984441" url="https://pl.wikipedia.org/wiki?curid=2984441" title="Champerico">
Champerico

Champerico – miasto i port w Gwatemali, położone na wybrzeżu Pacyfiku, w departamencie Retalhuleu. Według danych szacunkowych z 2012 roku liczba mieszkańców wynosiła 8723 osób. 
Champerico leży w odległości około 40 km na południowy zachód od stolicy departamentu, miasta Retalhuleu. W odległości 40 km na wschód od Champerico przebiega granica państwowa z meksykańskim stanem Chiapas.
W 1871 roku rząd Gwatemali oraz prezydent Miguel García Granados y Zavala uznali Champerico za najważniejszy port krajowy. Obecnie jest jednym z trzech głównych portów Gwatemali – obok portu w Puerto Barrios nad Morzem Karaibskim (departament Izabal) oraz portu San Jose nad Oceanem Spokojnym (departament Escuintla, na południe od Champerico).
Champerico leży w rejonie bardzo aktywnym sejsmicznie. Niedaleko przebiega przechodzący w poprzek Gwatemali uskok Montagua, oddzielający płytę karaibską od płyty północnoamerykańskiej. Ponadto na Pacyfiku, w odległości około 100 km od Camperico, przebiega aktywny uskok łączący płytę karaibską z płyta kokosową. Takie położenie sprawia, że trzęsienia ziemi o sile ponad 4 stopni w skali Richtera zdarzają się w każdym miesiącu. Co kilka lat zdarzają się wstrząsy o sile powyżej 7 w skali Richtera. Taki wstrząs miał miejsce 7 listopada 2012 roku, w wyniku którego śmierć poniosły 44 osoby, a 150 zostało rannych. 
Gmina Champerico.
Miasto jest siedzibą władz gminy o tej samej nazwie, która jest jedną z dziewięciu gmin w departamencie. W 2012 roku gmina liczyła 35 399 mieszkańców.
Gmina jak na warunki Gwatemali jest dość duża, a jej powierzchnia obejmuje 416 km². Mieszkańcy gminy utrzymują się z turystyki, rolnictwa, hodowli oraz połowów ryb. Najważniejszymi uprawami są kukurydza, banany, mango, cytryny, pomarańcze, olejowiec, sezam, arbuzy, papaje oraz warzywa tropikalne. 
Klimat gminy jest równikowy, według klasyfikacji Wladimira Köppena, należy do klimatów tropikalnych monsunowych ("Am"), z wyraźną porą deszczową występującą od maja do października. Większość terenu pokryta jest dżunglą. Średnie temperatury wahają się pomiędzy 24 a 36ºC.

</doc>
<doc id="2984444" url="https://pl.wikipedia.org/wiki?curid=2984444" title="Martinho de Araújo">
Martinho de Araújo

Martinho de Araújo (ur. 26 lipca 1973 w Dili) – sztangista. Był jednym z pierwszych olimpijczyków z Timoru Wschodniego.
Uciekł z Timoru Wschodniego w 1999 roku tuż po ogłoszeniu przez kraj niepodległości. Po zażegnaniu sporu z Indonezją wrócił do ojczyzny, zastając rozkradziony i zniszczony w wyniku grabieży i podpaleń sprzęt treningowy. W celu kontynuowania treningów improwizował, przywiązując do kijów metalowe puszki po farbie wypełnione cementem.
Wystartował na igrzyskach olimpijskich w Sydney jako Niezależny Sportowiec Olimpijski. Zajął 20. miejsce.

</doc>
<doc id="2984445" url="https://pl.wikipedia.org/wiki?curid=2984445" title="Madonna (singel Secret)">
Madonna (singel Secret)

Madonna – singel południowokoreańskiej grupy Secret, wydany cyfrowo 12 sierpnia 2010 roku w Korei Południowej. Osiągnął 1 pozycję na liście Gaon Chart. Według danych Gaon utwór "Madonna" został pobrany razy w Korei Południowej w roku 2010. Kompozytorzy Kang Ji-won i Kim Ki-bum, którzy napisali słowa do "Madonny", podkreślili, że inspiracją piosenki jest życie z ufnością przez stanie się ikoną tego pokolenia, podobnie jak amerykańska piosenkarka Madonna.
Utwór został nagrany ponownie w języku japońskim i wydany jako singel 3 sierpnia 2011 roku w Japonii. Osiągnął 9 pozycję na liście Oricon i pozostał na liście przez 11 tygodni, sprzedał się w nakładzie egzemplarzy.
Twórcy i personel.
Opracowano na podstawie wkładki muzycznej płyty CD:

</doc>
<doc id="2984446" url="https://pl.wikipedia.org/wiki?curid=2984446" title="Reprezentacja Azerbejdżanu w futsalu mężczyzn">
Reprezentacja Azerbejdżanu w futsalu mężczyzn

Reprezentacja Azerbejdżanu w futsalu – zespół futsalowy, biorący udział w imieniu Azerbejdżanu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo azerskie. Za jego funkcjonowanie odpowiedzialny jest Azərbaycan Futbol Federasiyaları Assosiasiyası.

</doc>
<doc id="2984450" url="https://pl.wikipedia.org/wiki?curid=2984450" title="Strzępiel panterka">
Strzępiel panterka



</doc>
<doc id="2984451" url="https://pl.wikipedia.org/wiki?curid=2984451" title="Reprezentacja Białorusi w futsalu mężczyzn">
Reprezentacja Białorusi w futsalu mężczyzn

Reprezentacja Białorusi w futsalu – zespół futsalowy, biorący udział w imieniu Białorusi w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo białoruskie.

</doc>
<doc id="2984452" url="https://pl.wikipedia.org/wiki?curid=2984452" title="Reprezentacja Bangladeszu w piłce siatkowej mężczyzn">
Reprezentacja Bangladeszu w piłce siatkowej mężczyzn

Reprezentacja Bangladeszu w piłce siatkowej mężczyzn - zespół siatkarski, reprezentujący Bangladesz podczas międzynarodowych rozgrywek.

</doc>
<doc id="2984453" url="https://pl.wikipedia.org/wiki?curid=2984453" title="RGP">
RGP



</doc>
<doc id="2984454" url="https://pl.wikipedia.org/wiki?curid=2984454" title="A Guy Named Joe">
A Guy Named Joe

A Guy Named Joe – amerykański film z 1943 roku w reżyserii Victora Fleminga.

</doc>
<doc id="2984455" url="https://pl.wikipedia.org/wiki?curid=2984455" title="Davon Ergaszew">
Davon Ergaszew



</doc>
<doc id="2984457" url="https://pl.wikipedia.org/wiki?curid=2984457" title="Dawondżon Ergaszew">
Dawondżon Ergaszew



</doc>
<doc id="2984458" url="https://pl.wikipedia.org/wiki?curid=2984458" title="Rusłan Melziddinow">
Rusłan Melziddinow



</doc>
<doc id="2984459" url="https://pl.wikipedia.org/wiki?curid=2984459" title="Arkadij Karakatenko">
Arkadij Karakatenko



</doc>
<doc id="2984460" url="https://pl.wikipedia.org/wiki?curid=2984460" title="Reprezentacja Belgii w futsalu mężczyzn">
Reprezentacja Belgii w futsalu mężczyzn

Reprezentacja Belgii w futsalu – zespół futsalowy, biorący udział w imieniu Belgii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo belgijskie.

</doc>
<doc id="2984461" url="https://pl.wikipedia.org/wiki?curid=2984461" title="Reprezentacja Afganistanu w piłce siatkowej mężczyzn">
Reprezentacja Afganistanu w piłce siatkowej mężczyzn

Reprezentacja Afganistan w piłce siatkowej mężczyzn – zespół siatkarski, reprezentujący Afganistan podczas międzynarodowych rozgrywek.

</doc>
<doc id="2984462" url="https://pl.wikipedia.org/wiki?curid=2984462" title="Natalija Gawriłowa">
Natalija Gawriłowa

Natalija Siergiejewna Gawriłowa (ur. 7 lipca 1950 w Moskwie) – rosyjska pianistka; laureatka V nagrody na VIII Międzynarodowym Konkursie Pianistycznym im. Fryderyka Chopina (1970).
Życiorys.
Gry na fortepianie uczyła się od czwartego roku życia. W latach 1957–1967 uczęszczała do Centralnej Szkoły Muzycznej przy Konserwatorium Moskiewskim. W latach 1967–1972 studiowała w Konserwatorium Moskiewskim. Dodatkowe nauki pobierała m.in. u Lwa Oborina.
W trakcie swojej kariery wystąpiła na trzech prestiżowych konkursach pianistycznych:
Po sukcesach konkursowych występowała w ZSRR i w innych krajach. Pojawiała się też w radzieckiej telewizji, gdzie dawała recitale. W jej repertuarze są utwory m.in. Fryderyka Chopina, Siergieja Rachmaninowa, Dmitrija Szostakowicza i Manuela de Falli.
W 1995 roku otrzymała tytuł Zasłużonego Artysty Federacji Rosyjskiej.

</doc>
<doc id="2984463" url="https://pl.wikipedia.org/wiki?curid=2984463" title="Paweł Sokołow">
Paweł Sokołow



</doc>
<doc id="2984464" url="https://pl.wikipedia.org/wiki?curid=2984464" title="Lądowisko Kraków-Szpital im. Jana Pawła II">
Lądowisko Kraków-Szpital im. Jana Pawła II

Lądowisko Kraków-Szpital im. Jana Pawła II – lądowisko sanitarne w Krakowie, w województwie małopolskim, położone przy ul. Prądnickiej 80. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg.
Zarządzającym lądowiskiem jest Krakowski Szpital Specjalistyczny im. Jana Pawła II w Krakowie. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 216.

</doc>
<doc id="2984467" url="https://pl.wikipedia.org/wiki?curid=2984467" title="Bobby Ryan">
Bobby Ryan

Bobby Ryan, właśc. Robert Shane Stevenson (ur. 17 marca 1987 w Cherry Hill, New Jersey) – amerykański hokeista, reprezentant USA.
Kariera.
W latach 2003–2007 występował w rozgrywkach OHL. W drafcie NHL z 2005 został wybrany przez Anaheim Ducks z numerem 2. Zawodnikiem tego klubu był w latach 2007–2013 przez sześć sezonów NHL (w międzyczasie krótkotrwale grał w lidze AHL). Od listopada 2012 do stycznia 2013 w okresie lokautu w sezonie NHL (2012/2013) związany kontraktem ze szwedzkim klubem Mora IK w rozgrywkach Allsvenskan (rozegrał 11 meczów). Od lipca 2013 zawodnik Ottawa Senators. W październiku 2014 przedłużył kontrakt z Senators o siedem lat. We wrześniu 2020 poinformowano, że jego kontrakt został wykupiony przez klub i zawodnik został zwolniony. W październiku 2020 przeszedł do Detroit Red Wings.
W barwach USA uczestniczył w turniejach zimowych igrzyskach olimpijskich 2010 oraz mistrzostw świata w 2010 i 2012.

</doc>
<doc id="2984468" url="https://pl.wikipedia.org/wiki?curid=2984468" title="McLaren M14A">
McLaren M14A

McLaren M14A – samochód Formuły 1, zaprojektowany przez Jo Marquarta i skonstruowany przez McLarena. Napędzany był silnikiem Ford Cosworth DFV i używany był w sezonach 1970–1971. Powstała również wersja „D” modelu, napędzana silnikiem Alfa Romeo.
Historia.
Na sezon 1970 McLaren stworzył model M14A, który był raczej ewolucją starego M7A niż zupełnie nowym projektem. Pojazd był konwencjonalny. Silnik DFV V8 o pojemności 2993 cm³ został zamontowany wzdłużnie centralnie, ważył 168 kg i osiągał moc 430 KM przy 10000 obr./min. Jego blok i głowica zostały wykonane z aluminium. Monokok został wykonany z aluminium. Przednie i tylne zawieszenie stanowiły podwójne wahacze oraz sprężyny nad amortyzatorami. Na układ hamulcowy składały się wentylowane tarcze hamulcowe Lockheed na wszystkich kołach. Pięciobiegowa manualna skrzynia biegów została skonstruowana przez firmę Hewland.
Sezon 1970 zaczął się dość dobrze, dwoma drugimi miejscami Denny'ego Hulme'a i Bruce'a McLarena, ale następnie McLaren zginął podczas testu na torze Goodwood. Mimo to McLaren kontynuował ściganie w Formule 1, jednak tracił z biegiem czasu dystans do bardziej zaawansowanych technicznie Lotusów i Ferrari. Hulme został sklasyfikowany na czwartym miejscu w klasyfikacji kierowców, a McLaren – na piątym w klasyfikacji konstruktorów. W sezonie kilkakrotnie wystąpił również napędzany silnikiem Alfa Romeo model M14D, którego prowadził Andrea de Adamich. Samochód ten był jednak bardzo awaryjny.
W 1971 roku z modelu M14A kilkukrotnie korzystali jeszcze Peter Gethin i Jackie Oliver. Jeden z egzemplarzy, wyposażony w silnik Chevrolet V8, był później w latach 1972–1974 stosowany przez Tony'ego Deana, Williego Wooda i Alana Kayesa w Formule 5000.
Trzy modele M14A znajdują się w Stanach Zjednoczonych, a jeden – w Wielkiej Brytanii. Jedyny model M14D znajduje się w Wielkiej Brytanii. Następcą modelu był McLaren M19A.

</doc>
<doc id="2984469" url="https://pl.wikipedia.org/wiki?curid=2984469" title="McLaren M14D">
McLaren M14D



</doc>
<doc id="2984470" url="https://pl.wikipedia.org/wiki?curid=2984470" title="McLaren M14">
McLaren M14



</doc>
<doc id="2984472" url="https://pl.wikipedia.org/wiki?curid=2984472" title="Yuuki Kadono">
Yuuki Kadono



</doc>
<doc id="2984473" url="https://pl.wikipedia.org/wiki?curid=2984473" title="Stanisław Detkow">
Stanisław Detkow



</doc>
<doc id="2984474" url="https://pl.wikipedia.org/wiki?curid=2984474" title="Dmitri Mamonov">
Dmitri Mamonov



</doc>
<doc id="2984477" url="https://pl.wikipedia.org/wiki?curid=2984477" title="Dean Kramer">
Dean Kramer

Dean Kramer (ur. 29 kwietnia 1952 w Filadelfii) – amerykański pianista; laureat V nagrody na IX Międzynarodowym Konkursie Pianistycznym im. Fryderyka Chopina (1975).
Życiorys.
Studiował w Oberlin Conservatory of Music (BMus 1973) i na University of Texas at Austin (MMus 1976, DMA 1992). Brał też udział w kursach mistrzowskich organizowanych przez Ginę Bachauer, Artura Rubinsteina i Vladimira Horowitza.
Zwyciężył w Konkursie Muzycznym im. Tadeusza Kościuszki w Nowym Jorku (1972), Konkursie Pianistycznym w Waszyngtonie (1973) i Amerykańskim Konkursie Chopinowskim w Miami (1975). W 1975 wziął udział w IX Międzynarodowym Konkursie Pianistycznym im. Fryderyka Chopina, gdzie zdobył V nagrodę. Ponadto uczestniczył w Międzynarodowym Konkursie im. Giny Bachauer w Provo i Międzynarodowym Konkursie im. Williama Kapella w College Park.
Po sukcesach konkursowych występował z orkiestrami w Cincinnati, Pittsburghu i Miami. Dawał koncerty w USA, Finlandii, Francji, Chinach, Singapurze, Rumunii, Egipcie, Japonii, na Malcie i Węgrzech. Dokonywał nagrań dla radia i telewizji. Rozpoczął też pracę pedagogiczną w Katedrze Fortepianu na University of Oregon. Prowadzi kursy mistrzowskie dla młodych pianistów w Europie i Azji.

</doc>
<doc id="2984478" url="https://pl.wikipedia.org/wiki?curid=2984478" title="Igrzyska Ameryki Środkowej i Karaibów 1990">
Igrzyska Ameryki Środkowej i Karaibów 1990

Igrzyska Ameryki Środkowej i Karaibów 1980 – szesnaste Igrzyska Ameryki Środkowej i Karaibów, multidyscyplinarne zawody sportowe dla krajów znajdujących się w Ameryce Środkowej i na Karaibach, które odbyły się w Meksyku w dniach 20 listopada–4 grudnia 1990 roku.
Informacje ogólne.
Pierwotnie igrzyska miały odbyć się w kolumbijskim mieście Cartagena de Indias, które jednak z przyczyn finansowych zrzekło się tego prawa. Z tych samych powodów w 1989 roku zrezygnowała również zastępująca je Gwatemala. Funkcję gospodarza przejęła zatem po raz trzeci w historii meksykańska stolica posiadająca już potrzebną infrastrukturę. Rekordowa liczba dwudziestu dziewięciu uczestniczących krajów wystawiła łącznie 2954 zawodników i 1252 zawodniczki, co stanowiło najwyższą ich liczbę w dotychczasowej historii. Sportowcy rywalizowali w 361 konkurencjach w 30 dyscyplinach – pobijając rekordy również w tych klasyfikacjach. Po raz pierwszy na igrzyskach pojawiły się zespoły z Aruby oraz Saint Vincent i Grenadyn, do rywalizacji powrócili natomiast sportowcy z Grenady. Do programu zawodów powróciły kręgle, zadebiutowały zaś badminton, kajakarstwo, racquetball, i taekwondo.
Tabela medalowa.
"Źródło".

</doc>
<doc id="2984479" url="https://pl.wikipedia.org/wiki?curid=2984479" title="Lądowisko Kraków-CUMRIK">
Lądowisko Kraków-CUMRIK

Lądowisko Kraków-CUMRIK – lądowisko sanitarne w Krakowie, w województwie małopolskim, położone przy ulicy Mikołaja Kopernika 50. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg.
Zarządzającym lądowiskiem jest Centrum Urazowe Medycyny Ratunkowej i Katastrof Szpitala Uniwersyteckiego w Krakowie. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 218.

</doc>
<doc id="2984481" url="https://pl.wikipedia.org/wiki?curid=2984481" title="Stokłosa miękka">
Stokłosa miękka

Stokłosa miękka ("Bromus hordeaceus" L.) – gatunek rośliny z rodziny wiechlinowatych. Jako gatunek rodzimy występuje w Eurazji i północnej Afryce. Ponadto zawleczony do Ameryki, Australii, Nowej Zelandii i południowej Afryki. W Polsce jest gatunkiem pospolitym.
Biologia i ekologia.
Jednoroczna lub dwuletnia trawa kępkowa. Kwitnie od maja do czerwca. Występuje na łąkach, pastwiskach, przydrożach i ugorach. Roślina o szerokiej amplitudzie ekologicznej, najlepsze warunki znajduje na stanowiskach umiarkowanie wilgotnych i średnio żyznych. Jest gatunkiem charakterystycznym łąk świeżych z rzędu "Arrhenatheretalia elatioris". Liczba chromosomów 2n = 28.
Zmienność.
Gatunek zróżnicowany na cztery podgatunki:

</doc>
<doc id="2984482" url="https://pl.wikipedia.org/wiki?curid=2984482" title="William Hunt">
William Hunt



</doc>
<doc id="2984483" url="https://pl.wikipedia.org/wiki?curid=2984483" title="Alberto Vargas">
Alberto Vargas

Joaquin Alberto Vargas y Chávez (ur. 9 lutego 1896 w Arequipa, zm. 30 grudnia 1982 w Los Angeles) − amerykański malarz pochodzący z Peru, jeden z współtwórców wizerunków pin-up.

</doc>
<doc id="2984484" url="https://pl.wikipedia.org/wiki?curid=2984484" title="Gimnastyka na Letnich Igrzyskach Olimpijskich 1904 – czwórbój">
Gimnastyka na Letnich Igrzyskach Olimpijskich 1904 – czwórbój

Czwórbój mężczyzn był jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904.
W zawodach wzięło udział około 10 zawodników, z których znamy nazwiska tylko 5. Wszyscy startujący pochodzili ze Stanów Zjednoczonych Ameryki.

</doc>
<doc id="2984486" url="https://pl.wikipedia.org/wiki?curid=2984486" title="Natalia Gawriłowa">
Natalia Gawriłowa



</doc>
<doc id="2984487" url="https://pl.wikipedia.org/wiki?curid=2984487" title="Lądowisko Lublin-SPZOZ MSW">
Lądowisko Lublin-SPZOZ MSW

Lądowisko Lublin-SPZOZ MSW – lądowisko sanitarne w Lublinie, w województwie lubelskim, położone przy ul. Grenadierów 3. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Samodzielny Publiczny Zakład Opieki Zdrowotnej Ministerstwa Spraw Wewnętrznych w Lublinie. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 222

</doc>
<doc id="2984488" url="https://pl.wikipedia.org/wiki?curid=2984488" title="Pierre-Marc Bouchard">
Pierre-Marc Bouchard

Pierre-Marc Bouchard (ur. 27 kwietnia 1984 w Sherbrooke, Quebec) – kanadyjski hokeista.
Jego brat François (ur. 1988) także został hokeistą.
Kariera.
W latach 2000-2002 grał w juniorskich rozgrywkach QMJHL w drużynie Chicoutimi Saguenéens uzyskując wiele osiągnięć i wyróżnień, w tym także w generalnych rozgrywkach CHL. W tym czasie był także reprezentantem juniorskich kadr Kanady do lat 17, 18 i 20 na mistrzostwach świata. W drafcie NHL z 2002 został wybrany przez Minnesota Wild z numerem 8. W barwach tego klubu grał od 2002 do 2013 przez dziesięć sezonów NHL. Od lipca 2013 zawodnik New York Islanders, związany rocznym kontraktem. W tym samym czasie zawodnikiem Islanders został jego kolega z drużyny Wild, Cal Clutterbuck. Od lutego 2014 zawodnik New York Islanders (wraz z nim do klubu trafił Peter Regin); jednocześnie został przekazany do zespołu farmerskiego, Rockford IceHogs. Od lipca 2014 zawodnik szwajcarskiego klubu EV Zug. W grudniu 2014 przedłużył kontrakt o dwa lata. W marcu ogłosił zakończenie kariery z uwagi na komplikacje zdrowotne po wstrząśnieniu mózgu.
Od 2012 prezydent klubu Chicoutimi Saguenéens, w którym występował w wieku juniorskim.

</doc>
<doc id="2984491" url="https://pl.wikipedia.org/wiki?curid=2984491" title="Darin Brooks">
Darin Brooks

Darin Lee Brooks (ur. 27 maja 1984 w Honolulu) – amerykański aktor. Najbardziej znany z roli Maxa Brady’ego w operze mydlanej "Dni naszego życia".
Życiorys.
Wczesne lata.
Urodził się i dorastał w Honolulu jako syn Susan i Donalda Brooksa. Jego rodzina była pochodzenia polskiego, irlandzkiego, belgijskiego i norweskiego. W 2002 ukończył liceum Henry J. Kaiser High School, gdzie grał w zespole rockowym. 
Kariera.
Brooks rozpoczął karierę aktorską od programu teatralnego w swoim liceum. Wystąpił w roli księcia Roszpunki w licealnym przedstawieniu "Tajemnice lasu" Stephena Sondheima. Po przeprowadzce do Los Angeles uczył się aktorstwa w Carter Thor Studios i Ivana Chubbuck Studios. Pracował jako model i statysta w filmach. Został odkryty przez reżyserkę castingu Kathy Henderson. W operze mydlanej NBC "Dni naszego życia" (2005–2009, 2010) grał młodego kobieciarza Maxa Brady’ego. Za tę postać został nominowany w 2008 i 2009 do nagrody Emmy. Statuetkę wygrał w 2009. W marcu 2010 odszedł z obsady serialu. Dostał główną rolę w sitcomie Spike TV "Blue Mountain State" (2010–2011).
W 2013 dostał rolę Wyatta Spencera w operze mydlanej "Moda na sukces".
Życie prywatne.
21 marca 2016 ożenił się z aktorką Kelly Kruger, z którą ma córkę Everleigh Jolie (ur. 22 września 2019).

</doc>
<doc id="2984495" url="https://pl.wikipedia.org/wiki?curid=2984495" title="Terry Pendleton">
Terry Pendleton

Terry Lee Pendleton (ur. 16 lipca 1960) – amerykański baseballista, który występował na pozycji trzeciobazowego przez 15 sezonów w Major League Baseball.
Przebieg kariery.
Pendleton studiował na California State University, gdzie w latach 1981–1982 grał w drużynie uniwersyteckiej Fresno State Bulldogs. W 1982 został wybrany w siódmej rundzie draftu przez St. Louis Cardinals i początkowo występował w klubach farmerskich tego zespołu, między innymi w Louisville Redbirds, reprezentującym poziom Triple-A. W MLB zadebiutował 18 lipca 1984 w meczu przeciwko San Francisco Giants, w którym zaliczył trzy uderzenia, RBI i zdobył runa. W sezonie 1987 po raz pierwszy otrzymał Złotą Rękawicę.
W grudniu 1990 jako wolny agent podpisał kontrakt z Atlanta Braves. W 1991 mając między innymi najlepszą w National League średnią uderzeń (0,319) i zaliczając najwięcej uderzeń (187), został wybrany najbardziej wartościowym zawodnikiem. Rok później wystąpił w Meczu Gwiazd, a w głosowaniu do nagrody MVP National League zajął 2. miejsce za Barrym Bondsem, będącego wówczas zawodnikiem Pittsburgh Pirates. Grał jeszcze w Florida Marlins, ponownie w Atlanta Braves, Cincinnati Reds i Kansas City Royals, w którym zakończył karierę zawodniczą.
W latach 2002–2010 był trenerem pałkarzy w Atlanta Braves. W latach 2010–2016 był trenerem pierwszej bazy w Braves. 18 maja 2016, dzień po zwolnieniu z funkcji menadżera tego zespołu Frediego Gonzáleza, Pendleton został asystentem, obejmującego tymczasowo tę funkcję Briana Snitkera.

</doc>
<doc id="2984500" url="https://pl.wikipedia.org/wiki?curid=2984500" title="Protokół meczu FIBA">
Protokół meczu FIBA

Protokół meczu FIBA – protokół używany na wszystkich meczach, zawodach i turniejach koszykarskich odbywających się na zasadach koszykarskiej federacji FIBA, zatwierdzony przez Komisję Techniczną FIBA. Obecnie istnieje tylko jedna zatwierdzona wersja protokołu, określona w przepisach FIBA z kwietnia 2010.
Zawarte informacje.
Protokół meczu zawiera następujące informacje:
Kopie protokołu.
Każdy protokół składa się z jednego oryginału i 3 kopii stworzonych na zasadzie kalki kopiującej – każda w innych kolorach. Kolor papieru, na którym utworzony jest protokół, świadczy o jego przeznaczeniu:
Kolejność i sposób wypełniania protokołu.
Uwaga: tuż po zakończeniu meczu kapitan drużyny może złożyć protest.
Przebieg meczu.
Przebieg meczu w odpowiedniej rubryce (przeznaczone do tego są 4 kolumny po 4 rubryki, uzupełniane chronologicznie) zapisuje sekretarz.
Rubryka II i III są już uzupełnione numerami kolejno od 1 do 160. Podliczanie sumarycznej liczby punktów po każdym zdobytym koszu odbywa się poprzez zakreślenie w odpowiedni sposób danego numeru:
Numer zawodnika, który zdobył kosz, zapisywany jest w rubryce obok (dla drużyny A jest to rubryka 1, a dla drużyny B – 4). Jeśli rzut był za 3 punkty, dodatkowo numer zawodnika zaznaczany jest kółkiem wokół niego.
Po zakończeniu każdej kwarty lub dogrywki, w kółko zaznaczana jest sumaryczna liczba punktów na koniec części meczów dla każdej z drużyn, oraz podkreślane są grubą linią wynik i numer zawodnika, który zdobył ostatnie punkty. W odpowiednią rubrykę wpisuje również wynik meczu tylko z danego okresu gry (danej kwarty).
Faule.
Wszystkie faule odnotowywane są w protokole w odpowiednim miejscu.
Faul za opuszczenie strefy ławki drużyny i bójkę.
Opuszczenie strefy ławki drużyny i bójka (lub doprowadzenie do sytuacji prowokującej bójkę) jest karana faulem dyskwalifikującym.

</doc>
<doc id="2984501" url="https://pl.wikipedia.org/wiki?curid=2984501" title="Michel Bergeron Trophy">
Michel Bergeron Trophy

Michel Bergeron Trophy (fr. Trophée Michel Bergeron) – nagroda przyznawana najlepszemu ofensywnemu pierwszoroczniakowi (debiutantowi) sezonu w kanadyjskiej lidze juniorskiej w hokeju na lodzie QMJHL.
W latach 1969-1980 trofeum przyznawano generalnie najlepszemu pierwszoroczniakowi sezonu (pod ówczesną nazwą fr. LHJMQ Recrue de l’année; ang. QMJHL Rookie of the Year), obecnie jako Coupe RDS.
Nagroda została nazwana od Michela Bergerona, grającemu w rozgrywkach od 1971 do 1974.

</doc>
<doc id="2984502" url="https://pl.wikipedia.org/wiki?curid=2984502" title="Protokół FIBA">
Protokół FIBA



</doc>
<doc id="2984505" url="https://pl.wikipedia.org/wiki?curid=2984505" title="Lądowisko Zgorzelec-Szpital">
Lądowisko Zgorzelec-Szpital

Lądowisko Zgorzelec-Szpital – lądowisko sanitarne w Zgorzelcu, w województwie dolnośląskim, położone przy ul. Lubańskiej 11/12. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg.
Zarządzającym lądowiskiem jest Wielospecjalistyczny Szpital – Samodzielny Publiczny Zespół Opieki Zdrowotnej w Zgorzelcu. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 221

</doc>
<doc id="2984506" url="https://pl.wikipedia.org/wiki?curid=2984506" title="Budapest Grand Prix 2013">
Budapest Grand Prix 2013

Budapest Grand Prix 2013 – tenisowy turniej WTA z cyklu Budapest Grand Prix rozgrywany w dniach 8–14 lipca 2013 w Budapeszcie na kortach ziemnych o puli nagród 235 000 dolarów amerykańskich.

</doc>
<doc id="2984512" url="https://pl.wikipedia.org/wiki?curid=2984512" title="Lądowisko Żary-Szpital">
Lądowisko Żary-Szpital

Lądowisko Żary-Szpital – lądowisko sanitarne w Żarach, w województwie lubuskim, położone przy ul. Bolesława Domańskiego 2. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 2900 kg.
Zarządzającym lądowiskiem jest 105 Szpital Wojskowy z Przychodnią Samodzielny Publiczny Zakład Opieki Zdrowotnej w Żarach. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 220

</doc>
<doc id="2984513" url="https://pl.wikipedia.org/wiki?curid=2984513" title="Czesław Bartolik">
Czesław Bartolik

Czesław Bartolik (ur. 16 kwietnia 1918 w Petersburgu, zm. 29 marca 2008 w Gdyni) – polski piłkarz oraz trener głównie klubów trójmiejskich.
Kariera piłkarska.
Był wychowankiem KS-u Gdynia, następnie został piłkarzem Kotwicy Gdynia i Gedanii Gdańsk. Po wybuchu II wojny światowej został on wysiedlony do Krakowa, gdzie reprezentował barwy Garbarni Kraków i Grobli Kraków w Okupacyjnych Mistrzostwach Krakowa.
Kariera trenerska.
Po zakończeniu II wojny światowej wrócił na Wybrzeże i rozpoczął karierę trenerską. W latach 1951-1953 był trenerem Lechii Gdańsk, z którą w sezonie 1951 awansował do I ligi. Następnie prowadził: Odrę Opole, Polonię Gdańsk, Bałtyk Gdynia (awans do II ligi w 1959 roku) i Flotę Gdynia.
W latach 1964-1967 prowadził drużynę piłkarską na flagowym statku Polskich Linii Oceanicznych MS Batory, z którą zdobył mistrzostwo ligi atlantyckiej.
Śmierć.
Zmarł dnia 29 marca 2008 roku w Gdyni w wieku niespełna 90 lat. Został on pochowany na cmentarzu w gdyńskiej dzielnicy – Orłowie.

</doc>
<doc id="2984514" url="https://pl.wikipedia.org/wiki?curid=2984514" title="Homer Bailey">
Homer Bailey

David Dewitt Bailey, Jr. (ur. 3 maja 1986) – amerykański baseballista występujący na pozycji miotacza w Cincinnati Reds.
Przebieg kariery.
Bailey został wybrany w 2007 w pierwszej rundzie draftu z numerem siódmym przez Cincinnati Reds i początkowo grał w klubach farmerskich tego zespołu, między innymi w Louisville Bats, reprezentującym poziom Triple-A. W Major League Baseball zadebiutował 8 czerwca 2007 w meczu przeciwko Cleveland Indians, rozgrywanego w ramach interleague play, w którym zaliczył zwycięstwo. 28 września 2012 w spotkaniu z Pittsburgh Pirates na PNC Park rozegrał pierwszego w karierze no-hittera. Drugiego zanotował 2 lipca 2013 w meczu przeciwko San Francisco Giants na Great American Ball Park.
Na początku maja 2015 zdiagnozowano u Baileya kontuzję prawego łokcia, przez co zmuszony był przejść operację Tommy'ego Johna, co wykluczyło go z gry do końca sezonu 2015.

</doc>
<doc id="2984515" url="https://pl.wikipedia.org/wiki?curid=2984515" title="Uperoleia talpa">
Uperoleia talpa

Uperoleia talpa − gatunek płaza bezogonowego z rodziny żółwinkowatych, endemiczny dla Australii Zachodniej.
Naturalnym środowiskiem występowania żab tego gatunku są suche sawanny i użytki zielone klimatu podzwrotnikowego i strefy międzyzwrotnikowej.
Za najbliższą krewniaczkę gatunku "Uperoleia talpa" uważana jest odkryta w 2011 "Uperoleia saxatilis" (ang. Pilbara Toadlet).

</doc>
<doc id="2984518" url="https://pl.wikipedia.org/wiki?curid=2984518" title="Dolina Tempi">
Dolina Tempi



</doc>
<doc id="2984521" url="https://pl.wikipedia.org/wiki?curid=2984521" title="Jairo Jiménez">
Jairo Jiménez

Jairo Joseth Jiménez Robles (ur. 7 stycznia 1993) – panamski piłkarz występujący na pozycji pomocnika, obecnie zawodnik Chorrillo.
Kariera klubowa.
Jiménez jest wychowankiem klubu Chorrillo FC z siedzibą w mieście Balboa. Do seniorskiej drużyny został włączony jako siedemnastolatek i w Liga Panameña de Fútbol zadebiutował 27 stycznia 2010 w wygranym 3:0 meczu z Atlético Veragüense. Wiosną 2011 udał się na wypożyczenie do hiszpańskiego czwartoligowca Torrellano Illice CF, występującego w rozgrywkach Tercera División. Po upływie kilku miesięcy powrócił do Chorrillo, gdzie w jesiennych rozgrywkach Apertura 2011 zdobył pierwszy w historii klubu tytuł mistrza Panamy. Rok później po raz pierwszy wziął także udział w Lidze Mistrzów CONCACAF.
Kariera reprezentacyjna.
W 2011 roku Jiménez został powołany do reprezentacji Panamy U-20 na Młodzieżowe Mistrzostwa Ameryki Północnej. Tam rozegrał cztery spotkania, zaś jego kadra zajęła ostatecznie czwarte miejsce w rozgrywkach, dzięki czemu zakwalifikowała się na Mistrzostwa Świata U-20 w Kolumbii. Podczas młodzieżowego mundialu wystąpił tylko w jednym meczu, będąc rezerwowym swojej drużyny, a Panamczycy zanotowali wówczas remis i dwie porażki, kończąc swój występ na turnieju już w fazie grupowej. W 2013 roku po raz kolejny znalazł się w składzie ekipy U-20 na Młodzieżowe Mistrzostwa Ameryki Północnej, po uprzednich występach w eliminacjach do tego turnieju, w których strzelił gola z Gwatemalą (1:0). Podczas właściwych rozgrywek rozegrał trzy mecze, w których zdobył dwie bramki – w fazie grupowej z Jamajką (4:0) i w ćwierćfinale z Salwadorem (1:3), a jego drużyna nie tym razem nie zakwalifikowała się na mundial. W 2013 roku został powołany do reprezentacji Panamy U-23 na Igrzyska Ameryki Środkowej w San José, gdzie wystąpił w dwóch meczach, a jego reprezentacja zajęła czwarte miejsce.
W seniorskiej reprezentacji Panamy Jiménez zadebiutował za kadencji selekcjonera Julio Césara Dely Valdésa, 1 czerwca 2013 w przegranym 1:2 meczu towarzyskim z Peru. Kilka tygodni później został powołany na Złoty Puchar CONCACAF.

</doc>
<doc id="2984525" url="https://pl.wikipedia.org/wiki?curid=2984525" title="Lagocephalus lagocephalus">
Lagocephalus lagocephalus



</doc>
<doc id="2984526" url="https://pl.wikipedia.org/wiki?curid=2984526" title="Sterczel">
Sterczel



</doc>
<doc id="2984528" url="https://pl.wikipedia.org/wiki?curid=2984528" title="Abdi-Aszirta">
Abdi-Aszirta

Abdi-Aszirta, w innej wersji Abdiaszirta (zachodniosemickie "Abdi-Aširta", w transliteracji z pisma klinowego zapisywane najczęściej "Abdi-a-ši-ir-ta", tłum. "Sługa bogini Aszirty") – wasal egipski, pierwszy władca państwa Amurru znany z korespondencji dyplomatycznej okresu amarneńskiego.
Abdi-Aszirta w listach z Amarna.
Za rządów faraonów XVIII dynastii Amenhotepa III i Echnatona południowa część Amurru podobnie jak całe wschodnie wybrzeże Morza Śródziemnego (w egipskiej terminologii Retenu) były już od dłuższego czasu dominium egipskim. Bezpośrednią władzę na tym terenie sprawowały jednak lojalne wobec Egiptu rodzime dynastie, posiadające sporą autonomię.
Pochodzenie.
Chociaż nie zostało to jednoznacznie potwierdzone, wszystko wskazuje na to, że Abdi-Aszirta wywodził się z lokalnych koczowniczych plemion amoryckich zamieszkujących góry Libanu, tzn. obszaru, który według ustaleń stanowił rdzeń jego przyszłego królestwa. Udało się go zlokalizować dzięki specjalistycznym badaniom mikropaleontologicznym i chemicznym tabliczek glinianych wysłanych z Amurru do faraonów, a odnalezionych w Amarna. 
Ekspansja terytorialna Amurru.
Dokonania Abdi-Aszirty znane są dosyć szczegółowo dzięki serii listów niejakiego Ribaddiego władcy miasta Gebal (Byblos) pisanych do faraona. Dowiadujemy się z nich, co prawda w sposób mało obiektywny, że władca Amurru przy pomocy koczowniczych Habiru nieustannie powiększa swoje księstwo kosztem sąsiadów zagrażając przy tym samemu autorowi (EA 73 i 74). W kolejnych listach zostaje nawet oskarżony o zdradę i działanie w porozumieniu z odbudowującymi swoją pozycję w regionie Hetytami (EA 75).
Zdaje się jednak, że Abdi-Aszirta o wiele lepiej rozumiał politykę niż jego fenicki konkurent. Doskonale zdawał sobie sprawę z faktu, iż Hetyci nie będą skłonni do otwartej rywalizacji z Egiptem tak długo, jak długo trwa ich zaangażowanie w wojnę z Mitanni. Z kolei Egipcjanie zdolni są do tolerowania jego zaborczych zachowań o ile nie cierpią na tym ich własne interesy. Dlatego też w wiernopoddańczym liście zapewnił faraona, że cała akcja miała umocnić panowanie Egipcjan w Amurru, a przy okazji samorzutnie mianował się zastępcą egipskiego namiestnika w Sumur, co ciekawe bez sprzeciwu dworu w Amarna (EA 60). 
Szybki wzrost dominium Abdi-Aszirty został jednak zahamowany przez jego nagłą śmierć o czym informuje anonimowy list do dworu egipskiego (EA 101). Choć bezpośrednie okoliczności nie są znane przypuszcza się, że doszło jednak do interwencji faraona, co podkopało pozycję władcy Amurru i przechyliło szalę na korzyść jego miejscowych rywali. Schedę po nim odziedziczył syn Aziru, jedna z ciekawszych postaci epoki, kontynuator polityki ojca.
Pomimo jednoznacznie negatywnego tonu jaki cechuje sprawozdania Ribaddiego, działalność Abdi-Aszirty odbierana jest przez badaczy tego okresu raczej pozytywnie. Strategiczne położenie tego regionu sprawiało, że sytuacja polityczna w czternastowiecznej Syropalestynie była wyjątkowo niestabilna. Odrodzenie państwa hetyckiego, a co za tym idzie jego ekspansja na amoryckie (północne) tereny Mitanni sprawiało, że los lokalnych księstewek zależał od wyniku trudnej do przewidzenia gry mocarstw. Jeżeli dodamy do tego niewielkie zainteresowanie bezpieczeństwem północnych rubieży państwa ze strony faraonów, nastawionych na maksymalną eksploatację Retenu jak najniższym kosztem, Abdi-Aszirta jawi się jako polityk, który w trudnej sytuacji postawił na umocnienie swojego władztwa wszelkimi akceptowalnymi wówczas metodami.

</doc>
<doc id="2984534" url="https://pl.wikipedia.org/wiki?curid=2984534" title="Manfred Koprek">
Manfred Koprek

Manfred Koprek (ur. 14 marca 1943 w Strzelcach Opolskich) – polski piłkarz grający na pozycji pomocnika, trener. Zawodnik klubów opolskich.
Kariera piłkarska.
Manfred Koprek karierę piłkarską rozpoczął w Budowlanych Strzelcach Opolskich. Następnie po powołaniu do wojska w latach 1964-1966 występował w Czarnych Żagań. Następnie w latach 1966-1973 występował w Odrze Opole, gdzie stanowił on o sile linii pomocy w ekstraklasie i II lidze. Po zakończeniu sezonu 1972/1973 Manfred Koprek po raz pierwszy zakończył karierę piłkarską. W latach 1973-1975 prowadził drużynę rezerw "Niebiesko-Czerwonych", następnie wyjechał do Australii, gdzie występował w drużynie Brisbane, jednak w 1977 roku uległ on kontuzji łękotki i naderwania ścięgna kolana i w wieku 34 lat musiał zakończyć karierę piłkarską.
Po zakończeniu kariery piłkarskiej.
Po definitywnym zakończeniu kariery wrócił do Strzelec Opolskich i w latach 1977-1979 był trenerem Budowlanych Strzelce Opolskich. W 1980 roku wyjechał do Niemiec, gdzie mieszka do dziś.
Życie prywatne.
Manfred Koprek obecnie jest żonaty z Brigittą, z którą wziął ślub w 1966 roku, mają dwóch synów. Mieszka w Dortmundzie.

</doc>
<doc id="2984536" url="https://pl.wikipedia.org/wiki?curid=2984536" title="Gimnastyka na Letnich Igrzyskach Olimpijskich 1904 – ćwiczenie na poręczach">
Gimnastyka na Letnich Igrzyskach Olimpijskich 1904 – ćwiczenie na poręczach

Ćwiczenie na poręczach mężczyzn było jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904 na stadionie Francis Field.
Nie zachowały się informacje o liczbie zawodników startujących w tej konkurencji. Znamy tylko nazwiska medalistów. Wszyscy oni pochodzili ze Stanów Zjednoczonych Ameryki.

</doc>
<doc id="2984550" url="https://pl.wikipedia.org/wiki?curid=2984550" title="Kiwix">
Kiwix

Kiwix – wolny i otwarty program stanowiący czytnik plików w formacie , otwartym formacie archiwum o wysokim stopniu kompresji. Głównym zastosowaniem programu jest przeglądanie treści Wikipedii w trybie offline na komputerach i urządzeniach mobilnych. Umożliwia dostęp do zasobów różnych projektów Wikimedia Foundation oraz Projektu Gutenberg.
Obecnie zyskuje popularność wśród turystów, którzy będąc za granicą nie mają dostępu do Internetu. Używany jest między innymi do przemytu Wikipedii zapisanej na pamięci USB do Korei Północnej, czy w szkołach krajów rozwijających się, które nie mogą pozwolić sobie na zapewnienie dostępu do Internetu.
Pełna wersja polskojęzycznej edycji Wikipedii z września 2021 roku zajmuje 14,7 GB. Istnieje też wersja bez obrazków zajmująca 7,0 GB.

</doc>
<doc id="2984552" url="https://pl.wikipedia.org/wiki?curid=2984552" title="Krzysztof Kaczmarek (aktor)">
Krzysztof Kaczmarek (aktor)

Krzysztof Kaczmarek, występuje również jako Kristof Kaczmarek (ur. 18 maja 1953 w Toruniu) – polski aktor filmowy i teatralny, reżyser teatralny pracujący w Australii.
Życiorys.
Absolwent Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi (1979). Aktor teatrów: im. Adama Mickiewicza w Częstochowie (1977−78), Dramatycznego im. Aleksandra Węgierki w Białymstoku (1978−79), im. Juliusza Osterwy w Lublinie (1980), Polskiego w Poznaniu (1979−81), gdzie wystąpił w spektaklach w reżyserii Irmy Czaykowskiej, Jerzego Zegalskiego, Romana Kordzińskiego i Zdzisława Wardejna. 
Od 2006 roku kieruje Exit Theatre Inc. w Healesville. Gościnnie współpracuje z australijskimi i polskimi zespołami teatralnymi, m.in. z Teatrem Małym w Łodzi oraz Red Stitch Actors Theatre w Melbourne (produkcja "Wujaszka Wani" Antona Czechowa, 2016).
Występuje w polskich i australijskich produkcjach telewizyjnych i filmowych, zazwyczaj w rolach drugoplanowych i gościnnych w takich serialach jak "Policjanci z Mt. Thomas" (1994−99), "Gliniarze z Melbourne" (2009−11), czy "Sąsiedzi" (2017). Rozpoznawalność zyskał dzięki głównej roli u boku Kerry Fox w dramacie "The Sound of One Hand Clapping" (1998) w reżyserii Richarda Flanagana. Film ten znalazł się w oficjalnej selekcji 48. Międzynarodowego Festiwalu Filmowego w Berlinie i był nominowany do Złotego Niedźwiedzia.

</doc>
<doc id="2984553" url="https://pl.wikipedia.org/wiki?curid=2984553" title="Gimnastyka na Letnich Igrzyskach Olimpijskich 1904 – ćwiczenia na kółkach">
Gimnastyka na Letnich Igrzyskach Olimpijskich 1904 – ćwiczenia na kółkach

Ćwiczenia na kółkach były jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904. 
Nie zachowały się informacje o liczbie zawodników startujących w tej konkurencji. Znamy tylko nazwiska medalistów. Wszyscy oni pochodzili ze Stanów Zjednoczonych Ameryki. 
Maksymalnie zawodnik mógł uzyskać 45 pkt.

</doc>
<doc id="2984555" url="https://pl.wikipedia.org/wiki?curid=2984555" title="Uperoleia saxatilis">
Uperoleia saxatilis

Uperoleia saxatilis − gatunek płaza bezogonowego z rodziny żółwinkowatych (Myobatrachidae), endemiczny dla regionu Pilbara w północnej części stanu Australia Zachodnia.
Żaba ta ma długość 2 cm. Na skórze znajdują się brązowe plamy. Jest gatunkiem gniazdującym, zamieszkującym skaliste wąwozy i doliny strumieni. Została uznana za nowy gatunek w wyniku badań nad DNA żab, prowadzonych przez Australian National University w Canberze, Western Australian Museum oraz University of Western Australia w Perth.
Zwierzę żywi się termitami i małymi owadami, które znajduje pod ziemią. Za najbliższą krewniaczkę gatunku "Uperoleia saxatilis" uważana jest "Uperoleia talpa" (ang. Mole toadlet) odkryta w 1981.

</doc>
<doc id="2984557" url="https://pl.wikipedia.org/wiki?curid=2984557" title="Schron bojowy w Piszu">
Schron bojowy w Piszu

Schron bojowy w Piszu – schron bojowy typu 107a w Piszu. Został wybudowany w 1939 roku, mieści się przy ulicy św. Wojciecha. W 2007 został wpisany do Rejestru Zabytków.

</doc>
<doc id="2984558" url="https://pl.wikipedia.org/wiki?curid=2984558" title="Ahn Hyun-soo">
Ahn Hyun-soo



</doc>
<doc id="2984560" url="https://pl.wikipedia.org/wiki?curid=2984560" title="Uperoleia russelli">
Uperoleia russelli

Uperoleia russelli − gatunek płaza bezogonowego z rodziny żółwinkowatych, endemiczny dla Australii.
Zwierzę występuje w klimacie podzwrotnikowym i strefie międzyzwrotnikowej na użytkach zielonych, w korytach rzek okresowych, słodkowodnych mokradłach, w kanałach i rowach.

</doc>
<doc id="2984562" url="https://pl.wikipedia.org/wiki?curid=2984562" title="Néstor Cardoso">
Néstor Cardoso

Néstor Lucas Cardoso (ur. 17 listopada 1935 w Rosario) – argentyński piłkarz grający podczas kariery na pozycji obrońcy.
Kariera klubowa.
Néstor Cardoso rozpoczął karierę w klubie Rosario Central w 1955. W Rosario grał do 1964, kiedy to przeszedł do drugoligowego Colónu Santa Fe, w którym w 1966 zakończył piłkarską karierę. Ogółem w latach 1955-1964 rozegrał w lidze argentyńskiej 240 meczów, w których strzelił 5 bramek.
Kariera reprezentacyjna.
W reprezentacji Argentyny Cardoso zadebiutował 12 lipca 1960 w przegranym 1-5 meczu z Brazylią w Copa del Atlántico 1960. W 1963 uczestniczył w Mistrzostwach Ameryki Południowej. Na turnieju w Boliwii Argentyna zajęła trzecie miejsce. Na turnieju wystąpił w czterech meczach z Kolumbią, Brazylią, Boliwią i Paragwajem, który był jego ostatnim występem w reprezentacji.
Ogółem w barwach "albicelestes" wystąpił w 7 meczach.

</doc>
<doc id="2984564" url="https://pl.wikipedia.org/wiki?curid=2984564" title="Hubert Skolik">
Hubert Skolik

Hubert Skolik (ur. 31 sierpnia 1913 w Kozłowej Górze, zm. 16 listopada 1986 w Bytomiu) – polski trener, współpracujący głównie z klubami górnośląskimi.
Wczesne życie.
Hubert Skolik urodził się w Kozłowej Górze - obecnie dzielnicy Piekar Śląskich. W młodości uprawiał lekkoatletykę (biegi średniodystansowe). Zdobywał w barwach Pogoni Katowice medale mistrzostw Polski. W czasie II wojny światowej był więźniem obozu koncentracyjnego Auschwitz (nr obozowy 25184), następnie przeniesiony do KL Dachau i do KL Mauthausen-Gusen.
Kariera trenerska.
Po zakończeniu II wojny światowej Hubert Skolik rozpoczął karierę trenerską. W latach 1952-1953 był trenerem Szombierek Bytom, potem prowadził AKS Chorzów (1954-1955), Stal Sosnowiec (1957), Odra Opole (1964-1965). Jednak największe sukcesy odnosił w Górniku Zabrze i Polonii Bytom. Hubert Skolik sześciokrotnie prowadził zespół z Zabrza, z którym zdobył w sezonie 1963/1964 mistrzostwo Polski. Natomiast z Polonią Bytom też zdobył mistrzostwo Polski w sezonie 1962. Był również prezesem klubu z Bytomia.

</doc>
<doc id="2984566" url="https://pl.wikipedia.org/wiki?curid=2984566" title="Reprezentacja Bahrajnu w piłce siatkowej mężczyzn">
Reprezentacja Bahrajnu w piłce siatkowej mężczyzn

Reprezentacja Bahrajnu w piłce siatkowej mężczyzn - zespół siatkarski, reprezentujący Bahrajn podczas międzynarodowych rozgrywek.

</doc>
<doc id="2984567" url="https://pl.wikipedia.org/wiki?curid=2984567" title="Arcadia (stacja metra)">
Arcadia (stacja metra)

Arcadia – stacja metra w systemie metra w Los Angeles. Znajduje się na skrzyżowaniu 1st Street i Santa Clara Street w mieście Arcadia w stanie Kalifornia. Stacja jest obsługiwana przez pociągi złotej linii metra. Otwarcie stacji nastąpiło w dniu 5 marca 2016 roku.
Ta stacja została zbudowana w ramach projektu przedłużenia trasy złotej linii metra o nowy odcinek noszący nazwie Gold Line Foothill Extension. Otwarcie stacji nastąpiło w dniu 5 marca 2016 roku.

</doc>
<doc id="2984572" url="https://pl.wikipedia.org/wiki?curid=2984572" title="Uperoleia">
Uperoleia

Uperoleia – rodzaj płaza bezogonowego z rodziny żółwinkowatych (Myobatrachidae). 
Zasięg występowania.
Rodzaj obejmuje gatunki występujące w północnej i wschodniej Australii oraz na nizinach południowej Nowej Gwinei.
Systematyka.
Podział systematyczny.
Do rodzaju należą następujące gatunki:

</doc>
<doc id="2984575" url="https://pl.wikipedia.org/wiki?curid=2984575" title="100nka">
100nka

 
100nka – polski zespół muzyczny grający muzykę improwizowaną.
Wyraźne inspiracje muzyków jazzem definiują grupę jako przedstawiciela gatunku. Zespół powstał w 2004 roku aktywnie działając na rynku muzycznym, czego dowodem są wydawnictwa płytowe oraz udział w znaczącej liczbie koncertów indywidualnych, jak i podczas festiwali w kraju i za granicą. Od początku działalności grupa współpracowała z gwiazdami polskiej i amerykańskiej sceny jazzowej. Na płytach można usłyszeć m.in. Mikołaja Trzaskę, Antoniego Gralaka, Herba Robertsona. Dwukrotnie wystąpili na Warsaw Summer Jazz Days, a także na: Bielska Zadymka Jazzowa, Off Festival, Open’er Festival, Jazz w Ruinach. W roku 2008 teledysk do utworu „Koń i mysz” zespołu otrzymał nagrodę na Festiwalu Polskich Wideoklipów Yach Film w kategorii „Inna energia”. Członkowie formacji to uznani artyści, którzy aktywnie działają na muzycznej, nie tylko jazzowej scenie.

</doc>
<doc id="2984578" url="https://pl.wikipedia.org/wiki?curid=2984578" title="Wracając do korzeni">
Wracając do korzeni

Wracając do korzeni, oryginalny tytuł "Down in the Delta" – amerykański dramat filmowy z 1998 roku w reżyserii Maya Angelou. W rolach głównych wystąpili Alfre Woodard, Al Freeman Jr., Esther Rolle, Mary Alice, Loretta Devine czy Wesley Snipes. Światowa premiera odbyła się 5 sierpnia 1998 r.
Fabuła.
Źródło.
Rosa Lynn Sinclair (Mary Alice) wysyła swoją córkę Lorettę (Alfre Woodard) oraz wnuki Thomasa (Mpho Koaho) i Tracy (Kulani Hassen), do rodzinnego domu w Missisipi. Tam kobieta i jej dzieci zamieszkują z jej bratem Earlem (Al Freeman Jr) i jego żoną Annie (Esther Rolle). Annie jest chora, a jej wujek nie jest w stanie oderwać się od pracy. Uzależniona od alkoholu Loretta zaczyna dostrzegać życie na innym poziomie. Alkoholiczka rozpoczyna pracę w restauracji u wuja i na nowo stara się odbudować swoje życie.

</doc>
<doc id="2984579" url="https://pl.wikipedia.org/wiki?curid=2984579" title="Pomysł na interes">
Pomysł na interes

Pomysł na interes (ang. "Chairman of the Board") – amerykańska komedia z 1998 roku w reżyserii Alexa Zamma. Wyprodukowany przez Trimark Pictures.
Opis fabuły.
Surfer i wynalazca Edison (Scott „Carrot Top” Thompson) cierpi na brak gotówki. Podczas rozmowy o pracę wzbudza sympatię miliardera Armanda McMillana (Jack Warden). Mężczyzna zostawia Edisonowi w spadku firmę. Nowy właściciel odnosi niespodziewany sukces. Tymczasem konkurencja chce go zniszczyć.
Obsada.
i inni

</doc>
<doc id="2984580" url="https://pl.wikipedia.org/wiki?curid=2984580" title="Norberto Bautista">
Norberto Bautista

Norberto Claudio Bautista (ur. 30 grudnia 1940 w Rosario, zm. 13 maja 1987) - argentyński piłkarz grający podczas kariery na pozycji środkowego obrońcy.
Kariera klubowa.
Norberto Bautista rozpoczął karierę w klubie Rosario Central w 1959. W 1968 występował w stołecznym Banfield. Ogółem w latach 1959-1968 rozegrał w lidze argentyńskiej 126 meczów. W 1969 wyjechał do kolumbijskiego klubu Deportivo Cali. Z Deportivo zdobył mistrzostwo Kolumbii w 1970. W 1972 był zawodnikiem klubu Cúcuta Deportivo, a w latach 1973-1974 Amériki Cali. Karierę zakończył w drugoligowym Central Córdoba Rosario w 1976.
Kariera reprezentacyjna.
Jedyny raz w reprezentacji Argentyny Bautista wystąpił 31 marca 1963 w zremisowanym 1-1 meczu z Paragwajem w Mistrzostwach Ameryki Południowej. Na turnieju w Boliwii Argentyna zajęła trzecie miejsce.

</doc>
<doc id="2984582" url="https://pl.wikipedia.org/wiki?curid=2984582" title="Richard Dixon (panamski piłkarz)">
Richard Dixon (panamski piłkarz)

Richard Dixon (ur. 28 marca 1992 w mieście Panama) – panamski piłkarz występujący na pozycji obrońcy, obecnie zawodnik Sportingu San Miguelito.
Kariera klubowa.
Dixon jest wychowankiem klubu Sporting San Miguelito, do którego seniorskiej drużyny został włączony jako siedemnastolatek. W Liga Panameña de Fútbol zadebiutował 15 stycznia 2010 w przegranym 0:1 meczu z Tauro, natomiast premierowego gola w najwyższej klasie rozgrywkowej strzelił 26 września tego samego roku w wygranej 5:1 konfrontacji z Atlético Chiriquí. W wiosennym sezonie Clausura 2013, pełniąc już rolę kapitana i kluczowego zawodnika Sportingu, zdobył pierwsze w historii tego klubu mistrzostwo Panamy.
Kariera reprezentacyjna.
W seniorskiej reprezentacji Panamy Dixon zadebiutował za kadencji selekcjonera Julio Césara Dely Valdésa, 14 listopada 2012 w przegranym 1:5 meczu towarzyskim z Hiszpanią. W 2013 roku znalazł się w składzie na turniej Copa Centroamericana, gdzie wystąpił w jednym spotkaniu, zaś jego kadra zajęła ostatecznie piąte miejsce. Kilka miesięcy później został powołany na Złoty Puchar CONCACAF.

</doc>
<doc id="2984583" url="https://pl.wikipedia.org/wiki?curid=2984583" title="Kościół Świętej Trójcy w Łopusznej">
Kościół Świętej Trójcy w Łopusznej



</doc>
<doc id="2984585" url="https://pl.wikipedia.org/wiki?curid=2984585" title="Joachim Krawiec">
Joachim Krawiec

Joachim Krawiec (ur. 8 sierpnia 1941 w Czarnowąsach) – polski piłkarz grający na pozycji obrońcy, trener. Wieloletni zawodnik Odry Opole.
Kariera piłkarska.
Joachim Krawiec jest z wykształcenia ekomonterem. Karierę piłkarską rozpoczął w Swornicy Czarnowąsy, gdzie grał do 1962 roku. Następnie za namową zawodnika Odry Opole - Henryka Prudły, Joachim Krawiec przeniósł się do drużyny "Niebiesko-Czerwonych", gdzie stanowił siłę linii obrony zespołu i osiągał z nim największe sukcesy w historii klubu. W sezonie 1963/1964 zajął z drużyną 3.miejsce w ekstraklasie oraz dotarł do półfinału Pucharu Intertoto. W Odrze Opole występował do 1976 roku. Łącznie w drużynie "Niebiesko-Czerwonych" rozegrał ok. 400 meczów i strzelił 1 bramkę. Następnie wyjechał do Australii grać w drużynie Brisbane.
Po zakończeniu kariery.
Po zakończeniu kariery piłkarskiej Joachim Krawiec wrócił do Polski i w latach 1978-1981 był trenerem Victorii Chróścice. W 1981 roku wyjechał do Niemiec, gdzie mieszka do dziś w miasteczku Grevenbroich.

</doc>
<doc id="2984588" url="https://pl.wikipedia.org/wiki?curid=2984588" title="Aleksandra Król">
Aleksandra Król

Aleksandra Król (ur. 20 listopada 1990 w Zakopanem) – polska snowboardzistka, brązowa medalistka mistrzostw świata, specjalizująca się w snowboardowym slalomie gigancie równoległym (PGS) i slalomie równoległym (PSL). 
Kariera.
Największy sukces w karierze Król osiągnęła 19 lutego 2023 kiedy to w gruzińskim Bakuriani zdobyła brązowy medal mistrzostw świata. Jest złotą medalistką 28 Uniwersjady, która odbywała się 2017 roku w kazachskim Ałmaty, na której poprawiła wynik z 2011 roku, kiedy to na 25 Uniwersjadzie w tureckim Erzurum (Turcja) była 4. Po raz pierwszy na podium Pucharu Świata stanęła 23 lutego 2013 roku w Moskwie (Rosja) w slalomie równoległym, gdzie zajęła 2. miejsce.Trzykrotnie stała na podium zawodów rangi Pucharu Świata. Zwyciężyła 14.01.2022 w austriackim Simonhoehe Wywalczyła do tego dwa drugie miejsca. Po raz pierwszy stało się tak 23 lutego 2013 podczas zawodów w Moskwie. Wynik ten powtórzyła 8 stycznia 2019 w Bad Gastein.
Najlepszy wynik w klasyfikacji generalnej Pucharu Świata, uzyskała jak dotąd w sezonie 2018/2019, kiedy to zajęła 8. miejsce w klasyfikacji slalomu. Ponadto w sezonie 2012/2013 oraz w sezonie 2016/2017 w slalomie równoległym, zakończyła sezon na 11 miejscu. W sezonie 2015/2016 w slalomie gigancie równoległym uplasowała się w klasyfikacji generalnej Pucharu Świata na 14. miejscu. Najlepszym łącznym wynikiem w konkurencjach równoległych Pucharu Świata jest 11. miejsce w sezonie 2018/2019. 14 stycznia 2022 w austriackim Simonhöhe odniosła swe premierowe zwycięstwo w zawodach rangi Pucharu Świata.
Uczestniczyła w XXII Zimowych Igrzysk Olimpijskich w Soczi 2014 (Rosja) oraz XXIII Zimowych Igrzysk Olimpijskich w Pjongczangu (Korea Południowa). W 2010 roku na Mistrzostwach Świata Juniorów w Nowej Zelandii była kolejno 8. w slalomie równoległym, a 11. w slalomie gigancie równoległym.
2 lutego 2022 roku, została wybrana chorążym olimpijskiej reprezentacji Polski podczas ZIO 2022 w Pekinie.
Osiem razy wywalczyła także 4. miejsce w zawodach tej rangi. Król posiada złoty medal Uniwersjady, która odbywała się w kazachskim Ałmaty, w 2017 roku. Jest zdobywczynią kilkudziesięciu medali Mistrzostw Polski, w tym złotych kruszców aż w 3 odmiennych konkurencjach seniorskich – slalom gigant równoległy, slalom równoległy, snowcross. Posiada także brązowy medal Mistrzostw Polski juniorów w konkurencji Halfpipe.
Swe starty w Pucharze Europy Król rozpoczęła w 2005 roku. W klasyfikacji generalnej zajęła wówczas 126. miejsce. W następnym sezonie 2006/2007 nie została sklasyfikowana, gdyż nie udało się wywalczyć jakichkolwiek punktów. Poprawiła się w kolejnym sezonie, kiedy to wywalczyła 58. miejsce. Po roku znów została sklasyfikowana wyżej, tym razem na 19 lokacie. Duży awans zaliczyła w sezonie 2009/2010, uzyskując 6. miejsce Po roku znów zaliczyła progres i sezon 2010/2011 zakończyła już na 5 pozycji. W sezonie 2011/2012 zajęła 18 pozycję. Lokatę tę powtórzyła dwukrotnie. Miało to miejsce w sezonach 2012/2013 oraz w sezonie 2013/2014. W sezonie 2014/2015 zajęła 23. miejsce. Po upływie roku (sezon 2015/2016) sklasyfikowana została na 14 lokacie. W sezonie 2016/2017 zaliczyła awans o 4 lokaty, kończąc sezon w „pierwszej 10". W sezonie olimpijskim 2017/2018, Puchar Europy ukończyła na miejscu 16. Po roku, sezon 2018/2019 została sklasyfikowana na 47 miejscu. Niższa lokata w tej klasyfikacji, wynikała z mniejszej liczby startów spowodowanej kontuzją. Sezon 2019/2020 ukończyła zaś ponownie jako wicemistrzyni. Zajmowała ośmiokrotnie miejsce na podium w zawodach z cyklu Pucharu Europy i Pucharu North America Cup:
Osiem razy wywalczyła także 4. miejsce w zawodach tej rangi
Mistrzyni Polski z 2018 r. Tytuł wywalczyła podczas zawodów w podhalańskiej miejscowości Suche Sukces ten powtórzyła w 2022 roku. 15 marca 2022, w tej samej miejscowości także zdobyła tytuł mistrzyni Polski.
Osiągnięcia.
Puchar Europy.
Zwycięstwa w zawodach z cyklu Pucharu Europy:
Rogola-21.03.2018
Hochfugen-21.12.2019
Tauplitz- 08.03.2020
Suche- 04.03.2023

</doc>
<doc id="2984589" url="https://pl.wikipedia.org/wiki?curid=2984589" title="Erimha">
Erimha

Erimha – kanadyjski zespół deathmetalowy założony w styczniu 2010 roku w Montrealu. Nazwa zespołu w języku sumeryjskim oznacza armię. Tematyką ich utworów jest mitologia, wojna oraz ludzkość.

</doc>
<doc id="2984590" url="https://pl.wikipedia.org/wiki?curid=2984590" title="Zimna płyta">
Zimna płyta

Zimna płyta – debiutancki album zespołu 100nka z gościnnym udziałem Mikołaja Trzaski

</doc>
<doc id="2984594" url="https://pl.wikipedia.org/wiki?curid=2984594" title="Chateau-Thierry">
Chateau-Thierry



</doc>
<doc id="2984595" url="https://pl.wikipedia.org/wiki?curid=2984595" title="Kino Piast">
Kino Piast



</doc>
<doc id="2984598" url="https://pl.wikipedia.org/wiki?curid=2984598" title="Vitry-le-Francois">
Vitry-le-Francois



</doc>
<doc id="2984604" url="https://pl.wikipedia.org/wiki?curid=2984604" title="Robin Hood (film 1922)">
Robin Hood (film 1922)

Robin Hood (ang. "Douglas Fairbanks in Robin Hood") – amerykański niemy film płaszcza i szpady z 1922 roku, w reżyserii Allana Dwana na podst. legend ludowych o Robin Hoodzie, z udziałem Douglasa Fairbanksa i Wallace'a Beery’ego. To pierwszy film w historii, którego premiera odbyła się w Hollywood, oraz jeden z najdroższych obrazów lat 20. z budżetem szacowanym na półtora miliona dolarów.
Fabuła.
W średniowiecznej Anglii earl Huntingdon jest ulubieńcem króla Ryszarda Lwie Serce biorąc udział w turniejach rycerskim i wykazując nieśmiałość w kontaktach z kobietami. Podczas jednej z uczt Huntingdon nawiązuje romans z dwórką lady Marian Fitzwalter, jak broni ją przed napastującym księciem Janem, bratem Ryszarda. Wkrótce wraz z królem wyrusza na wyprawę krzyżową. Na czas swojej nieobecności król przekazuje władzę Janowi, który wkrótce objawia się jako okrutny i bezwzględny tyran uciskający ludność podatkami za pomocą nowo mianowanych szeryfów.
Kiedy będący we Francji Huntingdon otrzymuje wiadomość od lady Marian i dowiaduje się o wszystkim, prosi króla o zgodę na powrót do Anglii. Ten jednak odmawia uznając, że earl stchórzył. Mimo tego Huntingdon i jego giermek nadal szukają sposobu na powrót, ale zostają wciągnięci w zasadzkę sługę Jana, sir Guya Gisbourne’a i uwięzieni pod zarzutem dezercji. Udaje im się jednak zbiec i wrócić do Anglii.
Tymczasem Jan po torturach służki lady Marian dowiaduje się o jej spiskowaniu i ta musi się ukrywać. Finguje swą śmierć w upadku w przepaść nieopodal Lasu Sherwood, gdzie azyl mają inne ofiary rządów Jana. Huntingdon dowiaduje się o rzekomej śmierci Marian i postanawia wystąpić przeciwko Janowi. Rok później przyjmuje imię Robin Hood i zaczyna rabować bogatych, żeby dawać biednym. Staje się bohaterem ludu i ludzie do niego się dołączają, ale jego zawadiackie wyczyny coraz bardziej uprzykrzają życie księciu Janowi i jego ludziom. Zostaje wyznaczona nagroda za głowę Robin Hooda.
Robin nachodzi zamek królewski i okrada skarbiec Jana i po brawurowej ucieczce przez strażą znika w lasach. Wśród jego najbliższych kompanów znajdują się jego giermek zwący się teraz Małym Johnem, zakonnik brat Tuck, fircyk Will Szkarłatny i minstrel Allan-a-Dale. Tymczasem w Palestynie sir Guy na zlecenie Jana zabija nie wiedząc, że jego ofiarą padł kto inny. Ryszard domyśla się zdrady ze strony brata i myśli po powrocie do Anglii. Docierają do niego słuchy o banitach z Sherwood pod wodzą Robin Hooda. 
Żołnierze Jana wymuszają od żeńskiego klasztoru św. Katarzyny daniny. Dociera to do banitów, którzy napadają na żołnierzy i oddają mienie klasztorowi. Jedna z zakonnic rozpoznaje w Robinie earla Huntingdona i wraz z bratem Tuckiem jednoczy go z ukrywającą się lady Marian. Wieści te docierają do księcia Jana i na jego rozkaz wysoki szeryf z Nottingham aresztuje Marian za zdradę. Oddziały szeryfa otaczają Sherwood, lecz banici stawiają dzielnie opór.
Robin razem z Willem i Alanem udaje się ukradkiem do Nottingham i przewodzi mieszkańcom w buncie. Mały John dowiaduje się losie Marion, która zostaje zamknięta w królewskim zamku i przeznaczona powracającemu z Palestyny sir Guyowi, o czym informuje Robina świętującego zdobycie Nottingham. Banitów odwiedza tajemniczy rycerz, którym okazuje się król Ryszard. W końcu Robinowi udaje się uwolnić z więzienia lady Marian i zabić sir Guya, choć sam zostaje schwytany. Powrót Ryszarda na tron przywraca porządek i ukraca rządy zhańbionego Jana. Robin ponownie jako earl Huntingdon bierze ślub z Marian.
Produkcja.
Film był jedną z największych oraz najdroższych produkcji lat 20. Ogromny zamek oraz cała XII-wieczna wioska Nottingham zostały zbudowane w Pickford-Fairbanks Studio w Hollywood. Część scenografii zaprojektował znany architekt Lloyd Wright. Reżyser filmu Allan Dwan wspominał, że odtwórca roli Robina, Douglas Fairbanks, był wręcz przytłoczony skalą scenografii. Był on również współscenarzystą i producentem filmu, który produkował dla swojego własnego przedsiębiorstwa Douglas Fairbanks Pictures Corporation, a który miał zostać wydany przez United Artists należący do niego, jego żony Mary Pickford, Charlesa Chaplina i D.W. Griffitha. Ponieważ fabuła została oparta na opowieści o średniowiecznym bohaterze Robin Hoodzie, w filmie po raz pierwszy przedstawiono wiele elementów znanych z legendy, które później powielano w innych wersjach.
Premiera filmu odbyła się 18 października 1922 roku w Grauman’s Egyptian Theatre w Hollywood, a pomysłodawcą tego wydarzenia był właściciel teatru, Sid Grauman.

</doc>
<doc id="2984605" url="https://pl.wikipedia.org/wiki?curid=2984605" title="Kino Piast w Słubicach">
Kino Piast w Słubicach

Kino „Piast” w Słubicach – historyczny budynek w centrum Słubic, łączący elementy ekspresjonizmu i art déco.
Historia.
Budynek projektu berlińskiego architekta A. Rebigera został ukończony w 1924 roku, zaś uroczysta inauguracja nowego kina przy ul. Jedności Robotniczej 10 nastąpiła 15 stycznia 1925 r. Pierwszym wyświetlonym filmem był niemy dramat produkcji niemieckiej pt. „Carlos und Elisabeth”. Kino zostało zamknięte w 1930 r., a budynek wykorzystywano jako salę taneczną „Elyseum”. Jako pierwotną właścicielkę i inwestora materiały źródłowe wskazują wdowę Hedwig Thiede. Płaskorzeźby fasady pozostały wówczas niezmienione, ale po prawej stronie wybito dodatkowe wyjście, funkcjonujące w tym miejscu aż do remontu kina w 1963 r.
Ostatni seans filmowy pod administracją niemiecką miał miejsce w styczniu 1945 r., a wyświetlonym wówczas filmem był „Kongo-Expreß” z 1939 r. w reżyserii Eduarda von Borsody'ego.
Po zakończeniu II wojny światowej prawobrzeżna część Frankfurtu stała się samodzielnym miastem Słubice, a budynek kina znalazł się w granicach Polski. Co ciekawe, do drugiego słowa napisu frontowego „KINO PIAST” wykorzystano litery z oryginalnego, przedwojennego szyldu „FILMPALAST”.
Ze względu na nie najlepszy stan techniczny byłego Filmpalast Friedrichstraße pierwsze powojenne seanse filmowe organizowano w dawnym ewangelickim domu wspólnotowym przy ul. Mickiewicza 10.
W 1948 r. powrócono do seansów filmowych przy ul. Jedności Robotniczej 10, zaś w 1963 r. rozpoczęto remont generalny budynku, podczas którego to wymieniono wszystkie siedziska w sali widowiskowej oraz dobudowano kotłownię. Nowe siedziska były nieco szersze od tych przedwojennych, co w oczywisty sposób zmniejszyło liczbę widowni, która po zakończonym remoncie każdorazowo mogła oglądać wyświetlane tu filmy. Według polskiego projektu sala widowiskowa miała 171 miejsc siedzących, ale łącznie z balkonem wszystkich miejsc było 220.
W 2005 r. kino zostało zamknięte, a ostatnim filmem wyświetlonym 25 lutego 2005 r. był amerykański film sensacyjny „Final Call”. W ostatnich latach budynek byłego kina „Piast” ulegał stopniowej degradacji, do czego przyczyniał się i sam właściciel, nie podejmując żadnych bieżących remontów.
We wrześniu 2013 roku z inicjatywy Fundacji Dobro Kultury w Słubicach ruszyła zbiórka wspomnień na temat kina „Piast”. Z inicjatywy Instytutu Historii Stosowanej we Frankfurcie nad Odrą w dniach 8-10 listopada 2013 roku odbyło się międzynarodowe wydarzenie kulturalne „NO PIAST - festiwal utraconego kina”, podczas których wyświetlono niektóre filmy z repertuaru dawnego kina oraz zorganizowano wystawę oryginalnych plakatów wiszących niegdyś na terenie kina, a znajdujących się obecnie w kolekcji Ryszarda Góreckiego.
Pamięć i ochrona prawna.
Postępowanie administracyjne w sprawie wpisania kina do rejestru zabytków nieruchomych województwa lubuskiego zostało wszczęte z urzędu, choć de facto z inicjatywy Instytutu Historii Stosowanej we Frankfurcie nad Odrą i przy wsparciu Słubickiego Miejskiego Ośrodka Kultury.
Oględziny obiektu z udziałem zainteresowanych stron odbyły się odpowiednio 24 września i 28 października 2008 roku. 3 listopada 2008 r. na zlecenie Wojewódzkiego Urzędu Ochrony Zabytków w Zielonej Górze Marta Danowska z Regionalnego Ośrodka Badań i Dokumentacji Zabytków w Zielonej Górze wydała opinię, w której podkreślała wartości zabytkowe obiektu i zaleciła wpis budynku do rejestru zabytków.
Tak też się stało 27 lipca 2009 roku, kiedy to Lubuski Wojewódzki Konserwator Zabytków wydał decyzję o wpisie zabytkowej elewacji frontowej do rejestru zabytków nieruchomych województwa lubuskiego (nr rejestru L-338/A). 
Pod koniec 2012 r. prywatny właściciel, starając się zdążyć przed terminem wygaśnięcia 3 letniego okresu ważności pozwolenia na budowę, zlecił rozbiórkę kotłowni oraz sali widowiskowej, podczas której uszkodzono chronioną prawnie elewację frontową. Następnie wnioskiem ze stycznia 2013 roku wystąpił do Ministra Kultury i Dziedzictwa Narodowego o skreślenie jej z rejestru zabytków. Według ekspertyz technicznych z grudnia 2012 roku konstrukcja pozostaje stabilna, a właścicielowi zalecono podjęcie działań zabezpieczających.
Oględziny obiektu z udziałem zainteresowanych stron odbyły się odpowiednio 15 stycznia i 28 stycznia 2013 r. W marcu 2013 roku specjalistyczną opinię w sprawie na zlecenie Departamentu Ochrony Zabytków MKiDN wykonał prof. UZ dr hab. inż. Wojciech Eckert, który wykazał, że nie ma merytorycznych podstaw do skreślenia fasady z rejestru zabytków i że nic nie stoi na przeszkodzie by wykorzystać budynek w realizacji przyszłej inwestycji o charakterze komercyjnym.
7 czerwca 2013 roku stroną postępowania administracyjnego w sprawie skreślenie fasady z rejestru zabytków została Fundacja na rzecz Ochrony Europejskiego Dziedzictwa Kulturowego - Dobro Kultury w Słubicach, działająca przy merytorycznym wsparciu Katedry Ochrony Europejskiego Dziedzictwa Kulturowego na Europejskim Uniwersytecie Viadrina, która wysłała do MKiDN opinię, w której ustosunkowano się do argumentów i tez przytaczanych przez pełnomocnika właścicieli.
14 czerwca 2013 roku burmistrz Słubic złożył wniosek do Ministerstwa Kultury i Dziedzictwa Narodowego o wykluczenie Fundacji Dobro Kultury z postępowania, ale ze względu na brak podstaw prawnych postanowieniem z 18 lipca dyrektor Departamentu Ochrony Zabytków MKiDN Jacek Dąbrowski stwierdził niedopuszczalność wniosku o ponowne rozpatrzenie sprawy o dopuszczeniu Fundacji do postępowania na prawach strony.
Za zachowaniem zabytkowej fasady dawnego kina „Piast” opowiedziały się ponadto: stowarzyszenie Słubiczanie.pl, Fundacja Architektury w Warszawie, posłanka RP Bożena Sławiak, czy społeczny opiekun zabytków Roland Semik.
29 listopada 2013 roku Minister Kultury i Dziedzictwa Narodowego wydał decyzję o odmowie skreślenia elewacji frontowej kina „Piast” z rejestru zabytków województwa lubuskiego. Na tę decyzję nie przysługiwało już odwołanie, a strona niezadowolona mogła jedynie wnieść o ponowne rozpatrzenie sprawy, co właściciele uczynili za pośrednictwem pełnomocnika pismem z dnia 21.12.2013 r. W toku postępowania, decyzją z dnia 9.07.2014 r. MKiDN ponownie odmówiło wykreślenia elewacji kina Piast z rejestru zabytków, wskazując m.in., iż nie ma przeszkód formalnych i materialnych do wykorzystania elewacji w przyszłym budynku, co stanowiło dotychczas jeden z kluczowych argumentów przedstawianych przez pełnomocnika właścicieli. Obecnie kino „Piast” nadal nie jest w żaden sposób wykorzystywane, jak również nie naprawiono uszkodzeń dokonanych podczas rozbiórki sali kinowej w 2012 roku.

</doc>
<doc id="2984606" url="https://pl.wikipedia.org/wiki?curid=2984606" title="Iwanowski">
Iwanowski

osoby o nazwisku Iwanowski:

</doc>
<doc id="2984607" url="https://pl.wikipedia.org/wiki?curid=2984607" title="Ahmad al-Dżarba">
Ahmad al-Dżarba

Ahmad al-Dżarba (ur. 15 września 1969 w Al-Kamiszli) – syryjski działacz polityczny. Od 6 lipca 2013 do 9 lipca 2014 przewodniczący Syryjskiej Koalicji Narodowej na rzecz Opozycji i Sił Rewolucyjnych, skupiającej siły opozycyjne wobec władzy prezydenta Baszara al-Asada w czasie trwającej od 2011 roku wojny domowej.
Ukończył prawo na Uniwersytecie w Bejrucie. W Syryjskiej Koalicji Narodowej na rzecz Opozycji i Sił Rewolucyjnych powołanej w listopadzie 2012, reprezentował muhafazę Al-Hasaka. Powiązany z Arabią Saudyjską. 6 lipca 2013 zwyciężył w wyborach nowego przewodniczącego SKNOiSR. Pokonał biznesmena Mustafę Sabaggha stosunkiem głosów 55 do 52.
Przedstawiciel syryjskiej opozycji na konferencji ONZ "Genewa 2".
5 stycznia 2014 uzyskał reelekcję na stanowisku przewodniczącego Syryjskiej Koalicji Narodowej na rzecz Opozycji i Sił Rewolucyjnych pokonując Rijada Farida Hidżaba stosunkiem głosów 65 do 13.
9 lipca 2014 na stanowisku zastąpił go wybrany w głosowaniu Hadi al-Bahra.

</doc>
<doc id="2984609" url="https://pl.wikipedia.org/wiki?curid=2984609" title="Lance Lynn">
Lance Lynn

Michael Lance Lynn (ur. 12 maja 1987) – amerykański baseballista, który występuje na pozycji miotacza w Texas Rangers.
Przebieg kariery.
Lynn studiował na University of Mississippi, gdzie w latach 2006–2008 grał w drużynie uniwersyteckiej Ole Miss Rebels. W 2008 został wybrany w pierwszej rundzie draftu z numerem 39 przez St. Louis Cardinals i początkowo występował w klubach farmerskich tego zespołu, między innymi w Memphis Redbirds, reprezentującym Triple-A. W Major League Baseball zadebiutował 2 czerwca 2011 w meczu przeciwko San Francisco Giants, w którym zaliczył porażkę. W 2011 zagrał w pięciu meczach World Series jako reliever, w których Cardinals pokonali Texas Rangers 4–3. W 2012 po raz pierwszy został powołany do Meczu Gwiazd.
19 kwietnia 2014 w spotkaniu z Washington Nationals, w którym zanotował zwycięstwo, zaliczył pierwszy w MLB extra base hit – RBI double. 27 maja 2014 w meczu międzyligowym z New York Yankees zaliczył pierwszy complete game shutout. W listopadzie 2015 przeszedł operację Tommy'ego Johna, co wykluczyło go z gry do końca sezonu 2016.
12 marca 2018 podpisał roczny kontrakt z Minnesota Twins. 30 lipca 2018 w ramach wymiany zawodników przeszedł do New York Yankees.

</doc>
<doc id="2984612" url="https://pl.wikipedia.org/wiki?curid=2984612" title="Zygmunt Droździok">
Zygmunt Droździok

Zygmunt Droździok (ur. 9 grudnia 1937 w Kaletach, zm. 16 czerwca 2016 w Erlangen) – polski piłkarz grający na pozycji napastnika. Zawodnik głównie śląskich klubów.
Kariera.
Zygmunt Droździok karierę piłkarską rozpoczął w Unii Kalety. W latach 1956-1957 był zawodnikiem Ruchu Chorzów, jednak nie zdołał wywalczyć sobie miejsca w podstawowym składzie drużyny "Niebieskich". W związku z tym w 1958 roku przeniósł się do II-ligowego Śląska Wrocław, gdzie był jednym z najlepszych zawodników drużyny z Dolnego Śląska, choć rok 1959 był dla Droździoka stracony z powodu kontuzji. Ze Śląska Wrocław odszedł w 1961 roku i łącznie rozegrał dla niego ok. 50 meczów oraz strzelił 29 goli.
Następnie w 1962 roku Zygmunt Droździok wzmocnił Odrę Opole, w której występował do 1964 roku oraz odniósł największe sukcesy w swojej piłkarskiej karierze. W sezonie 1962 wraz z drużyną był bliski zdobycia 3.miejsca w lidze oraz zajął 3.miejsce w Pucharze Polski. Natomiast w sezonie 1963/1964 wraz z drużyną odniósł największe sukcesy w historii klubu: 3.miejsce w ekstraklasie, półfinał Pucharu Intertoto. Łącznie dla "Niebiesko-Czerwonych" rozegrał ok. 50 meczów i strzelił 6 goli.
Następnie Zygmunt Droździok przeniósł się do Hutnika Kraków, gdzie zakończył karierę piłkarską.

</doc>
<doc id="2984615" url="https://pl.wikipedia.org/wiki?curid=2984615" title="Kaczalnik">
Kaczalnik



</doc>
<doc id="2984616" url="https://pl.wikipedia.org/wiki?curid=2984616" title="Gromada Lwówek">
Gromada Lwówek



</doc>
<doc id="2984617" url="https://pl.wikipedia.org/wiki?curid=2984617" title="Gromada Bolesławów">
Gromada Bolesławów



</doc>
<doc id="2984619" url="https://pl.wikipedia.org/wiki?curid=2984619" title="Gromada Kunki">
Gromada Kunki



</doc>
<doc id="2984621" url="https://pl.wikipedia.org/wiki?curid=2984621" title="Roman Penc">
Roman Penc

Roman Penc (ur. 24 lutego 1884 w Turbii, zm. 15 listopada 1963 w Przeworsku) – kapłan rzymskokatolicki, proboszcz Parafii pw. Ducha Świętego w Przeworsku, Honorowy Kanonik Przemyskiej Kapituły Kolegiackiej.
Życiorys.
Urodził się w ubogiej, ośmioosobowej rodzinie. W 1903 ukończył Gimnazjum klasyczne im. ks. Stanisława Konarskiego w Rzeszowie. Wstąpił do Wyższego Seminarium Duchownego w Przemyślu, święcenia kapłańskie przyjął w 10 czerwca 1907 z rąk Świętego Józefa Sebastiana Pelczara. Pracował w parafiach Dobrzechów, Raniżów, Łańcut, Tarnowiec, Jarosław. 5 grudnia 1919 został mianowany proboszczem w Niżankowicach. W 1926 skierowany na probostwo w Gniewczynie Łańcuckiej pod Przeworskiem. W uznaniu zasług w pracy społecznej został uhonorowany przywilejem noszenia rokiety i mantoletu.
14 lipca 1936 został mianowany 40. proboszczem Parafii pw. Ducha Świętego w Przeworsku. Funkcję tę pełnił do śmierci w 1963. Zorganizował w parafii Akcję Katolicką i stworzył bibliotekę parafialną jako przeciwwagę dla lewicowego Uniwersytetu Ludowego w pobliskiej Gaci. W czasie okupacji uratował przed zarekwirowaniem dzwon Sylwester. W 1944 zainicjował wzniesienie Pomnika Chrystusa Króla w Przeworsku. Po II wojnie światowej został aresztowany przez Urząd Bezpieczeństwa.
Będąc proboszczem większość czasu poświęcał katechizacji, sprawowaniu sakramentu pokuty i kaznodziejstwu. Odznaczał się nabożeństwem do Najświętszej Maryi, szczególnie umiłował modlitwę różańcową. Cechował się dobrocią i pogodą ducha. W 1947 opracował historię przeworskiej Fary w publikacji "Parafia i kościół parafialny w Przeworsku. Szkic historyczny". W 1948 otrzymał godność Kanonika Honorowego Kapituły Przemyskiej
Zmarł 15 listopada 1963 w Przeworsku. Ksiądz Roman Penc został pochowany na Starym Cmentarzu w Przeworsku (sektor B1-1-38).

</doc>
<doc id="2984622" url="https://pl.wikipedia.org/wiki?curid=2984622" title="Gromada Sokołów">
Gromada Sokołów



</doc>
<doc id="2984624" url="https://pl.wikipedia.org/wiki?curid=2984624" title="Gromada Topólno">
Gromada Topólno



</doc>
<doc id="2984625" url="https://pl.wikipedia.org/wiki?curid=2984625" title="Gromada Trębki">
Gromada Trębki



</doc>
<doc id="2984626" url="https://pl.wikipedia.org/wiki?curid=2984626" title="Gromada Bodzanów">
Gromada Bodzanów



</doc>
<doc id="2984628" url="https://pl.wikipedia.org/wiki?curid=2984628" title="Noor Inayat Khan">
Noor Inayat Khan

Noor-un-Nisa Inayat Khan (ur. 2 stycznia 1914 w Moskwie, zm. 13 września 1944 w KL Dachau) – indyjska pisarka, w okresie II wojny światowej agentka Special Operations Executive (SOE), w 1943 roku przerzucona do okupowanej Francji, służyła w Résistance jako radiotelegrafistka. Zdekonspirowana i aresztowana przez Niemców, została zastrzelona w obozie koncentracyjnym Dachau. Pośmiertnie odznaczona Krzyżem Jerzego.
Życiorys.
Jej ojcem był suficki mistyk i nauczyciel, Hazrat Inayat Khan, matką Amerykanka Ora Ray Baker. Ze strony ojca była daleką potomkinią sułtana Tipu, XVIII-wiecznego władcy Majsuru. Urodziła się na Kremlu, gdzie jej ojciec pełnił funkcję nauczyciela. Wkrótce po jej narodzinach wyjechali do Londynu, a gdy miała sześć lat, rodzina przeniosła się do Francji i osiadła w Suresnes pod Paryżem. Odebrała wszechstronne wykształcenie, zarówno europejskie (uczęszczała do konserwatorium, ukończyła psychologię dziecięcą na Sorbonie), jak i tradycyjne hinduskie. Pisała opowiadania dla dzieci, prowadziła także programy dziecięce w paryskim radiu. W 1939 roku opublikowała zbiór opowiastek "Twenty Jataka Tales".
Po niemieckiej inwazji na Francję w 1940 roku wraz z rodziną uciekła do Wielkiej Brytanii. 19 listopada 1940 roku wstąpiła do Women's Auxiliary Air Force i przeszła przeszkolenie jako radiooperator. Zwerbowana w 1942 roku przez SOE, odbyła szkolenie w operacjach specjalnych i 16 czerwca 1943 roku została, jako pierwsza kobieta-radiotelegrafistka, przerzucona do Francji. Otrzymała pseudonim „Madeleine”. Wkrótce po jej przybyciu do Paryża grupa ruchu oporu, z którą współpracowała, została częściowo zdekonspirowana, a wielu bojowników aresztowano. Pomimo tego odrzuciła propozycję wyjazdu z Paryża i pozostała na posterunku, jako jedyna czynna radiooperatorka zapewniająca Résistance łączność z Londynem. W październiku 1943 roku została zdradzona i aresztowana przez gestapo.
Przesłuchiwana w głównej siedzibie Sicherheitsdienst w Paryżu, dwukrotnie podejmowała nieudane próby ucieczki. W trakcie przesłuchań była torturowana. Następnie w ramach akcji Nacht und Nebel przewieziono ją do Rzeszy, do więzienia w Pforzheim, gdzie przez prawie dziesięć miesięcy była przetrzymywana w nieludzkich warunkach, ze skutymi rękami i nogami, bita i prawdopodobnie gwałcona. 11 września 1944 roku wraz z trzema innymi agentkami SOE została przetransportowana do obozu koncentracyjnego Dachau, a dwa dni później zastrzelona. Jej ciało zostało skremowane.
Pośmiertnie odznaczona Krzyżem Jerzego, najwyższym brytyjskim odznaczeniem cywilnym nadawanym za akty szczególnej odwagi. Odznaczono ją także Orderem Imperium Brytyjskiego oraz francuskim Croix de Guerre. W listopadzie 2012 roku Princess Royal odsłoniła w Londynie jej popiersie, autorstwa Karen Newman.

</doc>
<doc id="2984630" url="https://pl.wikipedia.org/wiki?curid=2984630" title="Anjuli Knäsche">
Anjuli Knäsche

Anjuli Knäsche (ur. 18 października 1993 w Preetzu) – niemiecka lekkoatletka, tyczkarka.
Medalistka mistrzostw Niemiec w różnych kategoriach wiekowych (w tym seniorów).

</doc>
<doc id="2984631" url="https://pl.wikipedia.org/wiki?curid=2984631" title="Reprezentacja Bośni i Hercegowiny w futsalu mężczyzn">
Reprezentacja Bośni i Hercegowiny w futsalu mężczyzn

Reprezentacja Bośni i Hercegowiny w futsalu – zespół futsalowy, biorący udział w imieniu Bośni i Hercegowiny w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo bośniackie.

</doc>
<doc id="2984633" url="https://pl.wikipedia.org/wiki?curid=2984633" title="Wrocław Towarowy">
Wrocław Towarowy

Wrocław Towarowy – dawna wąskotorowa stacja kolejowa we Wrocławiu, w dzielnicy Karłowice, w województwie dolnośląskim, w Polsce. Została otwarta w 1898 roku jako stacja towarowo-przeładunkowa. Mieściły się na niej magazyny, budynki i warsztaty parowozów. W 1950 roku otrzymała nazwę Wrocław Wąskotorowy i została otwarta dla ruchu pasażerskiego. Związane to było ze skróceniem linii kolejowej i zamknięciem dworca Wrocław Wąskotorowy. Stacja zamknięta została w 1967 roku. Obecnie w budynku parowozowni mieści się zakład poligraficzny.

</doc>
<doc id="2984636" url="https://pl.wikipedia.org/wiki?curid=2984636" title="Gromada Góra">
Gromada Góra

"także:"

</doc>
<doc id="2984639" url="https://pl.wikipedia.org/wiki?curid=2984639" title="Budynek szkoły przy ul. Wojska Polskiego 1 w Słubicach">
Budynek szkoły przy ul. Wojska Polskiego 1 w Słubicach

Budynek szkoły przy ul. Wojska Polskiego 1 w Słubicach – historyczny budynek w centrum Słubic, będący przykładem pruskiego budownictwa użyteczności publicznej przełomu XIX i XX wieku i od początku swojego istnienia służącym jako szkoła dla miejscowej młodzieży.
Opis.
Jest to budynek trzykondygnacyjny z poddaszem nieużytkowym, niepodpiwniczony. Szczególną uwagę zwraca ozdobna elewacja, która powstała poprzez połączenie ze sobą dominującej żółtej cegły klinkierowej oraz czerwonej cegły palonej.
Okna wieloosiowe zwieńczone łukowo.
6 listopada 2000 roku Lubuski Wojewódzki Konserwator Zabytków Iwona Peryt-Gierasimczuk wydała decyzję nr 917 o wpisie zabytkowej elewacji szkoły do rejestru zabytków nieruchomych województwa lubuskiego (nr rejestru L-36).
Budynek stanowi siedzibę Szkoły Podstawowej nr 1 im. Mikołaja Kopernika w Słubicach.

</doc>
<doc id="2984641" url="https://pl.wikipedia.org/wiki?curid=2984641" title="Reprezentacja Bułgarii w futsalu mężczyzn">
Reprezentacja Bułgarii w futsalu mężczyzn

Reprezentacja Bułgarii w futsalu – zespół futsalowy, biorący udział w imieniu Bułgarii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo bułgarskie.

</doc>
<doc id="2984642" url="https://pl.wikipedia.org/wiki?curid=2984642" title="Zamek w Nowym Wiśniczu">
Zamek w Nowym Wiśniczu



</doc>
<doc id="2984644" url="https://pl.wikipedia.org/wiki?curid=2984644" title="Ahmad Dżarba">
Ahmad Dżarba



</doc>
<doc id="2984645" url="https://pl.wikipedia.org/wiki?curid=2984645" title="Wrocław Karłowice">
Wrocław Karłowice

Wrocław Karłowice – dawna wąskotorowa stacja kolejowa we Wrocławiu, w dzielnicy Karłowice, w województwie dolnośląskim, w Polsce. Została otwarta w 1898 roku i funkcjonowała do 1967 roku.
17 lutego 2016 r. marszałek województwa dolnośląskiego zapowiedział uruchomienie do 2020 roku przystanku nowego przystanku o nazwie Wrocław Karłowice, zlokalizowanego na normalnotorowej linii 143 Kalety – Wrocław Mikołajów. Z planów tych jednak się wycofano

</doc>
<doc id="2984646" url="https://pl.wikipedia.org/wiki?curid=2984646" title="John H. Watson">
John H. Watson



</doc>
<doc id="2984647" url="https://pl.wikipedia.org/wiki?curid=2984647" title="Wrocław Różanka Wąskotorowy">
Wrocław Różanka Wąskotorowy

Wrocław Różanka Wąskotorowy – dawna wąskotorowa stacja kolejowa we Wrocławiu, w dzielnicy Różanka, w województwie dolnośląskim, w Polsce. Została otwarta w 1898 roku i funkcjonowała do 1967 roku. W odległości około 700 metrów od stacji osobowej znajdowała się stacja towarowo-przeładunkowa. Na stacji rozpoczynała się bocznica do cukrowni "Różanka" (Zuckerfabrik Rosenthal), a także punkt styczny z oddaną do użytku w 1885 roku normalnotorową kolejową linią towarową z Wrocławia Sołtysowic.

</doc>
<doc id="2984650" url="https://pl.wikipedia.org/wiki?curid=2984650" title="Great Sugar Loaf">
Great Sugar Loaf

Great Sugar Loaf (irl. "Ó Cualann oraz Beannach Mhór" – góra w Irlandii w górach Wicklow we wschodniej części hrabstwa Wicklow na południowy zachód od miasta Bray i na północ od rezerwatu przyrody w Glen of the Downs. Wznosi się na 501 m n.p.m. 
Powszechnie używa się skróconej nazwy Sugar Loaf.
W pobliżu po wschodniej stronie znajduje się Little Sugar Loaf. Pomiędzy nimi przebiega trasa N11 łącząca Dublin z Wicklow. Ze względu na samotne położenie i strome zbocza powstałe pod wpływem erozji skał wokół szczytu wydaje się większa niż jest w rzeczywistości. Zbudowana jest z kwarcytu powstałego w kambrze, co kontrastuje ze szczytami zbudowanymi z granitu pochodzącego z dewonu na zachodzie.
Great Sugar Loaf jest położony w pobliżu południowej granicy Dublina, niedaleko Morza Irlandzkiego. Z jego wierzchołka dobrze widać panoramę miasta Bray oraz pobliskie szczyty Bray Head i Little Sugar Loaf. W dalszej odległości widoczne są inne szczyty gór Wicklow.

</doc>
<doc id="2984652" url="https://pl.wikipedia.org/wiki?curid=2984652" title="Abdiaszirta">
Abdiaszirta



</doc>
<doc id="2984653" url="https://pl.wikipedia.org/wiki?curid=2984653" title="Dźwięki nocy">
Dźwięki nocy

Dźwięki nocy – trzeci singel, który promuje solowy album Anny Wyszkoni zatytułowany "Życie jest w porządku". Został wydany 26 czerwca 2013 roku. Autorem tekstu jest Maciej Durczak, muzykę skomponował natomiast Robert Gawliński. Singel okazał się mniejszym sukcesem komercyjnym. Kompozycja ta była prezentowana przez artystkę podczas koncertów promujących album, z którego pochodzi ów singel.

</doc>
<doc id="2984656" url="https://pl.wikipedia.org/wiki?curid=2984656" title="Wrocław Poświętne">
Wrocław Poświętne

Wrocław Poświętne – dawna wąskotorowa stacja kolejowa we Wrocławiu, na dawnym osiedlu Poświętne, w województwie dolnośląskim, w Polsce. Została otwarta w 1898 roku i funkcjonowała do 1958 roku.

</doc>
<doc id="2984658" url="https://pl.wikipedia.org/wiki?curid=2984658" title="Widawa (stacja kolejowa)">
Widawa (stacja kolejowa)

Widawa – dawna wąskotorowa stacja kolejowa we Wrocławiu, w dzielnicy Widawa, w województwie dolnośląskim, w Polsce. Została otwarta w 1898 roku i funkcjonowała do 1958 roku.

</doc>
<doc id="2984667" url="https://pl.wikipedia.org/wiki?curid=2984667" title="Joe Hayes">
Joe Hayes

Joe Hayes (ur. 20 stycznia 1936 w Kearsley, zm. 4 lutego 1999) – angielski piłkarz, który występował na pozycji napastnika. Reprezentant Anglii do lat 23.
Hayes swoją karierę rozpoczynał w Manchesterze City, w którym wystąpił w 363 meczach strzelając 152 bramki (biorąc pod uwagę wszystkie rozgrywki). W finale Pucharu Anglii, w którym City pokonało Birmingham City 3:1, zdobył jedną z bramek. W 1965 na zasadzie wolnego transferu przeszedł do Barnsley, zaś rok później do Wigan Athletic.
Karierę zakończył w Lancaster City gdzie był grającym menadżerem.

</doc>
<doc id="2984669" url="https://pl.wikipedia.org/wiki?curid=2984669" title="Alsace">
Alsace



</doc>
<doc id="2984670" url="https://pl.wikipedia.org/wiki?curid=2984670" title="Elsass">
Elsass



</doc>
<doc id="2984671" url="https://pl.wikipedia.org/wiki?curid=2984671" title="Roberto Chen">
Roberto Chen

Roberto Leandro Chen Rodríguez (ur. 24 maja 1994 w mieście Panama) – panamski piłkarz występujący na pozycji środkowego obrońcy, obecnie zawodnik Málagi.
Kariera klubowa.
Chen jest wychowankiem klubu San Francisco FC z siedzibą w mieście La Chorrera, do którego pierwszej drużyny został włączony już jako siedemnastolatek. Szybko został jednym z najlepszych młodych graczy w lidze i został wybrany przez Panamski Związek Piłki Nożnej odkryciem 2011 roku, wziął także udział w rozgrywkach Ligi Mistrzów CONCACAF. Zaraz potem doznał jednak poważnej kontuzji, w wyniku której musiał pauzować przez niemal sześć miesięcy. Już po powrocie do gry, w wiosennym sezonie Clausura 2013, wywalczył z San Francisco tytuł wicemistrza kraju.
Kariera reprezentacyjna.
W 2011 roku Chen został powołany przez szkoleniowca Jorge Dely Valdésa do reprezentacji Panamy U-17 na Młodzieżowe Mistrzostwa Ameryki Północnej, po uprzedniej grze w kwalifikacjach do tego turnieju. We właściwych rozgrywkach wystąpił we wszystkich pięciu meczach od pierwszej do ostatniej minuty, a jego kadra zajęła trzecie miejsce, dzięki czemu awansowała na Mistrzostwa Świata U-17 w Meksyku. Tam również pełnił rolę kapitana i kluczowego gracza drużyny, rozegrał wszystkie cztery mecze w pełnym wymiarze czasowym, zaś Panamczycy odpadli z młodzieżowego mundialu w 1/8 finału. W tym samym roku w barwach reprezentacji Panamy U-20 zanotował także występ na kolejnych Młodzieżowych Mistrzostwach Ameryki Północnej, gdzie wystąpił we wszystkich pięciu spotkaniach, a jego zespół zajął czwartą lokatę i zakwalifikował się na Mistrzostwa Świata U-20 w Kolumbii. On sam nie znalazł się jednak w składzie na ten turniej. W 2013 roku znów został powołany na Mistrzostwa Ameryki Północnej U-20, podczas których wystąpił we wszystkich trzech meczach, ponownie będąc kapitanem drużyny, zdobył także gola w fazie grupowej z Portorykiem (4:0). Panamczycy odpadli jednak z rozgrywek już w ćwierćfinale, przez co nie zdołali awansować na Młodzieżowe Mistrzostwa Świata w Turcji.
W seniorskiej reprezentacji Panamy Chen zadebiutował za kadencji selekcjonera Julio Césara Dely Valdésa, 2 września 2011 w przegranym 0:2 meczu towarzyskim z Paragwajem. W 2013 roku znalazł się w składzie na Złoty Puchar CONCACAF.

</doc>
<doc id="2984672" url="https://pl.wikipedia.org/wiki?curid=2984672" title="Psary (przystanek kolejowy)">
Psary (przystanek kolejowy)

Psary – dawny wąskotorowy przystanek osobowy w Psarach, w gminie Wisznia Mała, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984673" url="https://pl.wikipedia.org/wiki?curid=2984673" title="Aquitaine">
Aquitaine



</doc>
<doc id="2984674" url="https://pl.wikipedia.org/wiki?curid=2984674" title="Rhône-Alpes">
Rhône-Alpes



</doc>
<doc id="2984675" url="https://pl.wikipedia.org/wiki?curid=2984675" title="Auvergne">
Auvergne



</doc>
<doc id="2984676" url="https://pl.wikipedia.org/wiki?curid=2984676" title="Gromada Łubki">
Gromada Łubki

"także:"

</doc>
<doc id="2984677" url="https://pl.wikipedia.org/wiki?curid=2984677" title="Languedoc-Roussillon">
Languedoc-Roussillon



</doc>
<doc id="2984678" url="https://pl.wikipedia.org/wiki?curid=2984678" title="Languedoc">
Languedoc



</doc>
<doc id="2984679" url="https://pl.wikipedia.org/wiki?curid=2984679" title="Basse-Normandie">
Basse-Normandie



</doc>
<doc id="2984680" url="https://pl.wikipedia.org/wiki?curid=2984680" title="Gromada Starzyno">
Gromada Starzyno



</doc>
<doc id="2984681" url="https://pl.wikipedia.org/wiki?curid=2984681" title="Haute-Normandie">
Haute-Normandie



</doc>
<doc id="2984683" url="https://pl.wikipedia.org/wiki?curid=2984683" title="Dauphiné">
Dauphiné



</doc>
<doc id="2984684" url="https://pl.wikipedia.org/wiki?curid=2984684" title="Picardie">
Picardie



</doc>
<doc id="2984685" url="https://pl.wikipedia.org/wiki?curid=2984685" title="Provence">
Provence



</doc>
<doc id="2984686" url="https://pl.wikipedia.org/wiki?curid=2984686" title="Gromada Śmiłowo">
Gromada Śmiłowo



</doc>
<doc id="2984687" url="https://pl.wikipedia.org/wiki?curid=2984687" title="Gromada Turza Mała">
Gromada Turza Mała



</doc>
<doc id="2984688" url="https://pl.wikipedia.org/wiki?curid=2984688" title="Psary Szymanów">
Psary Szymanów

Psary Szymanów – dawny wąskotorowy przystanek osobowy w Psarach, w gminie Wisznia Mała, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984689" url="https://pl.wikipedia.org/wiki?curid=2984689" title="Gromada Olszewka">
Gromada Olszewka



</doc>
<doc id="2984690" url="https://pl.wikipedia.org/wiki?curid=2984690" title="Gromada Suchcice">
Gromada Suchcice



</doc>
<doc id="2984693" url="https://pl.wikipedia.org/wiki?curid=2984693" title="Wimbledon 1881">
Wimbledon 1881

Wielkoszlemowy turniej tenisowy Wimbledon w 1881 rozegrano w dniach 2 – 13 lipca Turniej wygrał William Renshaw pokonując Richarda Richardsona 6:4, 6:2, 6:3. W "Challenge Round" pokonał obrońcę tytułu Johna Hartleya w ciągu 37 minut 6:0, 6:1, 6:1.
Turniej deblowy mężczyzn.
Turniej został rozegrany w Oxfordzie w dniach 11-13 maja. W 1881 roku zmieniono zasadę na taką jaka obowiązywała od początku w Wimbledonie, czyli lepszy z 5 setów, a nie jak było to do tej pory z 7.. Nie jest on zaliczany jako oficjalny turniej Wimbledonu.

</doc>
<doc id="2984695" url="https://pl.wikipedia.org/wiki?curid=2984695" title="Gromada Troszyn">
Gromada Troszyn



</doc>
<doc id="2984696" url="https://pl.wikipedia.org/wiki?curid=2984696" title="Gromada Baranowo">
Gromada Baranowo



</doc>
<doc id="2984697" url="https://pl.wikipedia.org/wiki?curid=2984697" title="Ostatnia droga Temeraire’a">
Ostatnia droga Temeraire’a

Ostatnia droga Temeraire’a () – obraz brytyjskiego malarza Williama Turnera, namalowany w roku 1839. Wystawiany na stałe w National Gallery w Londynie.
Opis obrazu.
Obraz przedstawia okręt HMS „Temeraire” w trakcie holowania na miejsce rozbiórki. Okręt znajduje się z lewej strony obrazu za, będącym na pierwszym planie, holownikiem parowym. Okręt przedstawiony jest w jasnych barwach, nieco rozmyty w kontraście do ciemnego, mocno zarysowanego holownika. Na obrazie widać również zachodzące słońce i księżyc w pierwszej kwadrze.
Obraz symbolizuje zmierzch epoki wielkich żaglowców i nadejście epoki pary.
Według Oksfordzkiego Słownika Języka Angielskiego ("Oxford English Dictionary") Turner, nadając tytuł obrazowi, po raz pierwszy użył w angielszczyźnie określenia „holowany” ("tugged"), rozpowszechniając w ten sposób nieznane wcześniej słowo „holownik, holować” ("tug").
Rys historyczny.
HMS „Temeraire” był jednym z okrętów biorących udział w bitwie pod Trafalgarem w 1805 r. W trakcie bitwy odegrał znaczącą rolę m.in. osłaniając okręt flagowy HMS „Victory”. W następnych latach okręt służył na Morzu Śródziemnym i na Bałtyku. W latach 1813–1819 służył jako okręt więzienny. W 1838 r. został sprzedany do rozbiórki i skreślony z rejestru floty.
W kulturze.
W 2005 roku, w głosowaniu zorganizowanym przez BBC Radio 4 został wybrany jako najwspanialszy obraz w Wielkiej Brytanii.

</doc>
<doc id="2984698" url="https://pl.wikipedia.org/wiki?curid=2984698" title="Kryniczno (przystanek kolejowy)">
Kryniczno (przystanek kolejowy)

Kryniczno – dawny wąskotorowy przystanek osobowy w Krynicznie, w gminie Wisznia Mała, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984700" url="https://pl.wikipedia.org/wiki?curid=2984700" title="Gromada Krępa">
Gromada Krępa

"także:"

</doc>
<doc id="2984702" url="https://pl.wikipedia.org/wiki?curid=2984702" title="Gimnastyka na Letnich Igrzyskach Olimpijskich 1904 – skok przez konia wzdłuż">
Gimnastyka na Letnich Igrzyskach Olimpijskich 1904 – skok przez konia wzdłuż

Skok przez konia wzdłuż był jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904.
Nie zachowały się informacje o liczbie zawodników startujących w tej konkurencji. Znamy tylko nazwiska medalistów. Wszyscy oni pochodzili ze Stanów Zjednoczonych Ameryki.

</doc>
<doc id="2984703" url="https://pl.wikipedia.org/wiki?curid=2984703" title="Ligota Piękna (przystanek kolejowy)">
Ligota Piękna (przystanek kolejowy)

Ligota Piękna – dawny wąskotorowy przystanek osobowy w Ligocie Pięknej, w gminie Wisznia Mała, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984704" url="https://pl.wikipedia.org/wiki?curid=2984704" title="Dworzec Centralny w Helsinkach">
Dworzec Centralny w Helsinkach



</doc>
<doc id="2984706" url="https://pl.wikipedia.org/wiki?curid=2984706" title="Gimnastyka na Letnich Igrzyskach Olimpijskich 1904 – ćwiczenia na koniu wszerz">
Gimnastyka na Letnich Igrzyskach Olimpijskich 1904 – ćwiczenia na koniu wszerz

Ćwiczenia na koniu wszerz był jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904.
Nie zachowały się informacje o liczbie zawodników startujących w tej konkurencji. Znamy tylko nazwiska medalistów. Wszyscy oni pochodzili ze Stanów Zjednoczonych Ameryki.

</doc>
<doc id="2984708" url="https://pl.wikipedia.org/wiki?curid=2984708" title="Zespół dworski w Jurczycach">
Zespół dworski w Jurczycach

Zespół dworski w Jurczycach – dwór znajdujący się w powiecie krakowskim, w gminie Skawina, w Jurczycach.
Obiekt wraz z parkiem, został wpisany do rejestru zabytków nieruchomych województwa małopolskiego.
Historia.
Drewniany dwór w Jurczycach pochodzi zapewne z XVII w. W następnych wiekach wielokrotnie rozbudowywany. Od 1867 obiekt należał do rodziny Hallerów. W Jurczycach urodził się gen. Józef Haller. Po II wojnie światowej obiekt przeszedł w posiadanie Uniwersytetu Jagiellońskiego. Nie remontowany ulegał zniszczeniu. W 1997 roku, mocno zdewastowany, został zakupiony i wiernie odbudowany przez prywatnego właściciela Mariana Krawczyka.
Architektura.
Dwór murowano–drewniany, nakryty dachem dwuspadowym. Wejście poprzedzone drewnianym gankiem. W I poł. XX w. dobudowano nakryte dachem czterospadowym obszerne skrzydło z podcieniem od frontu, wspartym na pięciu drewnianych kolumnach.
Dwór otoczony jest zadbanym i rekonstruowanym przez obecnych właścicieli parkiem.

</doc>
<doc id="2984709" url="https://pl.wikipedia.org/wiki?curid=2984709" title="Valtionrautatiet">
Valtionrautatiet



</doc>
<doc id="2984710" url="https://pl.wikipedia.org/wiki?curid=2984710" title="Wisznia Mała (przystanek kolejowy)">
Wisznia Mała (przystanek kolejowy)

Wisznia Mała – dawny wąskotorowy przystanek osobowy w Wiszni Małej, w gminie Wisznia Mała, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984711" url="https://pl.wikipedia.org/wiki?curid=2984711" title="Jack Lang (australijski polityk)">
Jack Lang (australijski polityk)

Jack Lang, J.T. Lang, właśc. John Thomas Lang (ur. 21 grudnia 1876 w Sydney, zm. 27 września 1975 w Sydney) – australijski polityk, dwukrotny premier Nowej Południowej Walii, główny autor rozłamu w Australijskiej Partii Pracy (ALP) w latach 30. XX wieku.
Życiorys.
Pochodzenie i młodość.
Pochodził z bardzo biednej rodziny, żyjącej na przedmieściach Sydney. Jego ojciec, z zawodu zegarmistrz, miał poważne kłopoty ze zdrowiem i nie był w stanie zapewnić rodzinie utrzymania. Aby ulżyć rodzicom małego Jacka, ich krewni mieszkający na wsi w stanie Wiktoria przyjęli go na dłuższy pobyt na ich farmie. Jeszcze jako uczeń szkoły podstawowej, na której zakończył edukację, zarabiał sprzedając gazety. Pod koniec swych lat nastoletnich zaczął działać w rodzących się strukturach ALP, wyrastających z ruchu robotniczego. Mając 19 lat poślubił młodszą od niego o dwa lata Hildę Amelię Bredt, córkę znanej działaczki feministycznej Berthy Bredt. Wkrótce później jego szwagrem został wybitny australijski poeta Henry Lawson. Jako dwudziestolatek otrzymał pracę pomocy biurowej w kancelarii podatkowej, a później zaczął z powodzeniem działać w branży nieruchomości, najpierw jako najemny menedżer, a w końcu właściciel własnej firmy.
Początki kariery politycznej.
W pierwszej dekadzie XX wieku zasiadał we władzach Auburn, jednego z samorządów lokalnych tworzących miasto Sydney. Początkowo był tam członkiem rady gminy, a później został wybrany na burmistrza. W 1913 po raz pierwszy został wybrany do Zgromadzenia Ustawodawczego Nowej Południowej Walii. W czasie ogólnokrajowych kryzysów politycznych w czasie I wojny światowej (tzw. kryzysów poborowych) znalazł się wśród polityków bardzo stanowczo sprzeciwiających się wykorzystaniu poborowych na dalekich od Australii frontach.
W 1920 premier stanowy John Storey mianował go skarbnikiem (ministrem finansów) w swoim gabinecie, z zadaniem ograniczenia narosłego w czasie wojny deficytu budżetowego. W 1922 ALP przeszła do opozycji w parlamencie stanowym, zaś w 1923 Lang został wybrany nowym liderem struktur partii w Nowej Południowej Walii, co automatycznie przyniosło mu funkcję stanowego lidera opozycji.
Premier Nowej Południowej Walii.
W 1925 ALP wygrała wybory stanowe i odzyskała władzę w Nowej Południowej Walii, zaś Lang jako lider zwycięskiego stronnictwa został premierem stanu. Realizowany przez niego program dotykał takich kwestii jak poprawa warunków zatrudnienia (m.in. wprowadzono czterdziestoczterogodzinny tydzień pracy) czy zmiana prawa wyborczego, polegająca na likwidacji cenzusu majątkowego w wyborach samorządowych, na mocy którego wcześniej mogli brać w nich udział wyłącznie właściciele nieruchomości. Był też zwolennikiem polityki “Białej Australii” tj. powstrzymania imigracji taniej siły roboczej z krajów azjatyckich. Po przegranych wyborach w 1927 Lang przez trzy lata ponownie był liderem opozycji, jednak zwycięstwo w kolejnym głosowaniu w 1930 przywróciło go na stanowisko premiera.
W czasie swojej drugiej kadencji Lang popadł w bardzo ostry konflikt z rządem federalnym Australii, tworzonym przez jego własne ugrupowanie polityczne i kierowanym przez Jamesa Scullina. Odmówił przyłączenia się do planu oszczędności budżetowych, wypracowanego przez premiera federalnego i wszystkich pozostałych premierów stanowych. Dodatkowo nakłonił część wybranych w Nowej Południowej Walii członków Izby Reprezentantów z ramienia ALP, aby zagłosowali w tej sprawie przeciwko własnemu rządowi. Spowodowało to rozłam w łonie ALP, bowiem niepokorni deputowani zostali karnie relegowani z klubu parlamentarnego partii i utworzyli własną partię, oficjalnie zarejestrowaną jako Australijska Partia Pracy (Nowej Południowej Walii), lecz potocznie określaną jako "Lang Labor". Ugrupowanie to było dominującą w Nowej Południowej Walii partią lewicową aż do roku 1936, kiedy to nowy federalny lider ALP John Curtin zdołał doprowadzić do reunifikacji struktur.
Dymisja.
W wyborach federalnych w 1932 ALP, osłabiona przez odejście zwolenników Langa, którzy w większości zdołali obronić swe mandaty w jednomandatowych okręgach wyborczych, straciła władzę na szczeblu federalnym. Przejęła ją Koalicja z nowym premierem Josephen Lyonsem na czele. Polityk ten postanowił za wszelką cenę zmusić Nową Południową Walię, aby znów zaczęła obsługiwać swe zadłużenie, co zostało wstrzymane na polecenie Langa. Wykorzystując nowe uprawnienia nadane rządowi federalnemu w poprawce do konstytucji z 1928 roku i późniejszych ustawach, Lyons chciał w związku z tym przejąć środki na rachunkach bankowych budżetu stanowego Nowej Południowej Walii, nawet bez zgody władz tego stanu, i spłacić długi stanu niejako za niego.
Aby temu zapobiec, Lang rozpoczął masowe wycofywanie stanowych środków z banków. Ówczesny gubernator Nowej Południowej Walii sir Philip Game ostrzegał go, iż jest to niedopuszczalne łamanie prawa federalnego. Lang stanowczo odrzucił zdanie gubernatora, wobec czego 13 maja 1932 sir Philip, korzystając z uprawnień gubernatorskich zarezerwowanych na sytuacje nadzwyczajne, zdymisjonował jego rząd. Mianował też tymczasowego premiera stanowego, którym został lider opozycji Bertram Stevens. Miesiąc później decyzje te zostały potwierdzone przez wyborców w przedterminowych wyborach stanowych.
Późniejsza kariera.
Dzięki silnemu poparciu, jakim dysponował w środowiskach robotniczych i wśród działaczy związkowych, Lang pozostał liderem opozycji w parlamencie stanowym Nowej Południowej Walii aż do 1939 roku, nie zdołał już jednak wygrać wyborów. Ostatecznie powrócił w szeregi ALP, lecz w 1942 został z nich wydalony. Próbował następnie zakładać kolejną własną partię, ale tym razem nie przyniosło to poważniejszych rezultatów.
W 1946, po 33 latach nieprzerwanego zasiadania w Zgromadzeniu Ustawodawczym Nowej Południowej Walii, zrezygnował z mandatu (w wyborach uzupełniających na jego miejsce został wybrany jego syn James). W tym samym roku został wybrany do federalnej Izby Reprezentantów, gdzie dał się poznać jako nieprzejednany antagonista lewicowego rządu premiera Bena Chifleya. W 1949 nie udało mu się uzyskać reelekcji. W 1951 bez powodzenia kandydował do Senatu federalnego, po czym zrezygnował z dalszej kariery politycznej.
Emerytura i śmierć.
Choć przeszedł na emeryturę w wieku 75 lat, jeszcze długo pozostał aktywny jako redaktor pisma "The Century" oraz autor licznych książek wspomnieniowych i politycznych. Pod koniec życia jego poglądy systematycznie przesuwały się na coraz bardziej konserwatywne pozycje. W 1971, będąc już człowiekiem niezwykle sędziwym, został ponownie przyjęty w poczet członków ALP, co miało głównie wymowę symboliczną.
Zmarł we wrześniu 1975 roku w szpitalu św. Józefa w Sydney-Auburn, przeżywszy 98 lat. Pogrzeb miał niezwykle uroczystą oprawę, mszę żałobną sprawowano w Katedrze Najświętszej Maryi Panny w Sydney, zaś wśród gości znalazł się premier federalny Gough Whitlam. Lang spoczywa na cmentarzu Rockwood w Sydney.

</doc>
<doc id="2984714" url="https://pl.wikipedia.org/wiki?curid=2984714" title="Gimnastyka na Letnich Igrzyskach Olimpijskich 1904 – ćwiczenie na drążku">
Gimnastyka na Letnich Igrzyskach Olimpijskich 1904 – ćwiczenie na drążku

Ćwiczenie na drążku było jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904.
Nie zachowały się informacje o liczbie zawodników stratujących w tej konkurencji. Znamy tylko nazwiska medalistów. Wszyscy oni pochodzili ze Stanów Zjednoczonych Ameryki.

</doc>
<doc id="2984715" url="https://pl.wikipedia.org/wiki?curid=2984715" title="Victor Ramos">
Victor Ramos

Victor Ramos (ur. 14 kwietnia 1970 w Bobonaro) – timorski bokser. Jeden z pierwszych olimpijczyków z Timoru Wschodniego.
Wystąpił na igrzyskach olimpijskich w Sydney w 2000 roku jako Niezależny Sportowiec Olimpijski (był również chorążym reprezentacji). Przed igrzyskami trenował w trudnych warunkach. W turnieju olimpijskim zajął 17. miejsce. Ponadto zdobył brązowy medal w 1997 na Igrzyskach Azji Południowo-Wschodniej.

</doc>
<doc id="2984716" url="https://pl.wikipedia.org/wiki?curid=2984716" title="Wysoki Kościół (przystanek kolejowy)">
Wysoki Kościół (przystanek kolejowy)

Wysoki Kościół – dawny wąskotorowy przystanek osobowy w Wysokim Kościele, w gminie Wisznia Mała, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984717" url="https://pl.wikipedia.org/wiki?curid=2984717" title="Gimnastyka na Letnich Igrzyskach Olimpijskich 1904 – wspinaczka po linie">
Gimnastyka na Letnich Igrzyskach Olimpijskich 1904 – wspinaczka po linie

Wspinaczka po linie była jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904.
Nie zachowały się informacje o liczbie zawodników startujących w tej konkurencji. Znamy tylko nazwiska medalistów. Wszyscy oni pochodzili ze Stanów Zjednoczonych Ameryki.
Lina miała długość 25 stóp, czyli 7,62 metra.

</doc>
<doc id="2984719" url="https://pl.wikipedia.org/wiki?curid=2984719" title="Zespół dworski w Facimiechu">
Zespół dworski w Facimiechu

Zespół dworski w Facimiechu – dwór znajdujący się we wsi Facimiech, w gminie Skawina, w powiecie krakowskim.
Obiekt, w skład którego wchodzi spichrz z 1841 oraz park, został wpisany do rejestru zabytków nieruchomych województwa małopolskiego.
Historia.
Dwór został wybudowany w latach 80. XIX w. dla Marii i Antoniego Günthera. W latach 20. XX w. majątek był własnością Marii z Hallerów Güntherowej (1870–1953). Ostatnią właścicielką była zapewne Józefa z Güntherów Urbańska. W czerwcu 1943 roku oddział Gwardii Ludowej „Śląsk” dokonał we dworze akcji ekspropriacyjnej. Podczas akcji zginął esesman.
Architektura.
Parterowy z piętrowym skrzydłem, przed wejściem murowany ganek. Resztki zdziczałego parku.

</doc>
<doc id="2984721" url="https://pl.wikipedia.org/wiki?curid=2984721" title="Piotrkowiczki (przystanek kolejowy)">
Piotrkowiczki (przystanek kolejowy)

Piotrkowiczki – dawny wąskotorowy przystanek osobowy w Piotrkowiczkach, w gminie Wisznia Mała, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984722" url="https://pl.wikipedia.org/wiki?curid=2984722" title="Dworek Gościnny w Szczawnicy">
Dworek Gościnny w Szczawnicy

Dworek Gościnny (nazywany też "Dworcem Gościnnym", "Kursalonem", "Kurhausem" lub "Gościnną Gospodą") – gmach teatralno-hotelowy w Szczawnicy, znajdujący się w Parku Górnym pod numerem 7.
Historia.
Historia tego miejsca sięga XIX wieku, budowę owej gościny rozpoczął Józef Szalay stawiając w 1875 roku fundamenty, na których w przyszłości miał stanąć „Pieniński Salon”. Budowę górnej części rozpoczęła w 1882 roku krakowska Akademia Umiejętności. 
Gmach uroczyście otwarto w 1884 roku. Budynek został wzniesiony z drewna modrzewiowego, kryty gontem, z wielką liczbą galeryjek, ganków, lukarn i wieżyczek. Mieścił salę balową na 500 osób, salę widowiskową, salę fortepianową, czytelnię, salę bilardową, salon fryzjerski i dwa sklepy. Według dawnych relacji, na werandzie z podcieniami „ponad stu gości mogło naraz pić kawę na otwartym powietrzu”.
W XIX i w pierwszej połowie XX wieku Dworek stanowił centrum życia kulturalno-rozrywkowego w Szczawnicy, były to czasy jego świetności. Występowały tutaj takie sławy jak: Helena Modrzejewska, Mieczysław Frenkiel, Aleksander Zelwerowicz, Ludwik Solski, Juliusz Osterwa czy Stefan Jaracz. W foyer mieli odczyty lub spotkania autorskie Maria Konopnicka, Henryk Sienkiewicz, Bolesław Prus i Kazimierz Przerwa-Tetmajer. Tu miał powstać wiersz Adama Asnyka pt. „Och gdybym był młodszy kochanie”. W budynku od początku mieściło się studio fotograficzne Awita Szuberta, zlikwidowane w 1928 roku.
W 1909 roku właścicielem Dworku został Adam Stadnicki. II wojna światowa położyła kres świetności obiektu. W 1948 roku władze PRL upaństwowiły całe Uzdrowisko, a wraz z nim Dworek Gościnny. W latach 1959-1962 w Dworku znalazły swoje pierwsze pomieszczenie zbiory Muzeum Pienińskiego. 20 października 1962 roku w budynku wybuchł pożar. Drewniana konstrukcja została doszczętnie zniszczona, pozostały jedynie murowane fundamenty.
Szansa na odbudowę dworku pojawiła się w 2005 roku, kiedy to rodzina Mańkowskich – spadkobierców Adama hrabiego Stadnickiego, odzyskała dawny majątek uzdrowiska. W 2008 roku rozpoczęto odbudowę Dworku Gościnnego. Odtworzona została bryła budynku (jej kubatura została zwiększona przy tym o 1/3 w stosunku do pierwotnej), jak również zachowane zostały regionalne elementy rzeźbione w drewnie i malowane ornamenty. Odbudowany Dworek oddano do użytku w 2011 roku.
Dworek Gościnny to obecnie wielofunkcjonalne centrum kulturalno-biznesowe, pozwalające na organizację różnych wydarzeń kulturalnych, biznesowych czy prywatnych. Zastosowano w nim wiele nowoczesnych systemów multimedialnych, oświetleniowych oraz dźwiękowych.

</doc>
<doc id="2984723" url="https://pl.wikipedia.org/wiki?curid=2984723" title="Gimnastyka na Letnich Igrzyskach Olimpijskich 1904 – ćwiczenia z maczugami">
Gimnastyka na Letnich Igrzyskach Olimpijskich 1904 – ćwiczenia z maczugami

Ćwiczenia z maczugami były jedną z jedenastu konkurencji gimnastycznych rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 28 października 1904.
Nie zachowały się informacje o liczbie zawodników startujących w tej konkurencji. Znamy tylko nazwiska medalistów. Wszyscy oni pochodzili ze Stanów Zjednoczonych Ameryki.
Zawodnik maksymalnie mógł zdobyć 15 punktów.

</doc>
<doc id="2984724" url="https://pl.wikipedia.org/wiki?curid=2984724" title="Bernie Nolan">
Bernie Nolan

Bernie Nolan, właśc. Bernadette Therese Nolan (ur. 17 października 1960 w Dublinie, zm. 4 lipca 2013 w Surrey) – irlandzka aktorka i wokalistka zespołu The Nolans.

</doc>
<doc id="2984726" url="https://pl.wikipedia.org/wiki?curid=2984726" title="Nicolae Ceauşescu">
Nicolae Ceauşescu



</doc>
<doc id="2984729" url="https://pl.wikipedia.org/wiki?curid=2984729" title="Będkowo (przystanek kolejowy)">
Będkowo (przystanek kolejowy)

Będkowo – dawny wąskotorowy przystanek osobowy w Węgrzynowie, w gminie Trzebnica, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1967 roku.

</doc>
<doc id="2984735" url="https://pl.wikipedia.org/wiki?curid=2984735" title="Reggie Jackson (baseballista)">
Reggie Jackson (baseballista)

Reginald Martinez Jackson (ur. 18 maja 1946) – amerykański baseballista, który występował na pozycji prawozapolowego przez 21 sezonów w Major League Baseball.
Jackson studiował na Arizona State University, gdzie w 1966 grał w drużynie uniwersyteckiej Arizona State Sun Devils. W czerwcu 1966 został wybrany w pierwszej rundzie draftu z numerem drugim przez Kansas City Athletics i początkowo występował w klubach farmerskich tego zespołu, między innymi w Birmingham A's, reprezentującym poziom Double-A. W MLB zadebiutował 9 czerwca 1967 w meczu przeciwko Cleveland Indians. Dwa lata później po raz pierwszy w karierze wystąpił w Meczu Gwiazd.
W All-Star Game rozegranym 13 lipca 1971 roku na Tiger Stadium w Detroit, w drugiej połowie trzeciej zmiany przy stanie 0–3 dla National League jako pinch hitter (zastąpił miotacza Vidę Blue), zdobył dwupunktowego home runa; ostatecznie American League odnieśli zwycięstwo 6–4. W 1972 po raz pierwszy w karierze zwyciężył w World Series, w których Athletics pokonali Cincinnati Reds 4–3. W sezonie 1973 zwyciężając w American League między innymi pod względem liczby zdobytych home runów (32) i zaliczonych RBI (117), a także mając najlepszy wskaźnik slugging percentage (0,531), został wybrany najbardziej wartościowym zawodnikiem. Będąc zawodnikiem Athletics w World Series wystąpił jeszcze dwukrotnie: w 1973 (wygrana z New York Mets 4–3) i w 1974 (wygrana z Los Angeles Dodgers 4–1).
W kwietniu 1976 w ramach wymiany zawodników przeszedł do Baltimore Orioles, zaś w listopadzie 1976 jako wolny agent podpisał kontrakt z New York Yankees, z którym zdobył dwa tytuły mistrzowskie w 1977 i 1978 roku. Grał jeszcze w California Angels i ponownie w Oakland Athletics, w którym zakończył karierę. W 1993 został wybrany do Galerii Sław Baseballu.

</doc>
<doc id="2984738" url="https://pl.wikipedia.org/wiki?curid=2984738" title="Rogojny">
Rogojny

2 miejscowości w Polsce:

</doc>
<doc id="2984744" url="https://pl.wikipedia.org/wiki?curid=2984744" title="Zawady Małe">
Zawady Małe



</doc>
<doc id="2984750" url="https://pl.wikipedia.org/wiki?curid=2984750" title="Meds (singel)">
Meds (singel)

"Meds" – czwarty singel brytyjskiej grupy rockowej Placebo pochodzący z albumu studyjnego "Meds"
Ogólny zarys.
Singel został wydany 9 października 2006 roku w formacie CD oraz digital download. Utwór "Meds" gościnnie z wokalistą Placebo Brianem Molko zaśpiewała Alison Mosshart z grupy The Kills.
Piosenka "Meds" miała swoją premierę w radiu rockowym w Stanach Zjednoczonych. Okładka singla przedstawia kolaż składający się z rozmazanych zdjęć twarzy członków zespołu. Wszystkie trzy zdjęcia wykorzystane w kolażu stanowią osobno okładki trzech poprzednich singli albumu "Meds": "Because I Want You", "Song to Say Goodbye" oraz "Infra-Red".

</doc>
<doc id="2984752" url="https://pl.wikipedia.org/wiki?curid=2984752" title="Korneliusz (Popow)">
Korneliusz (Popow)

Korneliusz, imię świeckie Konstantin Konstantinowicz Popow (ur. 7 sierpnia 1874 w Nikolskim w guberni wołogodzkiej, zm. 27 października 1966 w Gorkim) – rosyjski biskup prawosławny.
Życiorys.
Pochodził z rodziny urzędniczej. Wykształcenie teologiczne na poziomie średnim uzyskał w seminarium duchownym w Wołogdzie. Po jego ukończeniu został zatrudniony jako psalmista i nauczyciel szkoły parafialnej w Czeriewkowie. W 1896, jako mężczyzna żonaty, przyjął święcenia kapłańskie. Służył w eparchii permskiej, w powiecie permskim, jako misjonarz w środowiskach staroobrzędowych oraz jako nadzorca szkół cerkiewnych. W 1897 zmarła jego żona.
W 1902 rozpoczął wyższe studia teologiczne w Kazańskiej Akademii Duchownej; ukończył je cztery lata później z tytułem kandydata nauk teologicznych. Po ukończeniu nauki został skierowany do eparchii jarosławskiej i rostowskiej na stanowisko naczelnego misjonarza administratury. Sprawował je do 1915. Wcześniej, w 1909, złożył wieczyste śluby mnisze przed arcybiskupem jarosławskim Tichonem, przyjmując imię zakonne Korneliusz. W 1912 otrzymał godność archimandryty i został przełożonym Barnickiego Monasteru Trójcy Świętej i św. Sergiusza w Rostowie.
5 lipca 1915 przyjął chirotonię biskupią i został biskupem rybińskim, wikariuszem eparchii jarosławskiej i rostowskiej. Równocześnie był przełożonym monasteru św. Atanazego w Jarosławiu. W 1921 został przeniesiony do eparchii charkowskiej jako jej wikariusz z tytułem biskupa sumskiego. Już rok później ogłosił przejście do Żywej Cerkwi i wystąpienie ze stanu mniszego. W latach 1922–1923 był biskupem wołogodzkim w strukturach Żywej Cerkwi. Wziął udział w II soborze Żywej Cerkwi, który ogłosił pozbawienie patriarchy Tichona wszystkich godności. Od stycznia do kwietnia 1924 kierował odnowicielską eparchią jarosławską, następnie od kwietnia do września – saratowską, zaś od stycznia 1925 do września roku następnego był metropolitą uralskim w strukturach Żywej Cerkwi. Najdłużej, od 1926 do 1935, sprawował urząd odnowicielskiego metropolity woroneskiego.
W 1935 został aresztowany i skazany na pięć lat łagrów, odbył całość wyroku. W 1942 powrócił na urząd odnowicielskiego metropolity woroneskiego, następnie był ponownie zwierzchnikiem eparchii jarosławskiej i rostowskiej Żywej Cerkwi. 4 grudnia 1943, poprzez złożenie aktu pokutnego na ręce "locum tenens" Patriarchatu Moskiewskiego, metropolity moskiewskiego Sergiusza, powrócił do kanonicznej Rosyjskiej Cerkwi Prawosławnej, tracąc przy tym godność metropolity uzyskaną w Żywej Cerkwi. Jeszcze w tym samym roku został ordynariuszem eparchii sumskiej i achtyrskiej. W 1945 otrzymał godność arcybiskupią. W tym samym roku został przeniesiony na katedrę wileńską i litewską, na której pozostawał przez trzy lata. W latach 1945–1947 był także "locum tenens" eparchii ryskiej.
W 1948 przeniesiony na katedrę gorkowską, siedem lat później otrzymał godność metropolity. W 1961 odszedł w stan spoczynku z powodu złego stanu zdrowia. Zmarł w Gorkim pięć lat później i zgodnie ze swoją wolą został pochowany w kaplicy w sąsiedztwie soboru katedralnego.

</doc>
<doc id="2984757" url="https://pl.wikipedia.org/wiki?curid=2984757" title="Boeing 777-200ER">
Boeing 777-200ER



</doc>
<doc id="2984758" url="https://pl.wikipedia.org/wiki?curid=2984758" title="Typ 10 (czołg)">
Typ 10 (czołg)

 – japoński czołg podstawowy wyprodukowany przez Mitsubishi Heavy Industries.
Historia rozwoju.
Na początku XXI wieku Japonia zdecydowała się zmodernizować swoje siły pancerne, aby móc lepiej stawiać czoła współczesnemu konfliktowi. Po ocenie potencjału modernizacji dotychczas używanych czołgów Typ 74 i Typ 90 Ministerstwo Obrony doszło do wniosku, że obecnie eksploatowane czołgi nie pozwalały na spełnienie zakładanych wymogów modernizacji. Dlatego konieczne było opracowanie nowego czołgu. Dodatkowo Japońskie Lądowe Siły Samoobrony wprowadziły dość szybko do eksploatacji nowy Typ 10 z powodu tego, że dotychczasowy Typ 90 (90-"shiki sensha") okazał się zbyt ciężki na japońskie warunki. Typ 90 operuje tylko na Hokkaido z powodu ograniczeń nośności dróg i mostów w innych obszarach Japonii. 84% japońskich mostów spełnia odpowiednie parametry, aby Typ 10 mógł po nich przejechać. Odpowiednią nośność dla Typ 90 ma tylko 65% mostów. Masa pojazdu wynosi 40 ton w konfiguracji podstawowej, 44 tony w konfiguracji standardowej i 48 ton w pełnej konfiguracji (z pełnym wyposażeniem). Prototyp prezentowany w 2008 roku w TRDI ważył 44 tony. Koszt rozwoju czołgu Typ 10 wyniósł 48 400 000 000 jenów. Koszt jednego czołgu został oszacowany na 700 000 000 jenów. W 2010 roku Ministerstwo Obrony zakupiło 13 egzemplarzy czołgu. Typ 10 wszedł do służby w styczniu 2012 roku. Łącznie na stanie wojsk japońskich znajduje się około 100 czołgów Typ 10. Na bazie kadłuba tego czołgu opracowano wóz zabezpieczenia technicznego Typ 11.
Opis konstrukcji.
Opis techniczny.
Czołg Typ 10 zaprojektowany został w klasycznym układzie konstrukcyjnym. Tak więc z przodu znajduje się przedział kierowania, w środku bojowy z wieżą i uzbrojeniem głównym, a z tyłu przedział napędowy. Załogę stanowią trzy osoby: dowódca, działonowy i kierowca.
Opancerzenie.
Zastosowanie elementów modułowych znacznie poprawiło pancerz boczny w porównaniu z Typem 90. Panoramiczny celownik dowódcy został przesunięty w prawo i znajduje się wyżej niż Typ 90, co daje dowódcy szeroki zakres widzenia. Pancerz pojazdu składa się z modułowych sekcji, zapewniających możliwość montażu modułów o różnym stopniu ochrony w zależności od profilu misji i wymagań dotyczących wagi. Ze względu na ograniczenia masowe, skupiono się na zwiększeniu ochrony przodowi kadłuba i wieży. Burty są chronione płytami z jednorodnej stali pancernej grubości do ok. 60-80 mm oraz fartuchami balistycznymi. Maksymalna grubość opancerza tyłu kadłuba to ok. 30-40 mm, stropu wieży ok. 30 mm a dna ok. 25 mm.
Uzbrojenie.
Typ 10 został uzbrojony w 120 milimetrowe działo gładkolufowe, wyprodukowane przez Japan Steel Works. Jest ono kompatybilne z wszystkimi rodzajami standardowej amunicji 120 mm NATO. Nowa armata Typ 10 może strzelać zwykłą amunicją przeciwpancerną JM33 APFSDS (produkowany na licencji niemiecki pocisk DM33) oraz nowo opracowanym pociskiem APFSDS (przeciwpancerny pocisk podkalibrowy z odrzucanym sabotem, stabilizowany brzechwowo) Typ 10, który jest specjalnie zaprojektowany pod czołg Typ 10. Armata ładowana jest za pośrednictwem automatu ładowania.
Elektronika.
Czołg Typ 10 jest wyposażony w system C4I, ułatwiający dowodzenie oraz prowadzenie ognia. Dzięki zastosowaniu C4I czołg może zostać włączony do sieci Lądowych Sił Samoobrony, co umożliwia wymianę informacji między czołgami. Pojazd ma także możliwość podłączenia do zewnętrznej sieci komputerowej piechoty „Regiment Command Control System” (ReCS), aby ułatwić zintegrowane operacje wojskowe z oddziałami piechoty.

</doc>
<doc id="2984761" url="https://pl.wikipedia.org/wiki?curid=2984761" title="Borki (gmina Kowale Oleckie)">
Borki (gmina Kowale Oleckie)

Borki – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.

</doc>
<doc id="2984764" url="https://pl.wikipedia.org/wiki?curid=2984764" title="Zhang Weng">
Zhang Weng



</doc>
<doc id="2984766" url="https://pl.wikipedia.org/wiki?curid=2984766" title="Katastrofa lotu Asiana Airlines 214">
Katastrofa lotu Asiana Airlines 214

Katastrofa lotu Asiana Airlines 214 – katastrofa lotnicza, która wydarzyła się 6 lipca 2013 roku podczas lądowania samolotu Boeing 777-200ER nr HL7742 południowokoreańskich linii Asiana Airlines w porcie lotniczym San Francisco. Był to rejsowy lot z portu lotniczego Seul-Incheon w Korei Południowej.
Na pokładzie samolotu znajdowało się 291 pasażerów i 16 osób załogi. 2 osoby zginęły, jedna zmarła w szpitalu.
Przebieg wypadku.
Według wstępnych ustaleń samolot Boeing 777-200ER o numerze rejestracyjnym HL7742 usiłował lądować wizualnie (system ILS i inne pomoce były nieczynne według komunikatów NOTAM) w docelowym porcie lotniczym San Francisco. Podczas podejścia samolot za bardzo zniżył lot, schodząc w dół od ścieżki podejścia. Na krótko przed katastrofą załoga samolotu zwiększyła ciąg i ściągnęła wolant – nie zapobiegło to jednak uderzeniu tyłu kadłuba o opaskę brzegową nabrzeża drogi startowej 28L, wystającą w głąb zatoki San Francisco (samolot leciał na dużym kącie natarcia). Kolizja miała miejsce 6 lipca 2013 o 11:27 czasu lokalnego, 115 metrów (375 stóp) przed progiem drogi startowej. Ogon, podwozie i silniki oddzieliły się od kadłuba samolotu. Około 730 metrów za progiem pasa startowego, na terenie trawiastym na południe od drogi startowej, kadłub samolotu obrócił się o ok. 330 stopni i wraz ze skrzydłami zatrzymał się – zasadniczo w jednej części. Dwa trapy zadziałały prawidłowo, umożliwiając ewakuację pasażerów i załogi. Wrak po kilku minutach stanął w płomieniach. Wszyscy, którzy przeżyli uderzenie, zdołali ewakuować się przed pożarem. Większość pasażerów ewakuowano bez poważniejszych obrażeń. Po kilku godzinach służby ratownicze i zarząd lotniska potwierdziły śmierć dwóch osób, obywatelek Chin, obie miały 16 lat. Ich ciała zostały odnalezione poza kadłubem samolotu. Trzecia ofiara zmarła później w szpitalu w San Francisco, do którego została przewieziona w stanie krytycznym, jej tożsamość nie została podana do publicznej wiadomości na prośbę rodziców.
Samolot.
Dane jednostki, która uległa katastrofie:
Śledztwo w sprawie katastrofy.
Federalna komisja ekspertów powołana przez National Transportation Safety Board wszczęła dochodzenie, próbując ustalić przyczynę katastrofy. Wstępnie wykluczono zamach, potwierdzono błąd załogi i jej niedostateczne wyszkolenie. Załoga, mimo dużej liczby wylatanych godzin w powietrzu, miała małe doświadczenie w lądowaniu manualnym i nie skorygowała właściwie wyjścia samolotu w dół pod ścieżkę schodzenia.

</doc>
<doc id="2984767" url="https://pl.wikipedia.org/wiki?curid=2984767" title="Borysowo">
Borysowo

Borysowo (niem. "Borishof", do 1938: "Borrishof") – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.
Obecnie w miejscowości nie ma zabudowy.

</doc>
<doc id="2984768" url="https://pl.wikipedia.org/wiki?curid=2984768" title="The Tired Sounds of Stars of the Lid">
The Tired Sounds of Stars of the Lid

The Tired Sounds of Stars of the Lid – szósty studyjny album amerykańskiego zespołu Stars of the Lid wydany w 2001 roku przez wytwórnię Kranky. Płytę wydano jako podwójne CD. Oparta jest na długich, dronowych kompozycjach, uzyskanych z fletu, gitary, rogu i innych klasycznych instrumentów muzycznych. Utwór „Requiem for Dying Mothers, part 2” zawiera sample z finałowej sceny filmu Stalker Andrieja Tarkowskiego (odgłosy szczekającego psa, wiatru, psychokinezy).
Odbiór.
Album został umieszczony na 187. miejscu listy 200. najlepszych albumów lat 2000–2009 według Pitchfork Media.

</doc>
<doc id="2984770" url="https://pl.wikipedia.org/wiki?curid=2984770" title="Drozdówko (województwo warmińsko-mazurskie)">
Drozdówko (województwo warmińsko-mazurskie)

Drozdówko – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.
Zobacz też: Drozdówko

</doc>
<doc id="2984771" url="https://pl.wikipedia.org/wiki?curid=2984771" title="Donald Kinsey">
Donald Kinsey

Donald Kinsey (ur. 12 maja 1953 w Gary) – amerykański gitarzysta i wokalista, znany przede wszystkim z krótkiego epizodu jako członek grupy Bob Marley &amp; The Wailers w roku 1976; współzałożyciel bluesowych zespołów White Lightnin' (1975), The Kinsey Report (1984) oraz Donald Kinsey Band (2007).
Życiorys.
Jeden z trójki synów znanego chicagowskiego bluesmana, Lestera "Big Daddy" Kinseya. Naukę gry na gitarze rozpoczął w wieku 13 lat. Jako nastolatek wraz z bratem Ralphem występował podczas koncertów ojca. W latach 1971-74 nagrywał i koncertował jako drugi gitarzysta z Albertem Kingiem, zwanym jednym z "trzech królów bluesa". Następnie postanowił założyć własny zespół wraz z Ralphem (perkusja) i Busta "Cherrym" Jonesem (gitara basowa) – trio przyjęło nazwę White Lightnin'. Młodzi muzycy podpisali kontrakt z brytyjską wytwórnią Island Records, której nakładem w roku 1975 ukazał się debiutancki album. Podczas jednej z wewnętrznych imprez wydawniczych w Nowym Jorku Kinsey miał okazję po raz pierwszy spotkać Boba Marleya, będącego wówczas wraz ze swoją grupą The Wailers największą gwiazdą wytwórni. W tym samym czasie przebywał także w Nowym Jorku były wokalista Wailersów, Peter Tosh, pracując w miejscowym studiu CBS International nad swoim debiutanckim krążkiem pt. "Legalize It". Okazało się, że produkcją płyty zajmuje się jeden z dobrych znajomych Kinseya, nowojorski artysta i fotograf Lee Jaffe; dzięki tej znajomości gitarzysta został zaproszony do nagrań. Wziął następnie udział w promującej album wielkiej trasie koncertowej Legalize It Tour.
Po powrocie z tournée dowiedział się, iż w międzyczasie dzwonił do niego menedżer Marleya z ramienia Island, Don Taylor. Po rozmowie telefonicznej z samym Marleyem został zaproszony do The Wailers w miejsce poprzedniego gitarzysty, Ala Andersona, który postanowił odejść z zespołu aby poświęcić więcej czasu współpracy z Toshem. Kinsey po raz pierwszy udał się wówczas na Jamajkę, by od razu uczestniczyć w sesjach nagraniowych na nowy album formacji zatytułowany "Rastaman Vibration". Wyruszył również z grupą w promującą płytę trasę koncertową (kwiecień-czerwiec 1976). Choć jego nazwisko nie pojawia się na okładce albumu "Babylon by Bus" dokumentującego tournée, on sam twierdzi, iż zagrał w co najmniej dwóch zawartych na krążku utworach ("Rat Race" oraz "War"). Nie ulega natomiast wątpliwości, że jego grę usłyszeć można na innym z zaledwie pięciu oficjalnych albumów koncertowych formacji, wydanym w roku 2003 przez Island "Live at the Roxy", będącym zapisem koncertu w klubie The Roxy w West Hollywood w Kalifornii w maju 1976 roku.
Był świadkiem nieudanego zamachu na Marleya w grudniu 1976 roku, kiedy to grupa uzbrojonych w broń maszynową mężczyzn wtargnęła do rezydencji muzyka w Kingston. Był jedną z niewielu przebywających wówczas w budynku osób, które nie odniosły obrażeń w trakcie chaotycznej strzelaniny (jak sam przyznaje, schował się za dużym metalowym pudłem od sprzętu, stojącym w rogu jednego z bocznych pokoi). Mimo szoku, jaki wywarł na nim ten incydent, zgodził się zaledwie dwa dni później wystąpić z zespołem podczas pamiętnego koncertu "Smile Jamaica" przed niemal 80-tysięczną widownią. Po koncercie ranny w zamachu Marley udał się na kilkumiesięczną rehabilitację do USA, zaś Kinsey korzystając z tej okoliczności, w trosce o swoje bezpieczeństwo zrezygnował z gry w The Wailers. Powrócił do współpracy z Toshem, udzielając się na niektórych jego albumach studyjnych oraz biorąc udział w kilku trasach koncertowych, wliczając w to słynne wspólne tournée Tosha z The Rolling Stones w roku 1978. W międzyczasie uczestniczył w nagraniach na dwa albumy innej wielkiej postaci reggae, Burning Speara. Wziął także udział w ostatniej trasie koncertowej Marleya, przed jego śmiercią w maju 1981 roku.
W roku 1984 wspólnie z braćmi Kennethem (gitara basowa) i Ralphem (perkusja) oraz Ronaldem Princem (gitara) stworzył kwartet bluesowy pod nazwą The Kinsey Report. Grupa ta początkowo wspierała ojca braci, "Big Daddy" Kinseya, z czasem zaczęła tworzyć również na własny rachunek. Istnieje ona do dziś, mając obecnie na koncie pięć albumów studyjnych. W roku 2007 Kinsey przeprowadził się do Grand Rapids w stanie Michigan, gdzie współtworzył nowy zespół pod szyldem Donald Kinsey Band, w którego skład weszli także: Andy Ogrodzinski (gitara), Jim Shaneberger (gitara basowa) oraz Tim Cowart (perkusja).

</doc>
<doc id="2984773" url="https://pl.wikipedia.org/wiki?curid=2984773" title="Dunajek (osada w gminie Gołdap)">
Dunajek (osada w gminie Gołdap)

Dunajek – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Przed 2016 rokiem osada położona była w powiecie oleckim, w gminie Kowale Oleckie, zmieniono granicę gminy.

</doc>
<doc id="2984774" url="https://pl.wikipedia.org/wiki?curid=2984774" title="Główka (powiat olecki)">
Główka (powiat olecki)

Główka – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.
Zobacz też: Główka

</doc>
<doc id="2984776" url="https://pl.wikipedia.org/wiki?curid=2984776" title="Gościrady">
Gościrady

Gościrady (niem. "Julienhof") – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.

</doc>
<doc id="2984777" url="https://pl.wikipedia.org/wiki?curid=2984777" title="Kilianki">
Kilianki

Kilianki (niem. "Friedensdorf") – wieś w Polsce, położona w województwie warmińsko-mazurskim, w powiecie oleckim, w gminie Kowale Oleckie. Miejscowość ta sąsiaduje z miejscowością Kiliany, dzięki czemu podlega pod jednego Sołtysa. Kilianki należą do parafii Matki Bożej Różańcowej w Szarejkach. Najbliższa szkoła podstawowa znajduje się w Stożnem. Placówka poczty znajdowała się również w Stożnem, lecz po jej likwidacji najbliższa jest w Kowalach Oleckich bądź też w Olecku.
W latach 1975–1998 miejscowość administracyjnie należała do województwa suwalskiego.

</doc>
<doc id="2984778" url="https://pl.wikipedia.org/wiki?curid=2984778" title="Koniszki">
Koniszki

Koniszki – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.

</doc>
<doc id="2984779" url="https://pl.wikipedia.org/wiki?curid=2984779" title="Leśny Zakątek">
Leśny Zakątek

Leśny Zakątek – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.

</doc>
<doc id="2984780" url="https://pl.wikipedia.org/wiki?curid=2984780" title="Czerwie Diuny">
Czerwie Diuny



</doc>
<doc id="2984781" url="https://pl.wikipedia.org/wiki?curid=2984781" title="Mazury (gmina Kowale Oleckie)">
Mazury (gmina Kowale Oleckie)

Mazury – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.
Zobacz też: Mazury

</doc>
<doc id="2984783" url="https://pl.wikipedia.org/wiki?curid=2984783" title="Łowcy Diuny">
Łowcy Diuny



</doc>
<doc id="2984784" url="https://pl.wikipedia.org/wiki?curid=2984784" title="Rogojny (gmina Kowale Oleckie)">
Rogojny (gmina Kowale Oleckie)

Rogojny (niem. "Rogonnen, Forsthaus") – osada leśna w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.
Zobacz też: Rogojny

</doc>
<doc id="2984785" url="https://pl.wikipedia.org/wiki?curid=2984785" title="Szwałk (osada leśna w województwie warmińsko-mazurskim)">
Szwałk (osada leśna w województwie warmińsko-mazurskim)

Szwałk – osada leśna w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.
Zobacz też: Szwałk

</doc>
<doc id="2984786" url="https://pl.wikipedia.org/wiki?curid=2984786" title="Wierzbianki">
Wierzbianki

Wierzbianki – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.

</doc>
<doc id="2984787" url="https://pl.wikipedia.org/wiki?curid=2984787" title="Gromada Leszno">
Gromada Leszno

"także:"

</doc>
<doc id="2984788" url="https://pl.wikipedia.org/wiki?curid=2984788" title="Zawady Małe (powiat olecki)">
Zawady Małe (powiat olecki)

Zawady Małe (niem. "Klein Sawadden") – osada leśna w Polsce, położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 osada administracyjnie należała do województwa suwalskiego.
Nazwa.
16 lipca 1938 r. w miejsce zwyczajowej nazwy Klein Sawadden wprowadzono urzędową nazwę Kleinschwalgenort.
28 marca 1949 r. ustalono urzędową polską nazwę miejscowości – Zawady Małe, określając drugi przypadek jako Zawad Małych, a przymiotnik – zawadzki.

</doc>
<doc id="2984794" url="https://pl.wikipedia.org/wiki?curid=2984794" title="Bazylika Świętego Piotra na Watykanie">
Bazylika Świętego Piotra na Watykanie



</doc>
<doc id="2984796" url="https://pl.wikipedia.org/wiki?curid=2984796" title="Bazylika Świętego Jana na Lateranie">
Bazylika Świętego Jana na Lateranie



</doc>
<doc id="2984799" url="https://pl.wikipedia.org/wiki?curid=2984799" title="Samodzielna Eskadra Lotnictwa Marynarki Wojennej">
Samodzielna Eskadra Lotnictwa Marynarki Wojennej

Samodzielna Eskadra Lotnictwa Marynarki Wojennej (sel MW) – pododdział lotniczy Marynarki Wojennej.
Formowanie i zmiany organizacyjne.
W lutym 1948 roku rozpoczęto formowanie Samodzielnej Eskadry Lotnictwa Marynarki Wojennej. Etat eskadry przewidywał 316 wojskowych i 7 pracowników kontraktowych. Znajdujący się już w dyspozycji Dowództwa MW klucz łącznikowy Po-2 został wcielony w skład organizującej się eskadry. Wyposażenie stanowiły samoloty myśliwskie Jak-9M, szturmowe Ił-2, bombowo-rozpoznawcze Pe-2FT, szkolno-bojowe Jak-9W oraz łącznikowe Po-2. Pod względem operacyjnym sel MW podlegała Dowództwu Marynarki Wojennej, a Dowództwo Wojsk Lotniczych było odpowiedzialne za wyszkolenie lotnicze i techniczne personelu, uzupełnienie kadrowe, stan techniczny samolotów, zaopatrzenie w paliwo i smary.
18 października 1948 roku komisja Marynarki Wojennej pod przewodnictwem szefa lotnictwa MW, kmdr. por. nawig. Eustachego Szczepaniuka, przyjęła od Dowództwa Wojsk Lotniczych sformowaną eskadrę.
W listopadzie 1949 roku minister obrony narodowej polecił przeformować samodzielną eskadrę lotniczą MW na 30 Pułk Lotniczy oraz zorganizować 50 batalion obsługi lotnisk i kompanię szkolną lotnictwa MW. Jednostki te zostały sformowane w 1950 roku.
Struktura organizacyjna.
dowództwo eskadry
5 lutego 1949 roku Wojska Lotnicze przekazały dodatkowy klucz myśliwski Jak-9P, a nieco później klucz łącznikowy.

</doc>
<doc id="2984803" url="https://pl.wikipedia.org/wiki?curid=2984803" title="Craig Monk">
Craig Monk

Craig John Monk (ur. 23 maja 1967 w Stratford) – nowozelandzki żeglarz sportowy. Brązowy medalista olimpijski z Barcelony.
Brał udział w dwóch igrzyskach (IO 92, IO 96). W 1992 zajął trzecie miejsce w klasie Finn, cztery lata później był trzynasty. W późniejszych latach startował m.in. w klasie Star, był w niej w 2009 wicemistrzem świata.

</doc>
<doc id="2984805" url="https://pl.wikipedia.org/wiki?curid=2984805" title="Royal Kunia">
Royal Kunia

Royal Kunia – census-designated place (CDP) na wyspie Oʻahu, w hrabstwie Honolulu, na Hawajach, w Stanach Zjednoczonych. Według szacunków United States Census Bureau w roku 2010 CDP miało 14 525 mieszkańców. Do spisu z 2010 obszar ten widniał jako Village Park.
Geografia.
Według United States Census Bureau census-designated place obejmuje powierzchnię 3 mil2 (7,77 km2).
Demografia.
Według spisu z roku 2010, CDP zamieszkuje 14 525 osób, które tworzą 4014 gospodarstw domowych oraz 3524 rodziny. Średni roczny dochód dla gospodarstwa domowego wynosił 92 471 $ a średni roczny dochód dla rodziny to 91 230 $. Średni roczny dochód na osobę wynosił 26 900 $. 4,8% rodzin i 6,3% mieszkańców census-designated place żyło poniżej granicy ubóstwa, z czego 8% to osoby poniżej 18 lat a 4,3% to osoby powyżej 65 roku życia.

</doc>
<doc id="2984812" url="https://pl.wikipedia.org/wiki?curid=2984812" title="Gabriela Wojtowicz">
Gabriela Wojtowicz



</doc>
<doc id="2984818" url="https://pl.wikipedia.org/wiki?curid=2984818" title="Semi Taupeaafe">
Semi Taupeaafe

Semi Taupeaafe (ur. 29 lipca 1972 w Nukuʻalofie) – tongijski i australijski rugbysta grający na pozycjach lub . Reprezentant Tonga oraz srebrny medalista Pucharu Świata 1993 z reprezentacją Australii.
Przełom w jego karierze nastąpił w 1993 roku. W barwach Waratahs w latach 1993–1998 wystąpił w dwudziestu jeden spotkaniach, z czego dziesięć zaliczył w sezonie 1998 Super 12. W tym samym czasie na poziomie klubowym związany był z Manly RUFC.
W 1993 roku otrzymał powołanie do australijskiej kadry U-21. W tym samym roku znalazł się w składzie reprezentacji Australii na inauguracyjny Puchar Świata w Rugby 7, zdobył w nim dziewięć przyłożeń, a Australijczycy ulegli w finale Anglikom. Występował z nią również w innych zawodach, m.in. na turnieju Mar del Plata Sevens w 1998 roku.
Z reprezentacją Tonga udał się na Puchar Świata w Rugby 1999, gdzie wystąpił we wszystkich trzech spotkaniach swojego zespołu.
Po zakończeniu kariery sportowej znalazł się w sztabie trenerskim reprezentacji Tonga.

</doc>
<doc id="2984819" url="https://pl.wikipedia.org/wiki?curid=2984819" title="Jan Shearer">
Jan Shearer

Janet Lee „Jan” Shearer (ur. 17 lipca 1958 w Dunedin) – nowozelandzka żeglarka sportowa. Srebrna medalistka olimpijska z Barcelony.
Brała udział w trzech igrzyskach (IO 88, IO 92, IO 96). W 1992 zajęła drugie miejsce w klasie 470, a partnerowała jej Leslie Egnot. W 1989 były wicemistrzyniami świata.
Jej mąż Murray Jones także był żeglarzem i olimpijczykiem

</doc>
<doc id="2984821" url="https://pl.wikipedia.org/wiki?curid=2984821" title="Klatka (film 1989)">
Klatka (film 1989)

Klatka (org. "Cage") – amerykański sensacyjny film akcji z 1989 roku w reż. Langa Elliotta.
Opis fabuły.
Rok 1969 podczas wojny w Wietnamie. Ostrzeliwana przez wroga grupa amerykańskich żołnierzy ewakuuje się z pola walki. Do śmigłowca udaje się dotrzeć tylko dwóm żołnierzom: Billy'emu i Scottowi. Obydwaj świetnie znają walki wręcz i nie mają sobie równych w starciu bezpośrednim – kładą przeciwników pokotem. Billy jako pierwszy dociera do maszyny. Leżąc w śmigłowcu trzyma za rękę zwisającego na zewnątrz rannego Scotta, jednak w ostatnim momencie boju sam zostaje ranny w głowę. Pomimo utraty przytomności nie wypuszcza ręki Scotta. Dzięki długotrwałej rehabilitacji Billy powraca do zdrowia, jednak uszkodzenie mózgu czyni z niego osobę niepełnosprawną umysłowo. Scott przez cały czas jest przy swoim przyjacielu i opiekuje się nim.
Mija dwadzieścia lat. Los Angeles roku 1989. Billy i Scott mieszkają razem – Scott opiekuje się niepełnosprawnym Billym, który uratował mu życie – i prowadzą nieduży bar. Pewnego dnia w ich barze przypadkiem zjawia się drobny rzezimieszek Tony Baccola wraz ze swoim gorylem Mario. Ma on poważne kłopoty finansowe – jest winny sporą sumę pieniędzy Chińczykowi Yinowi, który organizuje nielegalne walki ekstremalnego stylu MAA. Są to pojedynki polegające na walce na śmierć i życie dwóch zawodników zamkniętych w klatce. Nie obowiązują żadne reguły poza jedną – zawodnikom nie wolno używać żadnej broni. Yin wystawia do walk arcymistrza – Azjatę Changa, którego trudno pokonać. Zastanawiając się skąd zdobyć pieniądze na pokrycie długów jakie ma u Yina z tytułu przegranych walk, Baccola jest świadkiem jak w barze zjawia się grupa chuliganów pod wodzą "Diablo". Zostają oni szybko spacyfikowani przez Billy'ego i Scotta. Zachwycony ich skutecznością Baccola proponuje im walki w klatce i wabi dużymi gażami. Billy i Scott jednak odmawiają. Mając przysłowiowy "nóż na gardle", Baccola zleca "Diablo" spalenie baru. Zakłada, że wtedy, potrzebujący pieniędzy Billy i Scott zgodzą się na walki. Bar zostaje podpalony, w płomieniach ginie Meme – przyjaciółka Billy'ego i Scotta. Wkrótce po pożarze Baccola i jego goryl porywają Billy'ego i łudząc sporym zyskiem z wygranej, a co za tym idzie odbudową baru, namawiają do walki w klatce. Poszukując zaginionego przyjaciela, Scott trafia do siedziby bandy "Diablo" i od nich (używając broni) dowiaduje się o walkach organizowanych w chińskiej dzielnicy. Odnajduje również miejsce gdzie są one rozgrywane. Wchodząc do budynku zostaje obezwładniony i uwieziony przez goryli Yina. Akurat rozpoczyna się walka eliminacyjna Billy'ego i zawodnika wystawionego przez włoską mafię. Billy nie chce walczyć, jednak bezlitośnie atakowany bez trudu pokonuje swojego przeciwnika. Kolejnym jego rywalem ma być champion Yina, którego Billy pokonuje pomimo wyczerpania i kontuzji odniesionych w pierwszej walce. Yin nie daje jednak za wygraną, za wszelką cenę chce odzyskać pieniądze utracone na poprzednich walkach. Żąda od Billy'ego kolejnej walki z kolejnym zawodnikiem. Billy jest jednak wyczerpany i silnie kontuzjowany. Yin w wypadku odmowy grozi zabiciem Billy'ego, Scotta, Baccoli, Maria, dziennikarki Morgan Garrett (która próbowała po kryjomu robić reportaż o walkach) i świeżo zdemaskowanego agenta policji Tigera Joe. Wyzwanie przyjmuje Scott, który zgadza się walczyć w zamian za życie ich wszystkich. Stawką dla Yina jest milion dolarów postawiony przez włoskiego mafioso Costello. Scott wygrywa, a w finałowej scenie, kiedy ważą się losy Billy'ego, Scotta i ich przyjaciół oraz miliona dolarów, Yin i jego ludzie sięgają po broń. Dochodzi do strzelaniny pomiędzy gangsterami Yina a ludźmi Costello. W jej wyniku giną wszyscy gangsterzy oraz Baccola i jego goryl. Z opresji wychodzą cało Billy i Scott, dziennikarka oraz agent policji. Agent Joe powierza "bezpański" milion dolarów Billy'emu i Scottowi, a ci otwierają nowy bar.
Obsada aktorska.
i inni.

</doc>
<doc id="2984822" url="https://pl.wikipedia.org/wiki?curid=2984822" title="Leslie Egnot">
Leslie Egnot

Leslie Jean Egnot (ur. 28 lutego 1963) – nowozelandzka żeglarka sportowa. Srebrna medalistka olimpijska z Barcelony.
Urodziła się w Stanach Zjednoczonych. Brała udział w trzech igrzyskach (IO 88 – jako rezerwowa, IO 92, IO 96). W 1992 zajęła drugie miejsce w klasie 470, a partnerowała jej Jan Shearer. W 1989 były wicemistrzyniami świata.
Jej siostra Jenny również była żeglarką i olimpijką.

</doc>
<doc id="2984823" url="https://pl.wikipedia.org/wiki?curid=2984823" title="Insomnia (singel Craiga Davida)">
Insomnia (singel Craiga Davida)

"Insomnia" jest głównym singlem brytyjskiego artysty R&amp;B Craiga Davida z jego albumu kompilacyjnego o nazwie "Greatest Hits". 
Teledysk.
Teledysk utworu "One More Lie (Standing in the Shadows)" zadebiutował 31 października 2008 roku w serwisie YouTube. Klip został wyreżyserowany przez Sarah Chatfield. Teledysk trwa 3:26A minut.
Listy utworów i formaty.
Europe CD (Promo):
Europe CD 2 (Promo):
iTunes 1:
iTunes 2:
iTunes 3 (remiks):
Covery utworu.
W październiku 2008 roku Craig David udał się do Korei Południowej, gdzie tamtejszy piosenkarz R&amp;B Choi Hwee-Sung, znany lepiej jako Wheesung stworzył własny cover utworu "Insomnia". Wersja Wheesunga została wydana w lutym 2009 roku.
W 2009 roku powstał kolejny cover utworu "Insomnia", stworzony przez południowokoreańskiego piosenkarza Kima Ryeowooka z zespołu Super Junior. Został on zaprezentowany podczas koncertu Super Show 2 Tour, a następnie wydany w albumie "Super Show 2 Tour Concert Album". 
Kolejny cover "Insomnia" stworzył Jonghyun z południowokoreańskiego boysbandu Shinee, który zaprezentował podczas audycji radiowej oraz w programie telewizyjnym o nazwie "1000 Songs".
Pozycje na listach.
Utwór zadebiutował na #43 miejscu na UK Singles Chart i niemal znalazł się w Top 40 najlepszych piosenek.

</doc>
<doc id="2984824" url="https://pl.wikipedia.org/wiki?curid=2984824" title="Piotr Alojzy Farnese">
Piotr Alojzy Farnese

Piotr Alojzy Farnese, wł. "Pier Luigi Farnese" (ur. w 1503 w Rzymie, zm. w 10 września 1547 w Piacenzy) – włoski kondotier, książę Parmy i Piacenzy w latach 1545-1547. Syn papieża, Pawła III.
Życiorys.
Był synem papieża, Pawła III i jego metresy, najprawdopodobniej arystokratki o nazwisku Ruffina. W młodości odwrócił się od ojca i sprzymierzył się z jego wrogami – Colonnami i Cesarstwem. Służył w armii Karola V Habsburga i brał udział w Sacco di Roma w 1527 roku, a także w walkach w północnych Włoszech w latach 1528-1529. Po elekcji jego ojca, Pierluigi wstąpił na służbę do Państwa Kościelnego i wkrótce potem, w sierpniu 1535 roku został wysłany z misją dyplomatyczną do swojego dawnego protegowanego – Karola V. Pomimo znakomitych relacji z cesarzem, z powodu impulsywnego charakteru kondotiera, misja ta zakończyła się niepowodzeniem. W następnym roku został mianowany gonfaloniere i dowódcą wojsk papieskich. Ponadto, wiosną 1538, otrzymał we władanie księstwo Castro.
Planem Pawła III było obsadzenie swoimi krewnymi wysokich stanowisk państwowych, zatem postanowił nadać Pierluigiemu Parmę i Piacenzę. Zrobił to wbrew cesarzowi, który chciał by władzę tam objął jego zięć, Ottavio Farnese, a w rzeczywistości stały się lennami Karola V. Syn papieża, zobowiązał się jednak, że on i jego sukcesorzy będą płacić 9000 dukatów rocznie na rzecz Stolicy Apostolskiej i odda Państwu Kościelnemu księstwa Camerino i Nepi. Papież nadał w 1545 władzę w Parmie Pierluigiemu, a Ottavio, w ramach rekompensaty, otrzymał we władanie księstwo Castro.
Zamiarem papieża było także przejęcie władzy w Mediolanie. Doprowadziło to, w 1546 roku, do ostrego konfliktu pomiędzy Piotrem Alojzym Farnese a wicekrólem, Ferrante Gonzagą. Wynikał on nie tylko z wrogości pomiędzy rodami, ale także z niebezpiecznego i autokratycznego stylu rządzenia władcy, sąsiadującej z Mediolanem, Parmy. Gonzaga usiłował namówić cesarza, na wydanie zgody na siłowe usunięcie papieskiego syna, którą otrzymał jednak dopiero 31 maja 1547. 10 września 1547 spiskowcy, wśród których był kondotier, Giovanni Anguissola, wdarli się do cytadeli w Piacenzy i zasztyletowali Pierluigiego. Następnie przejęli twierdzę, a zwłoki Farnese wyrzucili przez okno do rowu.
Życie prywatne.
Jego żoną była Gerolama Orsini, z którą miał pięcioro dzieci: Alessandra, Ottavia, Ranuccia, Orazia i Vittorię.
Mimo posiadania rodziny, znany był z rozwiązłego trybu życia i szybko zyskał reputację "rozpustnika i sodomity". Głośnym echem odbił się jego domniemany gwałt na 24-letnim biskupie Fano Cosimo Gherim w 1537, który zmarł zaledwie kilka miesięcy po wizytacji Piotra Alojzego w Fano. Incydent ten został wykorzystany przez propagandę protestancką do ataków na papieża i jego rodzinę. Choć autentyczność tego incydentu nie jest udowodniona, homoseksualne upodobania Piotra Alojzego nie budzą wątpliwości, podobnie jak to, że były one znane jego ojcu, papieżowi Pawłowi III. W jednym z listów z 1535 papież udzielił mu reprymendy z powodu tego rodzaju praktyk, ale nie wyciągnął żadnych dalszych konsekwencji.

</doc>
<doc id="2984828" url="https://pl.wikipedia.org/wiki?curid=2984828" title="Spiridon Lambros">
Spiridon Lambros

Spiridon Lambros (; ur. 1851, zm. 23 lipca 1919 w Skopelos) – grecki polityk, premier Grecji w latach 1916-1917, historyk bizantynolog.
Życiorys.
Urodził się na wyspie Korfu. Studiował historię w Londynie, Paryżu i Wiedniu. Od 1890 roku był wykładowcą uniwersytetu w Atenach. Położył duże zasługi w dziedzinie bizantynistyki dzięki badaniom rękopisów i licznym wydawnictwom źródeł, napisał również, i to bardzo poczytną, historię Grecji od starożytności po 1453 rok. Założyciel pisma Neos Hellenomnemon, którego był wydawcą i jedynym współpracownikiem od 1904 do 1917 roku.
W październiku 1916 w wyniku rozłamu politycznego spowodowanego udziałem Grecji w I wojnie światowej został premierem Grecji. Był nim krótko w okresie od 10 października 1916 do 5 lutego 1917. Kontrolował jedynie Południową Grecję. Po zamieszkach w Atenach zrezygnował z funkcji premiera. Jego córka Lina Tsaldari była pierwszą kobietą w rządzie greckim (była ministrem opieki społecznej).

</doc>
<doc id="2984830" url="https://pl.wikipedia.org/wiki?curid=2984830" title="Puchar Europy Mistrzów Klubowych 1956/1957">
Puchar Europy Mistrzów Klubowych 1956/1957



</doc>
<doc id="2984832" url="https://pl.wikipedia.org/wiki?curid=2984832" title="Puchar Europy Mistrzów Klubowych 1955/1956">
Puchar Europy Mistrzów Klubowych 1955/1956



</doc>
<doc id="2984833" url="https://pl.wikipedia.org/wiki?curid=2984833" title="Puchar Europy Mistrzów Klubowych 1957/1958">
Puchar Europy Mistrzów Klubowych 1957/1958



</doc>
<doc id="2984835" url="https://pl.wikipedia.org/wiki?curid=2984835" title="Puchar Europy Mistrzów Klubowych 1958/1959">
Puchar Europy Mistrzów Klubowych 1958/1959



</doc>
<doc id="2984837" url="https://pl.wikipedia.org/wiki?curid=2984837" title="Puchar Europy Mistrzów Klubowych 1960/1961">
Puchar Europy Mistrzów Klubowych 1960/1961



</doc>
<doc id="2984838" url="https://pl.wikipedia.org/wiki?curid=2984838" title="Puchar Europy Mistrzów Klubowych 1959/1960">
Puchar Europy Mistrzów Klubowych 1959/1960



</doc>
<doc id="2984839" url="https://pl.wikipedia.org/wiki?curid=2984839" title="Puchar Europy Mistrzów Klubowych 1961/1962">
Puchar Europy Mistrzów Klubowych 1961/1962



</doc>
<doc id="2984841" url="https://pl.wikipedia.org/wiki?curid=2984841" title="Puchar Europy Mistrzów Klubowych 1963/1964">
Puchar Europy Mistrzów Klubowych 1963/1964



</doc>
<doc id="2984842" url="https://pl.wikipedia.org/wiki?curid=2984842" title="Puchar Europy Mistrzów Klubowych 1962/1963">
Puchar Europy Mistrzów Klubowych 1962/1963



</doc>
<doc id="2984843" url="https://pl.wikipedia.org/wiki?curid=2984843" title="Puchar Europy Mistrzów Klubowych 1965/1966">
Puchar Europy Mistrzów Klubowych 1965/1966



</doc>
<doc id="2984844" url="https://pl.wikipedia.org/wiki?curid=2984844" title="Puchar Europy Mistrzów Klubowych 1966/1967">
Puchar Europy Mistrzów Klubowych 1966/1967



</doc>
<doc id="2984845" url="https://pl.wikipedia.org/wiki?curid=2984845" title="Puchar Europy Mistrzów Klubowych 1964/1965">
Puchar Europy Mistrzów Klubowych 1964/1965



</doc>
<doc id="2984847" url="https://pl.wikipedia.org/wiki?curid=2984847" title="Puchar Europy Mistrzów Klubowych 1968/1969">
Puchar Europy Mistrzów Klubowych 1968/1969



</doc>
<doc id="2984848" url="https://pl.wikipedia.org/wiki?curid=2984848" title="Puchar Europy Mistrzów Klubowych 1969/1970">
Puchar Europy Mistrzów Klubowych 1969/1970



</doc>
<doc id="2984849" url="https://pl.wikipedia.org/wiki?curid=2984849" title="Puchar Europy Mistrzów Klubowych 1967/1968">
Puchar Europy Mistrzów Klubowych 1967/1968



</doc>
<doc id="2984850" url="https://pl.wikipedia.org/wiki?curid=2984850" title="Puchar Europy Mistrzów Klubowych 1973/1974">
Puchar Europy Mistrzów Klubowych 1973/1974



</doc>
<doc id="2984851" url="https://pl.wikipedia.org/wiki?curid=2984851" title="Puchar Europy Mistrzów Klubowych 1972/1973">
Puchar Europy Mistrzów Klubowych 1972/1973



</doc>
<doc id="2984852" url="https://pl.wikipedia.org/wiki?curid=2984852" title="Puchar Europy Mistrzów Klubowych 1971/1972">
Puchar Europy Mistrzów Klubowych 1971/1972



</doc>
<doc id="2984853" url="https://pl.wikipedia.org/wiki?curid=2984853" title="Puchar Europy Mistrzów Klubowych 1970/1971">
Puchar Europy Mistrzów Klubowych 1970/1971



</doc>
<doc id="2984854" url="https://pl.wikipedia.org/wiki?curid=2984854" title="Puchar Europy Mistrzów Klubowych 1976/1977">
Puchar Europy Mistrzów Klubowych 1976/1977



</doc>
<doc id="2984856" url="https://pl.wikipedia.org/wiki?curid=2984856" title="Puchar Europy Mistrzów Klubowych 1974/1975">
Puchar Europy Mistrzów Klubowych 1974/1975



</doc>
<doc id="2984857" url="https://pl.wikipedia.org/wiki?curid=2984857" title="Puchar Europy Mistrzów Klubowych 1975/1976">
Puchar Europy Mistrzów Klubowych 1975/1976



</doc>
<doc id="2984859" url="https://pl.wikipedia.org/wiki?curid=2984859" title="Puchar Europy Mistrzów Klubowych 1977/1978">
Puchar Europy Mistrzów Klubowych 1977/1978



</doc>
<doc id="2984861" url="https://pl.wikipedia.org/wiki?curid=2984861" title="Puchar Europy Mistrzów Klubowych 1978/1979">
Puchar Europy Mistrzów Klubowych 1978/1979



</doc>
<doc id="2984863" url="https://pl.wikipedia.org/wiki?curid=2984863" title="Puchar Europy Mistrzów Klubowych 1979/1980">
Puchar Europy Mistrzów Klubowych 1979/1980



</doc>
<doc id="2984866" url="https://pl.wikipedia.org/wiki?curid=2984866" title="Puchar Europy Mistrzów Klubowych 1981/1982">
Puchar Europy Mistrzów Klubowych 1981/1982



</doc>
<doc id="2984868" url="https://pl.wikipedia.org/wiki?curid=2984868" title="Puchar Europy Mistrzów Klubowych 1980/1981">
Puchar Europy Mistrzów Klubowych 1980/1981



</doc>
<doc id="2984870" url="https://pl.wikipedia.org/wiki?curid=2984870" title="Puchar Europy Mistrzów Klubowych 1982/1983">
Puchar Europy Mistrzów Klubowych 1982/1983



</doc>
<doc id="2984872" url="https://pl.wikipedia.org/wiki?curid=2984872" title="Puchar Europy Mistrzów Klubowych 1983/1984">
Puchar Europy Mistrzów Klubowych 1983/1984



</doc>
<doc id="2984874" url="https://pl.wikipedia.org/wiki?curid=2984874" title="Puchar Europy Mistrzów Klubowych 1984/1985">
Puchar Europy Mistrzów Klubowych 1984/1985



</doc>
<doc id="2984876" url="https://pl.wikipedia.org/wiki?curid=2984876" title="Puchar Europy Mistrzów Klubowych 1985/1986">
Puchar Europy Mistrzów Klubowych 1985/1986



</doc>
<doc id="2984878" url="https://pl.wikipedia.org/wiki?curid=2984878" title="Puchar Europy Mistrzów Klubowych 1986/1987">
Puchar Europy Mistrzów Klubowych 1986/1987



</doc>
<doc id="2984880" url="https://pl.wikipedia.org/wiki?curid=2984880" title="Puchar Europy Mistrzów Klubowych 1987/1988">
Puchar Europy Mistrzów Klubowych 1987/1988



</doc>
<doc id="2984882" url="https://pl.wikipedia.org/wiki?curid=2984882" title="Puchar Europy Mistrzów Klubowych 1988/1989">
Puchar Europy Mistrzów Klubowych 1988/1989



</doc>
<doc id="2984884" url="https://pl.wikipedia.org/wiki?curid=2984884" title="Puchar Europy Mistrzów Klubowych 1989/1990">
Puchar Europy Mistrzów Klubowych 1989/1990



</doc>
<doc id="2984886" url="https://pl.wikipedia.org/wiki?curid=2984886" title="Puchar Europy Mistrzów Klubowych 1990/1991">
Puchar Europy Mistrzów Klubowych 1990/1991



</doc>
<doc id="2984888" url="https://pl.wikipedia.org/wiki?curid=2984888" title="Puchar Europy Mistrzów Klubowych 1991/1992">
Puchar Europy Mistrzów Klubowych 1991/1992



</doc>
<doc id="2984890" url="https://pl.wikipedia.org/wiki?curid=2984890" title="Predrag Ranǵeloviḱ">
Predrag Ranǵeloviḱ



</doc>
<doc id="2984891" url="https://pl.wikipedia.org/wiki?curid=2984891" title="Anna Heilman">
Anna Heilman

Anna Heilman, urodzona jako Chana Wajcblum (ur. 1 grudnia 1928 w Warszawie, zm. 1 maja 2011 w Ottawie) – żydowska uczestniczka ruchu oporu.
Życiorys.
Urodziła się w zasymilowanej rodzinie żydowskiej, jej rodzice Jakub i Rebeka z domu Wajcman byli głuchoniemi, Chana i jej siostry Estusia (Estera) i Sabina były słyszące. Jakub Wajcblum był właścicielem fabryki „Snycerpol”, która zatrudniała niesłyszących i produkowała drewniane rękodzieło. 
Po utworzeniu getta dom przy Miłej 38 znalazł się w jego granicach. Sabina Wajcblum uciekła z getta z narzeczonym, a Chana wstąpiła do Ha-Szomer Ha-Cair, chciała walczyć podczas powstania w getcie, ale na prośbę rodziców pozostała w domu rodzinnym. W maju 1943 cała rodzina została jednym z transportów przewieziona do obozu w Majdanku, gdzie Jakub i Rebeka jako inwalidzi zostali natychmiast uśmierceni. Anna i Estusia przebywały w Majdanku do września 1943 po czym zostały przetransportowane do obozu w obozu Auschwitz-Birkenau. Należała do grupy więźniarek zatrudnionych w fabryce prochu „Union” w Monowicach, gdy zawiązał się spisek w Sonderkommando mający na celu zniszczenie jednego z krematoriów, Chana została do niego wtajemniczona. Ona, Róża Robota, Ala Gertner, Regina Safirsztajn, Róża Grunapfel Meth, Hadassa Złotnicka, Marta Bindiger, Genia Fischer, Inge Frank oraz siostra Chany Estusia i inne kobiety pracujące w fabryce postanowiły przemycać z fabryki proch potrzebny do wysadzenia krematorium. Opracowały kilka sposobów realizacji swojego planu, były to woreczki przyszyte do wewnętrznej strony sukienek, węzełki chustek noszonych na głowie, przenoszenie prochu pod paznokciami i na dłoniach. Gdy widziały, że będą przeszukiwane pozbywały się prochu wysypując go na ziemię, otrzepując ręce. Bunt w Sonderkommando w Krematorium IV wybuchł 7 października 1944, krematorium to zostało częściowo zniszczone, ale cała akcja zakończyła się niepowodzeniem. Cześć więźniarek została zadenuncjowana, Róża Robota, Ala Gertner, Regina Safirsztajn i Estusia Wajcblum trafiły do bunkra karnego w centralnej części obozu i były tam przez miesiąc torturowane, ale nikogo nie wydały. Wyrok śmierci poprzez powieszenie wykonano 5 stycznia 1945. 
Chana przeżyła ewakuację obozu, marsz śmierci do Ravensbrück i transport do Neustadt-Glewe i była w grupie więźniów wyzwolonych przez Armię Czerwoną 2 maja 1945. Nie powróciła do Polski, po rocznym pobycie w Belgii wyjechała w maju 1946 do Mandatu Palestyny, gdzie odnalazła swoją siostrę Sabinę z rodziną, ukończyła liceum i w marcu 1947 wyszła za mąż za Joszuę Heilmana. Ukończyła studia w zakresie pomocy społecznej, urodziła dwie córki i wyemigrowała z mężem do Kanady (jako Anna Heilman), gdzie pracowała w kanadyjskim Towarzystwie Pomocy Dzieciom w Ottawie.
W 1991 w Jad Waszem odbyła się uroczystość odsłonięcia pomnika upamiętniającego zgładzone w Auschwitz Alę, Estusię, Różę i Reginę, podczas obchodów Anna wspomniała, że będąc w obozie prowadziła dziennik, który tam zaginął. Ponieważ nikt z jej wnuków nie mówił po polsku więc postanowiono, że Anna będzie z pamięci odtwarzała to co wtedy zapisywała, ale w wersji przetłumaczonej na angielski. W ten sposób powstała książka "„Never Far Away: Auschwitz Chronicles of Anna Heilman”", która ukazała się w 2001, a rok później otrzymała nagrodę miasta Ottawy. Anna Heilman została przedstawiona jako jedna z bohaterek w nakręconym w 2003 filmie „Unlikely Heroes” o żydowskim ruchu oporu podczas II wojny światowej.

</doc>
<doc id="2984893" url="https://pl.wikipedia.org/wiki?curid=2984893" title="Yana Klochkova">
Yana Klochkova



</doc>
<doc id="2984894" url="https://pl.wikipedia.org/wiki?curid=2984894" title="Olena Kostevych">
Olena Kostevych



</doc>
<doc id="2984895" url="https://pl.wikipedia.org/wiki?curid=2984895" title="Denys Sylantyev">
Denys Sylantyev



</doc>
<doc id="2984896" url="https://pl.wikipedia.org/wiki?curid=2984896" title="Igor Chervynskiy">
Igor Chervynskiy



</doc>
<doc id="2984897" url="https://pl.wikipedia.org/wiki?curid=2984897" title="Kristijan Boskovski">
Kristijan Boskovski



</doc>
<doc id="2984898" url="https://pl.wikipedia.org/wiki?curid=2984898" title="Anastasia Jermakowa">
Anastasia Jermakowa



</doc>
<doc id="2984899" url="https://pl.wikipedia.org/wiki?curid=2984899" title="Anastasia Ermakova">
Anastasia Ermakova



</doc>
<doc id="2984900" url="https://pl.wikipedia.org/wiki?curid=2984900" title="Anastasia Davydova">
Anastasia Davydova



</doc>
<doc id="2984901" url="https://pl.wikipedia.org/wiki?curid=2984901" title="Elvira Khasyanova">
Elvira Khasyanova



</doc>
<doc id="2984902" url="https://pl.wikipedia.org/wiki?curid=2984902" title="Elwira Chasjanowa">
Elwira Chasjanowa



</doc>
<doc id="2984903" url="https://pl.wikipedia.org/wiki?curid=2984903" title="Mikhail Nestruev">
Mikhail Nestruev



</doc>
<doc id="2984905" url="https://pl.wikipedia.org/wiki?curid=2984905" title="Sue Draheim">
Sue Draheim

 (ur. 17 sierpnia 1949 w Oakland w stanie Kalifornia, zm. 11 kwietnia 2013 w Berea w stanie Kentucky) – amerykańska skrzypaczka, której kariera rozwijała się w Stanach Zjednoczonych oraz w Wielkiej Brytanii.
Jej muzyczna kariera trwała czterdzieści lat i w tym czasie nagrała ponad 40 albumów.
Sue Draheim rozpoczęła karierę z grupą "„Dr. Humbead’s New Tranquility String Band and Medicine Show”". Z tą grupą zagrała w 1968 roku na Festiwalu Muzyki Folkowej w Berkeley, Kalifornia.
Draheim mieszkała w Anglii w latach 1970-1977 i stała się tam bardzo znana. W Wielkiej Brytanii grała na skrzypcach z wybitnymi angielskimi muzykami: Johnem Renbournem, Johnem Martynem, Steve’em Ashleyem, Richardem Thompsonem, Wizzem Jonesem, i Markiem Ellingtonem.
W USA grała na skrzypcach z wieloma różnymi zespołami i muzykami: Any Old Time String Band, Gwydionem, Delta Sisters, Roryem McNamara’m, Kathy Kallick, Johnem Cohenem, Samem Chatmonem, The Golden Bough, Craicmore, Tempest, Liefem Sorbye’m, i Wayde’m Blairem.
W marcu 2013 wykryto u niej nieoperacyjny nowotwór mózgu. Zmarła miesiąc później.

</doc>
<doc id="2984906" url="https://pl.wikipedia.org/wiki?curid=2984906" title="B772">
B772



</doc>
<doc id="2984908" url="https://pl.wikipedia.org/wiki?curid=2984908" title="Irina Merleni">
Irina Merleni



</doc>
<doc id="2984909" url="https://pl.wikipedia.org/wiki?curid=2984909" title="Iryna Merleni">
Iryna Merleni



</doc>
<doc id="2984910" url="https://pl.wikipedia.org/wiki?curid=2984910" title="3LOOP">
3LOOP

3LOOP – serwis społecznościowy i netlabel, założony w 2009 roku przez QLHEAD'a. Serwis społecznościowy pozwala udostępniać swoją muzykę, zdjęcia i wideo, a także dzielić się wiadomościami. Netlabel produkuje i publikuje tylko autorską muzykę na licencji Creative Commons. Netlabel wydaje również swoje kompilacje z muzyką elektroniczną (seria 3LOOP Elite) oraz organizuje koncerty. Artyści wydający we 3LOOP to zarówno doświadczeni producenci grający na festiwalach, jak i początkujący muzycy. Pod szyldem 3LOOP wystąpili na festiwalach m.in. madeinpoznan.org (w tym edycja w Warszawie), Audioriver, Nowe Nurty, Poznań Poetów, Festiwal Wiosny, ROBOFEST oraz aktywnie działają na scenie klubowej. W 2012 roku miała również miejsce I edycja 3LOOP Festival w Pasażu Kultury na Starym Rynku w Poznaniu.

</doc>
<doc id="2984911" url="https://pl.wikipedia.org/wiki?curid=2984911" title="Irini Merleni">
Irini Merleni



</doc>
<doc id="2984912" url="https://pl.wikipedia.org/wiki?curid=2984912" title="Irina Melnik-Merleni">
Irina Melnik-Merleni



</doc>
<doc id="2984913" url="https://pl.wikipedia.org/wiki?curid=2984913" title="Alexey Cheremisinov">
Alexey Cheremisinov



</doc>
<doc id="2984914" url="https://pl.wikipedia.org/wiki?curid=2984914" title="Lubov Shutova">
Lubov Shutova



</doc>
<doc id="2984915" url="https://pl.wikipedia.org/wiki?curid=2984915" title="Oleksandr Fedenko">
Oleksandr Fedenko



</doc>
<doc id="2984916" url="https://pl.wikipedia.org/wiki?curid=2984916" title="Olga Korobka">
Olga Korobka



</doc>
<doc id="2984917" url="https://pl.wikipedia.org/wiki?curid=2984917" title="Sergiy Chernyavskyy">
Sergiy Chernyavskyy



</doc>
<doc id="2984918" url="https://pl.wikipedia.org/wiki?curid=2984918" title="Valerii Andriitsev">
Valerii Andriitsev



</doc>
<doc id="2984919" url="https://pl.wikipedia.org/wiki?curid=2984919" title="Yana Shemyakina">
Yana Shemyakina



</doc>
<doc id="2984920" url="https://pl.wikipedia.org/wiki?curid=2984920" title="Olena Sadovnycha">
Olena Sadovnycha



</doc>
<doc id="2984921" url="https://pl.wikipedia.org/wiki?curid=2984921" title="Jelena Petrowa">
Jelena Petrowa



</doc>
<doc id="2984923" url="https://pl.wikipedia.org/wiki?curid=2984923" title="Sergiy Matveyev">
Sergiy Matveyev



</doc>
<doc id="2984924" url="https://pl.wikipedia.org/wiki?curid=2984924" title="Oleksandr Gvozdyk">
Oleksandr Gvozdyk



</doc>
<doc id="2984925" url="https://pl.wikipedia.org/wiki?curid=2984925" title="Lilia Jefremowa">
Lilia Jefremowa



</doc>
<doc id="2984926" url="https://pl.wikipedia.org/wiki?curid=2984926" title="Lilia Efremova">
Lilia Efremova



</doc>
<doc id="2984927" url="https://pl.wikipedia.org/wiki?curid=2984927" title="Taras Shelestyuk">
Taras Shelestyuk



</doc>
<doc id="2984928" url="https://pl.wikipedia.org/wiki?curid=2984928" title="Illya Kvasha">
Illya Kvasha



</doc>
<doc id="2984929" url="https://pl.wikipedia.org/wiki?curid=2984929" title="Lesja Kalitowska">
Lesja Kalitowska



</doc>
<doc id="2984930" url="https://pl.wikipedia.org/wiki?curid=2984930" title="Oleksandr Symonenko">
Oleksandr Symonenko



</doc>
<doc id="2984931" url="https://pl.wikipedia.org/wiki?curid=2984931" title="Viatcheslav Gorpichin">
Viatcheslav Gorpichin



</doc>
<doc id="2984932" url="https://pl.wikipedia.org/wiki?curid=2984932" title="Alexey Kostygov">
Alexey Kostygov



</doc>
<doc id="2984933" url="https://pl.wikipedia.org/wiki?curid=2984933" title="Vasily Kudinov">
Vasily Kudinov



</doc>
<doc id="2984934" url="https://pl.wikipedia.org/wiki?curid=2984934" title="Sergey Pogorelov">
Sergey Pogorelov



</doc>
<doc id="2984935" url="https://pl.wikipedia.org/wiki?curid=2984935" title="Denis Krivoshlykov">
Denis Krivoshlykov



</doc>
<doc id="2984936" url="https://pl.wikipedia.org/wiki?curid=2984936" title="Dmitry Kuzelev">
Dmitry Kuzelev



</doc>
<doc id="2984937" url="https://pl.wikipedia.org/wiki?curid=2984937" title="Witali Iwanow">
Witali Iwanow



</doc>
<doc id="2984938" url="https://pl.wikipedia.org/wiki?curid=2984938" title="Mikhail Chipurin">
Mikhail Chipurin



</doc>
<doc id="2984939" url="https://pl.wikipedia.org/wiki?curid=2984939" title="Talant Dujshebaev">
Talant Dujshebaev



</doc>
<doc id="2984942" url="https://pl.wikipedia.org/wiki?curid=2984942" title="Mieczysław Szleyen">
Mieczysław Szleyen

Mieczysław Edgar Szleyen (Schleyen) (ur. 24 sierpnia 1905 we Lwowie, zm. 29 kwietnia 1955 w Warszawie) – polski chemik, działacz komunistyczny, dziennikarz.
Studiował na wydziale filozoficznym Uniwersytetu Jagiellońskiego w Krakowie a następnie tamże uzyskał doktorat. Po ukończeniu studiów związał się z Komunistyczną Partią Polski (KPP). Zamieszkał w Łodzi i tu z polecenia partii redagował i wydawał przez kilka tygodni (od 1 marca do 18 maja 1933) polityczno-społeczno-gospodarczy dwutygodnik informacyjny „Kronika”.
Za swoją działalność polityczną został skazany na 3 lata więzienia, lecz przed wykonaniem kary uchronił się wyjeżdżając w roku 1935 do Czechosłowacji. W roku 1937 wyjechał do Hiszpanii. Tam w wojnie domowej (1936–1939) walczył przeciwko wojskom gen. Franco w Międzynarodowych Brygadach w XIII Brygadzie Międzynarodowej im. Jarosława Dąbrowskiego (polska; potocznie: Dąbroszczacy) w polskiej kompanii im. A. Mickiewicza. Redagował wówczas gazety frontowe „Dąbrowszczak” i „Ochotnik Wolności”.
Po wojnie w obozach przejściowych we Francji i w Algierii francuskiej. Po zajęciu tej ostatniej przez Aliantów przedostał się do ZSRR w 1943 r. wstąpił do Ludowego Wojska Polskiego, w szeregach I Dywizji Piechoty Wojska Polskiego im. Tadeusza Kościuszki przeszedł cały szlak bojowy od Lenino do Berlina.
Po wojnie do dziennikarstwa już nie powrócił. Pośmiertnie odznaczony Orderem Sztandaru Pracy I klasy (30 kwietnia 1955).
Został pochowany w Alei Zasłużonych na Powązkach Wojskowych (kwatera A28-tuje-8).

</doc>
<doc id="2984944" url="https://pl.wikipedia.org/wiki?curid=2984944" title="Mistrzostwa Oceanii w pływaniu">
Mistrzostwa Oceanii w pływaniu

Mistrzostwa Oceanii w pływaniu – zawody pływackie, organizowane co dwa lata przez Federację Pływacką Oceanii.

</doc>
<doc id="2984946" url="https://pl.wikipedia.org/wiki?curid=2984946" title="Kościół św. Marka w Rodakach">
Kościół św. Marka w Rodakach

Kościół pw. św. Marka w Rodakach – drewniany kościół, znajdujący się w województwie małopolskim, w powiecie olkuskim, w gminie Klucze, w Rodakach. Obiekt wpisany został do rejestru zabytków nieruchomych województwa małopolskiego. Znajduje się na małopolskim Szlaku Architektury Drewnianej.
Historia.
Kościół wzniesiony w 1601 r., jednonawowy, przykryty gontem, częściowo z podcieniami. Został zbudowany z drewna modrzewiowego, bez użycia gwoździ.

</doc>
<doc id="2984948" url="https://pl.wikipedia.org/wiki?curid=2984948" title="Jimmy Boyd">
Jimmy Boyd

Jimmy Devon Boyd (ur. 9 stycznia 1939 w McComb, zm. 7 marca 2009 w Santa Monica) – amerykański aktor, muzyk i piosenkarz. Posiada swoją gwiazdę 7021 Hollywood Blvd. na Hollywoodzkiej Alei Gwiazd.
Życiorys.
Urodził się w starym wiejskim domu niedaleko McComb w stanie Missisipi jako syn Winnie i Lesliego Boyda. Jego ojciec stał się znany jako „Fiddler Bill” i grał na skrzypcach podczas tańców i spotkań rodzinnych w całym regionie. Większość dzieci odziedziczyła jego umiejętności muzyczne i wszystkie razem śpiewały i grały na instrumentach muzycznych. Ojciec Boyda był farmerem, kiedy nastała susza i nie było już plonów, więc wybrał bawełnę. Mógł sam zbierać ponad 600 funtów bawełny dziennie i płacono mu 25 centów. W 1940 rodzina została odesłana do Missisipi przez Departament Opieki Społecznej Kalifornii, ponieważ Leslie nie miał umiejętności, aby znaleźć dobrą pracę. W 1941, kiedy Boyd miał dwa lata, po sprzedaniu wszystkiego, co posiadali, i mając wystarczająco pieniędzy, aby kupić bilety dla swojej żony i dwóch synów, jego ojciec wsadził Boyda, brata Kennetha i jego matkę do pociągu do Riverside w Kalifornii. Nie mając dość pieniędzy, by kupić bilety, ojciec Boyda podróżował autostopem i pociągami towarowymi, aby dołączyć do swojej rodziny w Kalifornii. W Kalifornii jego ojciec pracował jako stolarz. 
W 1952, kiedy miał 13 lat, Jimmy Boyd nagrał piosenkę bożonarodzeniową „I Saw Mommy Kissing Santa Claus” („Widziałem mamusię całującą Świętego Mikołaja”) dla wytwórni Columbia Records. Utwór stał się hitem, sprzedano ponad dwa i pół miliona płyt w pierwszym tygodniu, a nazwisko Boyda stało się znane na całym świecie. Boyd otrzymał dwie złote płyty. Rekord Boyda ponownie znalazł się na pierwszym miejscu listy przebojów w następnym roku podczas świąt Bożego Narodzenia i nadal jest sprzedawany jako piosenka świąteczna. Łączna sprzedaż płyt do 1966 wyniosła ponad 11 milionów egzemplarzy.
Zmarł 7 marca 2009 Santa Monica w stanie Kalifornia na nowotwór złośliwy w wieku 70 lat. 

</doc>
<doc id="2984950" url="https://pl.wikipedia.org/wiki?curid=2984950" title="Myszkowski">
Myszkowski

osoby o nazwisku Myszkowski:

</doc>
<doc id="2984952" url="https://pl.wikipedia.org/wiki?curid=2984952" title="Dehydrogenaza NADPH">
Dehydrogenaza NADPH



</doc>
<doc id="2984953" url="https://pl.wikipedia.org/wiki?curid=2984953" title="Terry Bradshaw">
Terry Bradshaw

Terry Bradshaw (ur. 2 września 1948) – amerykański aktor i futbolista.
Filmografia.
seriale
film
Wyróżnienia.
Posiada swoją gwiazdę w Hollywoodzkiej Alei Gwiazd.

</doc>
<doc id="2984960" url="https://pl.wikipedia.org/wiki?curid=2984960" title="Paolo Rigoni">
Paolo Rigoni

Paolo Rigoni – włoski skoczek narciarski, srebrny medalista drużynowego konkursu mistrzostw świata juniorów w 1986, brązowy medalista mistrzostw Włoch.
Uczestniczył we wszystkich konkursach 34. Turnieju Czterech Skoczni. Najwyższe, 38. miejsce zajął 6 stycznia 1986 w Bischofshofen. W klasyfikacji łącznej turnieju zajął 62. miejsce.
13 lutego 1986 w Lake Placid, podczas mistrzostw świata juniorów zdobył srebrny medal w konkursie drużynowym, w którym wystartowali z nim Virginio Lunardi i Carlo Pinzani. Reprezentanci Włoch przegrali wówczas z drużyną Republiki Federalnej Niemiec.
W 1984 zdobył brązowy medal mistrzostw Włoch w skokach narciarskich. Przegrał wówczas z Lido Tomasim i Sandro Sambugaro.

</doc>
<doc id="2984962" url="https://pl.wikipedia.org/wiki?curid=2984962" title="Roy Koch">
Roy Koch

Roy Koch (ur. w 1969) – niemiecki skoczek narciarski, reprezentant Niemieckiej Republiki Demokratycznej, mistrz świata juniorów w drużynie w 1987 roku.
4 lutego 1987 roku na 92-metrowej skoczni Trampolino di Pakstall w Asiago, podczas mistrzostw świata juniorów zdobył złoty medal w konkursie drużynowym, w którym wystartowali z nim Mike Arnold i Ingo Züchner.

</doc>
<doc id="2984963" url="https://pl.wikipedia.org/wiki?curid=2984963" title="Steffen Bartschat">
Steffen Bartschat

Steffen Bartschat (ur. 1 czerwca 1970) – niemiecki skoczek narciarski, reprezentant RFN, srebrny medalista drużynowego konkursu mistrzostw świata juniorów w 1987 roku.
Uczestniczył w 36. Turnieju Czterech Skoczni. W pierwszym z konkursów zajął 92. miejsce, a w drugim był 77. W klasyfikacji łącznej turnieju zajął 105. miejsce z notą 144 punktów.
4 lutego 1987 roku w Asiago, podczas mistrzostw świata juniorów zdobył srebrny medal w konkursie drużynowym, w którym wystartował z Robertem Leonhardem, Dieterem Thomą i Ludwigiem Billerem. Reprezentanci RFN przegrali wówczas z drużyną Niemieckiej Republiki Demokratycznej.

</doc>
<doc id="2984965" url="https://pl.wikipedia.org/wiki?curid=2984965" title="Roman Lukeš">
Roman Lukeš

Roman Lukeš (ur. 1973) – czechosłowacki i czeski skoczek narciarski, mistrz świata juniorów w drużynie w 1991 roku.
7 marca 1991 w niemieckim Reit im Winkl zdobył tytuł drużynowego mistrza świata juniorów. Zwycięstwo odniósł wraz z Milanem Kučerą, Tomášem Goderem i Davidem Jiroutkiem.
Ponadto startował w zawodach Pucharu Świata, jednak ani razu nie zdołał zdobyć punktów do klasyfikacji. W klasyfikacji generalnej Pucharu Kontynentalnego w sezonie 1991/1992 zajął 46. miejsce z dorobkiem 15 punktów.

</doc>
<doc id="2984970" url="https://pl.wikipedia.org/wiki?curid=2984970" title="Roman Lukes">
Roman Lukes



</doc>
<doc id="2984971" url="https://pl.wikipedia.org/wiki?curid=2984971" title="Targum Jeruszalmi II">
Targum Jeruszalmi II

Targum Jeruszalmi II ("Targum jerozolimski II"), współcześnie najczęściej znany pod nazwą Targum fragmentaryczny – zbiór składający się z dużej liczby fragmentów, które zostały podzielone na dziesięć manuskryptów. Spośród tych P, V i L zostały po raz pierwszy opublikowane w 1899 roku przez Mosesa Ginsburgera, A, B, C, D, F i G w 1930 roku przez Paula E. Kahle, a fragment E wydał w 1955 roku Alejandro Díez Macho.
Ponieważ te manuskrypty są zbyt rozdrobnione, nie można potwierdzić, jaki jest ich cel, ale wydają się być albo resztkami pojedynczego pełnego targumu, albo krótkiego wariantu odczytów innego targumu. Jako grupa często podzielają poglądy teologiczne jak Targum Neofiti, co doprowadziło do przekonania, że mogą to być odczyty wariantowe tego samego targumu.
Zawartość.
Opinie dotyczące związków pomiędzy Targumami Jeruszalmi I i Jeruszalmi II są na ogół zgodne, że oba targumy są różnymi recenzjami tego samego starszego targumu palestyńskiego. Na podstawie ocen obu targumów Abraham Geiger doszedł do wniosku, że pochodzą one z kompletnego po talmudycznego Targumu Jeruszalmi, a jego autor zna Targum Onkelosa. Według Jakoba Bassfreunda (1850–1919) były to dodatki do Targumu Onkelosa, natomiast Targum Onkelosa i Jeruszalmi II zostały wykorzystane w Targumie Jeruszalmi I. Christian D. Ginsburg dowodzi, że Jeruszalmi I i Jeruszalmi II pochodzą od bardzo starego targumu, który nie powstał pod wpływem Targumu Onkelosa. Według niego Jeruszalmi II reprezentuje zbiór wariantów starożytnego Targumu Jeruszalmi, a nie Targumu Onkelosa, jak uważa J. Bassferund. Poglądy Ginsburga są przyjmowane jako bardziej prawdopodobne.
Wydania.
"Targum Jeruszalmi II" został po raz pierwszy wydrukowany w rabinicznej Biblii Bomberga i Buxtorfa w 1518 roku na podstawie "Codexu Vaticanus 440". Christian D. Ginsburg w pracy „Das Fragmententhargum” (Berlin, 1899) opublikował dodatkowo wiele innych fragmentów na podstawie "Codexu Parisiensis 110". Jeszcze inne komentarze tego targumu znajdują się jako cytaty w dziełach starożytnych autorów.

</doc>
<doc id="2984973" url="https://pl.wikipedia.org/wiki?curid=2984973" title="Alojzy Campos Górriz">
Alojzy Campos Górriz

Alojzy Campos Górriz, "Luis Campos Górriz" (ur. 30 czerwca 1905, zm. 28 listopada 1936 w Picadero de Paterna) – błogosławiony Kościoła katolickiego, męczennik okresu wojny domowej w Hiszpanii, ofiara prześladowań antykatolickich, hiszpański laik.
Życiorys.
Uczęszczał do kolegium jezuitów pod wezwaniem św. Józefa w Walencji, a po jego ukończeniu podjął studia uniwersyteckie na wydziałach literatury i filozofii „Universidad de Valencia”, a w 1926 r. otworzył przewód doktorski zakończony uzyskaniem tytułu naukowego z prawa. Dzięki formacji już w czasie studiów brał aktywny udział w działalności Sodalicji Mariańskiej i Akcji Katolickiej. Kilkukrotnie towarzyszył Ángelowi Herrerze Oriai w jego europejskich podróżach. Był członkiem studenckich i ogólnokrajowych organizacji katolickich, pełniąc w nich eksponowane stanowiska. Działalność zawodową rozpoczął w 1930 r. jako prawnik. W porozumieniu z arcybiskupem Walencji zorganizował pierwszy w Hiszpanii ogólnokrajowy zjazd Kongresu Młodzieży Katolickiej. 25 maja 1933 r. założył rodzinę żeniąc się z Carmen rteche Echeturía, a dwa lata później, po przyjściu na świat córki zamieszkali w Madrycie. Od 1935 r. pełnił obowiązki sekretarza generalnego „Asociación Católica de Propagandistas”. Owdowiawszy w marcu 1936 r. powrócił do Walencji. Po wybuchu wojny domowej aresztowany i rozstrzelany za działalność w Akcji Katolickiej 28 listopada 1936 r. W czasie egzekucji w dłoniach trzymał różaniec.
Uznany został za ofiarę nienawiści do wiary (łac. "odium fidei").
Badanie okoliczności śmierci i materiały zaczęto zbierać w 1950 r. Proces informacyjny rozpoczął się 8 lipca 1952 r. w Walencji i trwał do 1956 r. Beatyfikowany razem z grupą wyniesionych na ołtarze męczenników z zakonu jezuitów, których był wychowankiem, zamordowanych podczas prześladowań religijnych 1936–1939, razem z Józefem Aparicio Sanzem i 232 towarzyszami, pierwszymi wyniesionymi na ołtarze Kościoła katolickiego w trzecim tysiącleciu przez papieża Jana Pawła II na placu Świętego Piotra w Watykanie 11 marca 2001 roku.
Miejscem kultu Alojzego Campos Górriza jest archidiecezja walencka. Patronuje jednemu z budynków walenckiego Universidad CEU Cardenal Herrera.
Wspomnienie liturgiczne obchodzone jest przez katolików w dzienną rocznicę śmierci (29 września) i w grupie Józefa Aparicio Sanza i 232 towarzyszy 22 września.

</doc>
<doc id="2984974" url="https://pl.wikipedia.org/wiki?curid=2984974" title="Luis Campos Górriz">
Luis Campos Górriz



</doc>
<doc id="2984977" url="https://pl.wikipedia.org/wiki?curid=2984977" title="Targum jerozolimski II">
Targum jerozolimski II



</doc>
<doc id="2984978" url="https://pl.wikipedia.org/wiki?curid=2984978" title="Witold Bielecki">
Witold Bielecki

Witold Tomasz Bielecki (ur. 22 września 1949 w Wołominie) – polski ekonomista, doktor habilitowany nauk ekonomicznych, prezydent Akademii Leona Koźmińskiego w Warszawie (w latach 2011-2021 rektor), kierownik Katedry Metod Ilościowych i Zastosowań Informatyki ALK. Autor wielu publikacji naukowych z zakresu informatyki, menedżerskich (biznesowych) gier symulacyjnych, modeli symulacyjnych, zarządzania operacyjnego, systemów wspomagania decyzji oraz przedsiębiorczości w wirtualnym środowisku.
Życiorys.
Absolwent Wydziału Ekonomii Uniwersytetu Warszawskiego (1973) w zakresie ekonometrii (dyplom z wyróżnieniem). Stopień doktora w dziedzinie zarządzania uzyskał w 1981, a doktora habilitowanego w 1999.
Bezpośrednio po studiach podjął pracę na Wydziale Zarządzania UW. Był jednym z twórców Międzynarodowej Szkoły Zarządzania, która w 1993 stała się założycielem Wyższej Szkoły Przedsiębiorczości i Zarządzania im. Leona Koźmińskiego (obecnie Akademia Leona Koźmińskiego), gdzie był członkiem ścisłego kierownictwa. W latach 2011-2021 był Rektorem ALK, od 2021 pełni funkcję prezydenta.
Współautor dwóch komputerowych symulacyjnych gier menedżerskich (Manager i Administ) oraz pakietu multimedialnego dla treningu przedsiębiorców. Jako profesor wizytujący prowadził zajęcia na licznych uczelniach w USA, Wielkiej Brytanii, na Ukrainie i w Białorusi. Współtwórca programu MBA w Mińsku (Białoruś).
Był wykładowcą i profesorem wizytującym w licznych uniwersytetach na świecie. Między innymi: University of Greenwich (Wielka Brytania), American University, Washington DC (USA), University of Glasgow (Szkocja), Executive Development Centre, University of Illinois at Urbana-Champaign (USA), Department of Management Information Systems, Central Connecticut State University (USA), Templeton College (Oxford Centre for Management Studies), Oxford (Wielka Brytania).
Brydżysta.
Odznaczony Srebrnym (2002) i Złotym (2013) Krzyżem Zasługi oraz Krzyżem Kawalerskim Orderu Odrodzenia Polski (2020).

</doc>
<doc id="2984979" url="https://pl.wikipedia.org/wiki?curid=2984979" title="Richard Foldl">
Richard Foldl

Richard Foldl (ur. 31 marca 1976) – austriacki skoczek narciarski, brązowy medalista mistrzostw świata juniorów w drużynie w 1994, reprezentant klubu SC Fieberbrunn.
27 stycznia 1994 w austriackim Breitenwangu zdobył brązowy medal mistrzostw świata juniorów w drużynie, w której wystąpił wraz z Andreasem Widhölzlem, Reinhardem Schwarzenbergerem i Andreasem Beckiem.
Ponadto startował w zawodach Pucharu Świata w sezonie 1994/1995, jednak nie zdobył punktów do klasyfikacji. Najbliżej zdobycia punktów był 14 stycznia 1995 w Engelbergu, kiedy to zajął 31. miejsce. Zdobywał natomiast punkty Pucharu Kontynentalnego w sezonach 1994/1995, 1995/1996 i 1996/1997. Najwyższe miejsce w klasyfikacji łącznej zajął w sezonie 1995/1996, kiedy był 31.

</doc>
<doc id="2984981" url="https://pl.wikipedia.org/wiki?curid=2984981" title="Tour de France 1930">
Tour de France 1930

24. Tour de France rozpoczął się 2 lipca, a zakończył 27 lipca 1930 roku w Paryżu. Zwyciężył Francuz André Leducq. W tej edycji wprowadzono klasyfikację drużynową, w której zwyciężyła reprezentacja Francji.

</doc>
<doc id="2984984" url="https://pl.wikipedia.org/wiki?curid=2984984" title="Lech Górniewicz">
Lech Górniewicz

Lech Henryk Górniewicz (ur. 4 stycznia 1941 w Budkowie) – polski matematyk, specjalizujący się w inkluzjach różniczkowych, metodach matematycznych w ekonomii, nieliniowej analizie matematycznej oraz topologicznej teorii punktów stałych. 
Życiorys.
W 1957 roku ukończył liceum ogólnokształcące w Lubrańcu, po czym podjął studia matematyczne na Wyższej Szkole Pedagogicznej w Gdańsku. Po ukończeniu studiów, w 1965 roku, podjął pracę na stanowisku asystenta na tej uczelni. W latach 1968-1971 odbył studia doktoranckie w Instytucie Matematycznym PAN w Warszawie. Stopień doktora uzyskał w 1971 roku, tematem jego rozprawy były "Pewne twierdzenia o punktach stałych odwzorowań wielowartościowych", a promotorem Kazimierz Gęba. Stopień doktora habilitowanego uzyskał na Uniwersytecie Gdańskim w 1975 roku na podstawie rozprawy "Homological methods in fixed-point theory of multi-valued maps". 
Od 1978 do 1980 roku pełnił funkcję dyrektora Instytutu Matematyki na Uniwersytecie Gdańskim. W latach 1980-1984 pracował w WSP w Słupsku. W 1984 roku otrzymał tytuł profesora i został zatrudniony na Uniwersytecie Mikołaja Kopernika w Toruniu. Był tam kierownikiem Zakładu Analizy Matematycznej, a w latach 1987-1992 dyrektorem Instytutu Matematyki. Przeszedł na emeryturę w 2011 roku. 
Był też wykładowcą Uniwersytetu Kazimierza Wielkiego, Szkoły Wyższej im. Pawła Włodkowica w Płocku, Wyższej Szkoły Bankowej w Toruniu oraz Toruńskiej Wyższej Szkole Przedsiębiorczości. 
W czerwcu 2013 Uniwersytet Zielonogórski przyznał mu tytuł "doktora honoris causa".

</doc>
<doc id="2984986" url="https://pl.wikipedia.org/wiki?curid=2984986" title="Historia powszechna średniowiecza">
Historia powszechna średniowiecza

Historia powszechna średniowiecza – podręcznik dla nauczycieli, pełniący także funkcję podręcznika akademickiego do historii powszechnej średniowiecza, autorstwa prof. dr. hab. Benedykta Zientary.
Pierwsze wydanie tej książki ukazało się w 1968 r. Wówczas B. Zientara był doc. dr. hab.
Andrzej Jureczko pisał na temat tej książki: „w zasadzie była przeznaczona dla nauczycieli poszukujących możliwości poszerzania swych wiadomości. W rezultacie ten podręcznik jest kompendium wiedzy o charakterze encyklopedycznym, nie pozbawionym myśli syntetycznej ukazującej proces dziejowy. Zaopatrzono go też w wykazy panujących, tablice genealogiczne i wskazówki bibliograficzne. Historia powszechna średniowiecza była pierwsza tego typu ujęciem, które wychodziło w swej problematyce poza Europę, zajmując się także cywilizacjami azjatyckimi, tak egzotycznymi jak Tybet, Indochiny czy Indonezja, do których nasze pojęcie i periodyzacja średniowiecza nie przystaje. Ostatecznie okazało się, że pomyślana jako pomoc dla nauczycieli synteza średniowiecza Benedykta Zientary stała się powszechnie stosowanym podręcznikiem akademickim dla wszystkich studiujących historię tego okresu”.
Pierwsze dwa wydania ukazały się pod auspicjami Państwowych Zakładów Wydawnictw Szkolnych, pozostałe wydane zostały przez Wydawnictwo TRIO.
Ze względu na przedwczesną śmierć B. Zientary, w dniu 11 maja 1983 r., wydania po 1973 r. nie są zmieniane.
Wydania.
1 – 1968 (651 s.); 2 – 1973 (654 s.); 3 (uzup.) – 1994 (614 s.); 4 (popr.) – 1994; 5 – 1996; 6 – 1998; 7 – 2000; 8 – 2002; 9 – 2006; 10 – 2008; 11 – 2015;

</doc>
<doc id="2984988" url="https://pl.wikipedia.org/wiki?curid=2984988" title="Hrabstwo Fillmore (Nebraska)">
Hrabstwo Fillmore (Nebraska)

Hrabstwo Fillmore (ang. "Fillmore County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 575,37 mil2 (1 490,21 km2). Według danych z 2010 r. hrabstwo miało 5 890 mieszkańców. Hrabstwo powstało w 1856 roku, a jego nazwa pochodzi od Millarda Fillmorea - trzynastego prezydenta Stanów Zjednoczonych.

</doc>
<doc id="2984990" url="https://pl.wikipedia.org/wiki?curid=2984990" title="Piastowo (powiat olecki)">
Piastowo (powiat olecki)

Piastowo (niem. "Friedrichshof") – osada w Polsce, położona w województwie warmińsko-mazurskim, w powiecie oleckim, w gminie Kowale Oleckie.
We wsi niewielki dwór z II poł. XIX w. nakryty dachem naczółkowym oraz fragmenty folwarku.
W latach 1975–1998 miejscowość administracyjnie należała do województwa suwalskiego.
Zobacz też: Piastowo

</doc>
<doc id="2984991" url="https://pl.wikipedia.org/wiki?curid=2984991" title="Hrabstwo Fillmore">
Hrabstwo Fillmore



</doc>
<doc id="2984992" url="https://pl.wikipedia.org/wiki?curid=2984992" title="Reprezentacja Niue w rugby 7 mężczyzn">
Reprezentacja Niue w rugby 7 mężczyzn

Reprezentacja Niue w rugby 7 mężczyzn – zespół rugby 7, biorący udział w imieniu Niue w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Niue Rugby Union, członek Oceania Rugby i World Rugby.

</doc>
<doc id="2984995" url="https://pl.wikipedia.org/wiki?curid=2984995" title="Nineteen Eighty-Four">
Nineteen Eighty-Four



</doc>
<doc id="2984996" url="https://pl.wikipedia.org/wiki?curid=2984996" title="Animal Farm">
Animal Farm



</doc>
<doc id="2984998" url="https://pl.wikipedia.org/wiki?curid=2984998" title="Il nome della rosa">
Il nome della rosa



</doc>
<doc id="2984999" url="https://pl.wikipedia.org/wiki?curid=2984999" title="Nukuoro">
Nukuoro

Nukuoro – atol położony w Mikronezji.
Wyspa wchodzi w skład stanu Pohnpei. Nukuoro zamieszkuje 372 mieszkańców (2007), jednak kilkaset Nukuorańczyków zamieszkuje Pohnpei. Całkowita powierzchnia, wliczając lagunę to 40 km2, w tym 1,7 km2 powierzchni lądowej, która jest podzielona na ponad 40 wysepek położonych na północnej, wschodniej i południowej stronie laguny. Największą wyspą atolu jest wyspa Nukuoro, na której mieszka najwięcej osób i gdzie znajduje się stolica regionu.
Laguna ma 6 km w obwodzie. Do głównych zajęć na wyspie należą rybołówstwo i rolnictwo. Obecnym projektem realizowanym na wyspie jest zakładanie farm ostryg dających czarne perły. Farmy okazały się sukcesem i przynoszą dodatkowy dochód mieszkańcom. Wyspa jest miejscem odległym i trudno dostępnym. Nie posiada pasa startowego, a łodzie pasażerskie przypływają nieregularnie, jedynie raz na kilka miesięcy. Na wyspę nie przybywają turyści, oprócz okazyjnych wizyt żeglujących jachtów. Znajduje się tam szkoła w której są cztery pomieszczenia klasowe. Dzieci powyżej 14 roku życia muszą podróżować do Pohnpei, aby pobierać dalszą naukę.
Społeczność.
Mieszkańcy używają języka nukuoro, który jest blisko spokrewniony z językiem kapingamarangi, a w dalszej kolejności z językiem tokelau. Nukuoro i kapingamarangi są językami z kultur leżących poza tzw. Trójkątem Polinezyjskim. 
Lokalni mieszkańcy twierdzą, że pierwsi ludzie, którzy zamieszkali na wyspie w XVIII w., pochodzili z Tokelau na południowym Pacyfiku.

</doc>
<doc id="2985000" url="https://pl.wikipedia.org/wiki?curid=2985000" title="Reprezentacja Niue w rugby 7 kobiet">
Reprezentacja Niue w rugby 7 kobiet

Reprezentacja Niue w rugby 7 kobiet – zespół rugby 7, biorący udział w imieniu Niue w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Niue Rugby Union, członek Oceania Rugby i World Rugby.

</doc>
<doc id="2985002" url="https://pl.wikipedia.org/wiki?curid=2985002" title="Herman Rundo">
Herman Rundo

Herman Rundo (ur. 1853 we wsi Wola (obecnie dzielnica Warszawy), zm. 9 lipca 1930 r. w Łodzi) – polski lekarz pochodzenia żydowskiego.
W 1876 r. ukończył studia na Wydziale Lekarskim Uniwersytetu Warszawskiego. Specjalizował się w ginekologii. Po odbyciu praktyki w klinikach warszawskich został powołany do służby wojskowej w wojsku carskim i jako lekarz brał udział w wojnie rosyjsko – tureckiej w 1878 r. 
Po zwolnieniu z wojska przez pewien czas mieszkał i praktykował w Warszawie, następnie praktykował w Działoszynie, a potem od połowy lat 80. XIX w. w Łodzi, m.in. jako lekarz w fabryce Zygmunta Jarocińskiego i w tanim ambulatorium, założonym w 1891 r. przez Władysława Pinkusa. 
Praktykował jako lekarz chorób wewnętrznych przy ul. Zawadzkiej (obecnie ul. Adama Próchnika) 15.
Był jednym z założycieli Łódzkiego Towarzystwa Lekarskiego w 1886 r., później jego wiceprezesem, prezesem od 1906 r. a następnie członkiem honorowym. Był członkiem komisji założycielskiej Pogotowia Ratunkowego w 1898 r. w Łodzi (Towarzystwo Doraźnej Pomocy Lekarskiej czyli łódzkie pogotowie ratunkowe, trzecie na ziemiach polskich po Krakowie i Warszawie, czwarte w Europie po Wiedniu). 
Napisał szereg artykułów naukowych drukowanych w prasie lekarskiej, m.in. "O epidemii cholery azjatyckiej w Łodzi w r. 1894 " („Medycyna” 1896 nr 6).
Napisał i opublikował "Zasady balneologii " (Warszawa 1880), "Pogadanki dla dzieci na kolonii letniej" (Łódź 1908) i podręcznik dla pielęgniarek "O pielęgnowaniu chorych" (Łódź 1927). 
Żonaty z Lidią Landau, miał syna Pawła (ur. 1878). 
Spoczywa na cmentarzu żydowskim w Łodzi przy ul. Brackiej

</doc>
<doc id="2985004" url="https://pl.wikipedia.org/wiki?curid=2985004" title="Antoni Wincenty Mieszkowski">
Antoni Wincenty Mieszkowski

Antoni Wincenty Mieszkowski (ur. 7 czerwca 1865 w Kozłowie pod Pułtuskiem, zm. 7 sierpnia 1900 w Warszawie) – polski dziennikarz i literat.
Syn Antoniego i Franciszki z Markowskich.
Ukończył warszawskie gimnazjum realne. W latach 1880–1881 studiował w Szkole Handlowej im. L. Kronenberga, a następnie na wydziale filozoficznym Uniwersytetu Jagiellońskiego w Krakowie. Jeszcze będąc uczniem debiutował na łamach czasopisma „Romans i Powieść” (dodatek do dwutygodnika „Świat”). Pracę dziennikarską rozpoczął w krakowskim „Przeglądzie Literackim i Artystycznym” oraz w „Nowej Reformie”, redagowanej przez Tadeusza Romanowicza.
Pod koniec 1886 r. wrócił do Warszawy, w 1887 r. został sekretarzem redakcji „Kuriera Warszawskiego”. Pisał tu felietony "Z tygodnia na tydzień" i "Wędrówki Puka za kulisami teatrów". W 1888 r. przeniósł się do redakcji „Kuriera Codziennego”, zaś od jesieni został sekretarzem redakcji „Wieku”. W „Kurierze Codziennym” zamieszczał felietony "Lusterko warszawskie", a w „Wieku” cykl artykułów poświęconych Łodzi pt. "Miasto i ludzie". Z jego inicjatywy powstała agencja „Wieku” w Łodzi. W sierpniu 1892 r. przeniósł się do Łodzi i objął redakcję działu literackiego w „Dzienniku Łódzkim”. Po śmierci Władysława Olędzkiego został redaktorem naczelnym „Kuriera Codziennego”, w którym wprowadził specjalny dział łódzki, dzięki czemu pozyskał pismu na terenie Łodzi około 1500 prenumeratorów. W 1898 r. kierował „Gońcem Łódzkim”. Był kierownikiem literackim tygodnika „Ognisko Rodzinne”. W połowie 1899 r. zachorował poważnie na płuca, wrócił do Warszawy, obejmując stanowisko sekretarza redakcji „Wieku”.Zmarł w Warszawie 7 sierpnia 1900 r., spoczywa na cmentarzu Powązkowskim.

</doc>
<doc id="2985005" url="https://pl.wikipedia.org/wiki?curid=2985005" title="Guyenne">
Guyenne



</doc>
<doc id="2985006" url="https://pl.wikipedia.org/wiki?curid=2985006" title="Ile de France">
Ile de France



</doc>
<doc id="2985007" url="https://pl.wikipedia.org/wiki?curid=2985007" title="Reprezentacja Samoa w rugby 7 kobiet">
Reprezentacja Samoa w rugby 7 kobiet

Reprezentacja Samoa w rugby 7 kobiet – zespół rugby 7, biorący udział w imieniu Samoa w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Samoa Rugby Union, członek Oceania Rugby i World Rugby.

</doc>
<doc id="2985008" url="https://pl.wikipedia.org/wiki?curid=2985008" title="Thomas Kuglitsch">
Thomas Kuglitsch

Thomas Kuglitsch (ur. 1975) – austriacki skoczek narciarski, reprezentant klubu SV Achomitz. Srebrny medalista mistrzostw świata juniorów (1993) oraz dwukrotny brązowy szkolnych mistrzostw Austrii.
Przebieg kariery.
3 marca 1993 na normalnej skoczni w Harrachovie zdobył srebrny medal mistrzostw świata juniorów w drużynie, w której wystąpił wraz z Gerhardem Schallertem, Ingemarem Mayrem i Andreasem Widhölzlem. Austriacy przegrali wówczas z reprezentacją Finlandii.
W 1987 w St. Aegyd am Neuwalde oraz rok później w Kleinwalsertal zdobył brązowe medale szkolnych mistrzostw Austrii w skokach narciarskich.
W 1992 poprawił rekord skoczni K-90 w Berchtesgaden. Kuglitsch skoczył wówczas 97 metrów, co było rezultatem o metr lepszym od dotychczasowego rekordu Primoža Ulagi z 1981 roku. Kuglitsch pozostał rekordzistą Kälbersteinschanze do 1995, kiedy to jego wynik poprawił Andreas Goldberger, skacząc 100,5 metra.
W lutym 2013 znalazł się w komitecie organizacyjnym kobiecych zawodów z cyklu Alpen Cup w Achomitz.

</doc>
<doc id="2985010" url="https://pl.wikipedia.org/wiki?curid=2985010" title="Aaron McIntosh">
Aaron McIntosh

Aaron McIntosh (ur. 7 stycznia 1972 w Auckland) – nowozelandzki żeglarz sportowy. Brązowy medalista olimpijski z Sydney.
Brał udział w dwóch igrzyskach (IO 96, IO 00). W 1996 zajął czwarte miejsce w klasie Mistral, cztery lata później był trzeci. Trzykrotnie zostawał mistrzem świata (1994, 1997 i 1998), trzykrotnie był drugi (1992, 1993, 2000) i raz trzeci (1995). W późniejszych latach startował w klasie Tornado.

</doc>
<doc id="2985012" url="https://pl.wikipedia.org/wiki?curid=2985012" title="Ascanio Colonna">
Ascanio Colonna

Ascanio Colonna (ur. 3 kwietnia 1560, zm. 17 maja 1608 w Rzymie) – włoski kardynał.
Życiorys.
Pochodził ze znanego rodu Colonna. Studiował łacinę i grekę na Uniwersytecie w Salamance i w Alcali, gdzie uzyskał doktorat utroque iure. 16 listopada 1586 został kreowany kardynałem. W tym samym roku wstąpił do zakonu szpitalników. Rok później otrzymał diakonię Santi Vito e Modesto in Macello Martyrum. 8 listopada 1599 został podniesiony do rangi kardynała prezbitera. 5 czerwca 1606 został mianowany biskupem Palestriny i pozostał nim do śmierci 17 maja 1608.

</doc>
<doc id="2985014" url="https://pl.wikipedia.org/wiki?curid=2985014" title="Chojnatka (osada)">
Chojnatka (osada)

Chojnatka – zniesiona nazwa osady w Polsce położona w województwie łódzkim, w powiecie skierniewickim, w gminie Kowiesy.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa skierniewickiego.
Zobacz też: Chojnatka

</doc>
<doc id="2985015" url="https://pl.wikipedia.org/wiki?curid=2985015" title="Huta Zawadzka">
Huta Zawadzka

Huta Zawadzka – część wsi Zawady w Polsce położona w województwie łódzkim, w powiecie skierniewickim, w gminie Kowiesy.
Rodzaj miejscowości został zmieniony 1.01.2022 r. z "wieś", na "część wsi".
W latach 1975–1998 miejscowość administracyjnie należała do województwa skierniewickiego.

</doc>
<doc id="2985018" url="https://pl.wikipedia.org/wiki?curid=2985018" title="Henryków Dworzec Mały">
Henryków Dworzec Mały

Henryków Dworzec Mały − nieczynna stacja kolejowa w Henrykowie, w Polsce, w województwie dolnośląskim, w powiecie ząbkowickim, w gminie Ziębice. Stacja została otwarta w dniu 1 listopada 1908 roku razem z linią kolejową do Ciepłowodów. Do 1987 roku był na niej prowadzony ruch osobowy. W 1992 roku został zawieszony ruch towarowy.

</doc>
<doc id="2985019" url="https://pl.wikipedia.org/wiki?curid=2985019" title="Nicole Štěpánková">
Nicole Štěpánková



</doc>
<doc id="2985021" url="https://pl.wikipedia.org/wiki?curid=2985021" title="Mingyinyo">
Mingyinyo

Mingyinyo (birm. //; znany także jako Minkyinyo; 1459–1530) – założyciel birmańskiej dynastii Taungngu. Pod jego trwającym 45 lat (1485–1530) przywództwem, Taungngu wyrosło z peryferyjnego państwa wasalnego wobec królestwa Ava w niewielkie, ale stabilne niezależne królestwo. W roku 1510 ogłosił on niepodległość Taungngu wobec swojego nominalnego suzerena, króla Ava. Umiejętnie utrzymywał swoje małe królestwo z dala od chaotycznych wojen trapiących Górną Birmę. Panująca w Taungngu stabilizacja przyciągała uchodźców z Ava, uciekających przed powtarzającymi się najazdami Konfederacji Państw Szanów (lata 90. XV w.–1527). Mingyinyo pozostawił stabilne, pewne siebie królestwo, co umożliwiło jego następcy - Thabinshwehtiemu – planowanie przejęć kolejnych królestw na drodze do utworzenia Pierwszego Imperium Taungngu.
Wczesne lata życia.
Mingyinyo, syn Maha Thinkhaya i Min Hla Nyet, otrzymał po narodzinach imię Maung Nyo. Jego ojciec był potomkiem Kyawswy I, który z kolei był potomkiem królów Narathihapate z Paganu i Thihathu z Pinya, a matka była córką Sithu Kyawhtina, gubernatora Taungngu (1470–1481). Urodził się on w roku 1459, prawdopodobnie w Ava, gdyż jego dziadek ze strony matki, Sithu Kyawhtin, został gubernatorem Taungngu nie wcześniej niż w roku 1470, a przedtem służył na dworze króla Thihathury I w Ava.
Maung Nyo miał prawdopodobnie około 11 lub 12 lat, kiedy cała jego rodzina przeprowadziła się do Taungngu po tym, gdy Sithu Kyawhtin został mianowany gubernatorem. Po śmierci Sithu Kyawhtina w roku 1481 urząd odziedziczył jego najstarszy syn - Min Sithu. (Gubernatorstwo było w tych czasach dziedziczne, co stanowiło główną przyczynę lokalnych rebelii wstrząsających królestwem Ava. Królowie Odnowionego Królestwa Taungngu (1599–1752) odebrali później miejscowym gubernatorom prawo do dziedziczenia urzędu.) Maung Nyo chciał poślubić swoją cioteczną siostrę, Soe Min Hteik Tin. Ponieważ jednak wuj, Min Sithu, wielokrotnie odrzucał jego prośby, zamordował go i poślubił kuzynkę. Władzę objął w okolicach kwietnia 1485 r.
Panowanie.
Po zabójstwie wuja i przejęciu władzy gubernatorskiej Mingyinyo posłał królowi Ava Minkhaungowi II dar w postaci dwóch młodych słoni. W spokojnych czasach zabicie gubernatora byłoby poważnym przestępstwem. Jednak Minkhaung II stał wtedy wobec poważnego buntu na terenach bliższych Ava (wywołanego przez jego brata Minyekyawswę) – położone dalej na południu Pyain zbuntowało się już w roku 1482 – i nie pragnął kolejnej rebelii w swoim królestwie. Uznał on Mingyinyo za gubernatora Taungngu i zażądał od niego pomocy w tłumieniu buntów. Mingyinyo został też uznany na swoim urzędzie przez królestwa Hanthawaddy i Lanna oraz otrzymał przebłagalną daninę od Karennów.
Lojalny wasal królestwa Ava (1485–1501).
Mingyinyo, tytułowany teraz jako Thiri Zeya Thura, gorliwie pomógł królowi Ava w jego walce przeciwko Yamethin. (Jego dziadek, Sithu Kyawhtin, zginął w roku 1481 walcząc z buntownikami z Yamethin.) Buntu Yamethin nie można było stłumić nawet z pomocą Taungngu i konflikt pozostawał nierozstrzygnięty. (Sytuacja taka utrzymywała się aż do śmierci Minyekyawswy w sierpniu 1500). Ponieważ królestwo Ava zajęte było Yamethin, Mingyinyo poczuł się bardziej pewny siebie i 11 listopada 1491 (10. dzień Przybywania Księżyca miesiąca Natdaw 853 ME) rozpoczął wznoszenie nowego, ufortyfikowanego miasta nazwanego Dwayawaddy, zlokalizowanego blisko Taungngu, u ujścia rzek Kabaung i Paunglaung.
Wkrótce Mingyinyo mógł wypróbować swoje siły wmieszawszy się w konflikty sukcesyjne Hanthawaddy, o wiele większego królestwa położonego na południu. W latach 1491-1492 nowy król Hanthawaddy - Binnya Ran II – zdobył władzę mordując całe potomstwo poprzedniego władcy. Wykorzystując chaos panujący u południowego sąsiada, Mingyinyo dokonał sondażowego najazdu na terytorium Hanthawaddy nie uzyskawszy wcześniejszej zgody Minkhaunga II. W Kaungbya pokonał szańskiego gubernatora w jednej bitwie, wskakując na jego słonia i ścinając mu głowę. Reakcja Hanthawaddy była błyskawiczna. Pod koniec 1495 roku Binnya Ran II wysłał 16-tysięczne siły odwetowe, zarówno armię, jak i flotę, które rozpoczęły oblężenie nowo wybudowanego miasta Dwayawaddy. Choć z ledwością, jednak Taungngu przetrwało oblężenie, ale Mingyinyo już do końca życia nie zdecydował się na wojnę przeciwko większemu sąsiadowi.
Mimo wszystko, w uznaniu dla przetrwania ataku Hanthawaddy (chociaż sprowokowanego przez samego Mingyinyo bez wcześniejszej zgody króla), Minkhaung II zmienił jego tytuł na wyższy - Maha Thiri Zeya Thura. Minkhaung nie miał większego wyboru poza pozostawieniem Mingyinyo na jego stanowisku, gdyż był on jednym z garstki lojalnych wasali Ava. W rewanżu, Taungngu uczestniczyło w kampaniach Ava przeciwko Yamethin i Pyain przez resztę lat 90. XV w.
Nominalny wasal królestwa Ava (1501–1510).
Na progu XVI wieku Taungngu dorównywało siłą swojemu nominalnemu suzerenowi - Ava. Chociaż ciągle lojalny wobec Minkhaunga, Mingyinyo przyjął około tysiąca buntowników z Yamethin, którzy zbiegli do Taungngu po tym, gdy ich przywódca umarł w sierpniu 1500 roku. Gdy w kwietniu 1501 roku zakończył życie także Minkhaung II, Mingyinyo był już gotowy do zapewnienia sobie niezależności. Skwapliwie udzielił on schronienia tym, którzy próbowali zamachu na życie nowego króla Shwenankyawshina.
Mimo słabo skrywanego przez Mingyinyo nieposłuszeństwa, nowy król pragnął utrzymać lojalność Taungngu, gdyż stanął przed nim nowy, jeszcze bardziej palący problem najazdów Szanów z północy. W roku 1503 przekupił on Mingyinyo dając mu swą cioteczną siostrę Min Hla Htut (tytułowaną Thiri Maha Sanda Dewi) za żonę oraz Kyaukse – najcenniejszy region Górnej Birmy, zwany jej spichlerzem. Mingyinyo przyjął ofiarowany region i przeniósł większość ludności zamieszkującej tereny między Kyaukse i Taungngu – Yamethin, Meiktila itd. – do swojej stolicy. Jednak nie tylko nie udzielił on Ava żadnej pomocy, ale wziął aktywny udział w buntach wznieconych przez książąt Nyaungyan i Pyain. Wraz z siłami buntowników najeżdżał tereny sięgające daleko na północ, aż do Sale. W roku 1509 pod jego władzę dostało się także Taungdwingyi.
Niezależność od Ava (1510–1530).
W roku 1510 założył on Ketumati, dzisiejsze Taungngu, otoczone w całości murami obronnymi. 16 października 1510 roku (dzień Pełni Księżyca miesiąca Tazaungmon 872 ME), Mingyinyo ogłosił formalnie niepodległość Taungngu. Królestwo Ava nie miało żadnej możliwości by sprzeciwić się tej decyzji, gdyż jego siły pochłaniał znacznie bardziej palący problem najazdów Szanów z północy. W każdym razie deklaracja ta była jedynie formalnością. De facto, Taungngu było niepodległe od roku 1501. Po formalnym ogłoszeniu niepodległości Mingyinyo starał się na ogól trzymać z dala od lokalnej wojny toczonej pomiędzy Ava a Konfederacją Państw Szanów, która pochłonęła większość zasobów Górnej Birmy w latach 1501-1527. Gdy Ava słaniało się już na nogach, 29 marca 1523 r. (dzień Nowego Księżyca miesiąca Tabaung 884 ME) przeniósł on swoje wysunięte bazy do Yamethin i Taungdwingyi, na dawne terytoria Ava. Odpowiedzią Ava było trwające miesiąc nieudane oblężenie Taungngu w kwietniu-maju 1525 r. Poza tym, królestwo zachowywało się na ogól w sposób pokojowy.
Gdy Konfederacja pokonała ostatecznie Ava w marcu 1527 r., Mingyinyo z rozmysłem spustoszył obszary położone pomiędzy Ava a Taungngu, zasypując studnie i niszcząc kanały w nadziei na stworzenie niemożliwego do przebycia pasa ziemi między terenami należącymi do Taungngu a ziemiami Konfederacji. Birmańska biurokracja oraz reszta populacji Ava zbiegła w większości do Taungngu.
Mingyinyo umarł 24 listopada 1530, a miejsce na tronie zajął jego syn Tabinshweti.
Spuścizna.
45-letnie panowanie Mingyinyo było w tamtym czasie jednym z zaledwie kilku przypadków stabilnych rządów na terenie Górnej Birmy. Odległe położenie Taungngu (zlokalizowanego między pasmem górskim Bago Yoma a wyżynnym krajem Karenów i odciętego od głównej doliny rzeki Irawadi) stanowiło istotny atut. Wyprawa do Taungngu wymagała dużego wysiłku. Stabilność królestwa Mingyinyo przyciągała wielu uchodźców, których strumień nasilił się po upadku Ava. Wzrost siły roboczej pozwolił Tabinshwehtiemu i jego namiestnikowi Bayinnaungowi myśleć o zaczepnych wojnach z większymi królestwami. Nieprawdopodobne zwycięstwo Tabinshwehtiego nad królestwem Hanthawaddy miało swoje korzenie w długim, spokojnym panowaniu Mingyinyo.

</doc>
<doc id="2985024" url="https://pl.wikipedia.org/wiki?curid=2985024" title="Agapito Colonna">
Agapito Colonna

Agapito Colonna (ur. w Rzymie, zm. 11 października 1380 tamże) – włoski kardynał.
Życiorys.
Pochodził z rodu Colonna; był synem Pietra Colonny i bratem kardynała Stefana Colonny. W młodości uzyskał licencjat z prawa, a także wstąpił do wojska. Następnie postanowił zostać duchownym i został archidiakonem w Bolonii. 21 lipca 1363 objął biskupstwo Ascoli Piceno, gdzie sprawował posługę do 1369. Następnie był biskupem w Brescii (1369-1371) i Lizbony (1371-1380). 18 września 1378 został kreowany kardynałem prezbiterem S. Prisca. W międzyczasie pełnił też rolę legata papieskiego w Niemczech, Portugalii, Kastylii, Toksanii, Lombardii i Wenecji.

</doc>
<doc id="2985025" url="https://pl.wikipedia.org/wiki?curid=2985025" title="Stary Henryków (przystanek kolejowy)">
Stary Henryków (przystanek kolejowy)

Stary Henryków − nieczynny przystanek osobowy w Starym Henrykowie, w Polsce, w województwie dolnośląskim, w powiecie ząbkowickim, w gminie Ciepłowody. Przystanek został otwarty w dniu 1 listopada 1908 roku razem z linią kolejową do Ciepłowodów. Do 1987 roku był na niej prowadzony ruch osobowy. W 1992 roku został zawieszony ruch towarowy.

</doc>
<doc id="2985026" url="https://pl.wikipedia.org/wiki?curid=2985026" title="Riccardo Migliori">
Riccardo Migliori

Riccardo Migliori (ur. 7 marca 1952 we Florencji) − włoski polityk, w latach 1996-2013 członek Izby Deputowanych, w latach 2012-2013 przewodniczący Zgromadzenia Parlamentarnego Organizacji Bezpieczeństwa i Współpracy w Europie (OBWE).
Życiorys.
Jest z wykształcenia prawnikiem, pochodzi z Toskanii, gdzie zasiadał we władzach regionu. Po raz pierwszy został wybrany do parlamentu w roku 1996 jako kandydat Sojuszu Narodowego. W wyborach w latach 2001 i 2006 uzyskiwał reelekcję. Po raz czwarty został wybrany w skład Izby w 2008 roku, tym razem w barwach Ludu Wolności. W tym samym roku został przewodniczącym włoskiej delegacji do Zgromadzenia Parlamentarnego OBWE.
Na forum Zgromadzenia pełnił stanowiska sprawozdawcy Komisji ds. Politycznych i Bezpieczeństwa, był również wiceprzewodniczącym Zgromadzenia. W 2012 został wybrany na przewodniczącego Zgromadzenia. Musiał zrezygnować z tego stanowiska jeszcze przed upływem swojej dwuletniej kadencji, w roku 2013, ponieważ nie zdecydował się kandydować we włoskich wyborach parlamentarnych na kolejną kadencję, zaś członkami Zgromadzenia mogą być wyłącznie urzędujący posłowie z państw członkowskich OBWE.

</doc>
<doc id="2985027" url="https://pl.wikipedia.org/wiki?curid=2985027" title="Targowica (przystanek kolejowy)">
Targowica (przystanek kolejowy)

Targowica − nieczynny przystanek osobowy w Targowicy, w Polsce, w województwie dolnośląskim, w powiecie ząbkowickim, w gminie Ciepłowody. Przystanek został otwarty w dniu 1 listopada 1908 roku razem z linią kolejową do Ciepłowodów. Do 1987 roku był na niej prowadzony ruch osobowy. W 1992 roku został zawieszony ruch towarowy.

</doc>
<doc id="2985028" url="https://pl.wikipedia.org/wiki?curid=2985028" title="Czarka (osada)">
Czarka (osada)

Czarka – osada leśna w Polsce położona w województwie śląskim, w powiecie myszkowskim, w gminie Koziegłowy.

</doc>
<doc id="2985029" url="https://pl.wikipedia.org/wiki?curid=2985029" title="Stefano Colonna (kardynał)">
Stefano Colonna (kardynał)

Stefano Colonna (ur. w Rzymie, zm. krótko po 18 września 1378 tamże) – włoski kardynał.
Życiorys.
Pochodził ze znanego rodu Colonna; był synem Pietra Colonny i bratem kardynała Agapita Colonny. W młodości pełnił funkcję gubernatora Marchii Ankońskiej oraz legata papieskiego w Genui. Następnie został protonotariuszem apostolskim. 18 września 1378 został kreowany kardynałem, jednak nie zdążył objąć żadnej diakonii, ponieważ zmarł krótko po nominacji.

</doc>
<doc id="2985030" url="https://pl.wikipedia.org/wiki?curid=2985030" title="Lisia Góra (województwo śląskie)">
Lisia Góra (województwo śląskie)

Lisia Góra – osada leśna w Polsce położona w województwie śląskim, w powiecie myszkowskim, w gminie Koziegłowy.
Zobacz też: Lisia Góra

</doc>
<doc id="2985031" url="https://pl.wikipedia.org/wiki?curid=2985031" title="Wilcza Jama (województwo śląskie)">
Wilcza Jama (województwo śląskie)

Wilcza Jama – osada leśna w Polsce położona w województwie śląskim, w powiecie myszkowskim, w gminie Koziegłowy.
Zobacz też: Wilcza Jama

</doc>
<doc id="2985034" url="https://pl.wikipedia.org/wiki?curid=2985034" title="Hayneville">
Hayneville

Hayneville − miasto w południowo-wschodniej części Stanów Zjednoczonych, w Alabamie, stolica hrabstwa Lowndes.
Demografia.
Według spisu dokonanego w 2000 roku przez United States Census Bureau miasto zamieszkiwało 1 177 mieszkańców. Było tam 409 gospodarstwa domowe, które zamieszkiwało 294 rodzin. Gęstość zaludnienia wynosiła wtedy 245,2 os./km². W mieście wybudowanych było 467 domów (ich gęstość to 97,5 domu/km²).
Podział mieszkańców według ras (stan na 2000 rok):

</doc>
<doc id="2985035" url="https://pl.wikipedia.org/wiki?curid=2985035" title="Drużynowe Mistrzostwa Europy Juniorów na Żużlu 2013">
Drużynowe Mistrzostwa Europy Juniorów na Żużlu 2013

Drużynowe Mistrzostwa Europy Juniorów na Żużlu 2013 – zawody żużlowe, mające na celu wyłonienie medalistów drużynowych mistrzostw Europy juniorów w sezonie 2013. Po raz pierwszy w cyklu mogli startować juniorzy do 21 lat (w poprzednich edycjach – do 19 lat). Rozegrano jeden półfinał oraz finał. W zawodach zwyciężyli reprezentanci Polski.
Finał.
Bieg po biegu:

</doc>
<doc id="2985036" url="https://pl.wikipedia.org/wiki?curid=2985036" title="Ivan Sutherland (wioślarz)">
Ivan Sutherland (wioślarz)

 Ivan Carl Sutherland (ur. 15 września 1950), nowozelandzki wioślarz. Brązowy medalista olimpijski z Montrealu.
Zawody w 1976 były jego jedynymi igrzyskami olimpijskimi. Brązowy medal zdobył w ósemce. Stawał na podium mistrzostw świata. Był drugi w 1977 (czwórka bez sternika) oraz trzeci w 1978 (ósemka).

</doc>
<doc id="2985056" url="https://pl.wikipedia.org/wiki?curid=2985056" title="Zwienigorod">
Zwienigorod

Zwienigorod (dawniej Zwinogród; ros. Звенигород) – miasto w Rosji, w obwodzie moskiewskim. Liczy 22 317 mieszkańców (2020).
Geografia.
Miasto położone nad rzeką Moskwą w obrębie Grzędy Klińsko-Dmitrowskiej (część Wyżyny Moskiewskiej) ok. 30 km na zachód od Moskwy. Miejski okręg Zwienigorodu stanowi odrębną jednostkę administracyjną w ramach obwodu moskiewskiego i otoczony jest zewsząd przez terytorium rejonu odincowskiego. Na terenie miasta znajduje się rezerwat "Dolina rzeki Storoży". Zwienigorod i jego okolice są obecnie popularnym regionem wypoczynkowym środkowej Rosji.
Historia.
Średniowiecze.
Zwienigorod (dawniej także Zwienigorod Moskiewski) to jedno z najstarszych miast Podmoskwia.
Znaleziska archeologiczne wskazują na obecność grodziska w drugiej połowie XII – na początku XIII wieku. Według tradycji Zwienigorod został założony w 1152 r. przez Jerzego Dołgorukiego, księcia rostowsko-suzdalskiego. Po raz pierwszy Zwienigorod wymieniony został w testamencie wielkiego księcia moskiewskiego Iwana Kality w 1339 jako nadział Iwana Iwanowicza. W ten sposób utworzone zostało udzielne księstwo zwienigorodzkie z ośrodkiem w Zwienigorodzie. Jednak pierwsi książęta zwienigorodzcy zazwyczaj mieszkali w Moskwie.
Książęta wznieśli w mieście umocnienia obronne, utrzymywali drużynę i przyjmowali hołdy. Centrum ówczesnej osady był kreml na zachodnich obrzeżach dzisiejszego miasta, nazywany współcześnie przez mieszkańców „Gródkiem”.
Zgodnie z wolą Dymitra Dońskiego w 1389 księstwo zwienigorodzkie otrzymał jego młodszy syn, Jerzy Dymitrowicz, który uczynił Zwienigorod prawdziwą stolicą swoich posiadłości i mieszkał w nim niemal nieprzerwanie aż do 1425. Podczas rządów Jerzego Dymitrowicza miasto przeżywało swój rozkwit. Wokół kremla usypano system ziemnych wałów, wzdłuż grzbietu których wzniesiono wysoką palisadę z wieżami obronnymi. Resztki drewnianych umocnień przetrwały do dnia dzisiejszego.
W 1398 w pobliżu miasta na górze Storoż św. Sawa założył monaster nazwany później jego imieniem. Około 1399 w centrum zwienigorodzkiego Gródka z białego kamienia wzniesiono sobór Zaśnięcia Matki Bożej ("Uspieński"), zaś w 1405 z takiego samego materiału zbudowano sobór Narodzenia Matki Bożej ("Rożdiestwieński") na terenie monasteru. Źródła pisane z XV-XVI wieku mówią o handlu i poborcach ceł w mieście. Zwienigorod rozwijał się mimo zniszczenia go przez Tatarów w 1382 i 1408 r. (najpierw spalone przez Tatarów Tochtamysza, a potem przez Tatarów Edygeja).
Po śmierci Jerzego w Moskwie w 1434 Zwienigorod otrzymał jego syn, Wasyl Kosooki, a po bezpotomnej śmierci tego ostatniego w 1448 – książę borowsko-sierpuchowski Wasyl Jarosławicz. W latach 1449–1454 w Zwienigorodzie mieszkał carewicz Kasim-chan (syn Uług Mehmeda, twórca Chanatu Kasimowskiego) oraz podlegli mu kozacy-czerkasi (muzułmanie sprowadzeni przez Kasima z gór Kaukazu i znad brzegów Zatoki Cemeskiej).
Nowożytność.
Później Zwienigorod stał się nadziałem syna Wasyla II Ślepego, księcia uglickiego Andrzeja Starszego, a następnie syna Iwana III, Jerzego Iwanowicza, księcia dmitrowskiego. Za panowania Iwana IV Groźnego Zwienigorod przez krótki czas był częścią dziedzictwa Włodzimierza ze Staricy, a po zamordowaniu tego ostatniego w 1568 r. Zwienigorod otrzymał podległy Moskwie tatarski książę Mortazağali (Murtaza Ali).
W XVI wieku Zwienigorod stopniowo tracił swoje militarne i polityczne znaczenie dla państwa moskiewskiego, z powodu przesunięcia jego granic na południe i zachód.
W kwietniu 1605 wojska Dymitra Samozwańca I w drodze na moskiewski Kremlu splądrowały i zniszczyły Zwienigorod (w tym klasztor) oraz jego okolice. Dwa lata później, w 1607 roku, Dymitr Samozwaniec II również udał się po władzę wzdłuż rzeki Moskwy i znowu na drodze interwentów znalazł się Zwienigorod, który został splądrowany jeszcze bardziej niż poprzednio. Tutaj także Dymitr II przyjął posła Wasyla IV Szujskiego.
Podczas wojny polsko-rosyjskiej (1609-1618) Zwienigorod został zajęty przez wojska polskie.
W 1618 r. miasto zajął polski królewicz Władysław Waza.
W XVII wieku nastąpił okres rozwoju gospodarczego. W l. 30. i 40. bojar Borys Morozow wybudował w Zwienigorodzie kilka hut. Po śmierci Morozowa w 1661 jego manufaktury potażowe częściowo przejął carat. W końcu lat 90. zwienigorodzkie huty przestały funkcjonować i wkrótce zostały zamknięte.
W 1650 podjęto decyzję o budowie kamiennych umocnień wokół miasta, a cztery lata później Zwienigorod został ogłoszony twierdzą. W 1654 r. liczył ok. 230 dusz (ówczesna Ruza była o połowę mniejsza, a Kaszyra o 70 osób liczniejsza ).
Car Aleksy I obrał w 1660 r. monaster Sawwino-Storożewski na oficjalne miejsce modlitwy. W tym czasie większość populacji mieszkała w podkremlowskich posadach, natomiast wokół monasteru powstał zespół architektoniczny łączący elementy sakralne, obronne i cechy rezydencji władcy.
Według spis ludności z 1678 przeprowadzonego przez Fiodora III w Zwienigorodzie było 28 domów z 135 mieszkańcami.
W 1708 r. na mocy ukazu Piotra I powstała gubernia moskiewska. W 1712 została podzielona na kilka prowincji komendantami ziemskimi na czele. Jedną z nich była prowincja zwienigorodzka. W 1719 jednak prowincja zwienigorodzka została włączona do prowincji moskiewskiej jako dystrykt. W latach 1726-1727 zlikwidowano podział na dystrykty w celu centralizacji administracji lokalnej.
W 1781 r. Katarzyna II wydała ukaz o herbie Zwienigorodu. W górnej części tarczy herbowej znajdował się herb guberni moskiewskiej – wizerunek świętego Jerzego, w dolnej części – dzwon. W tym samym roku Zwienigorod stał się centrum ujezdu (powiatu).
W 1784 roku miasto otrzymało regularny układ architektoniczny.
W grudniu 1806 r. marszałkiem szlachty ujezdu zwienigorodzkiego był Aleksandr Iwanowicz Tatiszczew, ówczesny naczelnik ujezdu moskiewskiego.
W 1812 roku, po bitwie pod Borodino, miasto zostało zajęte przez oddziały IV Korpusu gen. de Beauharnaisa. W końcu września lub na początku października w okolicach miasta doszło do sześciogodzinnej potyczki, w której oddziały opołczenia i kozaków pod dowództwem mjra Figlewa pokonały jednostki francuskie, biorąc wielu jeńców. Rosjanie wyzwolili Zwienigorod.
W 1830 r. otwarto szpital miejski. Pod koniec XIX wieku dwa lata pracował tam jako lekarz Anton Pawłowicz Czechow.
W XIX w. nastąpił swego rodzaju regres w przemyśle. Ze względu na niską jakość gleby porzucono także uprawę roli. Rozwijało się natomiast ogrodnictwo i rzemiosło, zwłaszcza dziewiarstwo, a następnie produkcja mebli, zabawek itp. Zwienigorod stał się znany w całym kraju dzięki produkcji instrumentów muzycznych, szczególnie strunowych. Spośród zakładów przemysłowych pod koniec XIX wieku w ujeździe zwienigorodzkim najwięcej było zakładów włókienniczych, garbarskich i cegielni. Zatrudnienie w przemyśle miało 3% mieszkańców powiatu, a w rzemiośle – 9%. Sam Zwienigorod liczył 4000 mieszkańców, zajmujących się głównie ogrodnictwem. W mieście była szkoła powiatowa i parafialna oraz szpital powiatowy. Ogólnie rzecz biorąc, miasto i ujezd, były wśród najsłabiej rozwiniętych w guberni moskiewskiej.
XX wiek.
16 listopada 1917 r. bolszewicy przejęli władzę w Zwienigorodzie. Oddział Armii Czerwonej, nie napotykając oporu wszedł do miasta i zajął budynki administracji, pocztę i telegrafów. Wkrótce przybył tu Konstantin Makarow z uprawnieniami komisarza ds. żywności. Jego działania, zwłaszcza rekwizycje w klasztorze, doprowadziły w maju 1918 r. do otwartego buntu zwienigorodzian. Uczestnicy powstania zabili Makarowa, ale przybyły z Diedowska oddział szybko stłumił kontrrewolucyjne wystąpienie mieszkańców.
W 1927 r. w Zwienigorodzie zorganizowano II Komunę Robotniczą OGPU, kilka lat później przeniesioną do monasteru św. Mikołaja na Ugrieszy.
W czasach władzy sowieckiej cmentarz przy cerkwi św. Aleksandra Newskiego został zamieniony na rynek (sam budynek przetrwał i w 1997 świątynia została odrestaurowana).
30 kwietnia 1932 r. na terenie obecnego rejonu odincowskiego i Zwienigorodu rozpoczęła nadawanie rozgłośnia radiowa noszące obecnie nazwę „Radio Odincowa”.
Pod koniec listopada 1941 roku wojska niemieckie zajęły Istrę i zbliżyły się do Zwienigorodu. Jednak 3-5 grudnia 1941 dywizje lewej flanki 16. armii wraz z dywizjami 5. armii odrzuciły siły niemieckie z zakola rzeki Moskwy na północny wschód od Zwienigorodu.
XXI wiek.
W 2003 r. w obręb Zwienigorodu weszło kilka jednostek osadniczych: miasteczko Błagodat´, wieś Wwiedienskoje (część), wieś Diut´kowo, osiedle sanatorium „Zwienigorod”, osiedle stacji „Diut´kowo” (osada kolejowa) i wieś Szychowo.
W wyniku reformy samorządowej w 2005 roku Zwienigorod otrzymał status miasta niezależnego (городской округ). W 2010 r. granice miasta zostały skorygowane.
Przed 2010 Zwienigorod miał status jednostki osadniczej o znaczeniu historycznym (историческое поселение), ale na mocy rozporządzenia Nr 418/339 Ministerstwa Kultury Federacji Rosyjskiej z 29 lipca 2010 miejscowość została pozbawiona tego statusu.
Gospodarka.
W dzisiejszym Zwienigorodzie produkuje się instrumenty muzyczne, artykuły papiernicze, zabawki, sprzęt sportowy, akcesoria odzieżowe. Funkcjonuje przemysł spożywczy, odzieżowy, oddział przedsiębiorstwa komunikacji samochodowej „Mostransawto”. W sąsiedztwie miasta znajdują się liczne sanatoria i domy wypoczynkowe oraz biologiczna stacja badawcza Uniwersytetu Moskiewskiego. Rozwija się turystyka.
W pobliżu miasta znajduje się obserwatorium astronomiczne Instytutu Astronomii Rosyjskiej Akademii Nauk: Obserwatorium Zwienigorodzkie w osiedlu Łucyno niedaleko od Zwienigorodu.
Ludzie związani ze Zwienogorodem.
 W tym także Alena Abramowicz, Jelena Dmitijewa, Oksana Korolowa, Anastasija Łobacz, Julija Nikolic (Portjanko), Irina Poltorackaja, Marija Sidorowa, Valéria Szabó, Natalia Szipilowa, Anna Wiachiriewa
 M.in. Anton Czechow, Lubow Orłowa, Sawa Storożewski, Izaak Lewitan (malował pejzaże okolic miasta)

</doc>
<doc id="2985063" url="https://pl.wikipedia.org/wiki?curid=2985063" title="Przydarłów (osada)">
Przydarłów (osada)

Przydarłów – osada w Polsce położona w województwie zachodniopomorskim, w powiecie pyrzyckim, w gminie Kozielice.
Zobacz też: Przydarłów

</doc>
<doc id="2985064" url="https://pl.wikipedia.org/wiki?curid=2985064" title="Peter Dignan">
Peter Dignan

Peter Fraser Dignan (ur. 6 marca 1955 w Gibraltarze, zm. 20 czerwca 2013 w Sydney) – nowozelandzki wioślarz. Brązowy medalista olimpijski z Montrealu.
Zawody w 1976 były jego jedynymi igrzyskami olimpijskimi. Brązowy medal zdobył w ósemce. Stawał na podium mistrzostw świata, był trzeci w 1975 (ósemka).

</doc>
<doc id="2985067" url="https://pl.wikipedia.org/wiki?curid=2985067" title="Carlo Colonna">
Carlo Colonna

Carlo Colonna (ur. 17 listopada 1665 w Rzymie, zm. 8 lipca 1739 tamże) – włoski kardynał.
Życiorys.
Pochodził ze znanego rodu Colonna, był synem Lorenzo Onofrio I Colonny i Marii Mancini. W młodości został protonotariuszem apostolskim. Od marca 1696 był referendarzem Najwyższego Trybunału Sygnatury Apostolskiej i prefektem Pałacu Apostolskiego. 17 maja 1706 został kreowany kardynałem i wkrótce potem otrzymał diakonię Santa Maria della Scala. W 1715 otrzymał diakonię Sant'Angelo in Pescheria, a w 1730 Sant'Agata alla Suburra. Był jednym z pierwszych mecenasów Georga Friedricha Händla.

</doc>
<doc id="2985068" url="https://pl.wikipedia.org/wiki?curid=2985068" title="Alexandra (wokalistka)">
Alexandra (wokalistka)



</doc>
<doc id="2985069" url="https://pl.wikipedia.org/wiki?curid=2985069" title="Emanations of the Black Light">
Emanations of the Black Light

Emanations of the Black Light - pierwszy album studyjny polskiej grupy muzycznej Deus Mortem. Wydawnictwo ukazało się 25 lutego 2013 roku nakładem wytwórni muzycznej Strych Promotions w dystrybucji Witching Hour Productions i Malignant Voices. Nagrania zostały zarejestrowane w 2010 roku we współpracy z inżynierem dźwięku Arkadiuszem "Maltą" Malczewskim. Miksowanie i mastering wykonali bracia Wojciech i Sławomir Wiesławscy w białostockim Hertz Studio.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2985071" url="https://pl.wikipedia.org/wiki?curid=2985071" title="Hans-Jürgen Bömelburg">
Hans-Jürgen Bömelburg

Hans-Jürgen Bömelburg (ur. 1961) – niemiecki historyk zajmujący się okresem XVI–XX wieku.
Życiorys.
Studia w Münster, Besançon i Moguncji, doktorat na Uniwersytecie w Moguncji. W latach 1993–2003 pracownik naukowy biblioteki Niemieckiego Instytutu Historycznego w Warszawie. W 2003 r. na Uniwersytecie Humboldta w Berlinie, potem pracownik Nordost-Institut Lüneburg przy Uniwersytecie w Hamburgu. Habilitacja w 2005 r. na Martin-Luther-Universität Halle-Wittenberg. Od 2007 r. pracownik Justus-Liebig-Universität Gießen. Główne zainteresowania badawcze: historia stosunków polsko-niemieckich i Europy Środkowo-Wschodniej.
Od 2009 r. jest prezesem reaktywowanego w 1955 r. w Münster Warmińskiego Towarzystwa Historycznego ("Historischer Verein für Ermland"), a od 2012 r. współprzewodniczącym Wspólnej Polsko-Niemieckiej Komisji Podręcznikowej.

</doc>
<doc id="2985074" url="https://pl.wikipedia.org/wiki?curid=2985074" title="Maryna Paltaran">
Maryna Paltaran



</doc>
<doc id="2985075" url="https://pl.wikipedia.org/wiki?curid=2985075" title="Aliaksei Abalmasau">
Aliaksei Abalmasau



</doc>
<doc id="2985078" url="https://pl.wikipedia.org/wiki?curid=2985078" title="Adela Sykorova">
Adela Sykorova



</doc>
<doc id="2985079" url="https://pl.wikipedia.org/wiki?curid=2985079" title="Roman Hamrlik">
Roman Hamrlik



</doc>
<doc id="2985080" url="https://pl.wikipedia.org/wiki?curid=2985080" title="David Vyborny">
David Vyborny



</doc>
<doc id="2985084" url="https://pl.wikipedia.org/wiki?curid=2985084" title="Zwenigorod">
Zwenigorod



</doc>
<doc id="2985087" url="https://pl.wikipedia.org/wiki?curid=2985087" title="Marek Molka">
Marek Molka

Marek Molka (ur. 5 lipca 1967 w Mieszkowicach) – polski żużlowiec.
Kariera.
Sport żużlowy uprawiał w latach 1984–1991, reprezentując klub Falubaz Zielona Góra. Trzykrotny medalista drużynowych mistrzostw Polski: dwukrotnie złoty (1985, 1991) oraz srebrny (1989). Trzykrotny medalista młodzieżowych drużynowych mistrzostw Polski: dwukrotnie srebrny (Gorzów Wielkopolski 1987, Bydgoszcz 1988) oraz brązowy (Zielona Góra 1986). Trzykrotny finalista młodzieżowych indywidualnych mistrzostw Polski (Toruń 1986 – VII miejsce, Gorzów Wielkopolski 1987 – VI miejsce, Zielona Góra 1988 – V miejsce). Dwukrotny finalista turniejów o "Brązowy Kask" (1985 – VII miejsce, 1986 – IV miejsce). Trzykrotny finalista turniejów o "Srebrny Kask" (1985 – XV miejsce, 1986 – IX miejsce, 1988 – XIV miejsce).
Problemy z prawem.
W marcu 1994 został skazany na 15 lat więzienia (wyrok zmniejszono później do 11 lat) za zabójstwo biznesmena Jacka Ostojskiego, którego dokonał w styczniu 1992 wraz z kolegą klubowym Zbigniewem Błażejczakiem (skazany na 25 lat). Wyszedł na wolność w 1998.

</doc>
<doc id="2985090" url="https://pl.wikipedia.org/wiki?curid=2985090" title="Certhidea">
Certhidea

Certhidea – rodzaj ptaka z rodziny tanagrowatych (Thraupidae).
Występowanie.
Rodzaj obejmuje gatunki występujące na archipelagu Galapagos w Ameryce Południowej.
Morfologia.
Długość ciała 10 cm, masa ciała 8–12 g.
Systematyka.
Etymologia.
Zdrobnienie &lt; rodzaj "Certhia" , pełzacz.
Podział systematyczny.
Do rodzaju należą następujące gatunki:

</doc>
<doc id="2985093" url="https://pl.wikipedia.org/wiki?curid=2985093" title="Aj (miasto biblijne)">
Aj (miasto biblijne)

Aj, Haj, Ajjat, Ajja () – kananejskie miasto-państwo, wspomniane w Biblii. Jego lokalizację wskazuje się na obszar nieopodal Bet Awen w kierunku wschodnim od starożytnego Betelu. Aj identyfikowane jest przez większość badaczy z Et-Tell.
Wzmianki w Biblii.
Hebrajski wyraz "haj", "haaj" oznacza ruinę. Prawdopodobnie nazwa nawiązywała do stanu miasta, w jakim zostało przyjęte przez Izraelitów po zwycięskich wojnach z Kanaanem. W Księdze Izajasza miasto zostało nazwane Ajjat, zaś w Księdze Nehemiasza – Ajja.
Według Księgi Rodzaju na obszarze między Aj a Betel Abraham wzniósł ołtarz JHWH, który później odwiedził ponownie w trakcie powrotu z Egiptu. Księga Jozuego wzmiankuje o tym, że Jozue po pokonaniu Jerycha skierował do Aj swoich szpiegów. Dalej w tejże księdze (Joz 8,1–24, 28) znajduje się opis o zrujnowaniu miasta przez Izraelitów i wspomnienie o pokonanym władcy miasta. Po zakończeniu niewoli babilońskiej, według Księgi Ezechiela i Księgi Nehemiasza, do Aj i pobliskiego Betel powróciło 123 mężczyzn.
Badania archeologiczne.
Historia badań.
Przez większość badaczy położenie Aj wskazywane jest na współczesny et-Tell, zlokalizowany około 1,5 km na południowy zachód od Bajtin. Badania archeologiczne nie wykryły żadnych pozostałości po okresie brązu na tym wzgórzu, w związku z tym część badaczy na razie bez rezultatu próbuje udowodnić, że ruiny Aj znajdują się w miejscu jednego z sąsiadujących z et-Tell stanowisk archeologicznych, konfrontując przekaz biblijny z wynikami badań archeologicznych. 
Prace archeologiczne na wzgórzu et-Tell rozpoczęto na początku lat trzydziestych XX wieku. W latach 1933–1935 ekspedycja Judith Marquet-Krause pracowała w akropolu na południowym zachodzie od wzniesienia. Na południowo-wschodnim stoku et-Tell odkryto dużą budowlę i groby z epoki wczesnego brązu. Na terasie pod akropolem w części północno-wschodniej odsłonięto pozostałości miasta z okresu żelaza. Na południowym stoku wzgórza, na terasie pod akropolem, odsłonięto budynki i fortyfikacje z wczesnego brązu. Na południowy zachód od akropolu znaleziono sanktuarium z wczesnego brązu.
W 1964 roku ekspedycja pod kierunkiem Josepha Callawaya sfinalizowała wykopaliska, rozpoczęte trzy dekady wcześniej. Prowadzono badania w górnej części miasta i dolnej wschodniej części et-Tell wzdłuż murów miasta. Ustalono, że w okresie pomiędzy wczesnym brązem III a epoką żelaza I obszar nie był zasiedlony. Obszar, jaki zajmowało miasto w epoce brązu, wynosił około 11 ha, zaś nieumocniona osada z epoki żelaza wzniesiona była na 9 ha.
Wyniki badań.
Najstarsze ślady obecności ludzi na et-Tell datowane są na okres wczesnego brązu I (IV tysiąclecie p.n.e.). Zasiedlenie wzgórza rozpoczęło się od północno-zachodnich stoków, gdzie odkryto groby ze zdobioną linearnie ceramiką i niewielkie mury. Na początku okresu wczesnego brązu II (około 2900 p.n.e.) powstało umocnione miasto. Jego powierzchnia liczyła 11 ha. Grubość murów z kamieni polnych wynosiła 5,5 m. Mury z czasem odchyliły się, więc podparto je murem zewnętrznym z zachowaniem kąta nachylenia murów wewnętrznych. Wejście do miasta było możliwe dzięki wąskim furtkom od południa (stanowisko K) i południowego wschodu (stanowisko J). W północno-zachodniej części miasta (stanowisko A) wzniesiono sanktuarium. Na akropolu, na południowy wschód od sanktuarium, mieściła się cytadela (stanowisko D), a na południe (stanowisko C) – prawdopodobnie dzielnica przemysłowa, gdzie odkryto importowaną z Egiptu ceramikę. Zabudowania miejskie wznoszono z cegły szlamowej. W wyniku trzęsienia ziemi zostały zniszczone. W mieście z epoki brązu II stwierdzono pożogę na podstawie spopielenia kamienia na wapno.
Na początku wczesnego brązu IIIA na gruzach zniszczonego miasta powstało nowe. Ponieważ rumowisko po pożodze sięgało na wysokość wewnętrznych murów, zabudowy wznoszono także na miejscu starych umocnień z okresu wczesnego brązu II. Z tego powodu linia nowych murów nieznacznie przesunęła się. Odsłonięty na południowym stoku wzgórza siedmiometrowy odcinek murów miał wysokość 6,4 m. Odbudowano także sanktuarium i akropol. Świątynia zbudowana była z kamieni z zastosowaniem prymitywnej techniki. Od północnego zachodu przylegała do wieży o wymiarach 7×2,7 m, stanowiącej część murów miejskich. Prawdopodobnie miasto z epoki brązu IIIA znajdowało się w zależności od Egiptu, gdyż w sanktuarium znaleziono figurki hipopotama, co może świadczyć o praktykowaniu kultu z kręgu religii egipskiej. Schyłek istnienia miasta z tego okresu przypada na drugą połowę III tysiąclecia p.n.e. po przeniknięciu kultury Chirbet el-Kerak do Jerycha. W najmłodszych warstwach osady znaleziono należącą do tej kultury ceramikę. Prawdopodobnie miasto zniszczono w wyniku nieustalonych działań wojennych.
Kolejne zasiedlanie wzgórza nastąpiło dopiero na początku epoki żelaza I (połowa II tysiąclecia p.n.e.). Początkowo nieumocniona osada zajmowała około 1 ha powierzchni. Brak dostępu do wody zmusił mieszkańców do jej magazynowaniu w cysternach, które odkryto w każdym odsłoniętym domostwie. Jedno z domostw w południowej części akropolu (stanowisko B odcinek XV) wyróżniało się na tle pozostałych swoim kształtem. Jego dziedziniec z dwóch stron był otoczony podłużnymi pomieszczeniami, oddzielonymi filarami, pomiędzy którymi ustawiono kamienie. Najwcześniejsze miasto z epoki żelaza zostało zniszczone i opuszczone z nieznanej przyczyny. W drugiej połowie I tysiąclecia została odbudowana część akropolu. Prawdopodobnie ludność z tego okresu istnienia osadnictwa na et-Tell brała udział w wojnie z Jozue jako biblijny „lud z Aj”. Osada istniała do przełomu X–IX wieku p.n.e.

</doc>
<doc id="2985095" url="https://pl.wikipedia.org/wiki?curid=2985095" title="Subaru BRZ">
Subaru BRZ

Subaru BRZ "(Boxer engine, Rear-wheel drive i Zenith)" – samochód sportowy o nadwoziu coupé produkowany przez japońską markę Subaru od 2012 roku. Od 2021 roku produkowana jest druga generacja modelu.
Pierwsza generacja.
W sierpniu 2013 roku wprowadzono do sprzedaży w Japonii BRZ w wersji tS (Tuned by STI). Samochód opracowany został przez fabrycznego tunera Subaru, czyli STI. Silnik pozostał bez zmian, poprawiono natomiast zawieszenie i aerodynamikę. Samochód ten stanowi jednocześnie zapowiedź mocniejszej wersji, która będzie nazywać się BRZ STI. W plebiscycie na Europejski Samochód Roku 2013 wraz z Toyotą GT86 model zajął 2. pozycję (za VW Golfem VII). W 2017 auto przeszło lifting.
Wersje wyposażeniowe.
Standardowe wyposażenie Subaru BRZ Active obejmuje m.in. 16-calowe obręcze, aluminiowe nakładki na pedały, kierownica i mieszki skrzyni biegów oraz hamulca ręcznego obszyte skórą, ośmiogłośnikowy system audio z nawigacją, klimatyzacja oraz ABS, VSC, elektrycznie sterowane szyby, ksenonowe reflektory, elektrycznie regulowane lusterka, LED-owe światła do jazdy dziennej, przednie poduszki powietrzne, poduszkę powietrzną chroniącą kolana kierowcy, przednie boczne poduszki powietrzne, kurtyny powietrzne, fotel kierowcy z elektryczną regulacją wysokości, komputer pokładowy, centralny zamek, inteligentny system ratunkowy (ISR).
Wersja Sport dodatkowo wyposażona jest w automatyczną klimatyzację, system uruchamiania silnika przyciskiem, podgrzewane i elektrycznie składane lusterka, światła przeciwmgłowe, system bezkluczykowy, 17-calowe obręcze, mechaniczną szperę (LSD Torsen) oraz tempomat.
Wersja Premium Sport wyposażona jest w 17-calowe felgi STI w czarnym kolorze oraz czarne lusterka zewnętrzne. We wnętrzu pojazdu użyto dwukolorowej tapicerki skórzanej na fotelach i kierownicy, boczkach drzwi oraz kilku wstawek z aluminium.
Ceny auta na początku 2013 roku w polskich salonach za podstawową odmianę rozpoczynały się od 28 500 euro. 
Druga generacja.
Subaru BRZ II zostało zaprezentowane po raz pierwszy w listopadzie 2020 roku. Trafił do sprzedaży wiosną 2021 roku.

</doc>
<doc id="2985097" url="https://pl.wikipedia.org/wiki?curid=2985097" title="W Sieci Historii">
W Sieci Historii

W Sieci Historii – miesięcznik o charakterze historycznym wydawany w Warszawie.
Miesięcznik zastąpił na rynku wydawane od kwietnia 2012 pismo „Na Poważnie”, którego zespół przeszedł do składu nowej redakcji. Początkowo miesięcznik nosił nazwę „Sieci Historii”. Wydaje go spółka Fratria, która równolegle jest wydawcą tygodnika „W Sieci”. Redaktorem naczelnym pisma został prof. Jan Żaryn.
Pierwszy numer miesięcznika pisma ukazał się 16 maja 2013 w nakładzie 95 tys. egzemplarzy, a sprzedał w liczbie 55 tys..
W piśmie publikują m.in. Marek Jurek, Ryszard Czarnecki, Paweł Kowal, Antoni Dudek, Zofia Zielińska, Jan Dzięgielewski, Paweł Skibiński, Elżbieta Królikowska-Avis, Janina Hera, Piotr Zaremba, Milena Kindziuk, Grzegorz Górny, Izabella Galicka, Marek Barański, Robert Winnicki, Filip Frąckowiak, Barbara Fedyszak-Radziejowska, Jerzy Jachowicz, Piotr Skwieciński, Stanisław Żaryn, Bogdan Musiał, Andrzej Wroński, Włodzimierz Suleja, Jacek Karnowski, Michał Karnowski, Krzysztof Kawęcki, Małgorzata Żaryn, Michał Karpowicz, Piotr Mazurek, Katarzyna Kaczyńska, Agnieszka Żurek, Grzegorz Eberhardt, Marek Jan Chodakiewicz, Marek Klecel, Krzysztof Jasiewicz, Artur Dmochowski, Michał Komuda, Tadeusz Wolsza, Adam Hlebowicz, Piotr Życieński, Teresa Bochwic, ks. Jan Sochoń.

</doc>
<doc id="2985098" url="https://pl.wikipedia.org/wiki?curid=2985098" title="Mistrzostwa Polski Par Klubowych na Żużlu 1989">
Mistrzostwa Polski Par Klubowych na Żużlu 1989

Mistrzostwa Polski Par Klubowych na Żużlu 1989 – zawody żużlowe, mające na celu wyłonienie medalistów mistrzostw Polski par klubowych w sezonie 1989. Rozegrano dwa turnieje półfinałowe oraz finał, w którym zwyciężyli zawodnicy Unii Leszno.
Finał.
Uwaga: o kolejności miejsc 1-3, 4-6 i 7-9 decydowała ostatnia seria biegów, w których spotkały się drużyny bezpośrednio rywalizujące o te miejsca, uszeregowane według zdobytych do tej pory punktów.

</doc>
<doc id="2985099" url="https://pl.wikipedia.org/wiki?curid=2985099" title="Ajjat">
Ajjat

Aj (miasto biblijne)

</doc>
<doc id="2985100" url="https://pl.wikipedia.org/wiki?curid=2985100" title="Ajja">
Ajja

Aj (miasto biblijne)

</doc>
<doc id="2985103" url="https://pl.wikipedia.org/wiki?curid=2985103" title="TVR Timișoara">
TVR Timișoara

TVR Timișoara – regionalna stacja telewizyjna rumuńskiego nadawcy publicznego "Televiziunea Română". Jej siedziba mieści się w mieście Timișoara w zachodniej Rumunii. Stacja rozpoczęła nadawanie programu emisyjnego 17 października 1994 roku; wyodrębniła się z ośrodka w Klużu. Obecnie obejmuje: Banat, południową Kriszanę i małą część Transylwanii. Obejmowane okręgi to:
Nadaje od rana do nocy; kiedyś w paśmie lokalnym TVR2, a teraz część jego programów jest od razu emitowana w TVR3. Emitowane są np.: program informacyjny Telejurnal Regional, o godzinie 15 i 21; a także reportaże, magazyny i rozrywka. Niektóre audycje, takie jak Timișoara Internațional są produkowane na kanały ogólnorumuńskie: TVR1, TVR2, TVR3, czy TVR Internațional.
TVR Timișoara współpracuje także z innymi regionalnymi stacjami w pobliżu, w Panczewie i Nowym Sadzie w Serbii, Szeged na Węgrzech i Użhorodzie na Ukrainie.

</doc>
<doc id="2985104" url="https://pl.wikipedia.org/wiki?curid=2985104" title="Marcantonio Colonna (1523–1597)">
Marcantonio Colonna (1523–1597)

Marco Antonio Colonna (ur. w 1523 w Rzymie, zm. 13 marca 1597 w Zagarolo) – włoski kardynał.
Życiorys.
Pochodził ze znanej rodziny Colonna; był synem Camilla i Vittorii Colonnów. Studiował teologię i filozofię pod okiem m.in. Felice Perettiego. Przez szesnaście lat (1559-1585) był opatem w Subiaco. 9 lipca 1560 został arcybiskupem Tarentu. Pięć lat później, 12 marca 1565 został kreowany kardynałem i otrzymał kościół tytularny Ss. XII Apostoli. 13 października 1568 został przeniesiony na stolicę arcybiskupią w Salerno, z której zrezygnował 25 czerwca 1574. Od 9 stycznia 1579 do 8 stycznia 1580 był kamerlingiem Kolegium Kardynałów. W późniejszych latach był m.in. legatem papieskim w Marchii Ankońskiej i Kampanii, a także protoprezbiterem. 11 maja 1587 został biskupem Palestriny i pełnił tę rolę do śmierci.
Prowadził świecki tryb życia i był ojcem kilkorga nieślubnych dzieci. Fakt ten znacznie osłabił jego szansę na wybór na papieża po śmierci Sykstusa V w 1590.

</doc>
<doc id="2985107" url="https://pl.wikipedia.org/wiki?curid=2985107" title="Sławetna Betsy">
Sławetna Betsy

Sławetna Betsy (ang. "Glorious Betsy") – amerykański film z 1928 roku w reżyserii Alana Croslanda.

</doc>
<doc id="2985110" url="https://pl.wikipedia.org/wiki?curid=2985110" title="Jan Klokočka">
Jan Klokočka

Jan Klokočka (ur. 6 lipca 1949 – zm. 17 maja 2007) – czechosłowacki żużlowiec.
Dwukrotny złoty medalista młodzieżowych indywidualnych mistrzostw Czechosłowacji (1969, 1973). Brązowy medalista drużynowych mistrzostw Czechosłowacji (1981). Wielokrotny finalista indywidualnych mistrzostw Czechosłowacji (najlepsze wyniki: 1974 i 1976 – V miejsca). Finalista mistrzostw Czechosłowacji par klubowych (1979 – VI miejsce).
Dwukrotny finalista indywidualnych mistrzostw Europy na torze trawiastym (Nandlstadt 1983 – XI miejsce, Eenrum 1986 – XVIII miejsce). Wielokrotny reprezentant Czechosłowacji w eliminacjach drużynowych mistrzostw świata (m.in. uczestnik finałów kontynentalnych w latach 1973, 1974, 1975, 1976) oraz indywidualnych mistrzostw świata (najlepszy wynik: Leningrad 1976 – XV miejsce w finale kontynentalnym).

</doc>
<doc id="2985111" url="https://pl.wikipedia.org/wiki?curid=2985111" title="Jan Klokocka">
Jan Klokocka



</doc>
<doc id="2985113" url="https://pl.wikipedia.org/wiki?curid=2985113" title="Jan Paluch">
Jan Paluch

Jan Paluch (ur. 6 lipca 1931 we Lwowie, zm. 23 maja 2002) – polski żużlowiec, motocyklista rajdowy i motocrossowiec, mistrz rzemiosła, działacz społeczny.
Życiorys.
Sport żużlowy uprawiał w latach 1948-1953. Reprezentował kluby Polonia Bytom (1948-51) i Górnik Rybnik (1952-1953). W 1949 roku był najlepszym debiutantem w ekstralidze żużlowej ze średnią biegową dwóch punktów na wyścig. W tym samym sezonie zajął trzecie miejsce w indywidualnych mistrzostwach Polski rozgrywanych w Lesznie. 
W 1948 roku zajął drugie miejsce w I Międzynarodowym Maratonie Motocyklowym w klasie do 250 ccm. Zdobył trzy złote medale motocyklowych
sześciodniówek (1953, 1955, 1956). Pięć razy był motocyklowym rajdowym mistrzem Polski (1952, 1954, 1955, 1956, 1957), a jeden raz motocrossowym mistrzem kraju (1955). Wszystkie tytuły wywalczył na motorach o pojemności silnika 350 ccm. W tej klasie cztery razy wygrał także Międzynarodowy Rajd Tatrzański (1952, 1953, 1954, 1956). Startował też w zawodach na motocyklu z bocznym wózkiem. 
W latach 1952-1958 w rajdach i na motocrossie reprezentował najczęściej barwy Górnika Bytom, ale startował też pod szyldem Górnika Miechowice, Silesii Bytom, KS Bytom oraz zaliczył epizod w Górniku Zabrze. W latach 1959-1960 reprezentował klub Budowlani/GKM Gliwice. W drugiej połowie lat 60. brał udział w wyścigach samochodowych. 
Miał warsztat samochodowy w Bytomiu. Był starszym cechu w bytomskim Cechu Rzemiosł Różnych w latach 1968-2001 i zasiadał w zarządzie Izby Rzemieślniczej w Katowicach. Odznaczony medalem imienia Jana Kilińskiego wraz z odznaką oraz honorową odznaką Rzemiosła Śląskiego. Uhonorowany także Krzyżem Kawalerskim Orderu Odrodzenia Polski, Złotym Krzyżem Zasługi i medalem Miasta Bytomia.
We wrześniu 2019 roku ukazała się albumowa publikacja o Janie Paluchu pt. „Jaśko ze Lwowa. Historia Mistrza”, którą napisał dziennikarz „Przeglądu Sportowego” Leszek Błażyński jr.

</doc>
<doc id="2985114" url="https://pl.wikipedia.org/wiki?curid=2985114" title="53 Eskadra Obserwacyjna">
53 Eskadra Obserwacyjna



</doc>
<doc id="2985115" url="https://pl.wikipedia.org/wiki?curid=2985115" title="Ida Braunerówna">
Ida Braunerówna

Ida Braunerówna (Idesa, Etta)(ur. 15 lutego 1892 w Łodzi, zm. w 1949 w Warszawie) – rzeźbiarka, malarka, graficzka. 
Była siostrą Icchaka Meira. Studiowała w Berlinie i w Akademii Sztuk Pięknych w Dreźnie pod kierunkiem Oskara Kokoschki. Była związana z grupą literacko – artystyczną „Jung Idysz” tworzyła linoryty, rzeźby i batiki. Przyjaźniła się z Diną Matus, mieszkała z nią i wspólnie wykonywały batiki.
Wykonała m.in. stylizowaną okładkę do almanachu "Tańczący ogień", ilustrowała książkę Dawida Zytmana "Ojf wajtkajten fal ich" (Na krążące dale padam) (Łódź 1921) ręcznie kolorowanymi linorytami „negatywowymi”.Pozostawała pod silnym wpływem twórczości Jankiela Adlera i Wasila Kandinskiego. Pod koniec 1928 r. w warszawskim Salonie Artystycznym Czesława Garlińskiego wystawiła 52 prace, a wśród nich figurki ceramiczne, malowaną porcelanę i biżuterię.
Po wybuchu II wojny światowej, gdy Niemcy zajęli Łódź, przemianowaną wkrótce na Litzmannstadt, żydowską ludność miasta dotknęły represje. W północnej dzielnicy miasta (Bałuty) hitlerowcy utworzyli getto dla Żydów, do którego została deportowana. Podczas likwidacji getta w sierpniu 1944 r. została wywieziona do hitlerowskiego obozu zagłady Auschwitz-Birkenau. Mimo dramatycznych warunków przeżyła. Zmarła w 1949 r. w Warszawie.

</doc>
<doc id="2985118" url="https://pl.wikipedia.org/wiki?curid=2985118" title="Scion FR-S">
Scion FR-S



</doc>
<doc id="2985119" url="https://pl.wikipedia.org/wiki?curid=2985119" title="Kahuku">
Kahuku

Kahuku – census-designated place (CDP) na wyspie Oʻahu, w hrabstwie Honolulu, na Hawajach, w Stanach Zjednoczonych. Według szacunków United States Census Bureau w roku 2010 CDP miało 2614 mieszkańców.
Geografia.
Według United States Census Bureau census-designated place obejmuje powierzchnię 2,3 mil2 (5,96 km2), z czego lądy stanowią 1,3 mil2 (3,37 km2), a woda 1 milę2 (2,59 km2).
Demografia.
Według spisu z roku 2000, CDP zamieszkiwało 2097 osób, które tworzą 509 gospodarstw domowych oraz 401 rodzin. Średni roczny dochód dla gospodarstwa domowego wynosił 39 135 $ a średni roczny dochód dla rodziny to 47 045 $. Średni roczny dochód na osobę wynosił 12 340 $. 11,8% rodzin i 14,6% mieszkańców census-designated place żyło poniżej granicy ubóstwa, z czego 17,4% to osoby poniżej 18 lat a 17,7% to osoby powyżej 65 roku życia.

</doc>
<doc id="2985120" url="https://pl.wikipedia.org/wiki?curid=2985120" title="Dave Rodger">
Dave Rodger

David Marsden „Dave” Rodger (ur. 18 czerwca 1955), nowozelandzki wioślarz. Brązowy medalista olimpijski z Montrealu.
Zawody w 1976 były jego pierwszymi igrzyskami olimpijskimi. Brązowy medal zdobył w ósemce. W tej samej konkurencji był czwarty na igrzyskach w 1984. Stawał na podium mistrzostw świata. W ósemce był mistrzem świata w 1982 i 1983, zajmował trzecie miejsce w 1975 i 1978. W 1977 wywalczył srebro w czwórce bez sternika.

</doc>
<doc id="2985122" url="https://pl.wikipedia.org/wiki?curid=2985122" title="Młyn wodny w Nowej Wsi Ełckiej">
Młyn wodny w Nowej Wsi Ełckiej

Młyn wodny w Nowej Wsi Ełckiej – zabytkowy młyn wodny w Nowej Wsi Ełckiej na Mazurach. 
Obiekt został wybudowany w 1925 roku. Od 1993 jest wpisany do rejestru zabytków.

</doc>
<doc id="2985123" url="https://pl.wikipedia.org/wiki?curid=2985123" title="Mistrzostwa Azji w Lekkoatletyce 2013">
Mistrzostwa Azji w Lekkoatletyce 2013

20. Mistrzostwa Azji w Lekkoatletyce – zawody lekkoatletyczne zorganizowane przez Azjatyckie Stowarzyszenie Lekkoatletyczne między 3 i 7 lipca 2013 w hinduskim mieście Pune. Drugi raz w historii mistrzostwa Azji odbyły się w Indiach – poprzednio gospodarzami były Nowe Delhi (1989).
Rywalizacja w dziesięcioboju mężczyzn oraz siedmioboju kobiet zaliczana była do cyklu IAAF Combined Events Challenge.
Rekordy.
Podczas zawodów ustanowiono 15 krajowych rekordów w kategorii seniorów:

</doc>
<doc id="2985125" url="https://pl.wikipedia.org/wiki?curid=2985125" title="Młyn wodny w Stradunach">
Młyn wodny w Stradunach

Młyn wodny w Stradunach – zabytkowy młyn wodny w Stradunach na Mazurach. Został wybudowany w XIX wieku. Początkowo pełnił funkcję młyna wodnego, następnie magazynu. Od 2007 figuruje w rejestrze zabytków.

</doc>
<doc id="2985126" url="https://pl.wikipedia.org/wiki?curid=2985126" title="Alec McLean">
Alec McLean

Alexander "Alec" McLean (ur. 18 października 1950), nowozelandzki wioślarz. Brązowy medalista olimpijski z Montrealu.
Zawody w 1976 były jego jedynymi igrzyskami olimpijskimi. Brązowy medal zdobył w ósemce. Stawał na podium mistrzostw świata, był trzeci w 1974 i 1975 (ósemka).

</doc>
<doc id="2985129" url="https://pl.wikipedia.org/wiki?curid=2985129" title="Sandra Gee">
Sandra Gee

Sandra Gee, właśc. Sandra Gundstedt (ur. 24 stycznia 1982 w Smalandii) – szwedzka kompozytorka, producentka muzyczna i wokalistka muzyki elektronicznej. W latach 2006–2010 była frontmanką w zespole Baby Alice.
Życiorys.
Sandra Gee w latach 2006–2010 pracowała w szwedzkim zespole Baby Alice jako frontmanka.
Pierwszy solowy singel Sandry Gee „Summertime” został wydany latem 2007 roku. W 2007 i 2008 wykonała kilka utworów dla wytwórni FM Records. Latem 2008 roku zostały wydane dwa single, pierwszy „If You Want Me” oraz drugi „Kom igen” podczas EM-låten 2008. Powstał we współpracy z piłkarzami – Ralfem Edströmem i Glennem Hysénem oraz został napisany przez Lindę Sonnvik i Niklasa Ringströma. W 2010 roku skupiła się na solowej karierze, w październiku 2010 roku został wydany jej czwarty singel „Turn Up the Volume”. W sierpniu 2010 roku wykonała kilka utworów w klubie Casablanca w Magaluf. W 2011 roku opublikowała film zarejestrowany kamerą cyfrową, na którym zaśpiewała utwór Basshuntera – „Every Morning”. Wystąpiła podczas 100% Party. W 2012 opublikowała własną aranżację utworu Michel Teló – „Ai se eu te pego!”. W maju 2013 roku ponownie wystąpiła podczas 100% Party. Nagrała utwór z Basshunterem, który w 2013 roku został umieszczony na jego albumie zatytułowanym "Calling Time".

</doc>
<doc id="2985130" url="https://pl.wikipedia.org/wiki?curid=2985130" title="Sandra Gundstedt">
Sandra Gundstedt



</doc>
<doc id="2985131" url="https://pl.wikipedia.org/wiki?curid=2985131" title="Borowiec (powiat nidzicki)">
Borowiec (powiat nidzicki)

Borowiec (niem. "Borrowitzmühle", "Dobeneckmühle")– osada w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1975–1998 miejscowość należała administracyjnie do województwa olsztyńskiego.
Zobacz też: Borowiec

</doc>
<doc id="2985132" url="https://pl.wikipedia.org/wiki?curid=2985132" title="Franciszek Kściuk">
Franciszek Kściuk

Franciszek Kściuk (ur. 21 września 1933 w Zawadzkiem, zm. 24 sierpnia 1972 tamże) – polski piłkarz grający na pozycji bramkarza, skoczek wzwyż. Wieloletni zawodnik Odry Opole.
Kariera.
Franciszek Kściuk karierę piłkarską rozpoczął w Stali Zawadzkie. Następnie przez wiele lat był zawodnikiem Odry Opole, gdzie walczył o miejsce w bramce najpierw z Januszem Paszkiewiczem, potem z Konradem Kornkiem. Pierwszy raz do klubu (wówczas pod szyldem Budowlanych) trafił w 1953. Debiut w ekstraklasie zaliczył 15 sierpnia 1953 w bezbramkowo zremisowanym (0:0) meczu z Ogniwem Kraków. Następnie odbywał służbę wojskową i w jej ramach w latach 1954–1956 występował w Gwardii Warszawa.
Po odbyciu służby Kściuk powrócił do Odry, w której w ciągu prawie 10 lat odnosił największe sukcesy w swojej sportowej karierze. W sezonie 1959, w którym ustanowił własny i klubowy rekord – 720 minut z czystym kontem, wrócił z "Niebiesko-Czerwonymi" do ekstraklasy, a w następnym sezonie był z nimi bliski zdobycia mistrzostwa Polski. W sezonie 1962 był bliski zdobycia 3. miejsca w lidze oraz zajął 3. miejsce w Pucharze Polski. Natomiast w sezonie 1963/1964 wraz z drużyną odniósł największe sukcesy w historii klubu: 3. miejsce w ekstraklasie, półfinał Pucharu Intertoto. Łącznie dla "Niebiesko-Czerwonych" rozegrał 105 meczów pierwszoligowych.
Po odejściu z Odry występował jeszcze w innych klubach górnośląskich, w 1970 zakończył karierę piłkarską.
Śmierć.
Zginął tragicznie na cmentarzu w Zawadzkiem przygnieciony przez nagrobek 24 sierpnia 1972 w wieku 38 lat.

</doc>
<doc id="2985133" url="https://pl.wikipedia.org/wiki?curid=2985133" title="Miłkowiec">
Miłkowiec

Miłkowiec – osada w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1975–1998 miejscowość należała administracyjnie do województwa olsztyńskiego.

</doc>
<doc id="2985134" url="https://pl.wikipedia.org/wiki?curid=2985134" title="Rodowo (powiat nidzicki)">
Rodowo (powiat nidzicki)

Rodowo (niem. "Rodau") – osada w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1975–1998 miejscowość należała administracyjnie do województwa olsztyńskiego.
Obecnie w miejscowości nie ma zabudowy.
Zobacz też: Rodowo

</doc>
<doc id="2985136" url="https://pl.wikipedia.org/wiki?curid=2985136" title="Xue Chen">
Xue Chen

Xue Chen (; ur. 18 lutego 1989 w Fuzhou) – chińska siatkarka plażowa. Brązowa medalistka Igrzysk Olimpijskich 2008. Mistrzyni świata ze Starych Jabłonek 2013. Zwyciężczyni kilkunastu turniejów siatkówki plażowej. Była liderka światowego rankingu FIVB. Obecnie występuje w parze z Zhang Xi.

</doc>
<doc id="2985138" url="https://pl.wikipedia.org/wiki?curid=2985138" title="Marcantonio Colonna (1724–1793)">
Marcantonio Colonna (1724–1793)

Marcantonio Colonna (ur. 16 sierpnia 1724 w Rzymie, zm. 4 grudnia 1793 tamże) – włoski kardynał.
Życiorys.
Pochodził ze znanego rodu Colonna; był jednym z piętnaściorga dzieci Fabrizia Colonny i Cateriny Zefiriny Salviati. Jego bratem był kardynał Pietro Colonna Pamphili. W 1745 otrzymał doktorat utroque iure oraz doktorat z teologii. W młodości pełnił kilka różnych funkcji w administracji kościelnej: był protonotariuszem apostolskim (1744), referendarzem Najwyższego Trybunału Sygnatury Apostolskiej (1747) i prefektem Pałacu Apostolskiego (1743). 24 września 1759 został kreowany kardynałem i otrzymał diakonię Santa Maria in Aquiro. 9 marca 1760 przyjął święcenia diakonatu, a 1 lutego 1761 święcenia kapłańskie. Rok później, 19 kwietnia 1762 został mianowany arcybiskupem Koryntu, a następnego dnia wikariuszem generalnym Rzymu. Od 20 stycznia 1770 do 4 marca 1771 pełnił rolę kamerlinga Kolegium Kardynałów. W późniejszych latach był protektorem zakonów: sylwestrynów, teatynów, pijarów i kamedułów. 20 września 1784 został mianowany biskupem Palestriny i pozostał nim aż do śmierci.

</doc>
<doc id="2985139" url="https://pl.wikipedia.org/wiki?curid=2985139" title="System transportu">
System transportu



</doc>
<doc id="2985140" url="https://pl.wikipedia.org/wiki?curid=2985140" title="Połtew">
Połtew

Połtew (ukr. Полтва, "Połtwa") – wieś na Ukrainie, w obwodzie lwowskim, w rejonie buskim. Miejscowość liczy 930 mieszkańców (2001).
W II Rzeczypospolitej miejscowość należała do powiatu przemyślańskiego w województwie tarnopolskim.

</doc>
<doc id="2985144" url="https://pl.wikipedia.org/wiki?curid=2985144" title="Oscar Gustafsson">
Oscar Gustafsson

Oscar Gustafsson (ur. 25 września 1889 w Sztokholmie, zm. 12 listopada 1953 tamże) – szwedzki piłkarz, reprezentant kraju grający na pozycji obrońcy.
Kariera klubowa.
Podczas swojej kariery piłkarskiej Oscar Gustafsson występował w Johanneshofs IF i Djurgårdens IF.
Kariera reprezentacyjna.
W reprezentacji Szwecji Gustafsson zadebiutował 27 czerwca 1912 w wygranym 7-1 towarzyskim meczu z Finlandią. W 1912 był w kadrze Szwecji na igrzyska olimpijskie w Sztokholmie. Na turnieju w Szwecji był rezerwowym i nie wystąpił w żadnym meczu. Drugi i zarazem ostatni raz w reprezentacji wystąpił 2 lipca 1916 w wygranym 6-0 towarzyskim meczu z Norwegią.

</doc>
<doc id="2985147" url="https://pl.wikipedia.org/wiki?curid=2985147" title="Kevin Lawton">
Kevin Lawton

Kevin Edmund Lawton (ur. 28 września 1960) – nowozelandzki wioślarz. Brązowy medalista olimpijski z Los Angeles.
Zawody w 1984 były jego jedynymi igrzyskami olimpijskimi. Brązowy medal zdobył, pod nieobecność sportowców z części Bloku Wschodniego, w czwórce ze sternikiem. Osadę tworzyli ponadto Don Symon, Barrie Mabbott, Ross Tong i Brett Hollister. Był czwarty na mistrzostwach świata w 1985 (ósemka).

</doc>
<doc id="2985148" url="https://pl.wikipedia.org/wiki?curid=2985148" title="Ernie Lombardi">
Ernie Lombardi

Ernesto Natali Lombardi (ur. 6 kwietnia 1908, zm. 26 września 1977) – amerykański baseballista, który występował na pozycji łapacza przez 17 sezonów w Major League Baseball.
Lombardi po ukończeniu szkoły średniej podpisał kontrakt z występującym w Pacific Coast League zespołem Oakland Oaks, dla którego rozegrał 450 meczów przy średniej uderzeń 0,367. W styczniu 1931 w ramach wymiany zawodników przeszedł do Brooklyn Robins, w którym zadebiutował trzy miesiące później. W marcu 1932 został oddany do Cincinnati Reds. W 1936 po raz pierwszy wystąpił w Meczu Gwiazd, zaś w 1938 został wybrany MVP National League, mając między innymi najlepszą w lidze średnią uderzeń (0,342).
W sezonie 1940 zagrał w dwóch meczach World Series, w których Reds pokonali Detroit Tigers 4–3. W 1942 przeszedł do Boston Braves i po raz drugi w karierze zwyciężył w klasyfikacji pod względem średniej uderzeń (0,330). W latach 1943–1947 był zawodnikiem New York Giants. W 1986 został wybrany do Galerii Sław Baseballu.

</doc>
<doc id="2985153" url="https://pl.wikipedia.org/wiki?curid=2985153" title="Lista chorążych reprezentacji Fidżi na igrzyskach olimpijskich">
Lista chorążych reprezentacji Fidżi na igrzyskach olimpijskich

Lista chorążych reprezentacji Fidżi na igrzyskach olimpijskich - lista zawodników i zawodniczek reprezentacji Fidżi, którzy podczas ceremonii otwarcia nowożytnych igrzysk olimpijskich nieśli flagę Fidżi.

</doc>
<doc id="2985155" url="https://pl.wikipedia.org/wiki?curid=2985155" title="B3 (album)">
B3 (album)

B3EP (tytuł skrócony "B3") – minialbum brytyjskiego alternatywno-rockowego zespołu Placebo. Wydany 15 października 2012 roku przez wytwórnię Vertigo Records.
Historia albumu.
W 2009 roku Brian Molko i Stefan Olsdal publicznie oświadczyli, że pracują nad materiałem do kolejego albumu studyjnego. 23 listopada 2011 roku zespół ogłosił na swoim profilu na portalu facebook oraz oficjalnej stronie internetowej powrót do studia nagraniowego w 2012 roku w celu pracy nad siódmym albumem studyjnym. W maju 2012 roku grupa potwierdziła, że zamierza opublikować kilka utworów do końca roku. W sierpniu 2012 roku Brian Molko ogłosił we włoskiej stacji radiowej Rai Radio 2 datę wydania singla zatytułowanego "B3".
14 września 2012 roku grupa zapowiedziała wydanie minialbumu "B3" składającego się z pięciu utworów na 12 października.
Wydanie.
Minialbum "B3EP" został wydany 15 października 2012 roku przez wytwórnię Vertigo Records z trzydniowym opóźnieniem względem zapowiedzi.
Teledysk do tytułowej piosenki "B3" miał swoją premierę 17 października 2012 roku.
Lista utworów.
Kompozytorami wszystkich utworów są Brian Molko, Stefan Olsdal i Steve Forrest poza utworem "I Know You Want to Stop", którego autorami są Joseph Whitney, Gavin Pearce oraz She Rocola.

</doc>
<doc id="2985157" url="https://pl.wikipedia.org/wiki?curid=2985157" title="Jacob Levin">
Jacob Levin

Jacob Levin (Hodisch) (ur. 22 listopada 1890 w Landskronie, zm. 10 grudnia 1945 w Liverpoolu) - szwedzki piłkarz, reprezentant kraju grający na pozycji obrońcy.
Kariera klubowa.
Podczas swojej kariery piłkarskiej Levin występował w Örgryte IS i w rezerwach angielskiego Evertonu. Z Örgryte zdobył mistrzostwo Szwecji w 1909.
Kariera reprezentacyjna.
W reprezentacji Szwecji Levin zadebiutował 11 września 1910 w wygranym 4-0 towarzyskim meczu z Norwegią. W 1912 roku uczestniczył w Igrzyskach Olimpijskich. Na turnieju w Sztokholmie wystąpił w meczu z Holandią. Ostatni raz w reprezentacji wystąpił 3 listopada 1912 w wygranym 4-2 towarzyskim spotkaniu z Norwegią. W sumie wystąpił w 6 spotkaniach.

</doc>
<doc id="2985158" url="https://pl.wikipedia.org/wiki?curid=2985158" title="National Premier Leagues">
National Premier Leagues

National Premier Leagues w skrócie NPL – druga w hierarchii klasa piłkarskich rozgrywek ligowych w Australii, organizowana i zarządzana przez Football Federation Australia we współpracy z federacjami stanowymi. Liga została założona w 2013 roku, obecnie uczestniczy w niej 95 drużyn z następujących stanów i terytoriów: Australia Południowa, Australia Zachodnia, Australijskie Terytorium Stołeczne, Nowa Południowa Walia, Queensland, Tasmania i Wiktoria.
Historia.
W październiku 2010 roku Football Federation Australia (FFA) rozpoczęła proces przeglądu krajowych rozgrywek w celu przeanalizowaniu struktury rozgrywek piłkarskich w poszczególnych stanach oraz monitorowanie i poprawę warunków rozwoju dla zawodników. W maju 2012 roku zostały ogłoszone wyniki przeglądu przeprowadzonego przez FFA na jego podstawie zatwierdzono przeprowadzenie reform związanych z rozgrywkami stanowymi w Australii dotyczące:
W dniu 13 lutego 2013 roku została utworzona liga National Premier Leagues. Pierwotnie nazwa ligi brzmiała Australian Premier League jednak ze względu na naruszenie praw do posiadania tej nazwy przez rozgrywki Lawn Bowls nazwa została zmieniona na National Premier Leagues. W pierwszym sezonie NPL uczestniczyło w niej 55 klubów należących do pięciu stanowych federacji: Football Queensland, Football NSW, Football Federation South Australia, Football Federation Tasmania i Capital Football.
W 2014 roku do rozgrywek przystąpiły drużyny z kolejnych trzech federacji: Football West, Football Federation Victoria, Northern New South Wales Football.
Format rozgrywek.
Rozgrywki prowadzone w ramach National Premier Leagues podzielone są na dwie części: sezon zasadniczy i serię finałową rozgrywaną w danych dywizjach i krajową serię finałową rozgrywaną pomiędzy zespołami z różnych dywizji. Sezon zasadniczy obejmuje rywalizację w poszczególnych dywizjach, która rozgrywana jest w systemie ligowym wiosna-jesień. W zależności od dywizji liczba zespołów uczestnicząca w nich jest różna. Najlepsze zespoły z poszczególnych dywizji awansują do serii finałowej danej dywizji. Zwycięzcy poszczególnych dywizji awansują do krajowej serii finałowej (zwanej National Premier Leagues Champions) w której zmierzą się w walce o mistrzostwo ligi NPL.
Awans i spadek.
National Premier Leagues stanowi drugi poziom piłkarskich rozgrywek w Australii i nie istnieje możliwość uzyskania awansu do A-League, która stanowi pierwszy poziom rozgrywek w kraju. W zależności od poszczególnych dywizji liczba zespołów występująca w nich jest różna oraz z poszczególnych dywizji istnieje możliwość spadku do niższych lig stanowych. FFA planuje wprowadzić system awansu i spadku pomiędzy A-League i NPL od 2022 roku.
Indywidualne wyróżnienia.
John Kosmina Medal nagroda przyznawana dla najlepszego gracza serii finałowej. Nazwa nagrody pochodzi od imienia i nazwiska reprezentanta i kapitana Australii John Kosmina.

</doc>
<doc id="2985159" url="https://pl.wikipedia.org/wiki?curid=2985159" title="Te Umanibong">
Te Umanibong

Te Umanibong, Muzeum Kultury Kiribati - muzeum w Bikenibeu, na wyspie Tarawa w Kiribati. Prezentuje historię i dziedzictwo kulturowe Kiribati.

</doc>
<doc id="2985161" url="https://pl.wikipedia.org/wiki?curid=2985161" title="Yadier Molina">
Yadier Molina

Yadier Benjamin Molina (ur. 13 lipca 1982) – portorykański baseballista występujący na pozycji łapacza w St. Louis Cardinals.
Przebieg kariery.
Molina został wybrany w 2000 roku w czwartej rundzie draftu przez St. Louis Cardinals i początkowo grał w klubach farmerskich tego zespołu, między innymi w Memphis Redbirds, reprezentującym poziom Triple-A. W Major League Baseball zadebiutował 3 czerwca 2004 w meczu przeciwko Pittsburgh Pirates, w którym zaliczył dwa uderzenia (w tym double) i zdobył runa. W 2006 zagrał we wszystkich meczach World Series, w których Cardinals pokonali Detroit Tigers 4–1. W 2008 po raz pierwszy otrzymał Złotą Rękawicę, zaś rok później po raz pierwszy wystąpił w Meczu Gwiazd.
5 kwietnia 2010 w spotkaniu z Cincinnati Reds zdobył grand slama, jednocześnie stając się trzecim zawodnikiem w historii klubu, który dokonał tego osiągnięcia w meczu otwarcia sezonu zasadniczego. W sezonie 2011 zdobył mistrzowski tytuł po raz drugi; w World Series Cardinals wygrali z Texas Rangers 4–3. W marcu 2012 podpisał nowy, pięcioletni kontrakt wart 75 milionów dolarów. W tym samym roku w głosowaniu do nagrody MVP National League zajął 4. miejsce za Andrew McCutchenem z Pittsburgh Pirates, Ryanem Braunem z Milwaukee Brewers i Busterem Poseyem z San Francisco Giants.
W marcu 2013 był w składzie reprezentacji Portoryko na turnieju World Baseball Classic, na którym zdobył srebrny medal. W tym samym roku po raz pierwszy otrzymał nagrodę Silver Slugger Award. W 2018 otrzymał za działalność charytatywną nagrodę Roberto Clemente Award.

</doc>
<doc id="2985162" url="https://pl.wikipedia.org/wiki?curid=2985162" title="Wybory do Lokalnej Rady Samorządowej Nauru w 1951 roku">
Wybory do Lokalnej Rady Samorządowej Nauru w 1951 roku

Pierwsze wybory do Lokalnej Rady Samorządowej Nauru miały miejsce 15 grudnia 1951 roku. W skład rady weszło dziewięciu członków. Pierwszym przewodniczącym został Timothy Detudamo; po jego śmierci w dniu 11 kwietnia 1953, obowiązki przewodniczącego przejął Raymond Gadabu.
Tło.
Od 1927 Nauru posiadało Radę Wodzów, których członkowie byli wybierani dożywotnio. Rada Wodzów nie miała jednak zbyt wielu uprawnień; była tylko organem doradczym administratora wyspy, który nie musiał słuchać jej rad. W związku z tym, w latach 1948–1949, Rada Wodzów skierowała do Rady Powierniczej ONZ wniosek o zwiększenie uprawnień tegoż organu, twierdząc, że „rdzenni mieszkańcy wyspy nadal nie mieli praw do tworzenia ogólnej polityki ustawodawczej i budżetowej”. Jednak ówczesny minister armii Australii, Cyril Chambers, przekonał radę do wycofania petycji.
W kwietniu 1950 Nauru odwiedzili przedstawiciele ONZ, którzy stwierdzili, że Rada Wodzów powinna mieć więcej uprawnień, w tym ustawodawczych i budżetowych. Zostało to zaakceptowane przez australijską administrację, która 20 sierpnia 1951 wydała specjalnie rozporządzenie potwierdzające utworzenie Lokalnej Rady Samorządowej Nauru.
Przebieg wyborów i wyniki.
Czternaście dystryktów Nauru zgrupowano w osiem okręgów wyborczych. Określono, że z każdego okręgu będzie wybrany jeden polityk; wyjątkiem był okręg wyborczy Ubenide, z którego mieszkańcy wybierali dwóch członków. Każdy mieszkaniec uprawniony do głosowania miał również prawo do kandydowania w wyborach.
W wyborach wzięło udział 21 kandydatów. W sumie oddano 655 głosów, z czego 23 były nieważne.
Trzy dni później, na pierwszym spotkaniu rady, wybrano przewodniczącego. Został nim reprezentant okręgu Ubenide, Timothy Detudamo. Po jego śmierci w 1953 roku, na przewodniczącego wybrano Raymonda Gadabu, reprezentanta okręgu Aiwo.

</doc>
<doc id="2985166" url="https://pl.wikipedia.org/wiki?curid=2985166" title="Wioślarstwo na Letnich Igrzyskach Olimpijskich 1904 – jedynka mężczyzn">
Wioślarstwo na Letnich Igrzyskach Olimpijskich 1904 – jedynka mężczyzn

Jedynka mężczyzn była jedną z pięciu konkurencji wioślarskich rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 30 lipca 1904 roku na jeziorku Creve Coeur w Maryland Heights.
Trasa liczyła, podobnie jak w innych konkurencjach, półtora mili (około 2414,2 m). Zawodnicy pokonywali pół tego dystansu (około 1207,1 m), a po jego przekroczeniu wykonywali obrót i płynęli z powrotem.
Podobnie jak w innych konkurencjach, jedynka mężczyzn była słabo obsadzona, gdyż startowali sami Amerykanie. W zawodach mieli wystartować James Ten Eyck (USA) i Louis Scholes (Kanada), dwójka prawdopodobnie najlepszych ówczesnych wioślarzy na świecie. Ostatecznie jednak nie wystąpili na igrzyskach.

</doc>
<doc id="2985170" url="https://pl.wikipedia.org/wiki?curid=2985170" title="Wioślarstwo na Letnich Igrzyskach Olimpijskich 1904 – dwójka podwójna mężczyzn">
Wioślarstwo na Letnich Igrzyskach Olimpijskich 1904 – dwójka podwójna mężczyzn

Dwójka podwójna mężczyzn była jedną z pięciu konkurencji wioślarskich rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 30 lipca 1904 roku na jeziorku Creve Coeur w Maryland Heights.
Trasa liczyła, podobnie jak w innych konkurencjach, półtora mili (około 2414,2 m). Zawodnicy pokonywali pół tego dystansu (około 1207,1 m), a po jego przekroczeniu wykonywali obrót i płynęli z powrotem.
Podobnie jak w innych konkurencjach, dwójka podwójna mężczyzn była słabo obsadzona, gdyż wystartowały tylko trzy amerykańskie osady. Zwyciężyli reprezentanci "Atalanta Boat Club" – John Mulcahy i William Varley.

</doc>
<doc id="2985172" url="https://pl.wikipedia.org/wiki?curid=2985172" title="Wioślarstwo na Letnich Igrzyskach Olimpijskich 1904 – dwójka bez sternika mężczyzn">
Wioślarstwo na Letnich Igrzyskach Olimpijskich 1904 – dwójka bez sternika mężczyzn

Dwójka bez sternika była jedną z pięciu konkurencji wioślarskich rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 30 lipca 1904 r. 
W wyścigu wzięły udział trzy osady. Wszyscy uczestnicy pochodzili ze Stanów Zjednoczonych Ameryki. 

</doc>
<doc id="2985176" url="https://pl.wikipedia.org/wiki?curid=2985176" title="Anna Zawadzka (malarka)">
Anna Zawadzka (malarka)

Anna Salomea Wanda Zawadzka, Anna Żeromska (ur. 11 lipca 1888 w Siedlcach, zm. 14 lipca 1983 w Konstancinie-Jeziornie) – polska artystka malarka, uznawana przez Stefana Żeromskiego za oficjalną żonę.
Życiorys.
Urodziła się w rodzinie siedleckiego rejenta Antoniego Zawadzkiego i pianistki Marii z Wrotnowskich. Po śmierci ojca razem z matką i siostrami Natalią i Anielą przeprowadziła się do Warszawy, gdzie po ukończeniu pensji Natalii Porazińskiej rozpoczęła studia w Szkole Sztuk Pięknych. Po ukończeniu warszawskiej uczelni naukę kontynuowała w Paryżu. Po powrocie do Warszawy w 1908 poznała pisarza Stefana Żeromskiego, w 1909 ponownie wyjechała do Paryża. Pisarz również wyjechał do Paryża, jego porzucenie żony wywołało wówczas skandal towarzyski. Anna Zawadzka przebywając nad Sekwaną ilustrowała dwie powieści Żeromskiego, "Wierną rzekę" i "Urodę życia". 
Z nieformalnego związku 31 maja 1913 w San Gervasio koło Florencji urodziła się córka Anny i Stefana – Monika Wincentyna Maria (zm. 2001). W metryce Moniki Żeromskiej odnotowano, że była dzieckiem małżeństwa Anny i Stefana Żeromskich, Anna od tego czasu posługiwała się nazwiskiem Żeromska. 26 lipca 1920 Stefan Żeromski zakupił willę „Świt” w Konstancinie, w której Anna zamieszkała wraz z córką. Mimo że Anna Zawadzka nigdy nie zawarła związku małżeńskiego ze Stefanem Żeromskim (Oktawia z Radziwiłłowiczów Rodkiewiczowa-Żeromska, żona pisarza, zmarła dwa lata po nim), to w swoim testamencie napisał on, że uznaje ją za swoją prawowitą żonę i w związku z powyższym cały swój majątek zapisuje jej oraz córce zrodzonej z ich związku. 
Po śmierci pisarza zajmowała się ilustrowaniem utworów Stefana Żeromskiego, pisaniem pamiętników oraz redagowaniem poświęconych mu wspomnień. W 1945 wskazała pracownikom Biura odbuowy Stolicy zasypaną gruzem piwnicę na Starym Mieście, w której ukryto jego rękopisy, co pozwoliło na ich odnalezienie i wydobycie.
Została pochowana na cmentarzu ewangelicko-reformowanym w Warszawie (F/4/1).

</doc>
<doc id="2985177" url="https://pl.wikipedia.org/wiki?curid=2985177" title="Bitwa pod Kumanowem">
Bitwa pod Kumanowem

Bitwa pod Kumanowem – bitwa w czasie I wojny bałkańskiej, stoczona w dniach 23–24 października 1912 roku, pomiędzy armią osmańską a serbską.
Przyczyny konfliktu.
W I wojnie bałkańskiej, która rozpoczęła się 8 października 1912 roku, głównym celem armii serbskiej było zniszczenie głównych sił osmańskich, zanim Turcja przeprowadzi pełną mobilizację. W planach sztabu serbskiego miejscem zagłady głównych sił osmańskich miała stać się dolina Wardaru i równina Ovče Pole. 20 października 1912 roku 1 Armia serbska wkroczyła na terytorium osmańskie, a dwa dni później dotarła w okolice Kumanowa.
Siły obu stron.
Siły serbskie.
Do działań przeciwko osmańskiej Armii Wardaru głównodowodzący armii serbskiej, Radomir Putnik skierował trzy armie:
Główną siłą ofensywną armii serbskiej była 1 Armia (licząca 132 tys. żołnierzy), 2 i 3 Armia miały zabezpieczać od wschodu i od zachodu operację w Macedonii.
Siły osmańskie.
Zgodnie z planem opracowanym przez niemieckiego doradcę sztabu osmańskiego Colmara Freiherra von der Goltza siły osmańskie w Macedonii miały realizować zadania obronne i w razie zagrożenia wycofać się do Albanii. Decydujące starcie miało rozegrać się w Tracji, gdzie armia osmańska miała przeprowadzić ofensywę. Plan von der Goltza skorygował nowy szef sztabu armii osmańskiej Nazim Pasza, który podjął decyzję o ofensywie w Macedonii, która miała zaskoczyć atakujących tam Serbów. Proces mobilizacji sił osmańskich następował powoli i w chwili rozpoczęcia działań wojennych dowódca Armii Wardaru, Zeki Pasza dysponował zaledwie połową żołnierzy przewidzianych w planie mobilizacji podległych mu jednostek. 
W skład Armii Wardaru wchodziły trzy korpusy:
Przygotowania do bitwy.
Dowódca wojsk osmańskich, Zeki pasza zdecydował się zatrzymać ofensywą serbską w rejonie Kumanowa. Wieczorem 22 października, główne siły osmańskie skoncentrowały się w dolinie rzeki Pczińa. Zeki Pasza dysponował dość precyzyjnymi informacjami na temat potencjału armii serbskiej. Serbowie nie spodziewali się starcia w rejonie Kumanowa i nawet nie ufortyfikowali swoich pozycji. Co więcej, jednostki serbskie były w trakcie przegrupowywania, a znajdujące się na lewym skrzydle strategiczne wzgórze Srtevica zostało obsadzone przez nieliczne oddziały nieregularne. W nocy 22/23 października dwie osmańskie dywizje piechoty (17 dywizja piechoty i monastyrska dywizja piechoty) przekroczyły rzekę Pczińa i zajęły strategicznie położone wzgórze Zebrnjak. Kolejne dwie dywizje (13 dywizja piechoty i sztipska dywizja piechoty) pozostały na lewym brzegu Pčinji, formując prawe skrzydło wojsk osmańskich. Główne siły VII Korpusu (19 dywizja piechoty i skopijska (üskübska) dywizja piechoty) tworzyły lewe skrzydło sił osmańskich.
Przebieg bitwy.
Ranek 23 października był mglisty i wpłynął na błędne rozpoznanie przez Serbów siły stojących naprzeciw nich jednostek osmańskich. Dowództwo serbskie zlekceważyło ruchy wojsk osmańskich na swoim lewym skrzydle w przekonaniu, że to jedna z baterii artylerii, opuszczająca Stracin. Rekonesans przeprowadzony przez serbską kawalerię został odparty i przekonał Zeki Paszę, że lewe skrzydło przeciwnika jest słabo obsadzone. Około 11.00 po krótkim przygotowaniu artyleryjskim do ataku ruszyły oddziały V i VI Korpusu, mając za przeciwnika oddziały 1 dywizji dunajskiej. Po odrzuceniu jednostek serbskich, Zeki Pasza wstrzymał natarcie, czekając na wsparcie dywizji sztipskiej. Zwłoka ta pozwoliła Serbom na wzmocnienie obrony i przegrupowanie sił. Atak słabej liczebnie monastyrskiej dywizji piechoty został zatrzymany przez żołnierzy 1 dywizji dunajskiej.
Kolejny atak, który ok. 12:00 przeprowadziły oddziały VII Korpusu na pozycje dywizji morawskiej został zatrzymany przez artylerię serbską, a po przeprowadzeniu kontrataku Turków zepchnięto na pozycje wyjściowe. Część dywizji serbskich nie uczestniczyła w walkach bo ich dowódcy nie mieli pojęcia, że toczy się bitwa przeciwko głównym siłom Armii Wardaru. Dowódca 1 Armii serbskiej z dużym opóźnieniem zareagował na meldunki z dywizji dunajskiej i zdecydował się ją wesprzeć. Tylko bitności i poświęceniu żołnierzy dywizji dunajskiej Serbowie zawdzięczali zatrzymanie Turków i udaremnienie ich planów ofensywnych. Mimo niepowodzeń w pierwszym dniu operacji, Zeki Pasza zdecydował się kontynuować natarcie w przekonaniu, że kolejny dzień przyniesie korzystny dla niego przełom w bitwie.
24 października oddziały osmańskie rozpoczęły natarcie ok. 5.30. Główne siły VI Korpusu miały związać walką przeciwnika, a w tym czasie dywizja sztipska miała przeprowadzić manewr okrążający. W tym czasie jednostki dywizji dunajskiej zostały znacząco wzmocnione i z pomocą dywizji kawalerii zatrzymano atak turecki w rejonie Srtevicy.
Katastrofa wojsk osmańskich rozpoczęła się na lewym skrzydle, gdzie pogłoski o zajęciu przez Serbów Prisztiny wywołały panikę wśród Albańczyków służących w dywizji skopijskiej i ich masową dezercję. Po przybyciu na pole walki dywizji timockiej, Serbowie zaatakowali lewe skrzydło osmańskie, zmuszając przeciwnika do odwrotu. Ok. 9.30 atak na osmańskie centrum przeprowadziła druga dywizja drińska, która niedawno dotarła na pole walki. Zaatakowane przez Serbów oddziały monastyrskiej dywizji piechoty poszły w rozsypkę. Mimo wprowadzenia rezerw na zagrożony odcinek przez Zeki Paszę, nie udało się zmienić losów bitwy. Około 13:00 1 dywizja drińska zajęła strategiczne wzgórze Zebrnjak, a ok. 15.00 żołnierze 1 dywizji morawskiej wkroczyli do Kumanowa.
Odwrót wojsk osmańskich spod Kumanowa był niezorganizowany i chaotyczny. VII Korpus i część VI Korpusu kierowały się w stronę Skopje, zaś V Korpus i część VI Korpusu odchodziły na Štip i Wełes. Serbowie zaprzepaścili jednak szansę podjęcia pościgu za odstępującym przeciwnikiem i dobicia tureckiej Armii Wardaru.
Konsekwencje bitwy.
Mimo zaskoczenia armii serbskiej w pierwszej fazie bitwy, plan Zeki Paszy, aby podjąć ofensywę przeciwko znacznie silniejszemu przeciwnikowi, prowadził nieuchronnie do katastrofy. Strona serbska rozpoczęła bitwę bez odpowiednich przygotowań i planu, w przekonaniu że walczy z niewielkimi siłami osmańskimi, a główne siły osmańskie stacjonują w rejonie Ovče Pole. Bitwa pod Kumanowem przesądziła o utracie Macedonii przez Turcję Osmańską, a Armia Wardaru została zmuszona do odwrotu i utraty artylerii oraz wyposażenia wojskowego. Odcięcie w toku działań wojennych zaopatrzenia z Anatolii, przesądziło o dalszych losach armii pokonanej pod Kumanowem. 26 października oddziały 1 Armii serbskiej wkroczyły do Skopja, zaś 3 Armia serbska podjęła działania zmierzające do opanowania wybrzeża albańskiego.
Pamięć o bitwie.
W 1937, w 25 rocznicę bitwy na wzgórzu Zebrnjak, jednym z kluczowych miejsc bitwy pod Kumanowem odsłonięto pomnik upamiętniający ofiary bitwy i zwycięstwo armii serbskiej.

</doc>
<doc id="2985178" url="https://pl.wikipedia.org/wiki?curid=2985178" title="Wioślarstwo na Letnich Igrzyskach Olimpijskich 1904 – czwórka bez sternika mężczyzn">
Wioślarstwo na Letnich Igrzyskach Olimpijskich 1904 – czwórka bez sternika mężczyzn

Czwórka bez sternika była jedną z pięciu konkurencji wioślarskich rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 30 lipca 1904 r. 
W wyścigu wzięły udział trzy osady. Wszyscy uczestnicy pochodzili ze Stanów Zjednoczonych Ameryki. 

</doc>
<doc id="2985181" url="https://pl.wikipedia.org/wiki?curid=2985181" title="Wioślarstwo na Letnich Igrzyskach Olimpijskich 1904 – ósemka mężczyzn">
Wioślarstwo na Letnich Igrzyskach Olimpijskich 1904 – ósemka mężczyzn

Ósemki były jedną z pięciu konkurencji wioślarskich rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 30 lipca 1904 r. 
W wyścigu wzięły udział dwie osady. Wobec tego nie przyznano medalu brązowego. 

</doc>
<doc id="2985183" url="https://pl.wikipedia.org/wiki?curid=2985183" title="Wronowo (województwo warmińsko-mazurskie)">
Wronowo (województwo warmińsko-mazurskie)

Wronowo (niem. "Wronowo", w latach 1938–1945 "Wiesengut") – osada w Polsce położona w województwie warmińsko-mazurskim, w powiecie nidzickim, w gminie Kozłowo.
Pierwsze wzmianki o Mielnie pochodzą z 1328 roku (założenie wsi z nadania Mikołajowi z Kowalk). W czasach krzyżackich wieś pojawia się w dokumentach w roku 1328, podlegała pod komturię w Olsztynku.
W latach 1975–1998 miejscowość należała administracyjnie do województwa olsztyńskiego.
Obecnie w miejscowości nie ma zabudowy.
Zobacz też: Wronowo

</doc>
<doc id="2985186" url="https://pl.wikipedia.org/wiki?curid=2985186" title="Zakrzewo (osada w powiecie nidzickim)">
Zakrzewo (osada w powiecie nidzickim)

Zakrzewo – zniesiona nazwa osady w Polsce położona w województwie warmińsko-mazurskim, w powiecie nidzickim, w gminie Kozłowo. Miejscowość została zniesiona z dniem 1 stycznia 2015.
Zobacz też: Zakrzewo

</doc>
<doc id="2985187" url="https://pl.wikipedia.org/wiki?curid=2985187" title="Biskupi zwienigorodzcy">
Biskupi zwienigorodzcy

Biskupi zwienigorodzcy – wikariusze eparchii moskiewskiej Rosyjskiego Kościoła Prawosławnego.
Historia.
Jako pierwszy biskup Zwienigorodu wymieniany jest Daniel, biskup smoleński. Prawdopodobnie nie powstała wówczas jednak eparchia zwienigorodzka, a jedynie biskup Daniel rezydował wówczas w Zwienigorodzie. Daniel opuścił Smoleńsk na początku lat 80. XIV w. z powodu swoich promoskiewskich sympatii, kiedy to księstwo smoleńskie znalazło się w strefie wpływów Wielkiego Księstwa Litewskiego. Wygnany hierarcha otrzymał Zwienigorod w biskupie władanie z nominacji Dymitra Dońskiego i w 1383 wzmiankowany jest jako „władyka zwienigorodzki”. Jednakże część ówczesnych latopisów (głównie twerskie), nadal nazywa Daniela „biskupem smoleńskim”, nie bacząc na to, iż wówczas katedrę smoleńską objął już biskup Michał.
Prawdopodobnie po raz pierwszy jako wikariat eparchii moskiewskiej ustanowiono biskupstwo zwienigorodzkie w 1681 z katedrą biskupią w soborze Archangielskim na moskiewskim Kremlu. Jednakże w tym samym roku wikariat został zniesiony.
W 1921 reaktywowano biskupstwo zwienigorodzkie jako wikariat eparchii moskiewskiej, ale w 1931 ponownie je zniesiono. Kolejna reaktywacja nastąpiła 29 listopada 1962 decyzją Świętego Synodu Rosyjskiego Kościoła Prawosławnego.
W latach 1974–1995 biskupi zwienigorodzcy byli przedstawicielami Patriarchatu Moskiewskiego przy prawosławnym Patriarchacie Antiochii i całego Wschodu.

</doc>
<doc id="2985188" url="https://pl.wikipedia.org/wiki?curid=2985188" title="Zofia Łoś">
Zofia Łoś

Zofia Łoś, Zofia Augusta z Rostworowskich hr. Łosiowa h. Nałęcz (ur. 19 czerwca 1900, zm. 4 marca 1962 w Rokitnicy) – polska właścicielka ziemska, dziedziczka majątku Torskie. Działaczka gospodarcza, samorządowa i społeczna. Wydawca i dziennikarka. Wnuczka Włodzimierza Siemiginowskiego, matka matematyka Jerzego Łosia.
Była wychowanką zakładu naukowo-wychowawczego SS. Niepokalanek w Jazłowcu.
W 1916 r., w wieku lat szesnastu, wyszła za mąż za dwudziestodziewięcioletniego dr. praw, hr. Zygmunta Łosia, który zginął w 1936 r. w katastrofie samolotu pod Suścem. Miała z nim dwóch synów – późniejszego matematyka Jerzego, oraz Władysława, który przebywając od 17 września 1939 r. na emigracji, zamieszkał we Francji, gdzie zmienił nazwisko na Michel de Los.
Działalność gospodarcza.
W 1919 r. Zofia Łosiowa otrzymała majątek w Torskiem na Podolu (dawniej własność rodziny Siemiginowskich) od swojej babki Felicji z domu Jordan-Stojowskiej, wdowie po Włodzimierzu Siemiginowskim.
W latach trzydziestych w celu zwiększenia opłacalności upraw dążyła do zmniejszenia powierzchni majątku i przestawienia go z produkcji przede wszystkim rolnej na sadownictwo i winikulturę. W ramach tego stała się jedną z inicjatorek upraw na Podolu winnej latorośli celem produkcji rodzimych win. Propagowała też w swoich publikacjach krajową uprawę winorośli na wina.
Praca społeczna.
Oprócz prowadzenia w Torskiem majątku Zofia Łosiowa udzielała się w gminie Torskie i poza nią. Była radną gminną, następnie powiatową. Przez 12 lat była przewodniczącą rady szkolnej. Zainicjowała w Torskiem ok. 1922 r. "Kursy dla dorosłych", na dwóch poziomach kształcenia, które skupiały ok. 50 osób w wieku 16–20 lat narodowości polskiej i ukraińskiej. Przewodniczyła też kasie chorych. Działała na rzecz zwiększenia wynagrodzeń dla kwalifikowanych położnych, by wyeliminować działalność pokątnych akuszerek tzw. „babek”. Działała w Małopolskim Towarzystwie Rolniczym w kółku rolniczym w Torskiem, została następnie przewodniczącą koła powiatowego w Zaleszczykach, koła okręgowego, a w 1924 r. została wybrana do komitetu Towarzystwa jako jedyna kobieta w Polsce należąca na danym terenie do najwyższej władzy organizacji rolniczej.
Zofia Łosiowa była też wiceprezesem Związku Ziemian Wschodnich Województw Małopolski we Lwowie. Od 1934 r. była wiceprzewodniczącą Podolsko-Pokuckiego Związku Posiadaczy Sadów z siedzibą w Zaleszczykach, największego związku sadowników w Polsce. W organizacjach rolniczych działała do 1938 r. Następnie była sekretarką Sekretariatu Porozumiewawczego Polskich Organizacji Społecznych, gdzie została przewodniczącą Komisji Kobiecej i wiceprzewodniczącą całego Sekretariatu.
Praca wydawnicza i dziennikarska.
W 1925 r. wraz z prof. Bronisławem Janowskim założyła spółkę wydawniczą „Zagroda wzorowa” finansującą czasopismo dla małorolnych pod takim samym tytułem, którego Zofia Łosiowa była redaktorką do 1926 r., kiedy wyprowadziła się ze Lwowa. Po połączeniu „Zagrody Wzorowej” z krakowskim „Przewodnikiem Kółek Rolniczych” wchodziła w skład lwowskiego komitetu redakcyjnego pisma do 1929 r. Od 1937 r. była redaktorem „Małopolskiego Tygodnika Rolniczgo” organu Małopolskiego Towarzystwa Rolniczego we Lwowie.
Czasy okupacji.
Po wybuchu II wojny światowej wobec agresji ZSRR na Polskę Zofia Łoś oraz jej syn Jerzy opuścili Małopolskę wschodnią. Mieszkała następnie w Trzebieniu, Adamowie na Zamojszczyźnie w majątku odległej powinowatej Marii z Tarnowskich Łosiowej. Od kwietnia 1940 r. pracowała w majątku innego dalekiego powinowatego Władysława Smorczewskiego w Tarnogórze.
Po ataku Niemiec na ZSRR w 1941 i utworzeniu Dystryktu Galicja w ramach Generalnego Gubernatorstwa przyjechała do Lwowa. W 1943 r. powołana została przez Radę Główną Opiekuńczą na stanowisko zastępcy delegata delegatury we Lwowie, mec. dr. Leopolda Tesznara. Kiedy na przełomie czerwca i lipca 1944 r. dr. Tesznar – po niepowodzeniach interwencji u władz niemieckich w sprawach mordów ukraińskich na Polakach – opuścił Lwów, Zofia Łosiowa pełniła funkcję delegata RGO do czasu ponownego zajęcia miasta przez sowietów 27 lipca.
Okres powojenny.
Po wojnie pracowała w Krakowie jako sekretarka pediatry, prof. Franciszka Groëra. Następnie w Akademii Lekarskiej w Rokitnicy Bytomskiej jako sekretarka prof. Kazimierza Duxa, skądinąd brata jej synowej, żony Jerzego Łosia, Marii z Duxów. Na emeryturze mieszkała przez pewien czas w Poznaniu i Siemianowicach. Powróciła do Rokitnicy, gdzie zmarła w 1962 r. i gdzie została pochowana na cmentarzu parafialnym.

</doc>
<doc id="2985189" url="https://pl.wikipedia.org/wiki?curid=2985189" title="Eric Arthur Cleugh">
Eric Arthur Cleugh

Eric Arthur Cleugh (ur. 1894 w Londynie-Hampstead, zm. 1964) – brytyjski urzędnik konsularny i dyplomata. 
Ukończył Dulwich College. M.in. pełnił funkcje konsularno-dyplomatyczne w Buenos Aires, Meksyku, Nowym Jorku (1939), Los Angeles (1943-1945), konsula generalnego w Hawanie (1945), konsula generalnego w Gdańsku (1945-1946), konsula generalnego w Houston (1946-1948), konsula generalnego w Waszyngtonie (1948-1950), ambasadora w Panamie (1950–1955). Następnie przeszedł na emeryturę.
Uhonorowany Orderem św. Michała i św. Jerzego C.M.G., Królewskim Królewskim Orderem Wiktoriańskim C.V.O., Orderem Imperium Brytyjskiego O.B.E.

</doc>
<doc id="2985190" url="https://pl.wikipedia.org/wiki?curid=2985190" title="Zond 8">
Zond 8

Zond 8 (ros. Зонд 8) – ostatnia radziecka bezzałogowa misja statku Sojuz 7K-Ł1 w ramach programu Zond.
Cel misji.
Celem programu Zond było wysłanie dwóch kosmonautów, by okrążyli Księżyc i wrócili na Ziemię. Cel nie został osiągnięty. Statek Zond 8 realizował bezzałogowy program podobny do programu sondy Zond 7.
Przebieg misji.
Ostatnim zrywem programu był start Zond 8 w dniu 20 października 1970 roku z kosmodromu Bajkonur w Kazachstanie. 24 października Ł1 pomyślnie obleciał Księżyc w odległości 1110,4 km. Wykonał czarno-białe i kolorowe zdjęcia powierzchni Księżyca oraz przeprowadził różne badania naukowe. W drodze powrotnej doznał awarii układu orientacji w przestrzeni. Wejście w atmosferę nastąpiło 27 października 1970 roku po trajektorii balistycznej i statek wodował na Oceanie Indyjskim, 730 km na południowy wschód od archipelagu Czagos.
Misja ta zaledwie powtórzyła niepełny sukces Zond 5. Był to trzynasty statek kosmiczny typu 7K-Ł1. Czternasty i piętnasty, wyposażone do lotu okołoksiężycowego, nie zostały już nigdy użyte. W trakcie lotu radzieckie wysokogórskie obserwatorium astronomiczne w Górach Ałtaju wykonało zdjęcia sondy z odległości 348 000 km od Ziemi.

</doc>
<doc id="2985195" url="https://pl.wikipedia.org/wiki?curid=2985195" title="Polski Uniwersytet Otwarty im. Tadeusza Kościuszki w Brześciu">
Polski Uniwersytet Otwarty im. Tadeusza Kościuszki w Brześciu

Polski Uniwersytet Otwarty im. Tadeusza Kościuszki w Brześciu – niepaństwowa instytucja edukacyjna działająca w latach 90. XX wieku w Brześciu, która stawiała sobie za cel popularyzowanie problematyki z zakresu historii i kultury polskiej. Oferta tej instytucji była skierowana do mieszkańców Brześcia i obwodu brzeskiego.
Okoliczności powstania.
W drugiej połowie lat 80. XX wieku w ZSRR doszło do zmian politycznych i gospodarczych określanych mianem pieriestrojki. W ich wyniku nastąpiła m.in. liberalizacja w zakresie oświaty mniejszości narodowych. W Białoruskiej SRR, zamieszkanej przez znaczącą polską mniejszość narodową, pojawiać się zaczęły inicjatywy i instytucje mające na celu odbudowę i rozwój polskiej oraz polskojęzycznej oświaty. Proces ten kontynuowany był po ogłoszeniu niepodległości przez Białoruś. Na początku lat 90. jednym z podejmowanych w tej dziedzinie przedsięwzięć były tzw. polskie uniwersytety ludowe. Miały one za zadanie, dopełniając państwowy system oświaty, zapewnić dorosłym i młodzieży w wieku pozaszkolnym możliwość zdobywania wiedzy na temat historii, literatury i kultury polskiej, a także uzupełnienie wykształcenia ogólnego. Ich celem było także podtrzymanie świadomości narodowej Polaków zamieszkujących Białoruś. Placówki tego rodzaju zostały utworzone w Baranowiczach, Brześciu i Mińsku. Nie wydawały oficjalnie uznawanych dyplomów ukończenia.
Charakterystyka.
W 1999 roku funkcję rektora Polskiego Uniwersytetu Otwartego im. Tadeusza Kościuszki w Brześciu pełniła docent Helena Kiwako, będąca także organizatorem nauczania języka polskiego w Brzeskim Państwowym Instytucie Pedagogicznym im. Aleksandra Puszkina. Program wykładów na 1999 rok dla mieszkańców Brześcia i obwodu brzeskiego obejmował tematy: "społeczno-polityczna działalność Adama Mickiewicza na rzecz niepodległości Ojczyzny", "Fryderyk Chopin (1810–1849) – najwybitniejszy kompozytor polski", "sytuacja międzynarodowa Polski w przededniu II wojny światowej (60. rocznica wojny obronnej)", "sytuacja społeczno-polityczna i ekonomiczna III Rzeczypospolitej". Uczelnia przewidywała także sesję poświęconą Konstytucji 3 Maja – "Dla ocalenia Ojczyzny naszej i jej granic" oraz sesję z okazji 81. rocznicy odzyskania niepodległości przez Polskę.

</doc>
<doc id="2985199" url="https://pl.wikipedia.org/wiki?curid=2985199" title="PewDiePie">
PewDiePie

Felix Arvid Ulf Kjellberg, znany również jako PewDiePie (ur. 24 października 1989 w Göteborgu) – szwedzki youtuber publikujący filmy o różnej tematyce, głównie gameplaye, wideoblogi i recenzje.
Życiorys.
Ukończył Göteborgs Högre Samskola. Później kształcił się na kierunku: ekonomia przemysłowa oraz zarządzanie technologią na Uniwersytecie Technicznym Chalmersa. W 2011 przerwał studia. Spekulowano, że zrobił to by rozwijać swoją karierę związaną z portalem YouTube, lecz w 2017 roku Kjellberg wyjaśnił, że odszedł z powodu braku zainteresowania kierunkiem studiów. Stwierdził, że odejście z uniwersytetu w celu rozwijania kariery w YouTube byłoby „kurewnie głupie”. Angażuje się w akcje charytatywne.
27 kwietnia 2018 zaręczył się z Marzią Bisognin. Pobrali się 19 sierpnia 2019. W 2022 roku Felix i Marzia przeprowadzili się do Japonii. 5 lutego 2023 ogłosił na swoim kanale, ze on i jego żona spodziewają się ich pierwszego dziecka.
Kariera.
Od kwietnia 2010 prowadzi własny kanał w serwisie YouTube, gdzie publikuje głównie nagrania z gier, przeglądania reddita i wyzwań (). 16 sierpnia 2013 został ogłoszony właścicielem najczęściej subskrybowanego kanału na YouTube. W sierpniu 2019 liczba subskrybentów kanału przekroczyła 100 mln, a liczba wyświetleń wyniosła około 23 mld. Jego najpopularniejszy film, autorski utwór "Bitch Lasagna", zdobył ponad 310 mln wyświetleń, natomiast utwór muzyczny „Congratulations” – ponad 227 mln wyświetleń. Obecnie jego kanał posiada 111 mln subskrybcji i ponad 28 miliardów wyświetleń (Stan na 16 listopada 2022).
PewDiePie vs T-Series.
Od września 2018 do kwietnia 2019 żartobliwie rywalizował z indyjskim kanałem mediowym T-Series o miano kanału z największą liczbą subskrybentów na YouTube. 14 kwietnia 2019 został zdetronizowany w rankingu, czyniąc T-Series największym kanałem na platformie. Felix jednak pozostaje posiadaczem największego kanału prowadzonego przez jedną osobę.
Pewdiepie vs Cocomelon
Od czerwca 2020 zaczął rywalizację z kanałem z piosenkami dla dzieci Cocomelon - jednak nie była ona tak zacięta jak z T-Series. W kwietniu 2021 rozpoczął się wyścig o 110 milionów subskrypcji. 24 kwietnia 2021 Pewdiepie został zdetronizowany po raz kolejny.
Pewdiepie vs MrBeast.
Pewdiepie przez bardzo długi czas był najbardziej subskrybowanym kanałem na YouTube aż do momentu kiedy kanał T-Series go wyprzedził w liczbie subskrypcji. MrBeast przez czas gdy PewDiePie dominował na YouTube miał mniej subskrypcji, a gdy kanał T-Series wyprzedził Pewdiepie, to MrBeast nadal nie dorównywał Felixowi aż do 14 listopada 2022 roku, kiedy to MrBeast wyprzedził Pewdiepie i stał się najbardziej subskrybowanym twórcą na YouTube.
Nagrody.
W 2013 zdobył "Starcount Social Star Award" w kategorii "Most Popular Social Show", "Sweden Social Star Award" oraz wygrał "Shorty Award" w kategorii "#Gaming".
W 2014 zdobył nagrodę "Golden Joystick Awards" dla „osobowości roku w branży gier wideo”. Sukces powtórzył w 2015, zdobywając nagrodę dla „branżowej osobowości roku”.

</doc>
<doc id="2985204" url="https://pl.wikipedia.org/wiki?curid=2985204" title="Sanjay i Craig">
Sanjay i Craig

Sanjay i Craig (ang. "Sanjay and Craig", 2013-2016) – amerykański serial animowany stworzony przez Jima Dirschbergera, Jaya Howella i Andreasa Trolfa. Wyprodukowany przez Forest City Rockers i Nickelodeon Animation Studio.
Światowa premiera serialu miała miejsce 25 maja 2013 roku na amerykańskim Nickelodeon. W Polsce premiera serialu odbyła się 15 września 2013 roku na kanale Nickelodeon Polska.
Fabuła.
Serial opowiada o losach 12-letniego Amerykanina pochodzenia hinduskiego – chłopca Sanjaya Patela i jego najlepszego przyjaciela, gadającego węża Craiga, którzy przeżywają niezwykłe przygody.
Wersja polska.
Wersja polska: na zlecenie Nickelodeon Polska – Start International Polska
Reżyseria: Andrzej Chudy
Dialogi polskie: Marcin Bartkiewicz
Dźwięk i montaż:
Kierownictwo muzyczne:
Kierownictwo produkcji: Anna Kuszewska
Tekst piosenki: Marcin Bartkiewicz i Jakub Osiński
Nadzór merytoryczny: Katarzyna Dryńska
Wystąpili:
oraz:
i inni
Piosenkę śpiewał: Adam Krylik
Lektor: Andrzej Chudy

</doc>
<doc id="2985205" url="https://pl.wikipedia.org/wiki?curid=2985205" title="Skoki do wody na Letnich Igrzyskach Olimpijskich 1904 – skok do wody na odległość mężczyzn">
Skoki do wody na Letnich Igrzyskach Olimpijskich 1904 – skok do wody na odległość mężczyzn

Skok do wody na odległość był jedną z dwóch konkurencji skoków do wody rozgrywanych podczas III Letnich Igrzysk Olimpijskich w Saint Louis. Zawody odbyły się w dniu 5 września 1904 r. 
W zawodach wzięło udział pięciu zawodników. Wszyscy pochodzili ze Stanów Zjednoczonych Ameryki. 

</doc>
<doc id="2985207" url="https://pl.wikipedia.org/wiki?curid=2985207" title="Symmachus Ebionita">
Symmachus Ebionita

Symmachus – żyjący na przełomie II i III wieku tłumacz Biblii hebrajskiej na język grecki. Według Euzebiusza i Hieronima był Ebionitą, a w konsekwencji judeochrześcijaninem; według Epifaniusza był Samarytaninem, który przyjął judaizm. Przekład Symmachusa jest znany głównie dzięki zachowanym fragmentom Heksapli.
Tłumaczenie Symmachusa.
Tłumaczenie Symmachusa szybko zdobyło tak wielkie uznanie, że Orygenes umieścił je w swojej Heksapli i Tetrapli. Niektóre fragmenty tego przekładu zachowały się w odnalezionych pozostałościach z Heksapli. W przeciwieństwie do Septuaginty oraz przekładów Akwilii i Teodocjona, Symmachus doskonale posługuje się językiem greckim, przez co jego tłumaczenie jest stosunkowo wolne od hebraizmów, a on stara się przede wszystkim dokładnie oddać sens oryginalnego tekstu. Stąd rzadko transliteruje trudne do przetłumaczenia hebrajskie słowa greckimi literami, jak to często robią jego poprzednicy. Mały fragment Heksapli zawierający tłumaczenie Symmachusa został odkryty i opublikowany przez Charlesa Taylora.
Symmachus jest autorem również komentarzy, które najwyraźniej mają na celu wspieranie herezji Ebionitów. Orygenes stwierdza, że „uzyskał te i inne komentarze Symmachusa do Pisma Świętego od pewnego Juliana, który jak sam mówi, odziedziczył je od Symmachusa” (Euzebiusz, "Historia Kościoła", VI/17).

</doc>
<doc id="2985209" url="https://pl.wikipedia.org/wiki?curid=2985209" title="Obiekt mostowy">
Obiekt mostowy

Obiekt mostowy – budowla przeznaczona do przeprowadzania drogi, samodzielnego ciągu pieszego lub ciągu pieszo-rowerowego, szlaku wędrówek zwierząt dziko żyjących lub innego rodzaju komunikacji gospodarczej nad przeszkodą terenową, a w szczególności most, wiadukt, estakada, kładka.

</doc>
<doc id="2985210" url="https://pl.wikipedia.org/wiki?curid=2985210" title="Diana Kacso">
Diana Kacso

Diana Kacso (ur. 26 kwietnia 1953 w Rio de Janeiro, zm. 1 marca 2022 w Pittsburghu) – brazylijska pianistka; laureatka wielu konkursów muzycznych, w tym VI nagrody na IX Międzynarodowym Konkursie Pianistycznym im. Fryderyka Chopina (1975).
Życiorys.
Urodziła się w Brazylii w mieszanej rodzinie – jej ojciec był Węgrem. Edukację muzyczną rozpoczęła w Rio de Janeiro. W 1971 ukończyła Brazilian Conservatory of Music. Studiowała też w Juilliard School w USA (1972–1975).
Osiągnęła sukcesy na wielu konkursach pianistycznych: 
Ponadto brała udział w Międzynarodowym Konkursie Pianistycznym im. Van Cliburna, Międzynarodowym Konkursie Muzycznym im. Królowej Elżbiety Belgijskiej, a także w konkursach w Montrealu, Sydney i Konkursie im. Williama Kapella.
Po sukcesach konkursowych rozpoczęła karierę koncertującej pianistki. W jej repertuarze są utwory m.in. Fryderyka Chopina, Wolfganga Amadeusa Mozarta, Ferenca Liszta i Heitora Villi-Lobosa.

</doc>
<doc id="2985211" url="https://pl.wikipedia.org/wiki?curid=2985211" title="Christian Ahrendt">
Christian Ahrendt

Christian Ahrendt (ur. 7 maja 1963 roku w Lubece) – polityk niemiecki, poseł Bundestagu, członek FDP, adwokat.
W roku 1984 ukończył "Friedrich-List-Schule" w Lubece. W latach 1984-90 studiował prawo na Uniwersytecie w Hamburgu. Od roku 1990 do 1993 odbywał staż w Szlezwik-Holsztynie. W roku 1994 został przyjęty do palestry. Od tego też roku prowadził samodzielną kancelarię Ahrendt+Partner. W roku 2002 został certyfikowanym specjalistą w zakresie prawa upadłościowego i prawa podatkowego. W roku 2002 wstąpił do niemieckiej Wolnej Partii Demokratycznej (FDP). Od kwietnia 2003 do roku 2007 był skarbnikiem FDP w Meklemburgii-Pomorzu Przednim. Od października 2009 roku kieruje frakcją FDP. Jako poseł startował z landu Meklemburgii-Pomorza Przedniego. 
Jest żonaty, ma dwie córki.

</doc>
<doc id="2985212" url="https://pl.wikipedia.org/wiki?curid=2985212" title="Marcin Szaforz">
Marcin Szaforz

Marcin Szaforz (ur. 9 marca 1976 w Tarnowie) – polski aktor teatralny, filmowy i telewizyjny, grający głównie w filmach i serialach telewizyjnych o tematyce Górnego Śląska.
Od 2000 roku aktor Teatru Śląskiego w Katowicach. Przewodniczący Związku Zawodowego Aktorów Śląska oraz przedstawiciel zakładowych organizacji związkowych. Mieszka w Katowicach.
Kariera.
Kariera teatralna.
Marcin Szaforz urodził się w Tarnowie, jednak od wielu lat jest związany z Górnym Śląskiem. Po raz pierwszy w sztuce teatralnej zagrał jeszcze przed rozpoczęciem studiów aktorskich – w 1993 roku wystąpił na deskach Tarnowskiego Teatru im. Ludwika Solskiego w Tarnowie w spektaklu pt. "Sen nocy letniej" w reżyserii Jacka Andruckiego na podstawie powieści Williama Shakespeare'a, w którym wcielił się w postać chłopca. Po zdaniu matury w 1995 roku podjął studia aktorskie w Państwowej Wyższej Szkole Teatralnej (PWST) w Krakowie, które ukończył w 2000 roku.
W 2013 roku w spektaklu pt. "Polterabend" na podstawie powieści Stanisława Mutza, w którym wcielił się w postać Alojza i Paulika, był również asystentem reżysera Tadeusza Bradeckiego.
W 2016 roku otrzymał Nagrodę im. Leny Starke za rolę Koczkariowa w spektaklu pt. "Ożenek" w reżyserii Nikołaja Kolady na podstawie powieści Nikołaja Gogola oraz za rolę akwizytora w spektaklu pt. "Sztuka mięsa" w reżyserii Roberta Talarczyka na podstawie powieści Weroniki Murek.
Kariera filmowa.
W filmach i serialach telewizyjnych zaczął grać na początku XXI wieku. W 2001 roku wystąpił w etiudzie filmowej "Flamenco". Debiut w telewizji zaliczył w 2006 roku w serialu pt. "Kryminalni", w którymi wcielił się w rolę Szafarza, chłopaka Luizy Nawrockiej, w konsekwencji czego znalazł się w obsadzie filmu telewizyjnego pt. "". W latach 2006–2008 występował w cyklach dokumentalnych: "Wielkie ucieczki" i "Katastrofy górnicze". Ma także na swoim koncie role epizodyczne w popularnych serialach. Znany jest głównie z roli policjanta Piechnika w serialu pt. "Święta wojna" oraz Adama Banka w filmie pt. "Laura".
W 2016 roku wcielił się w rolę lekarza szpitala psychiatrycznego w filmie pt. "Jestem mordercą".
Filmografia.
Aktor.
Filmy
Seriale
Etiudy filmowe
Teatr Telewizji
Reżyseria.
Teatr Telewizji

</doc>
<doc id="2985213" url="https://pl.wikipedia.org/wiki?curid=2985213" title="Jan van Aken">
Jan van Aken

Jan van Aken (ur. 1 maja 1961 roku w Reinbek) – polityk niemiecki, poseł Bundestagu, członek Lewicy, z zawodu biolog.
W roku 1984 ukończył "Sachsenwaldoberschule" w Reinbek. W latach 1982-89 studiował biologię na Uniwersytecie w Hamburgu. W roku 1993 został promowany. W latach 1993-97 pracował na uniwersytecie w Hamburgu. W latach 1997-98 pełnił funkcję menadżera Greenpeace Deutschalnd. W roku 1999 założył i zaczął prowadzić "Sunshine Projekt" mający na celu wykluczenie broni biologicznej z użycia. W latach 2001-2003 ponownie współpracował z Uniwersytetem w Hamburgu. W latach 2004-2006 był inspektorem do spraw broni biologicznej przy ONZ. W latach 2005-2006 pełnił funkcję szefa agencji badania broni biologicznej i kontroli zbrojeń. W roku 2006 van Aken ponownie związał się z Greenpeace i aż do roku 2009 był międzynarodowym koordynatorem Greenpeace International w Amsterdamie (siedziba fundacji). W marcu 2007 roku wstąpił do partii Die Linke (dosł. "Lewica"). Od października 2009 roku jest drugą najważniejszą osobą w partii. Do Bundestagu startował z listy z w Hamburgu. 
Jest żonaty, ma troje dzieci.

</doc>
<doc id="2985215" url="https://pl.wikipedia.org/wiki?curid=2985215" title="Rejon andropowski">
Rejon andropowski

Rejon andropowski (ros.: Андроповский район) – rejon w Kraju Stawropolskim w Rosji z siedzibą we wsi Kursawka.

</doc>
<doc id="2985216" url="https://pl.wikipedia.org/wiki?curid=2985216" title="Jaskyňa s hrobom">
Jaskyňa s hrobom



</doc>
<doc id="2985217" url="https://pl.wikipedia.org/wiki?curid=2985217" title="Erik Berchot">
Erik Berchot

Erik Berchot (ur. 14 lutego 1958 w Paryżu) – francuski pianista; laureat wielu konkursów pianistycznych, w tym VI nagrody na X Międzynarodowym Konkursie Pianistycznym im. Fryderyka Chopina (1980).
Życiorys.
Pochodzi z rodziny polsko-francuskiej. Jego matka z pochodzenia była Polką. Studiował w Konserwatorium Paryskim, gdzie otrzymał dyplomy z gry na fortepianie (1977) i muzyki kameralnej (1978). Dodatkowe nauki pobierał m.in. u Artura Rubinsteina.
W trakcie swojej kariery wystąpił na wielu konkursach pianistycznych:
Występował w kilkudziesięciu krajach, głównie w Europie i Japonii. Do Polski wracał m.in. w 1981 (na Międzynarodowy Festiwal Chopinowski w Dusznikach-Zdroju) i 1999 (z okazji obchodów 150. rocznicy śmierci Chopina). Dokonywał nagrań dla francuskiej telewizji. Jest też pedagogiem muzycznym oraz jurorem konkursów pianistycznych.
Repertuar i dyskografia.
W jego repertuarze znajdują się utwory m.in. Fryderyka Chopina, Siergieja Rachmaninowa, Claude’a Debussy’ego i Camille'a Saint-Saëns'a. Nagrał wiele płyt dla różnych wytwórni muzycznych.

</doc>
<doc id="2985220" url="https://pl.wikipedia.org/wiki?curid=2985220" title="Bright Lights">
Bright Lights

"Bright Lights" – czwarty oficjalny singel szóstego albumu studyjnego grupy Placebo zatytułowanego "Battle for the Sun".
Wydanie.
Singel został wydany 8 lutego 2010 w formacie digital download. Wersja na płycie CD była dostępna wyłącznie w Niemczech oraz we Francji.

</doc>
<doc id="2985221" url="https://pl.wikipedia.org/wiki?curid=2985221" title="Don Symon">
Don Symon

Donald Alan „Don” Symon (ur. 20 maja 1960) – nowozelandzki wioślarz. Brązowy medalista olimpijski z Los Angeles.
Zawody w 1984 były jego jedynymi igrzyskami olimpijskimi. Brązowy medal zdobył, pod nieobecność sportowców z części krajów Bloku Wschodniego, w czwórce ze sternikiem. Osadę tworzyli ponadto Kevin Lawton, Barrie Mabbott, Ross Tong i Brett Hollister. Brał udział w mistrzostwach świata w 1985 1986.

</doc>
<doc id="2985222" url="https://pl.wikipedia.org/wiki?curid=2985222" title="Jony Ive">
Jony Ive



</doc>
<doc id="2985226" url="https://pl.wikipedia.org/wiki?curid=2985226" title="Agnes Alpers">
Agnes Alpers

Agnes Alpers (ur. 29 czerwca 1961 roku w Oerel) – polityk niemiecka, posłanka Bundestagu 17. kadencji, członek Lewicy, z zawodu pedagog.
W latach 1980 - 86 studiowała pedagogikę na Wolnym Uniwersytecie w Berlinie. Uczelnie ukończyła dyplomem pedagoga. Zajmowała się m.in. pracą kobiet, pracą z dziećmi i imigrantami, jak również zachęcaniem niepełnosprawnych, młodzieży i ludzi starszych do podjęcia pracy. W Berlinie została mianowana dyrektorem ośrodka zdrowia. Od roku 1993 w Bremie wykładała na rzecz działania w integracji na rynku pracy. Również od roku 1993 zajmowała się finansowaniem stażów nauczycieli niepełnosprawnych w ponad 20 zawodach. W roku 2007 wstąpiła do frakcji Die Linke (dosł. "Lewica"), a od 2008 do 2011 była członkinią samej partii. Do Bundestagu startowała z listy z Bremy.
Jest zamężna i ma dwoje dzieci.

</doc>
<doc id="2985227" url="https://pl.wikipedia.org/wiki?curid=2985227" title="Barrie Mabbott">
Barrie Mabbott

James Barrie Mabbott (ur. 19 listopada 1960) – nowozelandzki wioślarz. Brązowy medalista olimpijski z Los Angeles.
Zawody w 1984 były jego jedynymi igrzyskami olimpijskimi. Brązowy medal zdobył, pod nieobecność sportowców z części krajów Bloku Wschodniego, w czwórce ze sternikiem. Osadę tworzyli ponadto Kevin Lawton, Don Symon, Ross Tong i Brett Hollister. W ósemce był mistrzem świata w 1983.

</doc>
<doc id="2985231" url="https://pl.wikipedia.org/wiki?curid=2985231" title="Skoki do wody na Letnich Igrzyskach Olimpijskich 1904 – trampolina indywidualnie mężczyzn">
Skoki do wody na Letnich Igrzyskach Olimpijskich 1904 – trampolina indywidualnie mężczyzn

Skoki z trampoliny były jedną z dwóch konkurencji skoków do wody rozgrywanych podczas III Letnich Igrzysk Olimpijskich w Saint Louis. Zawody odbyły się 7 września 1904 r.
W zawodach wzięło udział pięciu zawodników: trzech Niemców i dwóch Amerykanów. Frank Kehoe i Alfred Braunschweiger uzyskali tę samą notę i mieli rozegrać dogrywkę o brązowy medal. Braunschweiger jednak odmówił udziału twierdząc, że jego skoki były wyraźnie lepsze. W tej sytuacji brązowy medal przypadł Kehoe. Jednak dwa lata później oficjalnie ogłoszono, że obaj skoczkowie zajęli to samo miejsce. Międzynarodowy Komitet Olimpijski wymienia tylko Kehoe jako medalistę.

</doc>
<doc id="2985233" url="https://pl.wikipedia.org/wiki?curid=2985233" title="Aleksandr Bogomołow (dyplomata)">
Aleksandr Bogomołow (dyplomata)

Aleksandr Jefremowicz Bogomołow, ros. Александр Ефремович Богомолов (ur. 1900, zm. 1969 w Moskwie), dyplomata ZSRR, ambasador nadzwyczajny i pełnomocny.
Ukończył wyższą szkołę polityczno-wojenną. W latach 1939–1940 sekretarz generalny kierujący I Wydziałem Zachodnim Ludowego Komisariatu Spraw Zagranicznych ZSRR (NKID). Od 20 marca 1940 do 30 czerwca 1941 ambasador ZSRR we Francji i Francji Vichy. Po ataku III Rzeszy na ZSRR i zerwaniu stosunków dyplomatycznych z ZSRR przez rząd Vichy, mianowany ambasadorem przy emigracyjnych rządach Jugosławii, Grecji i Norwegii w Londynie (od 1942 również przy rządzie emigracyjnym Luksemburga i Belgii, od 1943 przy rządzie Holandii w Londynie). Po zawarciu układu Sikorski-Majski i przywróceniu stosunków dyplomatycznych pomiędzy ZSRR a Polską ambasador ZSRR przy rządzie RP na uchodźstwie. Pozostawał nim do 26 kwietnia 1943, gdy ZSRR zerwał stosunki dyplomatyczne z Polską po ujawnieniu masowych grobów ofiar zbrodni katyńskiej i zwróceniu się przez rząd polski do Międzynarodowego Czerwonego Krzyża o śledztwo w tej sprawie.
W latach 1943–1944 przedstawiciel ZSRR przy Francuskim Komitecie Wyzwolenia Narodowego. Karierę dyplomatyczną kontynuował jako ambasador ZSRR w Paryżu (1944-1950), wiceminister spraw zagranicznych ZSRR (1950-1952), ambasador ZSRR w Czechosłowacji (1952-1954) i Włoszech (1954-1957). W latach 1957–1962 radca Ministerstwa Spraw Zagranicznych ZSRR.
Uczestnik konferencji w Teheranie (1943), Jałcie i Poczdamie (1945).
Odznaczony Orderem Lenina (1944) i Orderem Wojny Ojczyźnianej I klasy.

</doc>
<doc id="2985234" url="https://pl.wikipedia.org/wiki?curid=2985234" title="Pyłkowica">
Pyłkowica

Pyłkowica (łac. "pollinosis") – choroba objawiająca się objawami ze strony układu oddechowego (np. astmą oskrzelową) lub pokarmowego związana z inhalacją pyłków przez osobę uczuloną.
Przyczyny.
Choroba wywołana jest uczuleniem na pyłek roślin, czyli męskich komórek rozrodczych roślin, unoszący się w powietrzu w porze kwitnienia. Głównym narządem reakcji alergicznej w pyłkowicy jest błona śluzowa nosa i spojówki oraz gardło i oskrzela, a osoby chore najczęściej są uczulone na pyłki traw i zbóż (około 80%), drzew (około 35%) i bylicy (8%).
Epidemiologia.
Najczęściej choroba ujawnia się między 10. a 20. rokiem życia i rzadko pojawia się po raz pierwszy po 40. roku życia. Przebieg pyłkowicy zależy od właściwości indywidualnych chorego. Mogą przeważyć dolegliwości ze strony oczu lub dolegliwości ze strony nosa. Oba narządy mogą być dotknięte pyłkowicą w równym stopniu. Nasilenie jej objawów w sezonie pylenia ma ścisły związek z aktualnym stężeniem uczulającego pyłku w powietrzu.
Objawy.
Uwalniana z komórek tucznych histamina pobudza obwodowe nerwy czuciowe, powodując napady kichania. Ten i inne mediatory procesu zapalnego doprowadzają też do pojawienia się obfitej i wodnistej wydzieliny z nosa, zwanej katarem siennym (w tym przypadku również pyłkowym nieżytem nosa). Wszystkiemu towarzyszy blokada nosa będąca odczuwalnym skutkiem obrzęku błony śluzowej oraz uporczywy świąd. Choć objawy nosowe pyłkowicy są najczęstsze, nie należą do jedynych. Chorzy mogą cierpieć również na alergiczne zapalenie spojówek (świąd, pieczenie i przekrwienie spojówek, łzawienie oczu i obrzęk powiek), astmę pyłkową (napadowy, suchy kaszel) lub dolegliwości skórne (pokrzywka, obrzęk naczynioruchowy, zaostrzony przebieg atopowego zapalenia skóry). U pacjentów może wystąpić też zespół alergii jamy ustnej, najczęściej po spożyciu surowych owoców lub warzyw u ludzi, u których występuje uczulenie na pyłki traw, drzew (szczególnie brzozy) lub chwastów (szczególnie bylicy). Zespół ten charakteryzuje się występowaniem świądu, pieczenia, mrowienia, obrzęku warg, podniebienia lub języka. Należy również pamiętać o ryzyku pojawienia się objawów ogólnoustrojowych, a nawet reakcji anafilaktycznej. Najbardziej narażeni na nie są pacjenci chorujący równocześnie na astmę oskrzelową. 
Diagnostyka i leczenie.
Diagnostyka choroby obejmuje najczęściej wywiad, badanie przedmiotowe, testy skórne, ocenę przeciwciał IgE oraz próby prowokacyjne. W leczeniu stosuje się leczenie przyczynowe (eliminację alergenu oraz immunoterapię), leczenie objawowe (leki przeciwhistaminowe, przeciwanafilaktyczne, obkurczające błonę śluzową, kortykosteroidy), a także leczenie chirurgiczne (poprawiające drożność oraz zmniejszające wpływ układu przywspółczulnego na błonę śluzową nosa).

</doc>
<doc id="2985236" url="https://pl.wikipedia.org/wiki?curid=2985236" title="Aleksandr Bogomołow">
Aleksandr Bogomołow



</doc>
<doc id="2985237" url="https://pl.wikipedia.org/wiki?curid=2985237" title="Flor Ruiz">
Flor Ruiz



</doc>
<doc id="2985243" url="https://pl.wikipedia.org/wiki?curid=2985243" title="Alon Mizrachi">
Alon Mizrachi

Alon Mizrachi (, ; ur. 22 listopada 1971 w Tel Awiw-Jafa) – izraelski piłkarz występujący na pozycji napastnika, reprezentant Izraela w latach 1992–2001, trener piłkarski.
Czterokrotny król strzelców i najlepszy strzelec w historii Ligat ha’Al (206 bramek), najskuteczniejszy piłkarz izraelski w europejskich rozgrywkach klubowych (15 goli). Członek Galerii Sław Izraelskiej Piłki Nożnej. Szacuje się, iż w ogółem w karierze zdobył on 339 goli. Nosił przydomek boiskowy "Aeron" (), gdyż celebrując zdobycie bramki biegł po boisku z rozłożonymi ramionami, naśladując w ten sposób brazylijskiego napastnika Carecę.
Kariera klubowa.
Grę w piłkę nożną rozpoczął w wieku 13 lat w szkółce klubu Bene Jehuda Tel Awiw. Na początku 1989 roku decyzją trenera Gijjory Spiegla włączono go po raz pierwszy do składu zespołu seniorów. 11 lutego 1989 zadebiutował w izraelskiej ekstraklasie w zremisowanym 0:0 meczu z Hapoelem Tel Awiw. W sezonie 1989/90, w którym rozegrał 3 spotkania, zdobył mistrzostwo kraju. W sezonie 1990/91 grał na wypożyczeniu w Hapoelu Tel Awiw, gdzie zanotował 4 gole w 18 meczach. Po powrocie do Bene Jehuda rozpoczął regularne występy i stworzył formację ataku wraz z Mykołą Kudryckim i Chajjimem Rewiwo, uznawaną za najlepszą w historii klubu. W sezonach 1991/92 i 1992/93 zdobył tytuł króla strzelców ligi izraelskiej oraz wywalczył Puchar Ligi 1991/92.
Latem 1993 roku za sprawą Gijjory Spiegla przeniósł się do Maccabi Hajfa. W sezonie 1993/94 wywalczył z tym klubem mistrzostwo kraju, nie ponosząc w trakcie rozgrywek ani jednej porażki, a także strzelił co najmniej jedną bramkę każdemu z 13 ligowych przeciwników, co było pierwszym tego typu przypadkiem w historii. Ponadto osiągnął zwycięstwo w Pucharze Ligi oraz zdobył tytuły króla strzelców Liga Leumit i Pucharu Zdobywców Pucharów 1993/94. 27 listopada 1993 w meczu przeciwko Maccabi Tel Awiw (1:1) otrzymał czerwoną kartkę w 1. minucie spotkania, co jest rekordem ligi izraelskiej.
Z powodu konfliktu ze sztabem szkoleniowym i kolegami z zespołu latem 1994 roku odszedł do Maccabi Tel Awiw, gdzie zaliczył 10 spotkań i strzelił 1 gola. Pod koniec tego samego roku powrócił do Maccabi Hajfa, jednak ze względów proceduralnych nie mógł zostać zgłoszony do rozgrywek. Z tego względu został wypożyczony na pół roku do Maccabi Ironi Aszdod, gdzie zdobył 9 bramek w 14 występach, co jednak nie uchroniło jego drużyny przed degradacją. W czerwcu 1995 roku Mizrachi powrócił do Maccabi Hajfa. Z powodu braku możliwości regularnej gry w podstawowym składzie po jednej rundzie został wypożyczony na półtora roku do macierzystego Bene Jehuda Tel Awiw, dla którego zdobył 31 ligowych goli i zwyciężył w Pucharze Ligi 1996/97. Grając w barwach Maccabi Hajfa w sezonie 1997/98 po raz czwarty w karierze został najskuteczniejszym strzelcem izraelskiej ekstraklasy a także wywalczył krajowy puchar. Od 1998 roku pełnił funkcję kapitana drużyny. W Pucharze Zdobywców Pucharów 1998/99 dotarł ze swoim zespołem do ćwierćfinału, a on sam z 7 bramkami został najskuteczniejszym zawodnikiem rozgrywek.
W styczniu 1999 roku odszedł do francuskiego klubu OGC Nice (Ligue 2), gdzie zanotował 4 gole w 18 występach. W październiku tego samego roku podpisał umowę z Beitarem Jerozolima. W połowie 2000 roku popadł w konflikt z trenerem Eli Guttmanem, w konsekwencji czego został zawieszony na miesiąc. W spór zaangażował się również reprezentujący zawodników kapitan zespołu Josi Abukasis, w konsekwencji czego w styczniu 2001 roku ogłoszono zakończenie współpracy z Mizrachim. W wyniku przeprowadzonych mediacji i wsparcia ze strony selekcjonera Richarda Møllera Nielsena ostatecznie przywrócono go do drużyny.
Po zakończeniu sezonu 2000/01 rozwiązał polubownie swój kontrakt i został graczem drugoligowego Hapoelu Kefar Sawa. Rok później awansował z tym klubem do Ligat ha’Al, z której spadł w kolejnym sezonie, po czym przeniósł się na okres 3 miesięcy do Maccabi Ahi Nazaret. Jesienią 2003 roku związał się kontraktem z Hapoelem Beer Szewa. 10 kwietnia 2004 w meczu z Bene Sachnin (1:0) zdobył 197 ligową bramkę, co oznaczało wyprzedzenie przezeń Odeda Machnesa w klasyfikacji najlepszych strzelców Ligat ha’Al. W połowie 2004 roku wypożyczono go na okres jednej rundy do Bene Jehuda Tel Awiw. Po sezonie 2004/05 wraz z Hapoelem Beer Szewa spadł z izraelskiej ekstraklasy i w konsekwencji opuścił zespół. Z powodu niemożności znalezienia zatrudnienia w zawodowym klubie, podpisał umowę z czwartoligowym Maccabi Amiszaw Petach Tikwa, gdzie po uzyskaniu awansu do Liga Alef w sezonie 2005/06 zakończył karierę zawodniczą.
Kariera reprezentacyjna.
W 1990 roku zaliczył jeden mecz w reprezentacji Izraela U-18 przeciwko Portugalii (1:3), w którym zdobył gola. W latach 1992–1993 występował w kadrze U-21, dla której rozegrał 13 spotkań i zdobył 15 bramek.
2 grudnia 1992 zadebiutował w seniorskiej reprezentacji Izraela prowadzonej przez Szelomo Szarfa w spotkaniu z Bułgarią (0:2) w eliminacjach Mistrzostw Świata 1994. 24 marca 1993 zdobył dwie pierwsze bramki w drużynie narodowej w towarzyskim meczu przeciwko Rosji (2:2). W eliminacjach Mistrzostw Europy 2000 strzelił on 5 goli i wywalczył z Izraelem prawo udziału w barażach, w których ostatecznie nie wystąpił. Ogółem w latach 1992–2001 Mizrachi rozegrał w reprezentacji 37 spotkań w których zdobył 17 bramek.
Kariera trenerska.
W sezonie 2008/09 objął trzecioligowy klub Hapoel Mahane Jehuda, który opuścił w marcu 2009 roku z powodu niezadowalających wyników i konfliktu z zarządem. Następnie pracował przez krótki okres jako dyrektor generalny swego byłego klubu Hapoelu Kefar Sawa (Liga Leumit). W styczniu 2013 roku objął Hapoel Petach Tikwa, który opuścił po niespełna kwartale po tym, jak klub stracił możliwość awansu do Ligat ha’Al.
Beach soccer.
W latach 2007–2010 Mizrachi występował w Israeli Beach Soccer League, której był współzałożycielem. Jest zdobywcą pierwszej bramki w historii reprezentacji Izraela, którą strzelił 1 czerwca 2007 w towarzyskim meczu przeciwko Anglii (6:5) w Netanji.
Kariera medialna.
W latach 2006–2007 prowadził autorski talk-show pod nazwą "Na pokładzie samolotu" () na kanale Ego. W latach 2006–2008 występował w telenoweli "Mistrz" () grając rolę trenera drużyny piłkarskiej. Jako aktor epizodyczny wcielił się w serialu "Danny Hollywood" () w postać anonimowego dawcy nerki. Pracował jako komentator piłkarski kanału Sport 5 oraz felietonista portalu sportowego ONE. W listopadzie 2018 roku wystąpił w reklamie telewizyjnej firmy telekomunikacyjnej Bezeq.
Życie prywatne.
Urodził się w 1971 roku w rodzinie mizrachijskich Żydów. Jego ojciec był pochodzenia irackiego, natomiast matka marokańskiego. Miał starszą siostrę i dwoje młodszych braci, z których jeden z nich Gideon w 2009 roku zginął w wypadku samochodowym. Dzieciństwo spędził w Tel Awiwie, Jokne’am oraz w Południowej Afryce. Żonaty z Vered (ur. 1976), z którą ma trójkę dzieci: dwie córki oraz syna. Jego ojciec Amos również był piłkarzem, który ma na koncie zdobycie Pucharu Izraela w 1968 roku z Bene Jehuda Tel Awiw.
W 2001 roku w książce "Wyrwane z kontekstu" () wydano zbiór jego lapsusów językowych i zabawnych wypowiedzi. We wrześniu 2008 roku wstąpił do partii politycznej Tzedek Chewrami, z ramienia której kandydował do Rady Miasta Tel-Awiw. W kwietniu 2013 roku z powodu posiadania długów na kwotę 1,1 mln szekli złożył w sądzie wniosek o ogłoszenie upadłości konsumenckiej. W 2016 roku zaangażował się w działalność polityczno-społeczną mającą na celu promowanie pokojowej egzystencji Żydów i Arabów w Izraelu.

</doc>
<doc id="2985244" url="https://pl.wikipedia.org/wiki?curid=2985244" title="Eduard Glieder">
Eduard Glieder

Eduard „Edi” Glieder (ur. 28 stycznia 1969 w Grazu) – austriacki piłkarz występujący na pozycji napastnika, reprezentant Austrii w latach 1998–2004, trener piłkarski.
Kariera klubowa.
Wychowanek amatorskiego klubu SC St. Margarethen-Raab z miasta St. Margarethen an der Raab w południowo-wschodniej Styrii. Karierę na poziomie seniorskim rozpoczął w 1989 roku w drużynie Grazer AK, w której grał na poziomie Bundesligi (1989–1990) i 2. Division (1990–1994). Latem 1994 roku został zawodnikiem Austrii Salzburg, z którą zdobył mistrzostwo kraju w sezonie 1994/95. Kolejny rok spędził on na wypożyczeniu do beniaminka ekstraklasy Grazer AK. Po powrocie do Austrii wywalczył z tym klubem kolejne mistrzostwo (1996/97), dwukrotnie Superpuchar Austrii (1995, 1997) oraz tytuł króla strzelców ligi w rozgrywkach 1998/99.
Latem 1999 roku Glieder został zawodnikiem FC Tirol Innsbruck. W barwach tej drużyny zdobył trzykrotnie mistrzostwo Austrii w sezonach 1999/00, 2000/01 oraz 2001/02. Wskutek bankructwa klubu w 2002 roku odszedł do SV Pasching. W sezonie 2002/03 został wiceliderem klasyfikacji strzelców ex aequo z Marijo Mariciem. W Pucharze Intertoto 2003 jego bramki przyczyniły się do wyeliminowania w półfinale Werderu Brema i awansu do ostatniego etapu rozgrywek. Po finałowym dwumeczu przeciwko FC Schalke 04 (0:2, 0:0), dyrektor generalny niemieckiego klubu Rudi Assauer zdecydował się wypożyczyć Gliedera za kwotę 200 tys. euro. W sezonie 2003/04 rozegrał on w niemieckiej Bundeslidze 16 spotkań i zdobył 2 bramki, po czym powrócił do SV Pasching, gdzie występował przez dwa kolejne lata.
Na początku 2006 roku Glieder odszedł do FC Kärnten (Erste Liga). W maju tego samego roku, z powodu niezadowalających wyników zespołu, jego kontrakt został rozwiązany. W sezonie 2006/07 pełnił funkcję grającego trenera w trzecioligowym SV Grödig. W 2007 roku rozpoczął występy w nowo powstałym klubie FC Pasching, założonym jako kontynuatora tradycji zbankrutowanego SV Pasching. W trakcie 3 sezonów w barwach tego zespołu zdobył on 63 gole w 65 występach, co wydatnie przyczyniło się do awansu FC Pasching z V do III kategorii rozgrywkowej. W styczniu 2010 roku ogłosił on oficjalnie zakończenie kariery piłkarskiej, którą wznowił tymczasowo w 2013, kiedy to rozegrał 4 spotkania w amatorskim zespole SV Rosegg.
Kariera reprezentacyjna.
10 października 1998 zadebiutował w reprezentacji Austrii prowadzonej przez Herberta Prohaskę w meczu z Cyprem (3:0) w eliminacjach EURO 2000. Cztery dni później w spotkaniu przeciwko San Marino (4:1) zdobył pierwszą bramkę dla drużyny narodowej. Ogółem w latach 1998–2004 rozegrał w reprezentacji 11 meczów i zdobył 4 gole.
Kariera trenerska.
W 2006 roku rozpoczął karierę trenerską jako grający menedżer trzecioligowego SV Grödig. W 2007 roku zaangażował się w prowadzenie zespołu Red Bull Salzburg U-19. W 2010 roku, po ogłoszeniu przez niego definitywnego zakończenia kariery zawodniczej, rozpoczął pracę jako szkoleniowiec FC Pasching II. Wkrótce po tym objął funkcję trenera odradzającego się po bankructwie klubu SK Vorwärts Steyr, z którym wywalczył awans do III ligi. W latach 2012–2014 pracował jako asystent Adiego Hüttera w SV Grödig. W 2015 roku objął samodzielnie czwartoligowy SV Wals-Grünau, gdzie pozostał przez jeden sezon. W 2016 roku oznajmił, iż skupia się wyłącznie na działalności skautingowej i menadżerskiej.
Życie prywatne.
Ma trójkę dzieci ze związku z byłą żoną Veroniką: córki Denise (1987) i Jeannine (ur. 1989) oraz syna Markusa (ur. 1995). W 2000 roku amatorski klub SC St. Margarethen-Raab, w którym Glieder występował jako junior, przemianował swój obiekt na Edi-Glieder-Stadion.

</doc>
<doc id="2985246" url="https://pl.wikipedia.org/wiki?curid=2985246" title="Tom Breneman">
Tom Breneman

Tom Breneman (ur. 18 czerwca 1901, zm. 28 kwietnia 1948) – amerykański prezenter radiowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2985247" url="https://pl.wikipedia.org/wiki?curid=2985247" title="Gheorghe Andronic">
Gheorghe Andronic

Gheorghe Andronic (, "Gieorgij Nikołajewicz Andronik"; ur. 25 września 1991 w Kiszyniowie) – mołdawski piłkarz rosyjskiego pochodzenia występujący na pozycji pomocnika w klubie Astra Giurgiu.
Kariera klubowa.
Grę w piłkę nożną rozpoczął w wieku 5 lat w akademii klubu Zimbru Kiszyniów. W 2009 roku, w wieku 17 lat, został włączony do składu zespołu seniorów. 4 marca 2009 zadebiutował w Divizia Națională w spotkaniu przeciwko CSCA-Rapidowi Kiszyniów (2:0). Od sezonu 2009/10 rozpoczął grę w podstawowym składzie. W lipcu 2009 roku zadebiutował w europejskich pucharach w dwumeczu z Okżetpesem Kokczetaw (1:2, 2:0) w kwalifikacjach Ligi Europy 2009/10, zdobywając gola w spotkaniu rewanżowym. Na zakończenie 2009 roku otrzymał od FMF wyróżnienie dla najlepszego młodzieżowego piłkarza roku w Mołdawii oraz został wybrany w głosowaniu kibiców Zimbru najlepszym graczem roku.
W grudniu 2009 roku odbył testy w zespole mistrza Chorwacji Dinamo Zagrzeb, prowadzonym przez Krunoslava Jurčicia. W styczniu 2010 roku podpisał pięcioletni kontrakt i został natychmiast po tym wypożyczony do klubu satelickiego NK Lokomotiva Zagrzeb. 25 lutego 2010 zadebiutował w 1. HNL w wygranym 2:0 spotkaniu przeciwko NK Varteks. W rundzie wiosennej sezonu 2009/10 i na początku sezonu 2010/11 pełnił rolę rezerwowego i zagrał łącznie w 9 meczach. Jesienią 2010 roku został wypożyczony na okres 4 miesięcy do HNK Gorica (2. HNL), gdzie zaliczył 2 ligowe występy.
W lutym 2011 roku opuścił Dinamo Zagrzeb i podpisał roczną umowę ze szwedzkim IFK Värnamo. W sezonie 2011 rozegrał w Superettan 26 meczów i zdobył 1 gola. Na zakończenie rozgrywek jego klub wziął udział w barażach o utrzymanie w lidze, w których pokonał Väsby United (2:0, 1:0), a Andronic strzelił bramkę w pierwszym spotkaniu. Przed sezonem 2012 związał się on dwuletnim kontraktem z występującym na tym samym poziomie rozgrywkowym Degerfors IF, odrzucając oferty m.in. Örebro SK i Lecha Poznań. Na początku 2013 roku polubownie rozwiązał umowę i przeniósł się do macierzystego Zimbru Kiszyniów, gdzie rozegrał 12 meczów i strzelił 1 bramkę.
W czerwcu 2013 roku przeszedł do Milsami Orgiejów prowadzonego przez Ștefana Stoicę. W sezonie 2014/15 wywalczył mistrzostwo Mołdawii, będące pierwszym w historii klubu i jednocześnie pierwszym tytułem mistrzowskim zdobytym przez drużynę spoza Kiszyniowa lub Tyraspolu. W sierpniu 2017 roku doznał kontuzji, po której zmuszony był przejść dwa zabiegi operacyjne i ośmiomiesięczną rekonwalescencję. Po wyleczeniu urazu zdobył z Milsami Puchar Mołdawii 2017/18 oraz Superpuchar Mołdawii 2019. Latem 2019 roku, po rozegraniu 111 ligowych spotkań, opuścił zespół i odszedł do Astry Giurgiu. Z powodu urazu nie grał w początkowym okresie po przyjściu do klubu.
Kariera reprezentacyjna.
Występował w juniorskich i młodzieżowych reprezentacjach Mołdawii w kategorii U-17, U-19 oraz U-21. Z kadrą U-21, którą reprezentował w latach 2009–2011, wziął udział w dwóch turniejach kwalifikacyjnych do Mistrzostw Europy.
11 października 2011 zadebiutował w seniorskiej reprezentacji Mołdawii prowadzonej przez Gavrila Balinta w spotkaniu z San Marino w eliminacjach Mistrzostw Europy 2012. Pojawił się on na boisku w 70. minucie, zmieniając Petru Racu i w 87. minucie meczu zdobył bramkę na 4:0. Ogółem w latach 2011–2017 zanotował w drużynie narodowej 10 występów, głównie jako zmiennik i strzelił 1 gola.
Życie prywatne.
Jest bratem Olega Andronica i stryjecznym bratem Igora Andronica i Valeriu Andronica. Posiada obywatelstwo Mołdawii i Rumunii. Posługuje się językiem rumuńskim i rosyjskim.

</doc>
<doc id="2985249" url="https://pl.wikipedia.org/wiki?curid=2985249" title="Denis Zmeu">
Denis Zmeu

Denis Zmeu (, "Dienis Walientinowicz Zmeu"; ur. 8 maja 1985 w Kiszyniowie) – mołdawski piłkarz występujący na pozycji pomocnika, reprezentant Mołdawii w latach 2007–2011.
Kariera klubowa.
Grę w piłkę nożną rozpoczął w wieku 7 lat w Zimbru Kiszyniów, gdzie przeszedł przez wszystkie szczeble młodzieżowe. Przed sezonem 2003/04 trener Sergiu Sîrbu włączył go do składu drużyny seniorów. W latach 2003–2006 zanotował 10 występów w Divizia Națională. Latem 2006 roku odmówił podpisania nowego, niekorzystnego dla niego kontraktu i został przesunięty do zespołu rezerw.
W styczniu 2007 roku został za kwotę 200 tys. euro wykupiony przez FC Vaslui, z którym podpisał czteroletnią umowę. 24 lutego 2007 zadebiutował w Liga I w spotkaniu z Farulem Konstanca, zremisowanym 1:1. W sierpniu 2008 roku zadebiutował w europejskich pucharach w dwumeczu przeciwko FK Liepājas Metalurgs (2:0, 3:1) w kwalifikacjach Pucharu UEFA 2008/09. W sezonie 2009/10 dotarł z FC Vaslui do finału Pucharu Rumunii, przegranego po serii rzutów karnych z CFR 1907 Cluj. Wystąpił w 5 spotkaniach fazy grupowej Ligi Europy 2011/12, w której jego klub zajął 3. lokatę w tabeli, odnosząc jedno zwycięstwo ze Sporting CP (1:0) po bramce Zmeu.
W lutym 2012 roku w meczu sparingowym z Silkeborg IF doznał kontuzji lewego kolana, wskutek czego musiał poddać się szeregowi zabiegów chirurgicznych, po których nie zdołał wznowić kariery. W trakcie rehabilitacji zaskarżył FC Vaslui do sądu oraz FRF, gdyż ten jego zdaniem zalegał mu z wypłatą wynagrodzenia i nie był skłonny finansować jego leczenia. Po rozpoznaniu sprawy zarówno jego pozew jak i skargę odrzucono. Wskutek konfliktu z zarządem klubu został na początku 2013 roku wystawiony na listę transferową, po tym jak odmówił rozwiązania kontraktu. W marcu 2013 roku przywrócono go do treningów z pierwszym zespołem. Latem 2013 roku oficjalnie ogłosił zakończenie kariery zawodniczej.
Kariera reprezentacyjna.
24 marca 2007 zadebiutował w reprezentacji Mołdawii w meczu z Maltą (1:1) w eliminacjach Mistrzostw Europy 2008. W październiku 2011 roku zdobył jedynego gola w drużynie narodowej w spotkaniu eliminacji Mistrzostw Europy 2012 przeciwko San Marino (4:0). Ogółem w latach 2007–2011 rozegrał w reprezentacji 20 spotkań i strzelił 1 bramkę.
Kariera trenerska.
W 2015 roku rozpoczął pracę jako trener przygotowania fizycznego w FMF, gdzie odpowiadał za wszystkie kategorie wiekowe. Następnie pracował w Milsami Orgiejów (2016–2017) oraz CSM Politehnica Jassy (2017–2019). W czerwcu 2019 roku dołączył do sztabu szkoleniowego Wartana Minasjana w FC Ararat Armenia.
Życie prywatne.
Zmeu posiada obywatelstwo Mołdawii i Rumunii. W styczniu 2011 roku wstąpił w związek małżeński ze swoją rumuńską narzeczoną Marianą, z którą rozwiódł się po jednym roku. W styczniu 2013 roku ożenił się z Mołdawianką Victorią Buduluță (ur. 1993), z którą ma dwójkę dzieci: syna Roberta (ur. 2014) i córkę (ur. 2017).

</doc>
<doc id="2985250" url="https://pl.wikipedia.org/wiki?curid=2985250" title="Nicholas Goepper">
Nicholas Goepper

Nicholas Goepper (ur. 14 marca 1994 w Fort Wayne) – amerykański narciarz dowolny, specjalizujący się w slopestyle’u, wicemistrz olimpijski (2018) i brązowy medalista olimpijski (2014). 
W 2014 roku wywalczył brązowy medal na XXII Zimowych Igrzyskach Olimpijskich w Soczi. W zawodach tych wyprzedzili go jedynie dwaj rodacy: Joss Christensen i Gus Kenworthy. Na rozgrywanych cztery lata później igrzyskach olimpijskich w Pjongczangu zajął drugie miejsce, rozdzielając na podium Norwega Øysteina Bråtena i Alexa Beaulieu-Marchanda z Kanady. Zdobył też brązowy medal podczas mistrzostw świata w Voss w 2013 roku. Tym razem lepsi byli Thomas Wallisch i James Woods z Wielkiej Brytanii. Najlepsze wyniki w Pucharze Świata osiągnął w sezonie 2013/2014, kiedy to zajął siódme miejsce w klasyfikacji generalnej, a w klasyfikacji slopestyle’u był drugi.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="2985251" url="https://pl.wikipedia.org/wiki?curid=2985251" title="Clarence Norbury Ezard">
Clarence Norbury Ezard

Clarence Norbury Ezard (ur. 6 października 1896 w Manchesterze - zm. 1986) – brytyjski urzędnik konsularny i dyplomata.
Kilkakrotnie zmieniał resorty - z Ministerstwa Emerytur ("Ministry of Pensions"), przeszedł w 1924 do Admiralicji ("Admiralty"), następnie do Foreign Office. W 1928 mianowano go wicekonsulem Służby Konsularnej w "Foreign Office". Następnie pełnił funkcje - wicekonsula w Hawanie (1929-), wicekonsula w Bogocie (1930-), wicekonsula w Pireusie (1936), konsula w Beirze (1942-), konsula generalnego w Gdańsku (1946-1949), konsula generalnego w Hajfie (1949-1953), ministra/ambasadora w San José (1953-1957).
Odznaczony Orderem Imperium Brytyjskiego CBE.

</doc>
<doc id="2985252" url="https://pl.wikipedia.org/wiki?curid=2985252" title="Nicolae Josan">
Nicolae Josan

Nicolae Josan (, "Nikołaj Michajłowicz Żosan"; ur. 18 września 1983 w Rezinie) – mołdawski piłkarz rosyjskiego pochodzenia występujący na pozycji pomocnika, reprezentant Mołdawii w latach 2004–2013.
Kariera klubowa.
Grę w piłkę nożną rozpoczął w dziecięco-młodzieżowej szkole sportowej z Rybnicy. W 2001 roku podpisał zawodowy kontrakt z Sheriffem Tyraspol. W sezonie 2001/02, który zakończył się zdobyciem mistrzostwa Mołdawii, zanotował jedyny, debiutancki występ w Divizia Națională. W rozgrywkach 2002/03 zaliczył 2 ligowe mecze i zdobył z Sheriffem krajowy dublet. W sezonie 2003/04 grał na wypożyczeniu w FC Tiraspol. W lipcu 2004 roku zadebiutował w europejskich pucharach w wygranym 2:1 spotkaniu z Szirakiem Giumri w kwalifikacjach Pucharu UEFA 2004/05, w którym zdobył bramkę. Po powrocie do Sheriffa rozpoczął regularne występy i zdobył tytuł mistrzowski w sezonie 2004/05. Latem 2005 roku odszedł do Iscra-Stali Rybnica (Divizia "A"), jednak nie rozegrał tam ani jednego meczu.
W marcu 2006 roku, po odbyciu testów, Josan został graczem KAMAZu Nabierieżnyje Czełny, prowadzonego przez Jurija Gazzajewa. W sezonie 2006 zanotował 14 występów na poziomie Pierwego Diwizionu, po czym wypożyczono go na 12 miesięcy do Iscra-Stali Rybnica. Rozegrał tam 26 spotkań w Divizia Națională, w których zdobył 6 goli i otrzymał od FMF wyróżnienie dla najlepszego mołdawskiego pomocnika w 2007 roku. Po upływie okresu wypożyczenia, ze względów finansowych odszedł z KAMAZu i w lutym 2008 roku podpisał trzyletnią umowę z Anży Machaczkała. Po przyjściu do klubu uzyskał miejsce w podstawowym składzie. Na zakończenie sezonu 2009 awansował z Anży do Priemjer-Ligi i został uznany najlepszym pomocnikiem rozgrywek w Pierwym Diwizionie. 13 marca 2010 zadebiutował w rosyjskiej ekstraklasie w zakończonym bezbramkowym remisem meczu ze Spartakiem Nalczyk. Sezon 2010 spędził jako gracz podstawowego składu, rozgrywając 22 spotkania. Z nadejściem 2011 roku władze klubu zdecydowały się nie przedłużać jego kontraktu. Po wyjeździe z Rosji z powodu choroby zawiesił na okres 1,5 roku profesjonalną karierę. By utrzymać kondycję, grywał przez ten czas w futsal oraz beach soccera.
Na początku 2012 roku otrzymał od Igora Dobrowolskiego, który w latach 2007–2008 powoływał go do reprezentacji Mołdawii, propozycję odbycia testów w drużynie mistrza kraju Dacii Kiszyniów, po których podpisał trzyletnią umowę. W rundzie wiosennej sezonu 2011/12 był stopniowo wprowadzany do zespołu jako zmiennik Maxima Mihaliova i Miloša Krkoticia. W czerwcu 2012 roku został zaproszony na obóz treningowy Tomu Tomsk w Chorwacji, jednak nie zaoferowano mu propozycji pozostania w klubie. W grudniu 2012 roku z powodu złej sytuacji finansowej odszedł z Dacii i rozpoczął wstępne negocjacje z Torpedo Moskwa i Urałem Jekaterynburg. Na początku 2013 roku został zawodnikiem FC Tiraspol, z którym wywalczył Puchar Mołdawii 2012/13. W lutym 2014 roku, po odbyciu testów, przeszedł on do Verisu Kiszyniów, trenowanego przez Igora Dobrowolskiego. Pod koniec tego samego roku władze Verisu wycofały zespół z wszelkich rozgrywek, tłumacząc to niezadowoleniem z poziomu sędziowania w meczu ćwierćfinału Pucharu Mołdawii przeciwko Sheriffowi Tyraspol (0:1). Klub z dorobkiem 29 punktów po 13 kolejkach zajmował wówczas 1. miejsce w tabeli Divizia Națională. W marcu 2015 roku Josan został sprowadzony przez Igora Dobrowolskiego do rosyjskiego Sachalin Jużnosachalińsk (Pierwyj Diwizion). Po spadku Sachalina z ligi po sezonie 2014/15 odszedł z zespołu i przeniósł się do Zarei Bielce. Po dwóch miesiącach jego kontrakt został rozwiązany za porozumieniem stron. W połowie 2016 roku, z powodu niemożności znalezienia klubu, zakończył karierę piłkarską.
Kariera reprezentacyjna.
W 2004 roku otrzymał od selekcjonera Wiktora Pasulki pierwsze powołanie do reprezentacji Mołdawii na towarzyski turniej Malta International Tournament. 14 lutego 2004 zadebiutował w zremisowanym 0:0 meczu z Maltą na Ta' Qali Stadium. W listopadzie 2007 zdobył pierwszą bramkę w drużynie narodowej w spotkaniu przeciwko Węgrom (3:0) w eliminacjach Mistrzostw Europy 2008.
W lutym 2008 roku, po podpisaniu kontraktu z Anży Machaczkała, zmuszony był zaprzestać na dwa lata występów w reprezentacji. Rosyjskie prawo nie uznawało jego podwójnego obywatelstwa, toteż klub nie miał obowiązku zwalniać go na zgrupowania drużyny narodowej. Otrzymanie statusu zawodnika zagranicznego kolidowałoby natomiast z obowiązującym limitem obcokrajowców w zespołach Pierwego Diwizionu. W marcu 2010 roku RFS po konsultacjach z UEFA zmodyfikował przepisy na korzyść mołdawskich piłkarzy. W maju 2010 roku Josan został powołany przez Gavrila Balinta na towarzyskie mecze z Azerbejdżanem (1:1) i Zjednoczonymi Emiratami Arabskimi (2:3), natomiast jesienią tego samego roku wziął udział w spotkaniach eliminacji Mistrzostw Europy 2012. Ogółem w latach 2004–2013 zanotował on w reprezentacji 17 występów, w których zdobył 2 bramki w meczach przeciwko Węgrom (2007) i San Marino (2010).
Życie prywatne.
Posiada obywatelstwo Mołdawii i Rosji. Żonaty z Oksaną, z którą ma dwójkę dzieci: synów Nikitę (ur. 2008) i Sandu (ur. 2010).

</doc>
<doc id="2985253" url="https://pl.wikipedia.org/wiki?curid=2985253" title="Andrei Agius">
Andrei Agius

Andrei Agius (ur. 22 sierpnia 1986 w Pietà) – maltański piłkarz występujący na pozycji obrońcy w klubie Hibernians FC oraz w reprezentacji Malty.
Kariera klubowa.
Grę w piłkę nożną rozpoczął w wieku 9 lat w amatorskim klubie FC Santa Luċija z rodzinnej miejscowości Santa Luċija na wschodzie Malty. Od 1999 roku trenował w grupach młodzieżowych Sliema Wanderers, gdzie rozpoczął karierę na poziomie seniorskim. 19 grudnia 2003, w wieku 17 lat, zadebiutował w Maltese Premier League w wygranym 2:0 meczu przeciwko Floriana FC. W sezonie 2003/04 Sliema wywalczyła mistrzostwo kraju, jednak z powodu rozegrania przez niego 2 ligowych spotkań nie figuruje on oficjalnie jako zdobywca tytułu.
W styczniu 2004 roku dołączył do serbskiego FK Zemun, gdzie przez pół roku trenował w zespole U-19. Latem 2004 roku przeniósł się do Atletico Catania, dla którego rozegrał 26 spotkań i zdobył 6 bramek na poziomie Promozione Sicilia. W połowie 2005 roku podpisał kontrakt z występującym w Serie A klubem FC Messina Peloro, gdzie włączono go do drużyny Primavery i przekwalifikowano z defensywnego pomocnika na środkowego obrońcę. W XXXVII kolejce sezonu 2005/06 zasiadł na ławce rezerwowych podczas meczu przeciwko Empoli FC, jednak trener Giampiero Ventura nie desygnował go do gry. W latach 2006–2008 Agius był wypożyczony do grającego w Serie C1 AC Martina (5 spotkań w Pucharze Włoch), a następnie do satelickiego klubu FC Igea Virtus Barcellona. Po powrocie do FC Messina podpisał czteroletnią umowę. Latem 2008 z powodu nieprawidłowości finansowych klub zdegradowano do Serie D, wkrótce po tym zarząd ogłosił jego bankructwo, wskutek czego jego kontrakt unieważniono. Postanowił on dołączyć ponownie do FC Igea Virtus, gdzie spędził sezon 2008/09, łącznie rozgrywając dla tego zespołu 61 meczów w Serie C2.
Latem 2009 roku Agius odszedł do SS Cassino, które zakontraktowało go na zasadzie współwłasności z Salernitana Calcio 1919. W styczniu 2010 roku wypożyczono go do AS Melfi, gdzie po pół roku podpisał dwuletnią umowę. Stąd został on wypożyczony do końca sezonu 2010/11 do zespołu mistrza Malty Birkirkara FC. 30 stycznia 2011 w debiucie przeciwko Vittoriosa Stars FC (1:0) zdobył on swoją pierwszą bramkę w Maltese Premier League. Latem 2011 roku zaliczył pierwszy mecz w europejskich pucharach w przegranym 0:1 spotkaniu z KF Vllaznia w kwalifikacjach Ligi Europy 2011/12. Po odejściu z Birkirkary odbył testy w rumuńskim CS Mioveni, jednak nie zaoferowano mu kontraktu. W sierpniu 2011 roku został zawodnikiem US Latina Calcio. W sezonie 2012/13 wywalczył z tym klubem historyczny awans do Serie B oraz zdobył Coppa Italia Lega Pro. Po zmianie sztabu szkoleniowego przed sezonem 2013/14 zdecydowano się rozwiązać jego umowę. W sierpniu 2013 roku Agius przeniósł się do SEF Torres 1903 (Lega Pro Seconda Divisione) i rozegrał dla tego zespołu 16 ligowych spotkań w których zdobył 1 bramkę. W przerwie zimowej sezonu 2013/14 został wypożyczony na jedną rundę do występującej na tym samym poziomie rozgrywkowym FC Aprilia, gdzie rozegrał 14 spotkań.
Po nieudanych próbach znalezienia klubu we Włoszech we wrześniu 2014 roku został piłkarzem Hibernians FC. Wywalczył mistrzostwo Malty 2014/15 i Superpuchar Malty 2015 po zwycięstwie 2:1 nad Birkirkara FC. Umieszczono go w najlepszej 11 sezonu 2014/15 oraz otrzymał tytuł najlepszego obrońcy rozgrywek. W czerwcu 2015 roku osiągnął wstępne porozumienie z rumuńskim CSMS Jassy i pojawił się na zgrupowaniu klubu w Turcji. Ostatecznie rozmowy zerwano z powodu rozbieżności finansowych obu stron. W sezonie 2016/17 po raz drugi wywalczył z Hibernians FC tytuł mistrzowski. W maju 2019 został ogłoszony przez MFA piłkarzem roku na Malcie.
Kariera reprezentacyjna.
W latach 2002–2007 występował w młodzieżowych reprezentacjach Malty w kategorii U-19 i U-21.
25 lutego 2006 zadebiutował w seniorskiej reprezentacji Malty w przegranym 0:2 towarzyskim meczu przeciwko Mołdawii w Ta’ Qali. W sierpniu 2012 roku zdobył pierwszą bramkę dla drużyny narodowej w wygranym 3:2 meczu z San Marino w Serravalle.
Życie prywatne.
Jego dziadkowie ze strony matki pochodzili z Rosji. Za ich namową otrzymał rosyjskie imię Andrei ().

</doc>
<doc id="2985254" url="https://pl.wikipedia.org/wiki?curid=2985254" title="Zoltán Böőr">
Zoltán Böőr

Zoltán Böőr (ur. 14 sierpnia 1978 w Debreczynie) – węgierski piłkarz występujący na pozycji pomocnika, reprezentant Węgier w latach 2001-2005.
Kariera klubowa.
Debreceni VSC.
Wychowanek akademii piłkarskiej Debreceni VSC, gdzie rozpoczął treningi w wieku 14 lat. W 1996 roku został włączony do składu pierwszego zespołu. 5 czerwca 1996 zadebiutował w Nemzeti Bajnokság I w zremisowanym 1:1 meczu przeciwko Vác FC. W sezonie 1996/97, w którym rozegrał 31 spotkań, rozpoczął regularne występy. We wrześniu 1999 roku zadebiutował w rozgrywkach o europejskie puchary w przegranym 0:2 meczu z VfL Wolfsburg (Puchar UEFA 1999/00) w którym ujrzał czerwoną kartkę. W latach 1999 i 2001 zdobył on Puchar Węgier, natomiast w sezonie 2004/05 wywalczył z Debreczynem pierwszy w historii klubu tytuł mistrza Węgier. W sierpniu 2005 roku powołano do drużyny Puskás All Stars na towarzyski mecz z Realem Madryt w Budapeszcie. Działacze Realu i MLSZ chcieli w ten sposób uhonorować Ferenca Puskása oraz zebrać pieniądze na jego leczenie. W 14. minucie, po starciu z Thomasem Gravesenem, Böőr doznał urazu kości nosowej, w wyniku czego zmuszony był opuścić boisko.
Vestel Manisaspor.
30 sierpnia 2005 podpisał 3-letni kontrakt z tureckim Vestel Manisaspor. 11 września 2005 zadebiutował w Süper Lig w zremisowanym 1:1 meczu z Samsunsporem. W następnej kolejce w spotkaniu z Galatasaray SK (1:4) zdobył swoją jedyną bramkę w tureckiej ekstraklasie. Początkowo występował on w pierwszym składzie, jednak w wyniku obowiązującego w lidze limitu obcokrajowców, trener Ersun Yanal coraz rzadziej dawał mu szansę gry. W przerwie zimowej sezonu 2005/06 wyjechał na testy do Leeds United, jednak nie podpisano z nim kontraktu. Zainteresowanie nim wyrażały również Stoke City, Norwich City oraz KRC Genk.
Powrót do Debreceni VSC.
W lutym 2006 roku Böőr zdecydował się powrócić do Debreceni VSC i podpisać 1,5 roczną umowę. W Debreczynie występował on niespełna rok, zdobywając tytuł mistrza Węgier za sezon 2005/06. Po przebytej kontuzji i zabiegu operacyjnym, przez które przegrywał rywalizację o pierwszy skład, postanowił odejść. W klubie tym występował łącznie przez 11 lat, stając się jednym z najbardziej zasłużonych piłkarzy w jego historii. W tym czasie rozegrał on 252 ligowe spotkania i zdobył 24 gole.
Győri ETO FC.
Na początku 2007 roku podpisał 4,5-letni kontrakt z Győri ETO FC, który planował oprzeć na nim swoją grę ofensywną. Po przyjściu do klubu, z powodu rehabilitacji po urazie, początkowo nie trenował z pełnym obciążeniem. W rundzie wiosennej sezonu 2006/07 rozegrał on tylko 4 ligowe spotkania. We wrześniu 2007 roku doznał kolejnej kontuzji i przeszedł zabieg chirurgiczny. Po zakończeniu rekonwalescencji rozgrywał on większą liczbę spotkań i przyczynił się do zajęcia przez Győri ETO FC 3. miejsca w sezonie 2007/08, co dało klubowi prawo udziału w Puchar UEFA 2008/09. W 2009 roku dotarł z Győrem do finału Pucharu Węgier, w którym jego klub przegrał w dwumeczu 0:1 z Budapest Honvéd FC.
Nyíregyháza Spartacus FC.
Latem 2009 roku Böőr przeniósł się do zespołu Nyíregyháza Spartacus FC. Klub zdecydował się podpisać z nim 3-letni kontrakt, mimo iż był on w trakcie leczenia kontuzji ścięgna udowego, przez co nie mógł grać przez najbliższe pół roku. W wyniku tego urazu nie rozegrał on jednak ani jednego ligowego meczu w barwach Spartacusa.
Újpest FC.
W połowie 2010 roku odszedł do Újpest FC. W sezonie 2010/11 rozegrał dla tego klubu 26 ligowe spotkania i zdobył 3 bramki. Latem 2011 roku Böőr, wraz z innymi piłkarzami, publicznie oświadczył, iż klub posiada znaczne zaległości finansowe wobec zawodników i znajduje się w bardzo złej sytuacji finansowej. Wkrótce po tym jego kontrakt został rozwiązany za porozumieniem stron.
Rákospalotai EAC.
We wrześniu 2011 roku został piłkarzem Rákospalotai EAC (Nemzeti Bajnokság II), gdzie zaliczył 23 mecze i zdobył 5 goli. Po spadku klubu do Nemzeti Bajnokság III po sezonie 2011/12 postanowił odejść z zespołu.
Dunaújváros PASE.
W sierpniu 2012 roku Böőr odszedł do III-ligowego zespołu Dunaújváros PASE. Występował tam przez 3 kolejne sezony, będąc jednym z wiodących graczy w zespole. W sezonie 2013/14 Dunaújváros po raz pierwszy w historii awansował do węgierskiej ekstraklasy, natomiast Böőr otrzymał tytuł najlepszego gracza Nemzeti Bajnokság II 2013/14. W czerwcu 2015 roku doznał kontuzji kolana, po której zdecydował się zakończyć karierę piłkarską.
Kariera reprezentacyjna.
Zoltán Böőr w latach 1996-1999 występował w młodzieżowych reprezentacjach Węgier w kategoriach U-18 (7/0) i U-21 (11/1).
14 listopada 2001 roku zadebiutował w seniorskiej reprezentacji Węgier w wygranym 5:0 towarzyskim meczu przeciwko Macedonii. Pojawił się na boisku w 61. minucie zmieniając Tamása Pető. W czerwcu 2003 roku zdobył jedyną bramkę dla drużyny narodowej w meczu z San Marino (5:0) w ramach eliminacji Mistrzostw Europy 2004. Ogółem w latach 2001-2005 rozegrał on w reprezentacji 21 spotkań i strzelił 1 gola.

</doc>
<doc id="2985255" url="https://pl.wikipedia.org/wiki?curid=2985255" title="Góreczki (osada w województwie wielkopolskim)">
Góreczki (osada w województwie wielkopolskim)

Góreczki – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
Zobacz też: Góreczki

</doc>
<doc id="2985257" url="https://pl.wikipedia.org/wiki?curid=2985257" title="Zoltán Lipták">
Zoltán Lipták

Zoltán Lipták (ur. 10 grudnia 1984 w Salgótarján) – węgierski piłkarz występujący na pozycji obrońcy w klubie Diósgyőri VTK, reprezentant Węgier w latach 2010-2014.
Kariera klubowa.
Wychowanek amatorskiego klubu Somos SE. Następnie trenował w szkółkach piłkarskich Salgótarjáni BTC oraz Szolnoki MÁV FC, w barwach którego rozpoczął karierę na poziomie seniorskim występując w Nemzeti Bajnokság II. W połowie 2005 roku został on graczem Lombard Pápa. 30 lipca tego samego roku zadebiutował w węgierskiej ekstraklasie w zremisowanym 1:1 meczu przeciwko Tatabánya FC. Miesiąc później zdobył pierwszą w karierze bramkę w NBI w spotkaniu z Budapest Honvéd FC (2:2). Po sezonie 2005/06 jego klub zajął ostatnie miejsce w tabeli oznaczające degradację do NBII.
W styczniu 2007 roku wyjechał on na testy do angielskiego Huddersfield Town, jednak nie podpisano z nim kontraktu. Latem 2007 roku podpisał 2-letnią umowę z Southend United występującym w League One. W barwach tego klubu nie rozegrał on żadnego meczu ligowego, zaliczając w międzyczasie wypożyczenie do Stevenage Borough (Conference National), gdzie rozegrał 2 spotkania. W czerwcu 2008 roku władze Southend United wytransferowały go do Újpest FC, tłumacząc decyzję tym, iż nie rozwijał się on w sposób, którego oczekiwał sztab szkoleniowy.
Po pół roku gry w Újpeszcie zainteresowanie nim wyraził Southampton FC. W lutym 2009 roku wypożyczono go na pół roku z opcją pierwokupu i podpisania wówczas 2-letniej umowy. Początkowo grywał on w zespole rezerw, gdzie zbierał pochlebne recenzje i po pewnym czasie został włączony do składu pierwszego zespołu, gdzie zaliczył 7 ligowych spotkań. Po zakończeniu sezonu 2008/09 Southampton spadł do League One. Zarząd klubu zdecydował o zakończeniu okresu wypożyczenia Liptáka.
W lecie 2009 roku Lipták podpisał umowę z Videoton FC, gdzie po roku powierzono mu funkcję zastępcy kapitana zespołu. W sezonie 2010/11 wywalczył on pierwszy w historii klubu tytuł mistrza Węgier a także Superpuchar Węgier po zwycięstwie 1:0 nad Kecskeméti TE. Dobra gra Liptáka zaowocowała w 2010 roku pierwszym powołaniem do reprezentacji Węgier. Po zatrudnieniu na stanowisku trenera Videotonu Paulo Sousy Lipták popadł z nim w konflikt, co skutkowało utratą miejsca w pierwszym składzie i tymczasowym zesłaniem do zespołu rezerw. Przestał on również pełnić funkcję kapitana drużyny, gdyż zdaniem Sousy wykazywał się brakiem lojalności wobec klubu. Mimo to, selekcjoner Sándor Egervári oświadczył, iż zamierza dalej powoływać go do drużyny narodowej. Jesienią 2011 roku, po rozegraniu w kadrze dwóch spotkań w ramach eliminacji Mistrzostw Europy 2012 Lipták postanowił odejść z Videotonu. Jego kontrakt rozwiązany został za porozumieniem stron.
Liptákiem zainteresował się manedżer Brendan Rodgers, którego Swansea City w debiutanckim sezonie w Premiership zmagała się z kontuzjami obrońców. Zaproszono go na testy, jednak sztab szkoleniowy zdecydował się zatrudnić w jego miejsce Wangelisa Morasa. Wkrótce po tym Lipták odbył testy w występującym w Championship Brighton &amp; Hove Albion, które również nie zdecydowało się na podpisanie z nim kontraktu i po trzeciej nieudanej próbie angażu w lidze angielskiej powrócił na Węgry.
W listopadzie 2011 roku ponownie został zawodnikiem Újpest FC, podpisując umowę, która gwarantowała, że będzie mógł odejść, gdyby drużyna zakończyła sezon w dolnej połowie tabeli. Újpest zakończył rozgrywki na 13. pozycji w lidze węgierskiej, w wyniku czego zdecydował się on poszukać nowego klubu. Przed sezonem 2012/13 znalazł się w kręgu zainteresowań m.in. Śląska Wrocław, który przygotowywał się do eliminacji Ligi Mistrzów. Ostatecznie zdecydował się on podpisać 5-letnią umowę z Győri ETO FC, gdzie zaczął pełnić funkcję kapitana zespołu. W 2013 roku wywalczył z tym klubem tytuł mistrzowski i dotarł do finału Pucharu Węgier. W czerwcu 2015 roku przeniósł się do Diósgyőri VTK.
Kariera reprezentacyjna.
W latach 2003-2005 występował w kadrze Węgier U-21, w której zaliczył 15 występów.
11 sierpnia 2010 zadebiutował w seniorskiej reprezentacji Węgier w przegranym 1:2 towarzyskim meczu przeciwko Anglii na Wembley. W czerwcu 2011 roku zdobył jedyną bramkę dla drużyny narodowej w meczu z San Marino (3:0) w ramach eliminacji Mistrzostw Europy 2012. Ogółem w latach 2010-2014 rozegrał on dla reprezentacji Węgier 18 spotkań i strzelił 1 gola.

</doc>
<doc id="2985258" url="https://pl.wikipedia.org/wiki?curid=2985258" title="Wrotków (osada w województwie wielkopolskim)">
Wrotków (osada w województwie wielkopolskim)

Wrotków – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
Zobacz też: Wrotków

</doc>
<doc id="2985260" url="https://pl.wikipedia.org/wiki?curid=2985260" title="Michele Marani">
Michele Marani

Michele Marani (ur. 16 listopada 1982 w San Marino) – sanmaryński piłkarz występujący na pozycji obrońcy lub pomocnika, reprezentant San Marino w latach 2002–2009.
Kariera klubowa.
Wychowanek klubu San Marino Calcio, dla którego rozegrał ogółem 2 ligowe spotkania. Podczas swojej kariery grał on wyłącznie we włoskich amatorskich klubach, balansując między czwartą a siódmą klasą rozgrywkową we Włoszech oraz w Campionato Sammarinese w barwach AC Juvenes/Dogana, SS Pennarossa i SP La Fiorita.
W 2005 roku jako zawodnik SS Pennarossa wywalczył Puchar San Marino, zdobywając w tych rozgrywkach łącznie 6 bramek, tym 2 w meczu finałowym przeciwko SP Tre Penne (4:1). W 2007 roku odbył testy w hiszpańskim zespole CD Roquetas (Tercera División), jednak trener klubu postanowił zakontraktować w jego miejsce innego gracza. Wkrótce po tym zainteresowanie nim wyraził Huércal-Overa CF, jednak odrzucił on ofertę ze względów finansowych. W styczniu 2010 roku Marani przeniósł się do IV-ligowego klubu CD Comarca de Níjar, stając się pierwszym sanmaryńskim piłkarzem grającym poza Włochami i San Marino. 22 listopada 2009 zadebiutował w wygranym 4:0 meczu przeciwko Atlético Malagueño. W 2010 roku zakończył grę w piłkę nożną.
Kariera reprezentacyjna.
Marani w latach 1998–2000 występował w juniorskich kadrach San Marino w kategoriach U-16 oraz U-18. 23 września 1998 roku zadebiutował w rozgrywkach międzynarodowych w przegranym 0:3 meczu ze Słowenią U-16 w ramach Eliminacji Mistrzostw Europy 1999.
21 maja 2002 zadebiutował w seniorskiej reprezentacji San Marino w przegranym 0:1 towarzyskim meczu przeciwko Estonii. Do 2009 roku był regularnie on powoływany przez selekcjonera Giampaolo Mazzę, biorąc w tym czasie udział w łącznie 4 kampaniach kwalifikacyjnych do mistrzostw Swiata i Europy. W kwietniu 2004 roku wystąpił w wygranym 1:0 towarzyskim spotkaniu z Liechtensteinem w Serravalle, który to mecz jest jedynym dotychczasowym zwycięstwem odniesionym przez reprezentację San Marino. Ogółem w latach 2002–2009 Marani rozegrał w drużynie narodowej 31 spotkań, nie zdobył żadnej bramki.
Życie prywatne.
Od 2010 roku mieszka w Almeríi, gdzie pracuje zawodowo. Jego starszy brat Mauro (ur. 1975) również jest piłkarzem. W latach 2002–2009 występowali oni wspólnie w reprezentacji San Marino.

</doc>
<doc id="2985261" url="https://pl.wikipedia.org/wiki?curid=2985261" title="Roberto Moll">
Roberto Moll

Roberto Moll Cárdenas (ur. 19 lipca 1948 w Limie) – peruwiański aktor filmowy, telewizyjny, teatralny, występujący głównie w wenezuelskich telenowelach.
Kariera.
Roberto Moll rozpoczął karierę aktorską na początku lat 80., zaczynając od epizodycznych ról w peruwiańskich serialach. Później wyemigrował do Wenezueli, gdzie zapisał się do grupy teatralnej "„Rajatabla”". Pierwszym sukcesem w karierze aktorskiej Molla był udział w 1985 w telenoweli "Cristal", gdzie zagrał postać Darío Valmore.
Popularność Mollowi przyniosły role w telenowelach "Kobieta Judasz" z Astrid Carolina Herrera, "Anita". Jednak swoją sławę na świecie zawdzięcza udziałowi w telenoweli kolumbijskiej "Prawo pożądania" ("El Cuerpo del Deseo", 2005), gdzie zagrał przebiegłego kamerdyrera Waltera Franco.
W 2010 roku grał u boku Sandry Echeverry i Mauricio Ochmanna w serialu "Pustynna miłość", gdzie zagrał postać doktora Augusto Albieriego – specjalisty ds. genetyki, który postanawia stworzyć klona głównego bohatera.
W kwietniu 2012 roku wrócił do Limy, by wcielić się w postać Van Helsinga w spektaklu "Drakula" na podstawie powieści Brama Stokera.
Życie prywatne.
W 1984 ożenił się z aktorką – Carmen Padrón, z którą mają córkę Natashę. Para rozwiodła się w 2000.

</doc>
<doc id="2985262" url="https://pl.wikipedia.org/wiki?curid=2985262" title="Ludwinów (powiat krotoszyński)">
Ludwinów (powiat krotoszyński)

Ludwinów – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Serafinów.
Zobacz też: Ludwinów

</doc>
<doc id="2985263" url="https://pl.wikipedia.org/wiki?curid=2985263" title="Prospero Colonna di Sciarra">
Prospero Colonna di Sciarra

Prospero Colonna di Sciarra (ur. 17 stycznia 1707 w Rzymie, zm. 20 kwietnia 1765 tamże) – włoski kardynał.
Życiorys.
Pochodził z rodu książąt Carbognano. Był synem Francesca Colonny i Vittorii Salviati oraz bratem kardynała Girolama Colonna di Sciarry. W młodości studiował na Uniwersytetach w Padwie i w Parmie. Następnie został protonotariuszem apostolskim (1730) i członkiem Kamery Apostolskiej (1739). 9 września 1743 został kreowany kardynałem i otrzymał diakonię San Giorgio in Velabro. Od 1744 roku do śmierci pełnił rolę prefekta Najwyższego Trybunału Sygnatury Łaski. 12 kwietnia 1745 przyjął święcenia diakonatu. Był współprotektorem zakonów cysterskich i protektorem franciszkanów konwentualnych i kanoników regularnych. Zmarł w Rzymie z powodu niewydolności nerek.

</doc>
<doc id="2985265" url="https://pl.wikipedia.org/wiki?curid=2985265" title="Swen z Lade">
Swen z Lade

Swen z Lade (zm. 1016) – jarl Lade, syn władcy norweskiego Haakona Sigurdssona i Thory Skagadatter.
Życiorys.
Po śmierci ojca Haakona i przejęciu władzy w Norwegii przez Olafa Tryggvasona, Swen i jego brat Eryk uciekli z Norwegii na dwór króla szwedzkiego Eryka Zwycięskiego, a po jego śmierci schronili się w Danii u króla Swena Widłobrodego. Po bitwie w Øresundzie, w której czynny udział brał brat Swena Eryk, bracia przejęli władzę w Norwegii jako królewscy wasale. 
W 1016 w Norwegii pojawił się z wojskami pretendent do tronu norweskiego Olaf Haraldsson. Swen zarządzał wówczas samodzielnie Norwegią, gdyż jego brat towarzyszył królowi Kanutowi Wielkiemu w jego kampanii, mającej na celu zdobycie władzy w Anglii. 25 marca 1016 doszło do starcia wojsk Swena z armią Olafa pod Nesjar. Mimo liczebnej przewagi armia Swena została rozgromiona przez wojowników Haraldssona. Pokonany Swen udał się do Danii, a następnie szukał pomocy na Rusi, gdzie wkrótce potem zmarł.

</doc>
<doc id="2985266" url="https://pl.wikipedia.org/wiki?curid=2985266" title="A Ton of Love">
A Ton of Love

A Ton of Love – pierwszy singel brytyjskiego zespołu Editors, pochodzący z albumu „The Weight of Your Love”.
Zarys ogólny.
Premiera tytułowego utworu „A Ton of Love” odbyła się 6 maja 2013 roku w programie Zane Lowe w BBC Radio 1. Teledysk do piosenki został opublikowany tego samego dnia. O północy 6 maja 2013 roku utwór udostępniono do odpłatnego pobrania z Internetu. Singiel został wydany 14 czerwca 2013 roku w formie digital download. 24 czerwca 2013 roku wydano 7" płytę winylową.

</doc>
<doc id="2985267" url="https://pl.wikipedia.org/wiki?curid=2985267" title="Ross Tong">
Ross Tong

Ross Stuart Tong (ur. 21 kwietnia 1961), nowozelandzki wioślarz. Brązowy medalista olimpijski z Los Angeles.
Zawody w 1984 były jego jedynymi igrzyskami olimpijskimi. Brązowy medal zdobył, pod nieobecność sportowców z części krajów Bloku Wschodniego, w czwórce ze sternikiem. Osadę tworzyli ponadto Kevin Lawton, Don Symon, Barrie Mabbott i Brett Hollister. Był czwarty w czwórce bez sternika na mistrzostwach świata w 1985. Pracował jako szkoleniowiec, także z zawodnikami kadry narodowej.
Jego ojciec Allan także był wioślarzem i olimpijczykiem.

</doc>
<doc id="2985268" url="https://pl.wikipedia.org/wiki?curid=2985268" title="Lista chorążych reprezentacji Australii na igrzyskach olimpijskich">
Lista chorążych reprezentacji Australii na igrzyskach olimpijskich

Lista chorążych reprezentacji Australii na igrzyskach olimpijskich – lista zawodników i zawodniczek reprezentacji Australii, którzy podczas ceremonii otwarcia nowożytnych igrzysk olimpijskich nieśli flagę Australii.

</doc>
<doc id="2985269" url="https://pl.wikipedia.org/wiki?curid=2985269" title="Steve Morabito">
Steve Morabito

Steve Morabito (ur. 30 stycznia 1983 w Monthey) – szwajcarski kolarz szosowy, zawodnik należącej do dywizji UCI WorldTeams drużyny FDJ.

</doc>
<doc id="2985272" url="https://pl.wikipedia.org/wiki?curid=2985272" title="Brett Hollister">
Brett Hollister

Brett James Hollister (ur. 19 maja 1966), nowozelandzki wioślarz (sternik). Brązowy medalista olimpijski z Los Angeles.
Zawody w 1984 były jego jedynymi igrzyskami olimpijskimi. Brązowy medal zdobył, pod nieobecność sportowców z części krajów Bloku Wschodniego, w czwórce ze sternikiem. Osadę tworzyli ponadto Kevin Lawton, Don Symon, Barrie Mabbott i Ross Tong. Był mistrzem świata w tej samej konkurencji w 1983.

</doc>
<doc id="2985273" url="https://pl.wikipedia.org/wiki?curid=2985273" title="Bastien Midol">
Bastien Midol

Bastien Midol (ur. 3 sierpnia 1990 w Annecy) – francuski narciarz dowolny specjalizujący się w skicrossie.
Po raz pierwszy na arenie międzynarodowej pojawił się 25 marca 2010 roku w Megève, kiedy w zawodach krajowych zajął 10. miejsce. Nie startował na mistrzostwach świata juniorów.
W zawodach Pucharu Świata po raz pierwszy wystąpił 12 stycznia 2011 roku w L’Alpe d’Huez, gdzie zajął 27. miejsce. Tym samym już w debiucie zdobył pierwsze punkty. Na podium zawodów tego cyklu pierwszy raz stanął 6 lutego 2015 roku w Arosie, kończąc rywalizację na trzeciej pozycji. Wyprzedzili go jedynie Victor Öhling Norberg ze Szwecji i Rosjanin Siergiej Ridzik. W sezonie 2018/2019 zajął drugie miejsce w klasyfikacji generalnej, a w klasyfikacji skicrossu był najlepszy. Ponadto w klasyfikacji skicrossu zajmował też trzecie miejsce w sezonach 2014/2015, 2020/2021 i sezonie 2021/2022.
Podczas mistrzostw świata w Voss w 2013 roku wywalczył srebrny medal. Rozdzielił tam swego rodaka Jeana Frédérica Chapuisa i Johna Tellera z USA. Był też między innymi dziewiąty na mistrzostwach świata w Solitude w 2019 roku i mistrzostwach świata w Idre dwa lata później. W 2022 roku wziął udział w igrzyskach olimpijskich w Pekinie, zajmując jedenastą pozycję.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skicrossu zastąpiła klasyfikację generalną.

</doc>
<doc id="2985278" url="https://pl.wikipedia.org/wiki?curid=2985278" title="Jerzy Krzyżanowski (inżynier)">
Jerzy Krzyżanowski (inżynier)

Jerzy Andrzej Krzyżanowski (ur. 26 maja 1927 we Lwowie, zm. 9 sierpnia 2021 w Sopocie) – polski inżynier, profesor nauk technicznych, nauczyciel akademicki i działacz samorządowy.
Życiorys.
Syn Jerzego i Jadwigi. W 1951 ukończył studia na Politechnice Gdańskiej. W 1958 został doktorem, a w 1969 uzyskał stopień doktora habilitowanego. Tytuł naukowy profesora otrzymał w 1973. Specjalizował się w zakresie mechaniki płynów i teorii maszyn przepływowych. Do 1980 był pracownikiem macierzystej uczelni. W 1958 został jednocześnie zatrudniony w Instytucie Maszyn Przepływowych Polskiej Akademii Nauk. Był kierownikiem Zakładu Dynamiki Gazów (1958–1970), zastępcą dyrektora (1970–1977) i dyrektorem tej instytucji (1977–1998). Po przejściu na emeryturę pozostawał pracownikiem IMP. Był również członkiem prezydium Komitetu Mechaniki PAN. Wykładał na uczelniach w Zagrzebiu i Stuttgarcie, a także na University of Delaware i University of Michigan.
W latach 90. przez dwie kadencje był radnym Rady Miasta Gdańska. W 1990 mandat uzyskał z ramienia Komitetu Obywatelskiego, później reprezentował UD i UW. Od 1955 mąż Olgi Krzyżanowskiej (zm. 2018). W 2010 wraz z córką Magdaleną Krzyżanowską-Mierzewską wydał książkę "Według ojca, według córki. Historia rodu". Pochowany na cmentarzu Srebrzysko (rejon IV, TAR I, rząd 1A, nr 36).
Odznaczenia.
Odznaczony m.in. Krzyżem Komandorskim (1989) i Kawalerskim (1980) Orderu Odrodzenia Polski, Złotym Krzyżem Zasługi, Medalem 30-lecia Polski Ludowej, Medalem 40-lecia Polski Ludowej, Medalem 25-lecia PAN.

</doc>
<doc id="2985279" url="https://pl.wikipedia.org/wiki?curid=2985279" title="Reprezentacja Tonga w rugby 7 kobiet">
Reprezentacja Tonga w rugby 7 kobiet

Reprezentacja Tonga w rugby 7 kobiet – zespół rugby 7, biorący udział w imieniu Tonga w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Tongański Związek Rugby, członek Oceania Rugby i World Rugby.

</doc>
<doc id="2985281" url="https://pl.wikipedia.org/wiki?curid=2985281" title="Śmierć rewolwerowca">
Śmierć rewolwerowca

Śmierć rewolwerowca (ang. "Death of a Gunfighter") – amerykański western z 1969, z Richardem Widmarkiem w roli głównej.
Treść.
Szeryf Frank Patch od 20 lat strzeże prawa w miasteczku Cottonwood Springs. Jego gwałtowny charakter sprawia jednak, że rada miejska chce go ostatecznie usunąć ze stanowiska. Kiedy Frank w samoobronie zabija miejscowego pijaka, nastroje mieszkańców zwracają się przeciwko niemu. Radni wraz z burmistrzem decydują się wręczyć mu dymisję; podczas ostrej wymiany zdań szeryf publicznie upokarza jednego z nich, sklepikarza Oxleya. Postanawiając się zemścić i zabić Franka, on sam jednak popełnia samobójstwo. Gdy zawodzi również interwencja okręgowego szeryfa, niechętni Patchowi nakłaniają młodego Oxleya, aby to on go zastrzelił…
O filmie.
Film początkowo reżyserował Robert Totten, jednak po konflikcie z R. Widmarkiem został zastąpiony przez Dona Siegela. Po zakończeniu realizacji filmu Siegel, niezadowolony z końcowego efektu, nie chciał, aby jego nazwisko znalazło się w napisach. Z kolei Widmark nie chciał się zgodzić, by w napisach pojawiło się nazwisko Tottena. W wyniku porozumienia jako reżyser wpisano fikcyjnego Alan Smithee - był to pierwszy taki przypadek w historii Hollywood. Później podobnego pseudonimu użyto w kilkunastu filmach (po raz ostatni w 1999).

</doc>
<doc id="2985282" url="https://pl.wikipedia.org/wiki?curid=2985282" title="George Brent">
George Brent

George Brent (ur. 15 marca 1899, zm. 26 maja 1979) – irlandzki aktor filmowy i telewizyjny.
Wybrana filmografia.
seriale
film
Wyróżnienia.
Posiada dwie gwiazdy na Hollywoodzkiej Alei Gwiazd.

</doc>
<doc id="2985283" url="https://pl.wikipedia.org/wiki?curid=2985283" title="Deyna Cup">
Deyna Cup

Deyna Cup – miniturniej piłkarski, który odbył się w 2013 roku. Nazwa turnieju upamiętnia polskiego piłkarza – Kazimierza Deynę. Początkowo planowano powtarzać rozgrywki każdego roku, jednak w 2014 przeszkodziły Mistrzostwa Świata, a w 2015 nie znaleziono sponsora.
Zasady.
W turnieju biorą udział 4 drużyny, każda z nich rozgrywa 2 mecze, a sam turniej trwa 2 dni. Pierwszego dnia wylosowane wcześniej drużyny rozgrywają ze sobą mecze półfinałowe, natomiast dnia drugiego odbywają się mecze o 3. miejsce oraz finał.
Historia.
Podczas trwania pierwszej edycji, przed meczem Legia - Partizan oficjalnie pożegnano Aleksandara Vukovicia, byłego zawodnika obydwóch klubów. Do pierwszej edycji zaproszono Fluminense FC, co było skutkiem współpracy na poziomie Legia-Fluminense. Do kompletu brakowało jednej drużyny. Zaproszenie przyjęła Austria Wiedeń. Pierwszą edycję wygrał gospodarz - Legia Warszawa.
Deyna Cup 2013.
Wyniki 1. edycji Deyna Cup, który odbył się w dniach 6 - 7 lipca 2013 na Pepsi Arenie w Warszawie.

</doc>
<doc id="2985284" url="https://pl.wikipedia.org/wiki?curid=2985284" title="FESPACO">
FESPACO

Afrykański Festiwal Filmu i Telewizji w Wagadugu (Festival panafricain du cinéma et de la télévision de Ouagadougou lub FESPACO) - największy i najważniejszy afrykański festiwal filmowy utworzony w 1969 roku, organizowany co 2 lata w Wagadugu, Burkina Faso. FESPACO rozpoczyna się dwa tygodnie po ostatniej sobocie lutego na Stadionie Narodowym. Najbardziej prestiżową nagrodą przyznawaną obecnie na festiwalu jest "ETALON de Yennenga" (Stallion of Yennenga), nazwana tak w nawiązaniu do legendarnego założyciela imperium Mossi.

</doc>
<doc id="2985287" url="https://pl.wikipedia.org/wiki?curid=2985287" title="Pietro Colonna Pamphili">
Pietro Colonna Pamphili

Pietro Colonna Pamphili (ur. 7 grudnia 1725 w Rzymie, zm. 4 grudnia 1780 w Weronie) – włoski kardynał.
Życiorys.
Pochodził ze znanego rodu Colonna; był jednym z piętnaściorga dzieci Fabrizia Colonny i Cateriny Zefiriny Salviati oraz bratem kardynała Marcantonia Colonny. W młodości studiował na Sapienzy, gdzie uzyskał doktorat utroque iure w lipcu 1750. Niezwłocznie, został członkiem Kamery Apostolskiej, protonotariuszem i referendarzem Najwyższego Trybunału Sygnatury Apostolskiej. Był uważany za człowieka rozważnego i bystrego. 22 grudnia 1759 przyjął święcenia diakonatu, a 27 stycznia 1760 – prezbiteratu. Następnego dnia został wybrany arcybiskupem Rodos, a sakrę przyjął 16 lutego. W latach 1760-1766 pełnił także rolę nuncjusza apostolskiego we Francji. 26 września 1766 został kreowany kardynałem i otrzymał diakonię Santa Maria in Trastevere. W 1776 został protektorem zakonu augustianów, a od 17 lutego 1777 do 30 marca 1778 był kamerlingiem Kolegium Kardynałów. Zmarł w Weronie, podczas ceremonii zaślubin swojego bratanka, Filippo Colonny.

</doc>
<doc id="2985289" url="https://pl.wikipedia.org/wiki?curid=2985289" title="Reprezentacja Wysp Salomona w rugby 7 kobiet">
Reprezentacja Wysp Salomona w rugby 7 kobiet

Reprezentacja Wysp Salomona w rugby 7 kobiet – zespół rugby 7, biorący udział w imieniu Wysp Salomona w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Solomon Islands Rugby Union Federation, członek Oceania Rugby i World Rugby.

</doc>
<doc id="2985290" url="https://pl.wikipedia.org/wiki?curid=2985290" title="Jacek Starościak">
Jacek Starościak

Jacek Mariusz Starościak (ur. 10 września 1947 w Gdańsku, zm. 8 maja 2021 w Bydgoszczy) – polski samorządowiec, urzędnik państwowy i dyplomata, w latach 1990–1991 pierwszy po przemianach demokratycznych prezydent Gdańska.
Życiorys.
Syn Tadeusza i Krystyny. Absolwent I Liceum Ogólnokształcącego w Gdańsku. W latach 1965–1971 studiował na Wydziale Elektroniki Politechniki Gdańskiej. W latach 1971–1973 był pracownikiem Wydziału Nawigacyjnego Wyższej Szkoły Morskiej w Gdyni, później został adiunktem w Instytucie Morskim w Gdańsku. W 1980 wstąpił do „Solidarności”, przewodniczył komisji zakładowej w instytucie. Po wprowadzeniu stanu wojennego związany z diecezjalną komisją charytatywną. W drugiej połowie lat 80. zatrudniony jako kierownik redakcji literatury naukowej i fachowej w Wydawnictwie Morskim. Współtworzył lokalny Klub Inteligencji Katolickiej. Po wyborach w 1989 został dyrektorem wojewódzkiego biura poselsko-senatorskiego Obywatelskiego Klubu Parlamentarnego. W 1990 uzyskał mandat radnego Gdańska. W lipcu 1990 został powołany na urząd prezydenta miasta, funkcję tę pełnił do 14 czerwca 1991. W tym samym roku przeszedł na stanowisko dyrektorskie do Kancelarii Prezydenta RP. Od 1995 pracował w Ministerstwie Spraw Zagranicznych, m.in. jako konsul generalny RP w Londynie (1996–1998) i radca ministra. W latach 1998–2002 oddelegowany do Sztokholmu na stanowisko szefa Stałego Międzynarodowego Sekretariatu Rady Państw Morza Bałtyckiego. Następnie w Departamencie Unii Europejskiej i Obsługi Negocjacji Akcesyjnych MSZ. W 2003 przewodniczył Komitetowi Krajowych Koordynatorów w ramach polskiej prezydencji w Inicjatywie Środkowoeuropejskiej. W 2003 został zatrudniony w Banku Pekao, był dyrektorem biura zarządzania ryzykiem braku zgodności w tej instytucji, a także kierował gabinetem prezesa banku.
Posługiwał się angielskim oraz (biernie) francuskim, niemieckim i rosyjskim. Od 1971 był żonaty z Dorotą. Miał dwie córki: Katarzynę i Magdalenę.
W 2001 wyróżniony Medalem Księcia Mściwoja II. Był członkiem Royal Institute of Navigation w Londynie.
Pochowany 14 maja 2021 na gdańskim cmentarzu Srebrzysko.

</doc>
<doc id="2985291" url="https://pl.wikipedia.org/wiki?curid=2985291" title="Autosan M10LF">
Autosan M10LF



</doc>
<doc id="2985296" url="https://pl.wikipedia.org/wiki?curid=2985296" title="Reprezentacja Wysp Salomona w rugby 7 mężczyzn">
Reprezentacja Wysp Salomona w rugby 7 mężczyzn

Reprezentacja Wysp Salomona w rugby 7 mężczyzn – zespół rugby 7, biorący udział w imieniu Wysp Salomona w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Solomon Islands Rugby Union Federation, członek Oceania Rugby i World Rugby.

</doc>
<doc id="2985298" url="https://pl.wikipedia.org/wiki?curid=2985298" title="Młodzieżowe Mistrzostwa Polski Par Klubowych na Żużlu 2002">
Młodzieżowe Mistrzostwa Polski Par Klubowych na Żużlu 2002

Młodzieżowe Mistrzostwa Polski Par Klubowych na Żużlu 2002 – zawody żużlowe, mające na celu wyłonienie medalistów młodzieżowych mistrzostw Polski par klubowych w sezonie 2002. Rozegrano trzy turnieje eliminacyjne oraz finał, w którym zwyciężyli żużlowcy Polonii Piła.

</doc>
<doc id="2985299" url="https://pl.wikipedia.org/wiki?curid=2985299" title="Muławka">
Muławka



</doc>
<doc id="2985300" url="https://pl.wikipedia.org/wiki?curid=2985300" title="Pour It Up">
Pour It Up

„Pour It Up” – utwór Rihanny, pochodzący z jej siódmego studyjnego albumu, zatytułowanego "Unapologetic" (2012). 8 stycznia 2013 roku piosenka została wydana nakładem wytwórni Def Jam jako trzeci singel promujący wydawnictwo.
„Pour It Up” jest utworem klubowym, bazującym na hip-hop'owym biciu, a jego tekst odnosi się do życia w luksusie, klubów ze striptizem i niezależnego życia. Recenzje singla były różne, część krytyków muzycznych uznała go za jedną z najlepszych piosenek na "Unapologetic", podczas gdy inni podważali jego obecność na płycie. Utwór osiągnął sukces głównie w Stanach Zjednoczonych, zajmując dziewiętnastą pozycję na liście "Billboard" Hot 100.
Teledysk do singla został wyreżyserowany w maju 2013 roku przez Diona Beebe i Vincenta Haycocka, a jego premiera miała miejsce pięć miesięcy później, w październiku. Powodem zwlekania wytwórni z wydaniem wideoklipu był konflikt między Rihanną a Haycockiem. „Pour It Up” znalazł się na liście utworów, które Rihanna wykonuje podczas trasy koncertowej Diamonds World Tour (2013). W marcu 2013 roku opublikowano remiks utworu z udziałem raperów Young Jeezy, T.I., Rick Ross i Juicy J.

</doc>
<doc id="2985301" url="https://pl.wikipedia.org/wiki?curid=2985301" title="The Social Network Song">
The Social Network Song

The Social Network Song (Oh Oh-Uh-Oh Oh) (oryg.: Facebook, Uh, Oh, Oh.(A Satirical Song)) – angielskojęzyczny singel sanmaryńskiej piosenkarki Valentiny Monetty wydany 16 marca 2012 roku i umieszczony na albumie "La storia di Valentina Monetta". Utwór został napisany przez Ralpha Siegla (muzyka), José Santana Rodrigueza oraz Timothy'ego Touchtona (tekst).
Historia utworu.
Nagrywanie.
Piosenkę nagrywano w 2012 roku. Muzykę do utworu napisał Ralph Siegel, a tekst – José Santana Rodriguez i Timothy Touchton. Produkcją zajął się Siegel.
Wydanie.
Utwór „Facebook, Uh, Oh, Oh.(A Satirical Song)” został wydany 16 marca 2012 roku jako singel biorący udział w 58. Konkursie Piosenki Eurowizji organizowanego przez stolicę Azerbejdżanu - Baku. Zmienioną wersję („The Social Network Song (Uh, Uh, Oh, Oh)”) wydano 22 marca. Singel promował również płytę Monetty - "La storia di Valentina Monetta", którą wydano 31 maja 2013 roku.
Odbiór.
Utwór został odebrany negatywnie przez fanów Konkursu Piosenki Eurowizji. Podobnie jak czarnogórska propozycja „Euro Neuro” Rambo Amadeusa, typowany był do zajęcia ostatniego miejsca w konkursie. Ewan Spence, redaktor Forbes.com, opisał sanmaryńską propozycję jako „najbardziej obciachową piosenkę eurowizyjną od wielu lat. Kompozytor Ralph Siegel, który stworzył w swojej karierze 19 innych utworów na konkurs, powinien być mądrzejszy.”
Konkurs Piosenki Eurowizji 2012.
17 stycznia Europejska Unia Nadawców (EBU) ogłosiła, że utwór będzie reprezentował San Marino podczas 57. Konkursu Piosenki Eurowizji organizowanego w Baku. Na początku zgłoszono utwór „Facebook, Uh, Oh, Oh.(A Satirical Song)”. Piosenka została zdyskwalifikowana z powodu złamania regulaminu widowiska (w tekście piosenki kilkukrotnie powtarzało się słowo "Facebook" będące zastrzeżonym znakiem towarowym, promocji którego zabraniają zasady konkursu). Słowa i tytuł utworu musiały zostać zmienione do 23 marca 2012 roku. Nową wersję piosenki – „The Social Network Song (Uh, Uh, Oh, Oh)” – opublikowano 22 marca.
Monetta wystąpiła z jedenastym numerem startowym w pierwszym półfinale konkursu. Piosenkarka nie awansowała do finału, zajmując 14. miejsce z 31 punktami na koncie. Pomimo słabego wyniku, był to najlepszy dotychczas wynik w historii udziału kraju w Konkursie Piosenki Eurowizji.

</doc>
<doc id="2985303" url="https://pl.wikipedia.org/wiki?curid=2985303" title="Crisalide (Vola)">
Crisalide (Vola)

„Crisalide (Vola)” (wymowa: [kri’zalide]; pol.: „Poczwarka”) – włoskojęzyczny singel sanmaryńskiej piosenkarki Valentiny Monetty wydany 15 marca 2013 roku i umieszczony na albumie "La storia di Valentina Monetta". Tekst do utworu napisał Mauro Balestri, zaś muzykę skomponował Ralph Siegel.
Historia utworu.
Wydanie.
Utwór „Crisalide (Vola)” został wydany 15 marca 2013 roku jako singel biorący udział w 59. Konkursie Piosenki Eurowizji organizowanym przez Malmö w Szwecji. Singel promował również debiutancką płytę wokalistki "La storia di Valentina Monetta", którą wydano 31 maja 2013 roku. Oficjalna prezentacja piosenki odbyła się podczas specjalnego programu nadanego przez sanmaryńską telewizję publiczną San Marino RTV.
12 kwietnia opublikowano anglojęzyczną wersję utworu zatytułowaną „Chrysalis (You'll Be Flying)”.
Teledysk.
Teledysk do utworu opublikowano 15 marca podczas specjalnego programu nadanego przez sanmaryńską telewizję publiczną San Marino RTV.
Odbiór.
Po publikacji utworu na potrzeby Konkursu Piosenki Eurowizji wielu fanów widowiska uznawało go za faworyta do zwycięstwa. W corocznym głosowaniu Stowarzyszenia Miłośników Eurowizji (OGAE) zajął ostatecznie drugie miejsce, tuż za duńską propozycją „Only Teardrops” Emmelie de Forest. Kilka oddziałów klubu przyznało propozycji najwyższą notę dwunastu punktów: EC Niemcy oraz OGAE Niemcy, OGAE Turcja, OGAE Austria, OGAE Grecja, OGAE Macedonia, OGAE Włochy, OGAE Norwegia, OGAE Cypr oraz OGAE Reszta Świata.
Konkurs Piosenki Eurowizji 2013.
Monetta wystąpiła z drugim numerem startowym w drugim półfinale konkursu. Piosenkarka nie awansowała do finału, zajmując 11. miejsce z 47 punktami na koncie.

</doc>
<doc id="2985304" url="https://pl.wikipedia.org/wiki?curid=2985304" title="La storia di Valentina Monetta">
La storia di Valentina Monetta

La storia di Valentina Monetta – debiutancki album studyjny sanmaryńskiej piosenkarki Valentiny Monetty, który został wydany 7 czerwca 2013.

</doc>
<doc id="2985306" url="https://pl.wikipedia.org/wiki?curid=2985306" title="Reprezentacja Papui-Nowej Gwinei w rugby union mężczyzn">
Reprezentacja Papui-Nowej Gwinei w rugby union mężczyzn

Reprezentacja Papui-Nowej Gwinei w rugby union mężczyzn – zespół rugby union, biorący udział w imieniu Papui-Nowej Gwinei w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Papua New Guinea Rugby Football Union, członek Oceania Rugby i World Rugby.
Reprezentacja rozegrała pierwszy oficjalny mecz w 1966 roku. Drużynie dotychczas nie udało się awansować do Pucharu Świata. Po raz pierwszy pojawiła się w kwalifikacjach do walijskiego turnieju odpadając w pierwszej rundzie, w kolejnych eliminacjach przechodziła do dalszych etapów, odpadając jednak w starciach z Tonga, Wyspami Cooka i Samoa. Bierze także udział w Oceania Cup, wygrywając go trzykrotnie: w edycjach 2007, 2009, 2011.

</doc>
<doc id="2985308" url="https://pl.wikipedia.org/wiki?curid=2985308" title="Daimon (polityk)">
Daimon (polityk)

Daimon (ur. w 1849 lub 1850, zm. 21 października 1930) – nauruański polityk.
Był pierwszym przewodniczącym Rady Wodzów Nauru (poprzedniczka obecnego parlamentu i wcześniejszej Lokalnej Rady Samorządowej i Rady Legislacyjnej). Stanowisko to zajmował od sierpnia 1927 roku do śmierci. Po wakacie, jego obowiązki przejął Timothy Detudamo.

</doc>
<doc id="2985309" url="https://pl.wikipedia.org/wiki?curid=2985309" title="María Ángela Holguín">
María Ángela Holguín

María Ángela Holguín Cuéllar (ur. 13 listopada 1963 w Bogocie) − kolumbijska polityk, dyplomatka i urzędniczka państwowa, od sierpnia 2010 minister spraw zagranicznych Kolumbii.
Życiorys.
Pochodzi z rodziny o bogatych tradycjach politycznych, do jej dalekich przodków należeli prezydenci Carlos Holguín Mallarino i Jorge Holguín. Jest absolwentką romanistyki na Université de Paris X oraz politologii na Universidad de los Andes w Bogocie. Na tej ostatniej uczelni odbyła również studia podyplomowe w zakresie administracji publicznej.
W latach 1994-1998 była wiceministrem spraw zagranicznych w rządzie prezydenta Ernesto Sampera. W 1995 kierowała organizacją szczytu Ruchu Państw Niezaangażowanych w Cartagena de Indias. W 2002−2004 była ambasadorem Kolumbii w Wenezueli, zaś od 2004 do 2005 zajmowała stanowisko stałego przedstawiciela Kolumbii przy Organizacji Narodów Zjednoczonych w Nowym Jorku. Później ponownie pracowała w Caracas, tym razem jako reprezentantka Kolumbii przy regionalnej organizacji finansowej Corporación Andina de Fomento.
W sierpniu 2010 została członkinią gabinetu prezydenta Juana Manuela Santosa jako minister spraw zagranicznych. Wcześniej była jego kluczową doradczynią do spraw polityki zagranicznej w czasie kampanii wyborczej.

</doc>
<doc id="2985311" url="https://pl.wikipedia.org/wiki?curid=2985311" title="Sigismondo Gonzaga">
Sigismondo Gonzaga

Sigismondo Gonzaga (ur. w 1469 w Mantui, zm. 3 października 1525 tamże) – włoski kardynał.
Życiorys.
Był jednym z sześciorga dzieci Fryderyka I Gonzagi i jego żony Margherity. W młodości zaciągnął się do służby wojskowej; był m.in. dowódcą wojsk swojego brata Franciszka II Gonzagi. Następnie został protonotariuszem apostolskim. 1 grudnia 1505 został kreowany kardynałem i w 1506 roku otrzymał diakonię Santa Maria Nuova. 10 lutego 1511 został administratorem diecezji w Mantui i pozostał nim do 10 maja 1521. W międzyczasie pełnił też rolę legata w Bolonii. W 1514 roku otrzymał od papieża Leona X seniorat Soloralo. W 1524 został administratorem diecezji Aversa, z której zrezygnował jeszcze w tym samym roku.

</doc>
<doc id="2985312" url="https://pl.wikipedia.org/wiki?curid=2985312" title="Władimir Sobolew">
Władimir Sobolew

Władimir Jurijewicz Sobolew (ros. Владимир Юрьевич Соболев, ur. 30 lipca 1991 roku w Gukowie) – rosyjski piłkarz grający na pozycji pomocnika w klubie Nieftiechimik Niżniekamsk, do którego jest wypożyczony z Rubinu Kazań.

</doc>
<doc id="2985313" url="https://pl.wikipedia.org/wiki?curid=2985313" title="Riccardo Zoidl">
Riccardo Zoidl

Riccardo Zoidl (ur. 8 kwietnia 1988 w Linzu) – austriacki kolarz szosowy.

</doc>
<doc id="2985314" url="https://pl.wikipedia.org/wiki?curid=2985314" title="Reprezentacja Chorwacji w futsalu mężczyzn">
Reprezentacja Chorwacji w futsalu mężczyzn

Reprezentacja Chorwacji w futsalu – zespół futsalowy, biorący udział w imieniu Chorwacji w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo chorwackie. Za jego funkcjonowanie odpowiedzialny jest Hrvatski nogometni savez.

</doc>
<doc id="2985317" url="https://pl.wikipedia.org/wiki?curid=2985317" title="Reprezentacja Papui-Nowej Gwinei w rugby 7 mężczyzn">
Reprezentacja Papui-Nowej Gwinei w rugby 7 mężczyzn

Reprezentacja Papui-Nowej Gwinei w rugby 7 mężczyzn – zespół rugby 7, biorący udział w imieniu Papui-Nowej Gwinei w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Papua New Guinea Rugby Football Union, członek Oceania Rugby i World Rugby.

</doc>
<doc id="2985318" url="https://pl.wikipedia.org/wiki?curid=2985318" title="Robert MacArthur">
Robert MacArthur

Robert Helmer MacArthur (ur. 7 kwietnia 1930 w Toronto, zm. 1 listopada 1972 w Princeton) – amerykański ekolog biogeograf uważany za jednego z twórców ekologii ewolucyjnej, związany z Uniwersytetem Pensylwanii i Uniwersytetem w Princeton, członek National Academy of Sciences od 1969.
Życiorys.
Był młodszym synem Johna W. i Olive (Turner) MacArthur. Ojciec był genetykiem, profesore Uniwersytetu Torontońskiego i Marlboro College w Vermoncie, a starszy syn (John W. MacArthur, Jr.) został fizykiem.
Robert MacArthur skończył Marlboro College w 1951, a w 1952 uzyskał na Uniwersytecie Browna tytuł magistra matematyki. W latach 1953–1957 na Uniwersytecie Yale realizował pracę doktorską pod opieką naukową G.E. Hutchinsona (zob. nisza ekologiczna Hutchinsona). Po otrzymaniu stopnia Ph.D. odbył podoktorski staż naukowy w zakresie terenowej ornitologii w Uniwersytecie Oksfordzkim (1957–1958). Współpracował z Davidem Lackiem, jedną z osób kształtujących jego zainteresowania ekologiczne, połączone z rozbudzonymi przez starszego brata zainteresowaniami matematyką. W latach 1958–1965 zajmował stanowisko "assistant professor" na Uniwersytecie Pensylwanii, a od 1965 do śmierci był "full professor" na Uniwersytecie w Princeton, gdzie kończył wówczas zawodową karierę Henry Fairfield Osborn, profesor biologii.
Tematyka pracy naukowej.
Praca doktorska.
Praca doktorska R. MacArthura, wykonywana pod opieką G.E. Hutchinsona – twórcy pojęcia n-wymiarowej niszy ekologicznej, dotyczyła nisz pięciu gatunków owadożernych ptaków z rzędu wróblowych (Passeriformes) żerujących w lasach New England (Cape May, Yellow-rumped, Black-throated Green, Blackburnian i Bay-breasted). Rejestrował częstość i czas żerowania ptaków poszczególnych gatunków w różnych strefach poszczególnych jodeł, świerków i sosen, na różnych wysokościach, w różnych odległościach od pnia, na końcach gałązek ze świeżymi igłami i pączkami, wśród martwych igieł oraz na gałązkach bez igieł, pokrytych porostami (16 różnych stref). Zgromadził dane doświadczalne pozwalające wykazać, że liczebność populacji ptaków jest ograniczana przez dostępność pokarmu (pojemność środowiska) oraz że różne gatunki nie zajmują tej samej niszy ekologicznej wbrew zasadzie wypierania (jak wówczas uważano) – mają różne preferencje żywieniowe. Był to wniosek istotny dla ekologii populacyjnej i ewolucyjnej, potwierdzający rolę konkurencji międzygatunkowej w kształtowaniu struktury ekosystemu, co sprawiło, że młody naukowiec został uznany za jednego z twórców ekologii ewolucyjnej.
Biogeografia wysp.
Za kluczową publikację R. MacArthura jest uważana książka pt. "The Theory of Island Biogeography" (1967), napisana wspólnie z E. O. Wilsonem. Model biogeografii wysp MacArthura-Wilsona (i jego późniejsze modyfikacje) wiąże liczbę gatunków na wyspie z:
Popularność książki, która znajdowała się przez dziesięciolecia w centrum dyskusji na temat geograficznego rozmieszczenia i rozprzestrzeniania się gatunków, była porównywana z popularnością "The Song of the Dodo: Island Biogeography in an Age of Extinction" Davida Quammena. 
Publikacje.
Wykaz publikacji Roberta MacArthura (według strony internetowej Uniwersytetu Teksańskiego w Austin):
Wyróżnienia.
W roku 1959 otrzymał "Goerge Mercer Award" od Ecological Society of America za pracę nt. "Population ecology of some warblers of northeastern coniferous forests" ("Ecology" 39:599–619). W roku 1969 został członkiem National Academy of Sciences.
Od roku 1983 ESA przyznaje "Robert H. MacArthur Award" za merytoryczny wkład w ekologię, w oczekiwaniu dalszych osiągnięć. Nagroda jest przyznawana co dwa lata osobom w środku kariery naukowej
Życie prywatne.
Ożenił się w roku 1952 z Elizabeth Bayles Whittemore, z którą miał czworo dzieci (Duncan, Alan, Elizabeth i Donald). Zmarł 1 listopada 1972 roku w Princeton na raka nerki.

</doc>
<doc id="2985319" url="https://pl.wikipedia.org/wiki?curid=2985319" title="Reprezentacja Cypru w futsalu mężczyzn">
Reprezentacja Cypru w futsalu mężczyzn

Reprezentacja Cypru w futsalu – zespół futsalowy, biorący udział w imieniu Cypru w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo cypryjskie. Za jego funkcjonowanie odpowiedzialny jest Kipriaki Omospondia Podosferu. Reprezentacja Cypru nigdy nie zakwalifikowała się na mistrzostwa świata, ani na mistrzostwa Europy.

</doc>
<doc id="2985320" url="https://pl.wikipedia.org/wiki?curid=2985320" title="Wimbledon 1882">
Wimbledon 1882

Wielkoszlemowy turniej tenisowy Wimbledon w 1882 rozegrano w dniach 8–17 lipca Turniej wygrał Ernest Renshaw, pokonując Richarda Richardsona 6:5, 6:3, 2:6, 6:3. Tytuł obronił w "Challenge Round" William Renshaw, pokonując swojego brata bliźniaka 6:1, 2:6, 4:6, 6:2, 6:2. Finał "Challenge Round" w tej edycji turnieju oglądało 2 tys. widzów.
Turniej Deblowy Mężczyzn.
Turniej został rozegrany w Oxfordzie w dniach 6–8 czerwca. Nie jest on zaliczany jako oficjalny turniej Wimbledonu.

</doc>
<doc id="2985321" url="https://pl.wikipedia.org/wiki?curid=2985321" title="Pirro Gonzaga">
Pirro Gonzaga

Pirro Gonzaga (ur. w 1505 w Mantui, zm. 28 stycznia 1529 w Sabbionecie) – włoski kardynał.
Życiorys.
Był synem Lodovica Gonzagi i Francesci Fieschi. Jego kuzynem był kardynał Ercole Gonzaga. Już jako dziecko został przeznaczony do stanu duchownego; w młodości był protonotariuszem apostolskim. 5 września 1527 został mianowany biskupem Modeny. Zrezygnował jednak kilka miesięcy jeszcze przed otrzymaniem sakry. 21 listopada tego samego roku został kreowany kardynałem i otrzymał diakonię Sant'Agata alla Suburra. Zmarł dwa lata po otrzymaniu godności kardynalskiej w Sabbionecie.

</doc>
<doc id="2985322" url="https://pl.wikipedia.org/wiki?curid=2985322" title="Pietr Passek">
Pietr Passek



</doc>
<doc id="2985323" url="https://pl.wikipedia.org/wiki?curid=2985323" title="Pietr Miatlew">
Pietr Miatlew



</doc>
<doc id="2985324" url="https://pl.wikipedia.org/wiki?curid=2985324" title="Reprezentacja Czech w futsalu mężczyzn">
Reprezentacja Czech w futsalu mężczyzn

Reprezentacja Republiki Czeskiej w futsalu – zespół futsalowy, biorący udział w imieniu Czech w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo czeskie. Za jego funkcjonowanie odpowiedzialny jest Fotbalová asociace České republiky.

</doc>
<doc id="2985328" url="https://pl.wikipedia.org/wiki?curid=2985328" title="23 Eskadra Obserwacyjna">
23 Eskadra Obserwacyjna



</doc>
<doc id="2985330" url="https://pl.wikipedia.org/wiki?curid=2985330" title="Reprezentacja Papui-Nowej Gwinei w rugby 7 kobiet">
Reprezentacja Papui-Nowej Gwinei w rugby 7 kobiet

Reprezentacja Papui-Nowej Gwinei w rugby 7 kobiet – zespół rugby 7, biorący udział w imieniu Papui-Nowej Gwinei w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Papua New Guinea Rugby Football Union, członek Oceania Rugby i World Rugby.

</doc>
<doc id="2985331" url="https://pl.wikipedia.org/wiki?curid=2985331" title="Jude Speyrer">
Jude Speyrer

 
Jude Speyrer (ur. 14 kwietnia 1929 w Leonville, Luizjana, zm. 21 lipca 2013 w Opelousas, Luizjana) – amerykański duchowny katolicki, biskup Lake Charles w latach 1980-2000.
Życiorys.
Święcenia kapłańskie otrzymał 25 lipca 1953 i inkardynowany został do diecezji Lafayette. 
29 stycznia 1980 papież Jan Paweł II mianował go ordynariuszem nowo utworzonej diecezji z siedzibą w Lake Charles (wyodrębniona została z terenów diecezji Lafayette). Sakry udzielił mu jego dotychczasowy zwierzchnik bp Gerard Louis Frey. Na emeryturę przeszedł 12 grudnia 2000.

</doc>
<doc id="2985337" url="https://pl.wikipedia.org/wiki?curid=2985337" title="Wieronika Korsunowa">
Wieronika Korsunowa

Wieronika Aleksandrowna Korsunowa (ros. Вероника Александровна Корсунова; ur. 20 kwietnia 1992 w Taganrogu) – rosyjska narciarka dowolna, specjalizująca się w skokach akrobatycznych. W 2013 roku wywalczyła srebrny medal podczas mistrzostw świata w Voss. W zawodach tych rozdzieliła na podium Chinkę Xu Mengtao i Danielle Scott z Australii. W 2014 roku wystartowała na igrzyskach olimpijskich w Soczi, gdzie zajęła jedenastą lokatę. Najlepsze wyniki w Pucharze Świata osiągnęła w sezonie 2014/2015, kiedy to zajęła 15. miejsce w klasyfikacji generalnej, a w klasyfikacji skoków akrobatycznych była czwarta.

</doc>
<doc id="2985338" url="https://pl.wikipedia.org/wiki?curid=2985338" title="Federico Gonzaga">
Federico Gonzaga

Federico Gonzaga (ur. w 1540 w Mantui, zm. 21 lutego 1565 tamże) – włoski kardynał.
Życiorys.
Był synem Fryderyka II Gonzagi i jego żony Małgorzaty. Studiował na Uniwersytecie Bolońskim. 6 stycznia 1563 został kreowany kardynałem i otrzymał diakonię S. Maria Nuova. W czerwcu tego samego roku został administratorem diecezji w Mantui – nie przyjął sakry ze względu na nieosiągnięcie kanonicznego wieku. W 1564 pełnił rolę legata papieskiego w Mantui. 16 października tego samego roku został mianowany biskupem Mantui. Zmarł w następnym roku, w rodzinnym mieście.

</doc>
<doc id="2985339" url="https://pl.wikipedia.org/wiki?curid=2985339" title="Wimbledon 1883">
Wimbledon 1883

Wielkoszlemowy turniej tenisowy Wimbledon w 1883 rozegrano w dniach 7–16 lipca. Turniej wygrał Ernest Renshaw, pokonując Donalda Stewarta 0:6, 6:3, 6:0, 6:2. Tytuł po raz drugi z rzędu obronił William Renshaw, ponownie pokonując swojego brata bliźniaka 2:6, 6:3, 6:3, 4:6, 6:3. Finał "Challenge Round" w tej edycji turnieju oglądało 2,5 tys. widzów.
Turniej deblowy mężczyzn.
Turniej został rozegrany w Oxfordzie w dniach 28–29 maja. Był to ostatni turniej przed oficjalnym włączeniem rywalizacji deblistów do turnieju wimbledońskiego w 1884. Nie jest on zaliczany jako oficjalny turniej Wimbledonu.

</doc>
<doc id="2985340" url="https://pl.wikipedia.org/wiki?curid=2985340" title="Reprezentacja Danii w futsalu mężczyzn">
Reprezentacja Danii w futsalu mężczyzn

Reprezentacja Danii w futsalu – zespół futsalowy, biorący udział w imieniu Danii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo duńskie. Za jego funkcjonowanie odpowiedzialny jest Dansk Boldspil-Union. Reprezentacja Danii tylko raz brała udział w międzynarodowych rozgrywkach – w MŚ 1989. Od tego czasu nie brała udziału w żadnych kwalifikacjach.

</doc>
<doc id="2985341" url="https://pl.wikipedia.org/wiki?curid=2985341" title="Danielle Scott (narciarka dowolna)">
Danielle Scott (narciarka dowolna)

 Danielle Scott (ur. 7 marca 1990 w St Leonards) – australijska narciarka dowolna, specjalizuje się w skokach akrobatycznych. W 2013 roku wywalczyła brązowy medal podczas mistrzostw świata w Voss, plasując się za Chinką Xu Mengtao i Rosjanka Wieronika Korsunowa. Zdobyła też srebrny medal na mistrzostwach świata w Sierra Nevada w 2017 roku, rozdzielając Ashley Caldwell z USA i Xu Mengtao. W 2014 roku wystartowała na igrzyskach olimpijskich w Soczi, gdzie zajęła 9. miejsce w skokach akrobatycznych. Na rozgrywanych cztery lata później igrzyskach w Pjongczangu była dwunasta. Brała też udział w igrzyskach olimpijskich w Pekinie w 2022 roku, plasując się na dziesiątej pozycji.
W Pucharze Świata zadebiutowała 15 stycznia 2012 roku w Mont Gabriel, gdzie zajęła ósme miejsce. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy stanęła 18 stycznia 2014 roku w Lake Placid, kończąc rywalizację na drugie pozycji. W zawodach tych uplasowała się między dwoma Chinkami: Li Niną i Zhang Xin. Najlepsze wyniki osiągnęła w sezonie 2016/2017, kiedy to zajęła szóste miejsce w klasyfikacji generalnej, a w klasyfikacji skoków akrobatycznych była druga. Ponadto w sezonie 2015/2016 także była w klasyfikacji skoków, a w sezonie 2014/2015 zajęła trzecie miejsce.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="2985342" url="https://pl.wikipedia.org/wiki?curid=2985342" title="Weronika Korsunowa">
Weronika Korsunowa



</doc>
<doc id="2985343" url="https://pl.wikipedia.org/wiki?curid=2985343" title="Reprezentacja Nowej Kaledonii w rugby 7 mężczyzn">
Reprezentacja Nowej Kaledonii w rugby 7 mężczyzn

Reprezentacja Nowej Kaledonii w rugby 7 mężczyzn – zespół rugby 7, biorący udział w imieniu Nowej Kaledonii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Comité Régional de Rugby de Nouvelle-Calédonie, członek FORU.

</doc>
<doc id="2985344" url="https://pl.wikipedia.org/wiki?curid=2985344" title="My Life Is a Party">
My Life Is a Party

„My Life Is a Party” – trzynasty singel niemieckiego zespołu muzycznego Italobrothers, który został wydany 27 lipca 2012 roku przez Zoo Digital.

</doc>
<doc id="2985346" url="https://pl.wikipedia.org/wiki?curid=2985346" title="Boks na Letnich Igrzyskach Olimpijskich 1920 – waga średnia mężczyzn">
Boks na Letnich Igrzyskach Olimpijskich 1920 – waga średnia mężczyzn

Turniej bokserski mężczyzn w wadze średniej był jedną z ośmiu konkurencji bokserskich rozegranych na VII Letnich Igrzyskach Olimpijskich w Antwerpii w 1920 roku. Turniej rozpoczął się 21, a zakończył 24 sierpnia. Zawodnicy boksowali w audytorium na terenie antwerpskiego ogrodu zoologicznego. W turnieju wzięło udział siedemnastu zawodników z dziewięciu reprezentacji. Masa ciała bokserów nie mogła przekraczać 72,574 kg. Złoto zdobył reprezentant Wielkiej Brytanii Harry Mallin.

</doc>
<doc id="2985348" url="https://pl.wikipedia.org/wiki?curid=2985348" title="Gregorio Sablan">
Gregorio Sablan

Gregorio Sablan (ur. 19 stycznia 1955 w Saipanie) – polityk z Marianów Północnych, od stycznia 2009 pierwszy w historii delegat Marianów Północnych do Izby Reprezentantów USA.
Życiorys.
Pochodzi z ludu Czamorro, stanowiącego rdzenną ludność Marianów i sąsiedniej wyspy Guam. Studiował na University of Guam, a następnie na University of California, Berkeley. Nie ukończył jednak studiów, ponieważ jego ojciec stracił pracę i nie był w stanie pokrywać czesnego. W latach 1982–1986 był członkiem Legislatury Marianów Północnych. Zasiadał wówczas m.in. w delegacji negocjującej z rządem federalnym USA wsparcie finansowe dla Marianów. Następnie należał do personelu reprezentującego Hawaje senatora Daniela Inouye. W kolejnych latach zajmował wysokie stanowiska urzędnicze we władzach terytorialnych Marianów Północnych.
Kariera w Kongresie USA.
W 2008 wystartował w wyborach mających wyłonić pierwszą osobę, która zostanie delegatem Marianów Północnych w Kongresie USA. Wcześniej terytorium to było reprezentowane w Waszyngtonie przez tzw. rezydenta, który jednak miał znacznie mniejszy zakres uprawnień, zaś koszty jego utrzymania ponosił rząd terytorium. Po reformie z 2008 roku, Mariany Północne uzyskały w parlamencie federalnym status analogiczny do innych terytoriów federalnych – ich przedstawiciel, zwany delegatem, jest członkiem Izby Reprezentantów, finansowanym na zasadach zbliżonych do reprezentantów stanów USA. Nie może jedynie brać udziału w głosowaniach na posiedzeniach plenarnych, choć może na nich swobodnie się wypowiadać. Dodatkowo może zasiadać jako pełnoprawny członek (łącznie z możliwością głosowania) w komisjach Izby.
Sablan startował w wyborach jako kandydat niezależny, jego głównym rywalem był ostatni rezydent Marianów w Waszyngtonie pracujący na starych zasadach, Pedro Agulto Tenorio. 3 stycznia 2009 został zaprzysiężony, wraz z pozostałymi członkami 111. Kongresu USA. W lutym 2009 przyłączył się do frakcji parlamentarnej Partii Demokratycznej, a nieco później został członkiem tego ugrupowania. W 2010 i 2012 uzyskiwał reelekcję na kolejną kadencję.

</doc>
<doc id="2985350" url="https://pl.wikipedia.org/wiki?curid=2985350" title="Oblężenie Widynia">
Oblężenie Widynia

Oblężenie Widynia – bitwa w czasie II wojny bałkańskiej, stoczona w dniach 25–31 lipca 1913 roku, pomiędzy armią bułgarską a atakującymi jednostkami serbskimi.
Przyczyny konfliktu.
W dniach 5-8 lipca 1913 1 armia bułgarska prowadziła działania ofensywne w dolinie rzeki Timok, ale przystąpienie Rumunii do II wojny bałkańskiej i niepowodzenia w walce z Grekami skłoniły dowództwo bułgarskie do skierowania większych sił na obszar Macedonii. Atak rumuński spowodował, że doszło do buntu żołnierskiego w bułgarskiej 9 dywizji piechoty, stacjonującej w rejonie miasta Ferdinand. Większość zbuntowanych żołnierzy trafiła do niewoli rumuńskiej. Wykorzystując sytuację i osłabienie obrony bułgarskiej w rejonie Bełogradczik-Widyń, armia serbska przeszła do natarcia, z zamiarem opanowania Widynia. 21 lipca oddziały 1 dywizji timockiej rozbiły bułgarską obronę Bełogradczika, otwierając drogę na Widyń. W pobliżu wsi Biela Rada doszło do pierwszego starcia czołowych oddziałów serbskich z częścią garnizonu widyńskiego.
Przebieg bitwy.
25 lipca czołowe oddziały 16 i 21 batalionu dywizji timockiej, pod dowództwem płk Vukomana Aračicia zajęły pozycje wokół Widynia. Serbowie pojawili się z trzech kierunków - od południa, północy i wschodu. Miasta broniło 1200 żołnierzy frontowych i ok. 3000 ochotników, mając do dyspozycji 52 działa, w większości przestarzałe i z niewielką ilością amunicji. Dowódcą obrony był gen. Krystio Marinow.
27 lipca Serbowie rozpoczęli artyleryjski ostrzał miasta i twierdzy go otaczającej. Trzydniowy ostrzał był nieefektywny i nie spowodował większych strat ani wśród żołnierzy ani wśród ludności cywilnej.
30 lipca, po przygotowaniu artyleryjskim serbska piechota zaatakowała zachodni sektor obrony (między Nowoselci i Smyrdan). Kolejne dwa natarcia zostały odparte, przy wykorzystaniu przez obrońców artylerii i broni maszynowej. Zalanie wodą przedpola południowego odcinka obrony pozwoliło obrońcom na przesunięcie części sił na główny kierunek natarcia serbskiego. 31 lipca Serbowie podjęli kolejną próbę zdobycia miasta, tym razem atakując od północy. Atak został odparty, a do kontrataku ruszyli ochotnicy z Ruse, walczący w obronie Widynia. Kiedy do Widynia dotarły informacje o podpisaniu pokoju bukaresztańskiego, kończącego II wojnę bałkańską obie strony przerwały ogień, a oddziały serbskie rozpoczęły odwrót.

</doc>
<doc id="2985351" url="https://pl.wikipedia.org/wiki?curid=2985351" title="Reprezentacja Anglii w futsalu mężczyzn">
Reprezentacja Anglii w futsalu mężczyzn

Reprezentacja Anglii w futsalu – zespół futsalowy, biorący udział w imieniu Anglii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo angielskie. Za jego funkcjonowanie odpowiedzialny jest The Football Association.

</doc>
<doc id="2985353" url="https://pl.wikipedia.org/wiki?curid=2985353" title="Reprezentacja Samoa Amerykańskiego w rugby 7 mężczyzn">
Reprezentacja Samoa Amerykańskiego w rugby 7 mężczyzn

Reprezentacja Samoa Amerykańskiego w rugby 7 mężczyzn – zespół rugby 7, biorący udział w imieniu Samoa Amerykańskiego w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest American Samoa Rugby Union, członek Oceania Rugby i World Rugby.

</doc>
<doc id="2985354" url="https://pl.wikipedia.org/wiki?curid=2985354" title="William Friend">
William Friend

 
William Benedict Friend (ur. 22 października 1931 w Miami, Floryda; zm. 2 kwietnia 2015) – amerykański duchowny katolicki, biskup Shreveport w latach 1986-2006.
Życiorys.
Święcenia kapłańskie otrzymał 7 maja 1959 i inkardynowany został do ówczesnej diecezji Mobile-Birmingham. 
31 sierpnia 1979 papież Jan Paweł II mianował go biskupem pomocniczym diecezji Alexandria-Shreveport ze stolicą tytularną "Pomaria". Sakry udzielił mu metropolita Philip Hannan. 17 listopada 1982 mianowany ordynariuszem tej diecezji po rezygnacji poprzednika.
16 czerwca 1986 utworzona została nowa diecezja wyodrębniona z diecezji Alexandria-Shreveport. Bp Friend został jej pierwszym ordynariuszem, a funkcję tę sprawował do 20 grudnia 2006, kiedy to przeszedł na emeryturę. 

</doc>
<doc id="2985355" url="https://pl.wikipedia.org/wiki?curid=2985355" title="Podróże (miesięcznik)">
Podróże (miesięcznik)

Podróże – polski miesięcznik o podróżach wydawany od lipca 1998 roku. Premierowy numer ukazał się wyjątkowo na dwa miesiące (nr 1-2, lipiec-sierpień 1998) Od lipca 1998 do października 2008 wychodził jako magazyn turystyczny, a od listopada 2008 do marca 2012 z podtytułem – przewodnik po nowym stylu życia.
Początkowo wydawcą magazynu były Zjednoczone Przedsiębiorstwa Rozrywkowe S.A. (następnie ZPR Express Sp. z o.o.). Od stycznia 2002 (nr 43) wydawcą był Murator SA.
Siedziba redakcji mieściła się w Warszawie w zabytkowym Pałacu Prymasowskim przy ul. Senatorskiej 13/15 na Starówce. Z chwilą przejęcia miesięcznika przez wydawnictwo Murator S.A. redakcja przeniosła się do budynku przy ul. Kamionkowskiej 45, a następnie do siedziby Muratora S.A. przy ul. Dęblińskiej 6.
W kwietniu 2020 roku spółka zdecydowała się zawiesić wydawanie miesięcznika.
Podróżnik Roku.
W latach 2000-2008 (z przerwą w 2002 roku) redakcja prowadziła konkurs „Podróżnik Roku” . Początkowo Kapituła Konkursu wyłaniała laureatów w kategoriach; Polska, Europa, Świat. W VI i VII edycji – Podróżnik Roku 2006 i Podróżnik Roku 2007 kandydaci rywalizowali w nowych kategoriach: Pomysł Roku (podróż do 2000 zł), Inspiracja Roku (podróż od 2000 zł do 5000 zł) i Marzenie Roku (podróż powyżej 5000 zł).
Podróże polecają.
Od 2005 roku (zwykle trzy-cztery razy w roku) ukazywały się wydania specjalne poświęcone danemu krajowi lub regionowi pod tytułem: Podróże Polecają. Pierwszy numer był poświęcony Turcji i wydany pod nazwą "Podróże Polecają Turcja".
Na uczczenie dwudziestolecia magazynu "Podróże" ukazał się numer specjalny "Podróże Ekstra, 20 lat".

</doc>
<doc id="2985356" url="https://pl.wikipedia.org/wiki?curid=2985356" title="Scipione Gonzaga">
Scipione Gonzaga

Scipione Gonzaga (ur. 11 listopada 1542 w Mantui, zm. 11 stycznia 1593 w San Martino dall’Argine) – włoski kardynał.
Życiorys.
Był synem Carla i Emilii Cauzzi Gonzagów. Studiował łacinę, grekę i matematykę na Uniwersytecie Bolońskim i Uniwersytecie w Padwie, gdzie uzyskał doktorat i studiował potem teologię. Następnie zajmował się literaturą (opublikował swoje dzieło "Commentariorum rerum suarum libri tres") i był protektorem Torquato Tasso. Wkrótce potem w Rzymie otrzymał święcenia kapłańskie. 23 września 1585 został mianowany łacińskim patriarchą Jerozolimy, którym pozostał do 1588 roku. 18 grudnia 1587 został kreowany kardynałem prezbiterem Santa Maria del Popolo, urząd zaczął sprawować 5 stycznia 1588 roku.

</doc>
<doc id="2985359" url="https://pl.wikipedia.org/wiki?curid=2985359" title="Reprezentacja Estonii w futsalu mężczyzn">
Reprezentacja Estonii w futsalu mężczyzn

Reprezentacja Estonii w futsalu – zespół futsalowy, biorący udział w imieniu Estonii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo azerskie. Za jego funkcjonowanie odpowiedzialny jest Eesti Jalgpalli Liit.

</doc>
<doc id="2985360" url="https://pl.wikipedia.org/wiki?curid=2985360" title="Ofiary śmiertelne przy Murze Berlińskim">
Ofiary śmiertelne przy Murze Berlińskim

Lista ofiar śmiertelnych Muru Berlińskiego, który od 13 sierpnia 1961 roku do 9 listopada 1989 roku stanowił barierę między Berlinem Zachodnim a należącą do Niemiec Wschodnich pozostałą częścią miasta, jest długa. Przed powstaniem w roku 1961 Muru Berlińskiego ok. 3,5 miliona Niemców z terenu NRD zdołało uniknąć restrykcyjnej polityki migracyjnej Bloku Wschodniego wyjeżdżając do RFN. Wielu z nich uczyniło to przekraczając granicę między Berlinem Wschodnim a Berlinem Zachodnim. Istnienie muru w latach 1961–1989 prawie całkowicie zatrzymało tę falę emigracji.
Próby ucieczki kosztowały życie wielu różnych ludzi – poczynając od dzieci, przez młodzież, aż po 80-letnią kobietę. Osoby te zginęły przez przypadek lub z powodu niezgodnych z prawem działań strażników. W licznych procesach sądowych, które miały miejsce w latach 90. XX wieku, kilku wschodnioniemieckich strażników granicznych oraz oficjeli politycznych odpowiedzialnych za politykę bezpieczeństwa uznanych zostało za winnych nieumyślnego spowodowania śmierci ludzi w pobliżu muru, za co otrzymali wyroki w zawieszeniu lub zostali skazani na pobyt w więzieniu.
Kwestia liczby ofiar śmiertelnych.
Ustalenie listy ofiar, których śmierć można powiązać bezpośrednio z Murem Berlińskim, nie jest zadaniem łatwym. Choć Niemcy z NRD dzięki mediom zachodnioniemieckim byli świadomi, że w okolicach muru zdarzały się przypadki śmierci, to wiarygodne informacje w tym zakresie były utajniane przez władze Niemiec Wschodnich. Własne statystyki w tym zakresie prowadziły również niektóre instytucje z RFN, w tym m.in. zachodnioberlińska policja, Zentrale Erfassungsstelle der Landesjustizverwaltungen w Salzgitter (która badała wszystkie przypadki śmierci na granicy państwa zachodnioniemieckiego) oraz mieszczące się w Berlinie Zachodnim stowarzyszenie "Arbeitsgruppe 13 August" (pol. Grupa Robocza 13 sierpnia).
Mieszczące się w Poczdamie państwowe Zentrum für Zeithistorische Forschung (ZZF) podało oficjalną liczbę 136 ofiar istnienia Muru, w tym m.in. ludzi próbujących ucieczki, strażników granicznych i przypadkowych osób trzecich. Jednakże badacze z Muzeum Muru Berlińskiego, oraz część badaczy międzynarodowych, oszacowali liczbę ofiar śmiertelnych na znacznie wyższym poziomie.
Po upadku muru Zentrale Ermittlungsstelle für Regierungs- und Vereinigungskriminalität (ZERV, pol. Centralny Urząd Badania Przestępstw Rządu i Partii) oraz prokuratura w Berlinie wszczęły szereg śledztw kryminalnych w związku z przypadkami śmierci na granicy obu państw niemieckich. Każda z tych instytucji stosowała inne kryteria liczenia ofiar, np. Centralny Urząd Rejestracyjny dokumentował przypadki śmierci, w których „uzasadnione było podejrzenie popełnienia przestępstwa”. Z kolei Arbeitsgruppe 13 August rejestrowała „wszystkie ofiary, których śmierć była w jakikolwiek sposób powiązana ze służbami lotniczymi i/lub granicznymi” wliczając w to śmiertelne wypadki oraz utonięcia, jak również zgony strażników granicznych i policjantów w wyniku popełnienia samobójstwa lub wypadku z użyciem broni. Taki sposób liczenia ofiar wykazał 235 ofiar Muru Berlińskiego, co jest liczbą zdecydowanie wyższą od szacunków urzędu z Salzgitter, który podaje liczbę 78 ofiar śmiertelnych. Muzeum Muru Berlińskiego podaje liczbę 245 ofiar, jednak szacunki te zawierają również samobójstwa strażników granicznych i ciała wyłowione z wody, co do których zgonu nie stwierdzono bezpośredniego związku z ucieczką na drugą stronę muru. Dane te podają również, że pierwszą osobą, której śmierć można wiązać z murem, jest wschodnioniemiecki oficer, który popełnił samobójstwo.
W 2005 roku Gedenkstätte Berliner Mauer ustanowiło projekt badawczy, którego celem było ostateczne „ustalenie liczby i tożsamości osób, których śmierć powiązana była z istnieniem Muru Berlińskiego w latach 1961 do 1989 oraz dokumentacji ich losów poprzez badania historyczne i biograficzne. W tym czasie nie były dostępne żadne wiarygodne lub oficjalne informacje na temat zgonów w okolicach Muru. W wyniku funkcjonowania projektu ustalono – stosując kryterium wliczania „zarówno prób ucieczki na drugą stroną, jak również czasowego i przestrzennego związku między śmiercią a służbami granicznymi” – że śmierć, w jakiś sposób powiązaną z istnieniem muru, poniosło 136 osób. Jednak nie wszystkie zgony były natychmiastowe (jeden przypadek miał miejsce w kilka lat później), jak również nie wszystkie spowodowane były aktami przemocy. Po zweryfikowaniu listy 575 zgonów zespół projektu ustalił, że co najmniej 136 osób zginęło w wypadku, w wyniku użycia broni palnej lub popełnienia samobójstwa po nieudanej próbie przekroczenia muru. Te 136 ofiar podzielono na pięć kategorii:
Pozostałe 16 przypadków utonięć nie może zostać jednoznacznie przypisanych istnieniu Muru Berlińskiego. Wielu podróżnych z NRD, RFN oraz Czechosłowacji zmarło tuż przed, w czasie lub tuż po przekroczeniu przejść granicznych w Berlinie, których liczbę szacuje się na 251 osób: większość tych zgonów była wynikiem nagłego zatrzymania krążenia.
Przyczyny i chronologia śmierci ofiar.
Mur Berliński, podobnie jak znacznie dłuższa granica wewnątrzniemiecka oddzielająca NRD od Niemiec Zachodnich, został zbudowany w dwóch celach. Po pierwsze miał on utrudnić ucieczkę potencjalnym uciekinierom z NRD. Po drugie umożliwić służbom granicznym wykrywanie i powstrzymywanie nielegalnych przekroczeń granicy. W swojej ostatecznej formie, 156-kilometrowy mur składał się z dwóch betonowych murów (wewnętrznego i zewnętrznego) oddzielonych pasem ochronnym o szerokości od 15 do 150 metrów. Muru pilnowało ok. 11 500 żołnierzy "Grenztruppen", czyli Oddziałów Granicznych NRD, którzy posiadali zezwolenie na użycie wszelkich niezbędnych środków, w tym użycie broni, w celu powstrzymania nielegalnego przekroczenia granicy. Rozkaz użycia broni (tzw. "Schießbefehl") dotyczył strażników granicznych, którzy zostali poinstruowani, że osoby próbujące przekroczyć mur były przestępcami, a w związku z tym użycie śmiertelnych środków przemocy było niezbędne, aby sobie z nimi poradzić. „Nie wahajcie się użyć broni palnej, nawet wtedy gdy granica przekraczana jest w towarzystwie kobiet i dzieci, co jest często stosowaną taktyką zdrajców”. Niektórzy strażnicy twierdzili, że funkcjonujące w tym czasie motto brzmiało „martwy uchodźca jest lepszy niż taki, któremu udało się uciec”.
Najczęstszą przyczyną śmierci osób przekraczających mur było zastrzelenie. Spośród 136 przypadków śmiertelnych 97 (71,3%) to właśnie ofiary użycia broni palnej. Od broni palnej ginęli nie tylko uciekinierzy, ale również osoby znajdujące się po jednej lub drugiej stronie muru, które nie próbowały uciekać, jednak wschodnioniemieccy żołnierze otworzyli do nich ogień. 98 z tych przypadków dotyczyło osób próbujących przekroczyć granicę, wśród których prawie wszyscy (wyjątek stanowi obywatel Polski, Franciszek Piesik) byli Niemcami. 67 z nich zginęło od broni palnej. Kolejnych 30 osób zginęło w wyniku zastrzelenia lub wypadku w pobliżu muru, choć nie próbowały go one przekroczyć. Ośmiu funkcjonariuszy służb granicznych zostało zabitych w czasie pełnienia swoich obowiązków przez uciekinierów, osoby im pomagające, innych strażników lub zachodnioberlińską policję. Trzy osoby popełniły samobójstwo po nieudanej próbie ucieczki.
Około połowy z tych, którzy zginęli w pobliżu muru, straciło życie w ciągu pierwszych pięciu lat od jego powstania. W późniejszym okresie wskaźniki śmiertelności spadły, by znów dramatycznie wzrosnąć w 1976 roku. Niemal 87% ofiar Muru Berlińskiego, a więc 118 osób, zginęło między 1961 a 1975 rokiem, natomiast między 1976 a 1989 śmierć poniosło już jedynie 18 ludzi. Na ten spadek wpływ miało kilka czynników. Dzięki wprowadzonym w połowie lat 70. ulepszeniom technicznym, i dodatkowym restrykcjom, mur stał się trudniejszy do pokonania. Z kolei podpisanie w 1975 r. Aktu Końcowego Konferencji Bezpieczeństwa i Współpracy w Europie doprowadziło do powstania nowych możliwości przekroczenia granicy w legalny sposób, co poniosło za sobą wzrost liczby składanych wniosków emigracyjnych oraz równoległy spadek prób nielegalnego przekroczenia granicy.
Pierwsze i ostatnie ofiary.
W okresie podziału miasta Mur Berliński przebiegał wzdłuż Bernauer Straße. Sama ulica znajdowała się w sektorze francuskim Berlina Zachodniego, w związku z czym władze Niemiec Wschodnich uznały, że okna oraz drzwi wychodzące na Bernauer Straße powinny zostać zamurowane. Wczesnym rankiem 22 sierpnia 1961 r. Ida Siekmann stała się pierwszą spośród 98 osób, które poniosły śmierć podczas próby ucieczki. Siekmann mieszkała pod numerem 48, na trzecim piętrze kamienicy przylegającej do muru. Tego dnia wyrzuciła na ulicę przez okno (na stronę Berlina Zachodniego) pościel i inne rzeczy mające zamortyzować upadek, a następnie skoczyła z okna swojego mieszkania. W wyniku upadku na chodnik odniosła poważne obrażenia na całym ciele, po czym zmarła niedługo później w berlińskim szpitalu św. Łazarza. Z kolei Winfried Freudenberg stał się 8 marca 1989 r. ostatnią osobą, która poniosła śmierć przy próbie ucieczki z NRD do Berlina Zachodniego przez mur, gdy wypadł ze swojego balonu.

</doc>
<doc id="2985361" url="https://pl.wikipedia.org/wiki?curid=2985361" title="This Is Nightlife">
This Is Nightlife

„This Is Nightlife” – czternasty singel niemieckiego zespołu muzycznego Italobrothers, który został wydany 8 marca 2013 roku przez Zoo Digital.
Teledysk.
Teledysk do utworu wyreżyserowany przez Linę Schütze został wydany 13 marca 2013 roku.

</doc>
<doc id="2985364" url="https://pl.wikipedia.org/wiki?curid=2985364" title="Reprezentacja Finlandii w futsalu mężczyzn">
Reprezentacja Finlandii w futsalu mężczyzn

Reprezentacja Finlandii w futsalu – zespół futsalowy, biorący udział w imieniu Finlandii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo fińskie. Za jego funkcjonowanie odpowiedzialny jest Suomen Palloliitto.

</doc>
<doc id="2985366" url="https://pl.wikipedia.org/wiki?curid=2985366" title="Reprezentacja Wysp Cooka w rugby 7 mężczyzn">
Reprezentacja Wysp Cooka w rugby 7 mężczyzn

Reprezentacja Wysp Cooka w rugby 7 mężczyzn – zespół rugby 7, biorący udział w imieniu Wysp Cooka w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Cook Islands Rugby Union, członek Oceania Rugby i World Rugby.

</doc>
<doc id="2985367" url="https://pl.wikipedia.org/wiki?curid=2985367" title="Przełęcz Pomiarki">
Przełęcz Pomiarki

Przełęcz Pomiarki (ok. 600 m n.p.m.) – szeroka, kształtna przełęcz w południowo-zachodniej części Beskidu Niskiego, na obszarze tzw. Hańczowskich Gór Rusztowych.
Jak wiele innych podobnych przełęczy w Górach Hańczowskich Pomiarki nie są przełęczą usytuowaną w liniowo rozciągniętym grzbiecie górskim, lecz siodłem, spajającym dwa sąsiednie, równoległe grzbiety. Są to grzbiet Jaworzynki (777 m n.p.m.) i Bordiów Wierchu (755 m n.p.m.) na północnym wschodzie oraz grzbiet Czertyżnego (744 m n.p.m.) i Siwejki (785 m n.p.m.) na południowym zachodzie. Przełęcz leży w linii północny zachód – południowy wschód, w osi doliny Stawiszanki (po stronie północno-zachodniej) oraz doliny dolnej Ropki i jej lewobrzeżnego dopływu – Kapeluski (po stronie południowo-wschodniej).
Nazwa „pomiarki” (łemk. pomirki) oznacza „pomierzone pole”. Jednocześnie jednak nazwą tą oznaczali Łemkowie przejściowe tereny wypasowe, zazwyczaj na końcu wsi i skraju uprawnych pól, na których pasiono wiosną, gdy jeszcze wyżej położone pastwiska były niedostępne oraz jesienią, po zejściu z tych pastwisk.
Być może też, że geneza tej nazwy sięga jeszcze dawniejszych lat, gdy w prymitywnych społeczeństwach pasterskich istniał jeszcze zwyczaj pozbywania się nieproduktywnych, niedających nic od siebie ludzi. Chorzy, kalecy i starcy, zwłaszcza na przednówku, byli wywożeni przez rodzinę poza wieś, do lasu, w miejsce odludne - właśnie na “pomirki” (miejsce do „pomarcia”) i tam pozostawiani, by umrzeć z głodu lub zostać pożartym przez dzikie zwierzęta.
Dziś przełęcz jest praktycznie całkowicie zalesiona. Wzdłuż grzbietu przełęczy biegnie droga leśna, natomiast droga jezdna ze Stawiszy do Ropek i Hańczowej wiedzie stokami Jaworzynki, ok. 20 m ponad siodłem przełęczy.
Przez przełęcz nie biegnie żaden znakowany szlak turystyczny.

</doc>
<doc id="2985369" url="https://pl.wikipedia.org/wiki?curid=2985369" title="Terra Deflorata (1989)">
Terra Deflorata (1989)



</doc>
<doc id="2985371" url="https://pl.wikipedia.org/wiki?curid=2985371" title="Grete Eliassen">
Grete Eliassen

Grete Eliassen (ur. 19 września 1986 w St. Louis Park) – amerykańska i norweska narciarka dowolna, specjalizująca się w slopestyle’u i half-pipie. Jak dotąd nie startowała na igrzyskach olimpijskich. Na mistrzostwach świata startowała trzykrotnie. W 2005 roku wywalczyła brązowy medal w halfpipie, natomiast w 2013 zdobyła również brązowy medal mistrzowski ale tym razem w slopestyle’u. Najlepsze wyniki w Pucharze Świata osiągnęła w sezonie 2012/2013, kiedy to zajęła 216. miejsce w klasyfikacji generalnej, a w klasyfikacji slopestyle’u była 47.

</doc>
<doc id="2985372" url="https://pl.wikipedia.org/wiki?curid=2985372" title="Hugh Dennis">
Hugh Dennis

Hugh Dennis (ur. 1962 w Kettering) – brytyjski komik, aktor i prezenter telewizyjny.
Ukończył studia geograficzne na University of Cambridge, gdzie był członkiem studenckiego klubu teatralnego Footlights. Po studiach przez sześć lat pracował w przedsiębiorstwie Unilever.
Karierę komediową rozpoczął od występów w programie "The Mary Whitehouse Experience" w duecie ze Steve'em Puntem, nadawanym początkowo na antenie BBC Radio 1, a następnie emitowanym przez stację telewizyjną BBC 2 (1989-1992). Od 1998 wraz z Puntem prowadzi w stacji BBC Radio 4 audycję "The Now Show".
W latach 1989-1991 jako aktor głosowy występował w programie "Spitting Image". W latach 2000-2006 grał w serialu komediowym "Mój bohater" ("My Hero"), a od 2007 roku gra w serialu komediowym "Sto pociech" ("Outnumbered"). Od 2005 roku występuje w programie "Mock the Week".
W 2010 roku nominowany był do nagrody telewizyjnej BAFTA za najlepszy występ męski w roli komediowej w serialu "Sto pociech". Za ten sam serial otrzymał w następnym roku nominację do nagrody British Comedy Awards dla najlepszego telewizyjnego aktora komediowego.

</doc>
<doc id="2985374" url="https://pl.wikipedia.org/wiki?curid=2985374" title="Reprezentacja Francji w futsalu mężczyzn">
Reprezentacja Francji w futsalu mężczyzn

Reprezentacja Francji w futsalu – zespół futsalowy, biorący udział w imieniu Francji w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo francuskie. Za jego funkcjonowanie odpowiedzialny jest Fédération Française de Football.

</doc>
<doc id="2985375" url="https://pl.wikipedia.org/wiki?curid=2985375" title="Birds (utwór muzyczny Anouk)">
Birds (utwór muzyczny Anouk)

Birds – utwór holenderskiej wokalistki Anouk, wydany w 2013 i umieszczony na jej albumie pt. "Sad Singalong Songs". Piosenkę napisała wraz z Martinem Gjerstadem i Torą Johanssonem.
Utwór reprezentował Holandię podczas 58. Konkursu Piosenki Eurowizji w 2013.
15 maja 2013 opublikowano oficjalny teledysk do piosenki.
Historia utworu.
Utwór napisała Anouk we współpracy z Martinem Gjerstadem i Tore Johanssonem, który zmiksował singel. Za mastering odpowiedzialny był Morten Bue, a okładkę singla zaprojektował Pablo Delfos.
17 października 2012 Anouk potwierdziła, że została wewnętrznie wybrana na reprezentantkę Holandii w 58. Konkursie Piosenki Eurowizji organizowanym w Malmö. Konkursowy utwór „Birds” zaprezentowała premierowo w lutym 2013. 14 maja zaśpiewała go w pierwszym półfinale Eurowizji i awansowała z nim do organizowanego cztery dni później finału, w którym zajęła dziewiąte miejsce po zdobyciu 114 punktów.
Lista utworów.
Digital download
CD single (Universal M27611)
Nagrywanie.
Poszczególne instrumenty w utworze nagrali:

</doc>
<doc id="2985376" url="https://pl.wikipedia.org/wiki?curid=2985376" title="Jackie Evancho">
Jackie Evancho

Jackie Evancho, właśc. Jacqueline Marie Evancho (ur. 9 kwietnia 2000 w Pittsburghu) – amerykańska wokalistka wykonująca muzykę classical crossover. Karierę rozpoczęła w wieku 9 lat, a znana szerszej publiczności stała się w 2010 roku za sprawą udziału w amerykańskiej edycji programu Mam talent!, w którym zajęła drugie miejsce. Od 2009 roku wydała sześć albumów studyjnych, z czego jeden otrzymał platynową płytę, co uczyniło ją najmłodszą artystką, której album osiągnął ten status. Została odnotowana także w księdze rekordów Guinnessa jako najmłodsza osoba, której trzy albumy osiągnęły szczyt amerykańskiej listy sprzedaży.
Życiorys.
Wczesne lata (2000-2009).
Jackie przyszła na świat w katolickiej rodzinie Lisy i Michaela Evancho. Jest jednym z czworga dzieci małżeństwa Evancho. Jej ojciec jest polskiego, słowackiego i ukraińskiego pochodzenia (jej pradziadkiem był Joseph Evancho [Iwanko] a prababką Elżbieta Anna Figulska, która była córką Józefa Figulskiego i Marcjanny Lewandowskiej), a matka niemieckiego i włoskiego. Jej ojciec prowadził małą firmę zajmującą się dystrybucją kamer przemysłowych, którą zamknął po sukcesie córki w America’s Got Talent. Jackie uczęszczała do Eden Hall Upper Elementary School.
Jackie zainteresowała się śpiewem w wieku 8 lat, po obejrzeniu filmowej wersji musicalu „Upiór w operze”. Jej rodzice przyznali później, że nie uważali głosu Jackie za wyjątkowy aż do momentu, gdy ich córka wzięła udział w lokalnym konkursie talentów w 2008 roku. Po tym wydarzeniu rodzice Jackie posłali ją na kurs wokalny. Wkrótce Evancho zaczęła regularnie występować na lokalnych wydarzeniach kulturalnych. W styczniu 2009 wzięła udział w 15. edycji U.S.A. World Showcase Talent Competition w Las Vegas, gdzie zajęła drugie miejsce.
Początki kariery, pierwsza płyta i America’s Got Talent (2009-2010).
W 2009 roku na młodą wokalistkę zwrócił uwagę producent muzyczny David Foster, który wcześniej pracował z gwiazdami takimi jak Mariah Carey, Whitney Houston czy Madonna. Po tym jak wysłała mu nagranie wideo swojego występu, Evancho została wybrana do udziału w konkursie talentów – "Hitman Talent Search Contest". Zajęła w nim drugie miejsce.
W listopadzie 2009 Evancho wydała swój debiutancki niezależny album "Prelude to a Dream", na którym znalazło się 14 coverów, głównie operowych standardów. Po występie Jackie w America’s Got Talent album znalazł się na 121. miejscu na liście Billboard 200 i drugim miejscu na liście Billboard Classical Album Chart. Po miesiącu od występu album został wycofany ze sprzedaży. Jako powód decyzji rodzice Jackie podali poczynione przez młodą artystkę postępy wokalne.
Po dwóch wcześniejszych nieudanych próbach Jackie zakwalifikowała się do udziału w amerykańskim talent-show – "America’s Got Talent". W sezonie piątym w ramach eksperymentu tradycyjną formę przesłuchań zastąpiono głosowaniem przez widzów na filmy z nagranymi występami umieszczanymi na stronie programu. Film Evancho zdobył najwięcej głosów, w związku z czym wygrała ona rodzinną wycieczkę do Universal Studios Florida. 10 sierpnia 2010 Jackie wystąpiła w programie na żywo, wykonując utwór "O mio babbino caro". Jej występ spotkał się z aprobatą publiczności, która nagrodziła ją owacjami na stojąco. Po występie pojawiło się wiele komentarzy oskarżających producentów programu o oszustwo i użycie playbacku. Aby zdementować te plotki, następnego dnia podczas ogłaszania wyników jeden z jurorów poprosił Evancho o zaśpiewanie „czegoś” a cappella. Evancho zademonstrowała swoje możliwości, wykonując krótkie ćwiczenie głosowe, co prowadzący program skomentował „Tak, to twój głos”.
31 sierpnia 2010 Jackie w półfinale programu wykonała utwór Time to Say Goodbye i awansowała do kolejnego etapu. 7 września w odcinku "Top 10" wykonała utwór Pie Jesu z „Requiem” Andrew Lloyd Webbera. Wykonanie to zapewniło jej udział w finale. W finale, który odbył się 14 września, wykonała Gounodowską wersję Ave Maria J.S. Bacha, a następnie w duecie z Sarah Brightman ponownie "Time to Say Goodbye". Ostatecznie zajęła drugie miejsce, za wokalistą Michaelem Grimmem.
23 września 2010 udzieliła swojego pierwszego wywiadu Jayowi Leno w jego programie. Następnie wzięła udział w trasie koncertowej "America’s Got Talent", dając w sumie 10 występów. 8 października 2010 Jackie podpisała kontrakt z wytwórnią Syco i Columbia Records.
"O Holy Night" i "Dream with Me" (2010-2011).
16 listopada 2010 miała miejsce premiera EP-ki zatytułowanej "O Holy Night". Została wydana nakładem wytwórni Columbia Records. Album zadebiutował na drugim miejscu listy "Billboard 200". Evancho stała się najmłodszą artystką, której wydawnictwo zadebiutowało z pozycją w pierwszej dziesiątce amerykańskiej listy. Album zdobył również pierwszą pozycję na liście "Billboars’s Classical Albums chart". Album już tydzień po premierze osiągnął nakład 239 000 kopii. 10 grudnia 2010 uzyskał status platynowej płyty.
19 października Evancho wykonała utwór "Pie Jesu" w programie Oprah Winfrey Show. 30 listopada w duecie z Katherine Jenkins wykonała kolędę Cicha noc w programie świątecznym NBC. 9 grudnia wystąpiła przed prezydentem Barackiem Obamą, wykonując pastorałkę O Holy Night w czasie uroczystości zapalenia choinki przed Białym Domem. 25 maja 2011 wykonała utwór Over the Rainbow podczas jubileuszowej gali Oprah.
14 czerwca 2011 miała miejsce premiera drugiego studyjnego albumu wokalistki zatytułowanego "Dream with Me". Wydawnictwo ukazało się nakładem wytwórni Sony Music i Syco. Album zadebiutował na drugim miejscu listy "Billboard 200" i otrzymał status złotej płyty. W Wielkiej Brytanii zadebiutował na 5. miejscu listy sprzedaży, co uczyniło ją najmłodszą artystką, która zadebiutowała w pierwszej piątce tej listy. Na płycie znalazło się 12 coverów (w tym dwa duety: z Barbrą Streisand w utworze "Silence" oraz z Susan Boyle w piosence " A Mother's Prayer") oraz dwie oryginalne kompozycje.
W lipcu 2011 Evancho, w celu promocji albumu, wyruszyła w swoją pierwszą solową trasę Dream With Me Tour, dając 17 koncertów na terenie Stanów Zjednoczonych oraz jeden w Japonii.
We wrześniu tego roku ponownie wystąpiła w "America’s Got Talent" jako gość podczas odcinka finałowego, gdzie wykonała utwór Nessun dorma. W międzyczasie nagrała duet z Tonym Bennettem w piosence When You Wish upon a Star, która znalazła się na specjalnej edycji jego albumu Duets II.
"Heavenly Christmas" i "Songs from the Silver Screen" (od 2011 roku).
W listopadzie 2011 roku miała miejsce premiera trzeciego albumu studyjnego pt. "Heavenly Christmas". Na płycie znalazło się 10 utworów, głównie kolęd. Album zadebiutował na pierwszym miejscu listy "Billboard’s Classical Album chart" oraz trzecim na świątecznej liście przebojów magazynu "Billboard". Ponownie jak w wypadku poprzednich albumów "Heavenly Christmas" było promowane występami Jackie w wielu amerykańskich programach telewizyjnych oraz krótką trasą koncertową, na którą złożyły się trzy występy.
11 stycznia 2012 dała w Tokio koncert z okazji ponownego otwarcia sali koncertowej Bunkamura. Towarzyszyła jej Tokijska Orkiestra Filharmoniczna. Jej występ oglądała japońska rodzina cesarska. 18 sierpnia wystąpiła na zorganizowanym w Hiroszimie koncercie "Peace for World". 24 października wystąpiła z towarzyszeniem Dallas Symphony Orchestra z okazji obchodów otwarcia "Klyde Warren Park".
2 października 2012 roku wydano czwarty album Evancho zatytułowany "Songs from Silver Screen". Na albumie znalazło się 12 piosenek znanych z popularnych filmów. Wyboru repertuaru dokonał producent albumu i dyrygent orkiestry towarzyszącej Jackie – William Ross. W utworze "I See the Light" z filmu Zaplątani Jackie towarzyszył jej brat – Jacob Evancho. Album zadebiutował na 7. miejscu listy "Billboard 200". Jeszcze przed premierą płyty w sierpniu 2012 ruszyła trasa promująca album Songs from the Silver Screen Tour, w ramach której odbyły się 23 koncerty.
22 marca 2013 wystąpiła na gali z okazji Światowym Dniem Wody w Las Vegas. 20 kwietnia wystąpiła na Tajwanie z José Carrerasem.
Styl muzyczny.
Evancho od początku swojej kariery pozostaje w repertuarze popularnym (utwory musicalowe, poularne standardy), śpiewa też niektóre utwory klasyczne. Jej głos określany jest przez krytyków jako bardzo dojrzały. Chwalono ją również za dojrzałe interpretacje i duży nacisk na frazowanie.
Inna działalność.
Jackie jest ambasadorką jednej z akcji fundacji "Humane Society of the United States", której celem jest zachęcanie dzieci do dbania o zwierzęta.
W 2012 została twarzą kolekcji ubrań dziecięcych Guess KIDS.
20 stycznia 2017 śpiewała hymn USA na inauguracji prezydenta Trumpa, gdy dojrzali muzycy solidarnie zbojkotowali zaproszenie.
Film.
Wystąpiła gościnnie w filmie "Dziewczyna z ekstraklasy". W 2011 zagrała samą siebie w jednym z odcinków serialu "Czarodzieje z Waverly Place", gdzie wykonała pieśń "America the Beautiful". W 2012 zagrała epizodyczną rolę w amerykańskim thrillerze "The Company You Keep".

</doc>
<doc id="2985377" url="https://pl.wikipedia.org/wiki?curid=2985377" title="Boks na Letnich Igrzyskach Olimpijskich 1920 – waga półciężka mężczyzn">
Boks na Letnich Igrzyskach Olimpijskich 1920 – waga półciężka mężczyzn

Turniej bokserski mężczyzn w wadze półciężkiej był jedną z ośmiu konkurencji bokserskich rozegranych na VII Letnich Igrzyskach Olimpijskich w Antwerpii w 1920 roku. Turniej rozpoczął się 21, a zakończył 24 sierpnia. Zawodnicy boksowali w audytorium na terenie antwerpskiego ogrodu zoologicznego. W turnieju wzięło udział jedenastu zawodników z sześciu reprezentacji. Masa ciała bokserów nie mogła przekraczać 79,378 kg. Złoto zdobył reprezentant Stanów Zjednoczonych Edward Eagan.

</doc>
<doc id="2985379" url="https://pl.wikipedia.org/wiki?curid=2985379" title="Tournée Dinama Moskwa po Wielkiej Brytanii">
Tournée Dinama Moskwa po Wielkiej Brytanii

Tournée Dinama Moskwa po Wielkiej Brytanii () – seria czterech meczów piłkarskich rozegranych przez Dinamo Moskwa w listopadzie 1945 roku z klubami Anglii i Szkocji. Drużyna z Moskwy, ówczesny mistrz ZSRR, odniosła 2 zwycięstwa oraz zanotowała 2 remisy.
Okoliczności.
Jesienią 1945 roku Angielski Związek Piłki Nożnej oficjalnie zaprosił mistrza ZSRR do odbycia serii meczów towarzyskich z drużynami brytyjskimi. Dinamo Moskwa zdobyło w tymże roku mistrzostwo kraju, wyprzedzając o jeden punkt CSKA, i przyjęło zaproszenie. 
Skład Dinama.
Drużynę Dinama Moskwa na czas tournée wzmocnili na specjalne zaproszenie trenera Jakuszyna trzej zawodnicy – Boris Orieszkin i Jewgienij Archangielski z Dinama Leningrad oraz Wsiewołod Bobrow z CSKA Moskwa.
Znaczenie.
Dinamo Moskwa było pierwszym klubem z ZSRR, który po II wojnie światowej rozegrał mecze w zachodnioeuropejskim państwie. Radziecka drużyna zebrała liczne pochwały w angielskiej prasie. Sukces moskiewskiej drużyny przyczynił się do przystąpienia ZSRR do FIFA, co nastąpiło w 1947 roku.

</doc>
