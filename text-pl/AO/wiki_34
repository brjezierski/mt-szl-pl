<doc id="2996185" url="https://pl.wikipedia.org/wiki?curid=2996185" title="Serey Dié">
Serey Dié

Sereso Geoffroy Gonzaroua Die (ur. 7 listopada 1984 w Abidżanie) − iworyjski piłkarz występujący na pozycji pomocnika.
Kariera klubowa.
Die rozpoczął profesjonalną karierę w rodzinnym klubie CO Korhogo, z którego dość szybko przeniósł się do Stade d’Abidjan. W 2006 roku zdecydował się wyjechać do innego kraju. Trafił najpierw do Tunezji (EOG Kram), a następnie do Algierii (ES Sétif). W 2008 roku trafił do ekstraklasy szwajcarskiej. Przez kilka sezonów reprezentował barwy FC Sion, a na początku 2013 roku podpisał umowę z FC Basel. 2 lutego 2016 roku ogłoszono transfer Die do VfB Stuttgart za kwotę 600 tysięcy euro. 15 lipca 2016 roku ogłoszono powrót Die do Baselu. W 2019 roku był z niego wypożyczony do Neuchâtel Xamax. Jesienią 2019 grał w FC Aarau, a zimą 2020 ponownie w Neuchâtel Xamax. Latem 2020 przeszedł do FC Sion.
Kariera reprezentacyjna.
W reprezentacji Wybrzeża Kości Słoniowej zadebiutował 23 marca 2013 roku w meczu eliminacji MŚ przeciwko Gambii. Na boisku przebywał do 65 minuty.

</doc>
<doc id="2996190" url="https://pl.wikipedia.org/wiki?curid=2996190" title="Lekkoatletyka na Letnich Igrzyskach Olimpijskich 1908 – bieg na 110 m przez płotki mężczyzn">
Lekkoatletyka na Letnich Igrzyskach Olimpijskich 1908 – bieg na 110 m przez płotki mężczyzn

Bieg na 110 m przez płotki mężczyzn był jedną z konkurencji lekkoatletycznych na letnich igrzyskach olimpijskich 1908 w Londynie, która odbyła się w dniach 23-25 lipca 1908. Uczestniczyło 25 zawodników z 10 krajów.
Rekordy.
Rekordy świata i olimpijskie przed rozegraniem konkurencji.
"(*)" nieoficjalny 120 jardów (=109,73 m)
Wyniki.
Runda 1.
Biegi zostały rozegrane 23 lipca. Zwycięzca każdego biegu awansował do półfinału.
Półfinały.
Półfinały zostały rozegrane 24 lipca. Najlepszy zawodnik z każdego biegu awansował do finału.

</doc>
<doc id="2996192" url="https://pl.wikipedia.org/wiki?curid=2996192" title="Seria GP2 – Bahrain 2013">
Seria GP2 – Bahrain 2013

Runda GP2 na torze Bahrain International Circuit – druga runda mistrzostw serii GP2 w sezonie 2013.
Wyniki.
Kwalifikacje.
Źródło: Autosport
Główny wyścig.
Wyścig.
Źródło: Wyprzedź Mnie!
Sprint.
Wyścig.
Źródło: Wyprzedź Mnie!

</doc>
<doc id="2996194" url="https://pl.wikipedia.org/wiki?curid=2996194" title="Marcin Bolesta Koziebrodzki">
Marcin Bolesta Koziebrodzki

Marcin Bolesta Koziebrodzki herbu Jastrzębiec (zm. w 1787 roku) – radca galicyjskiego trybunału apelacyjnego, członek Stanów Galicyjskich, podsędek lwowski w 1775 roku, podsędek halicki w latach 1765-1768, sędzia grodzki halicki w latach 1759-1765, łowczy trembowelski w latach 1751-1765, skarbnik kijowski w 1749 roku, porucznik chorągwi pancernej w 1765 roku, starosta chreptyjowski w 1772 roku, starosta olchowiecki w 1765 roku, marszałek sejmiku przedkonwokacyjnego ziemi halickiej w 1764 roku, hrabia.
Był posłem ziemi halickiej na sejm koronacyjny 1764 roku.
W 1781 roku otrzymał od cesarza Józefa II Habsburga tytuł hrabiowski dziedziczny.

</doc>
<doc id="2996195" url="https://pl.wikipedia.org/wiki?curid=2996195" title="Popowo (przystanek kolejowy)">
Popowo (przystanek kolejowy)

Popowo – wąskotorowy przystanek osobowy znajdujący się we wsi Popowo w gminie Stegna, w powiecie nowodworskim, w województwie pomorskim. Położony jest na linii kolejowej ze Stegny Gdańskiej do Nowego Dworu Gdańskiego Wąskotorowego. Odcinek do Nowego Dworu Gdańskiego Wąskotorowego został otwarty w 1906 roku.

</doc>
<doc id="2996196" url="https://pl.wikipedia.org/wiki?curid=2996196" title="Rybina (przystanek kolejowy)">
Rybina (przystanek kolejowy)

Rybina – wąskotorowy przystanek osobowy (dawniej stacja kolejowa) znajdujący się we wsi Rybina w gminie Stegna, w powiecie nowodworskim, w województwie pomorskim. Położony jest na linii kolejowej ze Stegny Gdańskiej do Nowego Dworu Gdańskiego Wąskotorowego, otwartej w 1906 roku.
Na przystanku zatrzymują się pociągi kursujące na trasie Stegna Gdańska – Nowy Dwór Gdański Wąskotorowy prowadzone przez Pomorskie Towarzystwo Miłośników Kolei Żelaznych.

</doc>
<doc id="2996233" url="https://pl.wikipedia.org/wiki?curid=2996233" title="Lekkoatletyka na Letnich Igrzyskach Olimpijskich 1908 – bieg na 400 m przez płotki mężczyzn">
Lekkoatletyka na Letnich Igrzyskach Olimpijskich 1908 – bieg na 400 m przez płotki mężczyzn

Bieg na 400 m przez płotki mężczyzn był jedną z konkurencji lekkoatletycznych na letnich igrzyskach olimpijskich 1908 w Londynie, która odbyła się w dniach 20-22 lipca 1908. Uczestniczyło 15 zawodników z 6 krajów.
Rekordy.
Rekordy świata i olimpijskie przed rozegraniem konkurencji.
"(*)" - nieoficjalny
"(**)" - obwód bieżni wynosił 500 m
Wyniki.
Finał.
finał został rozegrany 22 lipca.

</doc>
<doc id="2996234" url="https://pl.wikipedia.org/wiki?curid=2996234" title="Tujsk (przystanek kolejowy)">
Tujsk (przystanek kolejowy)

Tujsk – wąskotorowy przystanek osobowy znajdujący się we wsi Tujsk w gminie Stegna, w powiecie nowodworskim, w województwie pomorskim. Położony jest na linii kolejowej ze Stegny Gdańskiej do Nowego Dworu Gdańskiego Wąskotorowego. Odcinek do Nowego Dworu Gdańskiego Wąskotorowego został otwarty w 1906 roku.

</doc>
<doc id="2996235" url="https://pl.wikipedia.org/wiki?curid=2996235" title="Panosza">
Panosza

Panosza (łac. "domicellus", lm. "domicelli"; także "dominicellus", lm. "dominicelli", zdrobnienie od "dominus" "pan" będące zapewne bohemizmem) – w dawnej Polsce i w Czechach określenie pomocniczego rycerza, niepasowanego. Główszczyzna za zabójstwo panoszy według statutu małopolskiego wynosiła 15 grzywien, dwukrotnie mniej niż za zabicie włodyki i czterokrotnie mniej niż za rycerza. Odpowiednio niższa była nawiązka za zranienie. Panosze, jak wynika ze sformułowanie "militi autem creato de Sculteto vel de Kmethone" ("dla woja utworzonego z sołtysa lub kmiecia"), rekrutowali się z wieśniaków, zapewne z tytułu posiadanej ziemi. W miarę skupywania sołectw przez szlachtę, zwłaszcza po wydaniu statutu warckiego, warstwa "panostwa" zanikła.

</doc>
<doc id="2996236" url="https://pl.wikipedia.org/wiki?curid=2996236" title="Seria GP2 – Hungaroring 2013">
Seria GP2 – Hungaroring 2013

Runda GP2 na torze Hungaroring – siódma runda mistrzostw serii GP2 w sezonie 2013.
Wyniki.
Kwalifikacje.
Źródło: Autosport
Główny wyścig.
Wyścig.
Źródło: Autosport
Prowadzenie w wyścigu.
!Nr
!Kierowca
!Okrążenia
!Suma
Sprint.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2996238" url="https://pl.wikipedia.org/wiki?curid=2996238" title="DJ Coone">
DJ Coone



</doc>
<doc id="2996239" url="https://pl.wikipedia.org/wiki?curid=2996239" title="Lekkoatletyka na Letnich Igrzyskach Olimpijskich 1908 – bieg na 3200 m przez przeszkody mężczyzn">
Lekkoatletyka na Letnich Igrzyskach Olimpijskich 1908 – bieg na 3200 m przez przeszkody mężczyzn

Bieg na 3200 m przez przeszkody był jedną z konkurencji lekkoatletycznych na letnich igrzyskach olimpijskich 1908 w Londynie, która odbyła się w dniach 17-18 lipca 1908. Uczestniczyło 24 zawodników z 6 krajów.
Rekordy.
Rekordy świata i olimpijskie przed rozegraniem konkurencji.
"(*)" - dystans 2500 m, obwód bieżni 500 m
"(**)" - dystans 2500 m, obwód bieżni 536,45 m
Wyniki.
Runda 1.
Wszystkie biegi miały miejsce 17 lipca.
Finał.
Finał został rozegrany 18 lipca.

</doc>
<doc id="2996240" url="https://pl.wikipedia.org/wiki?curid=2996240" title="Wołanie kukułki">
Wołanie kukułki

Wołanie kukułki (ang. "The Cuckoo's Calling") – brytyjska powieść detektywistyczna z 2013 r. autorstwa J.K. Rowling, opublikowana pod pseudonimem Robert Galbraith.
Fabuła.
Cormoran Strike pracuje jako prywatny detektyw, jednak jego życie to pasmo ciągłych porażek. Jako żołnierz stracił w Afganistanie nogę, po powrocie popadł w długi, zamierzał rozejść się z narzeczoną, a nawet zamieszkał w swoim biurze, w którym i tak pojawiało się niewielu klientów. Pewnego dnia zostaje wynajęty przez Johna Bristowa, brata sławnej supermodelki Luli Landry, nazywanej przez przyjaciół „Kukułką”. Bristow chce, by Strike zbadał sprawę domniemanego samobójstwa jego siostry, która zginęła kilka miesięcy wcześniej. Detektyw rozpoczyna śledztwo i przenika w niedostępny wcześniej dla niego świat wielkich elit.
Publikacja.
W 2007 r. podczas Edynburskiego Festiwalu Książek pisarz Ian Rankin stwierdził, że jego żona widziała Rowling piszącą powieść detektywistyczną w kawiarni. Później wycofał się z tych słów tłumacząc, że był to tylko żart. Jednak plotki podtrzymywał "The Guardian", który spekulował, że kolejną książką J. K. Rowling mogłaby być powieść kryminalna.
Ujawniono też, że pisarka wysyłała do wydawców rękopis anonimowo; został on odrzucony przez co najmniej jedno z nich. Ostatecznie powieścią zainteresowało się wydawnictwo Sphere Books powiązane z Little, Brown &amp; Company, z którym pisarka współpracowała przy swojej poprzedniej książce.
Przyjęcie.
Od czasu wydania książki w kwietniu 2013 r. do ujawnienia prawdziwego nazwiska autora sprzedano zaledwie 1500 egzemplarzy. Jednak kiedy ujawniono, że jej prawdziwą autorką jest J. K. Rowling, książka w serwisie Amazon awansowała z 4709. miejsca najlepiej sprzedających się pozycji na pierwsze.
"The Independent" napisał, że książka „stała się entuzjastycznie recenzowanym bestsellerem”. Z kolei internetowy serwis czytelniczy Goodreads przyznał książce 4 na 5 punktów i wskazał, że otrzymała ona zdecydowanie przychylne recenzje zarówno krytyków, jak i czytelników.
Kontynuacja.
W oświadczeniu opublikowanym na swojej stronie internetowej Rowling potwierdziła, że zamierza napisać całą serię i wydać ją pod pseudonimem. Ponadto na stronie robert-galbraith.com pisarka oznajmiła, że ciąg dalszy książki jest już ukończony i będzie opublikowany w 2014.
Kolejne części serii:
Autorstwo.
Prawdziwe autorstwo powieści zostało ujawnione w "The Sunday Times" 14 lipca 2013 r. po śledztwie przeprowadzonym przez dziennikarza, których zastanawiało jak autor „z przeszłością wojskową i ochroniarską” mógł zadebiutować tak dobrą powieścią. Gazeta skorzystała z pomocy językoznawcy i profesora pittsburskiego uniwersytetu Duquesne, Patricka Juola, który przy pomocy specjalnego oprogramowania przeprowadził cztery oddzielne analizy książki oraz innych prac Rowling. Później pojawiły się doniesienia, że autorstwo Rowling zostało ujawnione reporterom gazety za pośrednictwem Twittera, a źródłem przecieku był jeden z prawników pracujących dla pisarki.
Po ujawnieniu prawdy Rowling oznajmiła, że miała nadzieję pozostać anonimowa trochę dłużej i dodała, że „bycie Robertem Galbraithem było takim wyzwalającym doznaniem… To było wspaniałe publikować bez rozgłosu, oczekiwań i dla czystej przyjemności sprawdzać reakcję, używając innego imienia”.
Ekranizacja.
W grudniu 2014 roku BBC poinformowało o zakupie praw do ekranizacji książki. Na jej podstawie powstał serial "Cormoran Strike" ("Strike") z Tomem Burke'em i Holliday Grainger w rolach głównych.

</doc>
<doc id="2996241" url="https://pl.wikipedia.org/wiki?curid=2996241" title="Tour de Pologne 2013 – 3. etap">
Tour de Pologne 2013 – 3. etap

3. etap kolarskiego wyścigu Tour de Pologne 2013 odbył się 30 lipca. Start etapu miał miejsce w Krakowie, zaś meta w Rzeszowie. Etap liczył 226 kilometrów.
Zwycięzcą etapu został norweski kolarz Thor Hushovd. Drugie miejsce zajął Mark Renshaw, a trzecie Steele Von Hoff. Liderem klasyfikacji generalnej pozostał Polak Rafał Majka.
Premie.
Na 3. etapie były następujące premie:

</doc>
<doc id="2996242" url="https://pl.wikipedia.org/wiki?curid=2996242" title="Liceum Ogólnokształcące im. Stanisława Staszica w Ciechocinku">
Liceum Ogólnokształcące im. Stanisława Staszica w Ciechocinku

Liceum Ogólnokształcące im. Stanisława Staszica w Ciechocinku – liceum ogólnokształcące, potocznie zwane "Stachem", znajdujące się w Ciechocinku przy ulicy Mikołaja Kopernika 1.
Budynek.
Szkoła znajduje się w dawnym Hotelu Müllera. Jest to budynek szachulcowy, wzniesiony w Parku Zdrojowym w latach 1848–1851 dla Karola Samuela Müllera według projektu Franciszka Tournelle'a, przebudowany w 1878; wpisany do rejestru zabytków w 1987; częściowo spłonął w 2008.

</doc>
<doc id="2996244" url="https://pl.wikipedia.org/wiki?curid=2996244" title="Kmiecin (przystanek kolejowy)">
Kmiecin (przystanek kolejowy)

Kmiecin – wąskotorowy przystanek osobowy znajdujący się we wsi Kmiecin w gminie Nowy Dwór Gdański, w powiecie nowodworskim, w województwie pomorskim. Położony jest na linii kolejowej nr 5010 z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Lipinki Gdańskiej został otwarty w 1909 roku.

</doc>
<doc id="2996245" url="https://pl.wikipedia.org/wiki?curid=2996245" title="Alfred Carlton Gilbert">
Alfred Carlton Gilbert



</doc>
<doc id="2996246" url="https://pl.wikipedia.org/wiki?curid=2996246" title="Tour de Pologne 2013 – 4. etap">
Tour de Pologne 2013 – 4. etap

4. etap kolarskiego wyścigu Tour de Pologne 2013 odbył się 31 lipca. Start etapu miał miejsce w Tarnowie, zaś meta w Katowicach. Etap liczył 231,5 kilometra.
Zwycięzcą etapu został amerykański kolarz Taylor Phinney. Drugie miejsce zajął Steele Von Hoff, a trzecie Jauhien Hutarowicz. Liderem klasyfikacji generalnej pozostał Polak Rafał Majka.
Premie.
Na 4. etapie były następujące premie:

</doc>
<doc id="2996247" url="https://pl.wikipedia.org/wiki?curid=2996247" title="Suchowo (przystanek kolejowy)">
Suchowo (przystanek kolejowy)

Suchowo – wąskotorowy przystanek osobowy znajdujący się we wsi Rakowe Pole w gminie Nowy Dwór Gdański, w powiecie nowodworskim, w województwie pomorskim. Położony jest na linii kolejowej nr 5010 z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Lipinki Gdańskiej został otwarty w 1909 roku.

</doc>
<doc id="2996249" url="https://pl.wikipedia.org/wiki?curid=2996249" title="Rai Sport 2">
Rai Sport 2

Rai Sport 2 był drugim kanałem sportowym, siostrzanym kanałem Rai Sport.

</doc>
<doc id="2996252" url="https://pl.wikipedia.org/wiki?curid=2996252" title="Solnica (przystanek kolejowy)">
Solnica (przystanek kolejowy)

Solnica – wąskotorowy przystanek osobowy znajdujący się we wsi Solnica w gminie Nowy Dwór Gdański, w powiecie nowodworskim, w województwie pomorskim. Położony jest na linii kolejowej nr 5010 z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Lipinki Gdańskiej został otwarty w 1909 roku.

</doc>
<doc id="2996254" url="https://pl.wikipedia.org/wiki?curid=2996254" title="Tour de Pologne 2013 – 5. etap">
Tour de Pologne 2013 – 5. etap

5. etap kolarskiego wyścigu Tour de Pologne 2013 odbył się 1 sierpnia. Start etapu miał miejsce w Nowym Targu, zaś meta w Zakopanem. Etap liczył 160,5 kilometra.
Zwycięzcą etapu został norweski kolarz Thor Hushovd. Drugie miejsce zajął Mathieu Ladagnous, a trzecie Daniele Ratto. Po tym etapie liderem klasyfikacji generalnej został Hiszpan Jon Izagirre.
Premie.
Na 5. etapie były następujące premie:

</doc>
<doc id="2996258" url="https://pl.wikipedia.org/wiki?curid=2996258" title="Wężownica (przystanek kolejowy)">
Wężownica (przystanek kolejowy)

Wężownica – wąskotorowy przystanek osobowy znajdujący się we wsi Solnica w gminie Nowy Dwór Gdański, w powiecie nowodworskim, w województwie pomorskim. Położony jest na linii kolejowej nr 5010 z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Lipinki Gdańskiej został otwarty w 1909 roku.

</doc>
<doc id="2996260" url="https://pl.wikipedia.org/wiki?curid=2996260" title="Tour de Pologne 2013 – 6. etap">
Tour de Pologne 2013 – 6. etap

6. etap kolarskiego wyścigu Tour de Pologne 2013 odbył się 2 sierpnia. Start etapu miał miejsce przy Termie Bukowina Tatrzańska, zaś meta w Bukowinie Tatrzańskiej. Etap liczył 192 kilometry.
Zwycięzcą etapu został Darwin Atapuma. Drugie miejsce zajął Christophe Riblon, a trzecie Leopold König. Po tym etapie liderem klasyfikacji generalnej został Christophe Riblon.
Premie.
Na 6. etapie były następujące premie:

</doc>
<doc id="2996261" url="https://pl.wikipedia.org/wiki?curid=2996261" title="Rakowiska (przystanek kolejowy)">
Rakowiska (przystanek kolejowy)

Rakowiska – wąskotorowy przystanek osobowy znajdujący się we wsi Rakowiska w gminie Nowy Dwór Gdański, w powiecie nowodworskim, w województwie pomorskim. Położony jest na linii kolejowej nr 5010. Odcinek do Lipinki Gdańskiej został otwarty w 1909 roku.

</doc>
<doc id="2996262" url="https://pl.wikipedia.org/wiki?curid=2996262" title="Skoki do wody na Mistrzostwach Świata w Pływaniu 2013 – trampolina 3 m synchronicznie mężczyzn">
Skoki do wody na Mistrzostwach Świata w Pływaniu 2013 – trampolina 3 m synchronicznie mężczyzn

Trampolina 3 m synchronicznie mężczyzn - jedna z konkurencji rozgrywanych podczas Mistrzostw Świata w Pływaniu 2013 w ramach skoków do wody. Eliminacje odbyły się 23 lipca o 10:00, a finał rozegrany został tego samego dnia o godzinie 17:30.
Do eliminacji zgłoszonych zostało 19 par z 19 państw. Dwanaście najlepszych par awansowało do finałowej rywalizacji.
Zwycięzcą konkurencji została chińska para Qin Kai i He Chong. Drugie miejsc zajęli Rosjanie Ilja Zacharow oraz Jewgienij Kuzniecow, a trzecie Rommel Pacheco i Jahir Ocampo reprezentujący Meksyk.

</doc>
<doc id="2996266" url="https://pl.wikipedia.org/wiki?curid=2996266" title="Lekkoatletyka na Letnich Igrzyskach Olimpijskich 1908 – sztafeta olimpijska mężczyzn">
Lekkoatletyka na Letnich Igrzyskach Olimpijskich 1908 – sztafeta olimpijska mężczyzn

Sztafeta olimpijska była jedną z konkurencji lekkoatletycznych na letnich igrzyskach olimpijskich 1908 w Londynie, która odbyła się w dniach 24-25 lipca 1908. Uczestniczyło 29 zawodników z 7 krajów.
Zawodnicy pokonywali kolejno odcinki: 200, 200, 400 i 800 metrów.
Wyniki.
Runda 1.
Wszystkie biegi miały miejsce 24 lipca.
Finał.
Finał został rozegrany 25 lipca.

</doc>
<doc id="2996267" url="https://pl.wikipedia.org/wiki?curid=2996267" title="Tour de Pologne 2013 – 7. etap">
Tour de Pologne 2013 – 7. etap

7. etap kolarskiego wyścigu Tour de Pologne 2013 odbył się 3 sierpnia. Start etapu miał miejsce w Wieliczce, zaś meta w Krakowie. Etap liczył 37 kilometrów. Była to jazda indywidualna na czas.
Zwycięzcą etapu został brytyjski kolarz Bradley Wiggins. Drugie miejsce zajął Fabian Cancellara, a trzecie Taylor Phinney.

</doc>
<doc id="2996270" url="https://pl.wikipedia.org/wiki?curid=2996270" title="Henryk Rechowicz">
Henryk Rechowicz

Henryk Rechowicz (ur. 15 czerwca 1929 w Dąbrowie Górniczej, zm. 17 czerwca 2004) – polski historyk, nauczyciel akademicki, działacz Polskiej Zjednoczonej Partii Robotniczej, w latach 1972–1980 rektor Uniwersytetu Śląskiego.
Życiorys.
Ukończył studia historyczne latach 1957–1960 w trybie zaocznym w Wyższej Szkole Nauk Społecznych przy KC PZPR. W 1962 uzyskał stopień doktora na Uniwersytecie Wrocławskim zaś stopień doktora habilitowanego otrzymał w 1966 na Uniwersytecie Jagiellońskim. Tytuł naukowy profesora uzyskał w 1969, zaś profesorem zwyczajnym nauk humanistycznych został w 1974.
W latach 1963-1972 pełnił funkcję dyrektora Śląskiego Instytutu Naukowego w Katowicach. Był kierownikiem Zakładu Historii Najnowszej Instytutu Historii Wydziału Nauk Społecznych Uniwersytetu Śląskiego. Zasiadał w Komitecie Nauk Historycznych PAN. Autor haseł w "Słowniku biograficznym działaczy polskiego ruchu robotniczego" i w "Polskim Słowniku Biograficznym". 
W okresie Polski Ludowej był czołowym aktywistą PZPR w województwie katowickim.
W ostatnich latach pracy zawodowej zajmował stanowisko profesora Akademii Wychowania Fizycznego w Katowicach.
Jego działalność naukowa dotyczyła głównie historii ruchu komunistycznego, dziejów Zagłębia Dąbrowskiego i Górnego Śląska oraz historii sportu.
Został pochowany na ewangelickim cmentarzu parafialnym w Katowicach (kwatera 8-1-9).
Odznaczenia.
Odznaczony m.in. Krzyżem Kawalerskim i Krzyżem Komandorskim Orderu Odrodzenia Polski oraz Złotą Odznaką Trybuny Robotniczej

</doc>
<doc id="2996272" url="https://pl.wikipedia.org/wiki?curid=2996272" title="Ulica Oświęcimska w Opolu">
Ulica Oświęcimska w Opolu

Ulica Oświęcimska – najważniejsza ulica na terenie opolskich dzielnic - Grotowic oraz Groszowic. Rozpoczyna się w miejscu połączenia ulic ks. Jerzego Popiełuszki oraz ks. Franciszka Rudzkiego. Do skrzyżowania z ulicą Wiktora Gorzołki jest jednokierunkowa. Następnie biegnie na południe, ku granicy miasta, gdzie przechodzi w drogę bez nazwy. Na całej swojej długości stanowi fragment trasy wojewódzkiej .

</doc>
<doc id="2996273" url="https://pl.wikipedia.org/wiki?curid=2996273" title="Józef Zagórski">
Józef Zagórski

Józef Zagórski herbu Ostoja – konsyliarz konfederacji generalnej koronnej w konfederacji targowickiej w 1792 roku, podkomorzy łucki w latach 1773-1792, chorąży wołyński w latach 1765-1773, miecznik wołyński w latach 1754-1765, pułkownik pancerny Buławy Polnej Koronnej w 1767 roku.
Poseł na sejm 1758 roku z województwa podolskiego. Poseł województwa wołyńskiego na sejm 1760 roku. Poseł województwa wołyńskiego na sejm konwokacyjny 1764 roku. Był posłem województwa wołyńskiego na sejm koronacyjny 1764 roku. Poseł województwa wołyńskiego na Sejm Repninowski.

</doc>
<doc id="2996274" url="https://pl.wikipedia.org/wiki?curid=2996274" title="Rakowo (przystanek kolejowy w województwie pomorskim)">
Rakowo (przystanek kolejowy w województwie pomorskim)

Rakowo – wąskotorowy przystanek osobowy znajdujący się we wsi Rakowo w gminie Nowy Dwór Gdański, w powiecie nowodworskim, w województwie pomorskim. Położony jest na linii kolejowej nr 5010. Odcinek do Lipinki Gdańskiej został otwarty w 1909 roku.

</doc>
<doc id="2996277" url="https://pl.wikipedia.org/wiki?curid=2996277" title="Christopher Cross (album)">
Christopher Cross (album)

Christopher Cross – debiutancki album studyjny amerykańskiego muzyka Christophera Crossa, wydany 27 grudnia 1979 przez wytwórnię Warner Bros. Records pod numerem katalogowym BSK 3383 (USA). W roku 1981 został uznany albumem roku otrzymując nagrodę Grammy w kategorii Album of the Year, zostawiając w pokonanym polu m.in. płytę "The Wall" grupy Pink Floyd. W sumie płyta zwyciężyła w pięciu kategoriach nagród Grammy, w tym czterech najważniejszych: Album of the Year, Record of the Year, Song of the Year, Best New Artist oraz dodatkowo w kategorii Best Instrumental Arrangement Accompanying Vocalist. Do tej pory żadnemu innemu wykonawcy nie udało się to w jednym roku. Album uzyskał status pięciokrotnej platynowej płyty rozchodząc się w 5 milionowym nakładzie. Pochodzący z tej płyty nagranie „Sailing” dotarło na szczyt amerykańskiej listy Billboard Hot 100, a utwór „Ride Like the Wind” gościł na miejscu drugim tej listy. Dwa kolejne single „Never Be the Same” oraz „Say You’ll Be Mine” również dotarły do pierwszej dwudziestki.
Spis utworów.
Wszystkie utwory skomponowane przez Christophera Crossa.
Nagrody.
Nagroda Grammy

</doc>
<doc id="2996278" url="https://pl.wikipedia.org/wiki?curid=2996278" title="Frigyes Wiesner-Mezei">
Frigyes Wiesner-Mezei



</doc>
<doc id="2996279" url="https://pl.wikipedia.org/wiki?curid=2996279" title="Frigyes Wiesner">
Frigyes Wiesner



</doc>
<doc id="2996280" url="https://pl.wikipedia.org/wiki?curid=2996280" title="Majster (miesięcznik)">
Majster (miesięcznik)



</doc>
<doc id="2996281" url="https://pl.wikipedia.org/wiki?curid=2996281" title="Lubstowo Gdańskie">
Lubstowo Gdańskie

Lubstowo Gdańskie – wąskotorowy przystanek osobowy znajdujący się we wsi Lubstowo w gminie Nowy Staw, w powiecie malborskim, w województwie pomorskim. Położony jest na linii kolejowej z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Lipinki Gdańskiej został otwarty w 1909 roku.

</doc>
<doc id="2996283" url="https://pl.wikipedia.org/wiki?curid=2996283" title="Cass Daley">
Cass Daley

Cass Daley (ur. 17 lipca 1915, zm. 22 marca 1975) – amerykańska aktorka filmowa, radiowa, piosenkarka i komik.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2996286" url="https://pl.wikipedia.org/wiki?curid=2996286" title="Ulica księdza Jerzego Popiełuszki w Opolu">
Ulica księdza Jerzego Popiełuszki w Opolu

Ulica księdza Jerzego Popiełuszki – jedna z najważniejszych ulic na terenie opolskej dzielnicy Groszowice. Rozpoczyna się w miejscu połączenia ulic ks. Jerzego Popiełuszki oraz Oświęcimskiej. Do skrzyżowania z ulicą Wiktora Gorzołki jest jednokierunkowa. Następnie biegnie na północ, w kierunku centrum miasta. Na granicy dzielnic Groszowice i Nowa Wieś Królewska, na skrzyżowaniu z ulicą Podmiejską, przechodzi w ulicę Aleja Przyjaźni. Znajdują się przy niej stacja kolejowa Opole Groszowice oraz kościół św. Katarzyny Aleksandryjskiej. Stanowi fragment trasy wojewódzkiej .

</doc>
<doc id="2996289" url="https://pl.wikipedia.org/wiki?curid=2996289" title="Time Machine Tour">
Time Machine Tour

Time Machine Tour – trasa koncertowa kanadyjskiego trio progresywnego Rush, która rozpoczęła się 29 czerwca 2010 w Albuquerque a zakończyła 2 lipca 2011 w George w stanie Waszyngton.
Trasa była uczczeniem 30 rocznicy wydania "Moving Pictures". Z tej okazji zespół po raz pierwszy zagrał cały album w całości. Zaprezentowane zostały także utwory z nadchodzącego albumu "Clockwork Angels".
8 listopada 2011 roku wydany został album koncertowy wydany także na DVD oraz Blu-ray nagrany 15 kwietnia 2011 w Cleveland.
Setlista.
Przerwa
Encore:

</doc>
<doc id="2996291" url="https://pl.wikipedia.org/wiki?curid=2996291" title="Lekkoatletyka na Letnich Igrzyskach Olimpijskich 1908 – bieg na 3 mile drużynowo mężczyzn">
Lekkoatletyka na Letnich Igrzyskach Olimpijskich 1908 – bieg na 3 mile drużynowo mężczyzn

Bieg na 3 mile drużynowo był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniach 14-15 lipca 1908. Uczestniczyło 28 zawodników z 6 krajów.
Każda ekipa mogła wystawić tylko pięciu zawodników. Do łącznej klasyfikacji drużyny liczyły się tylko noty trzech najszybszych zawodników. Najlepszym możliwym wynikiem było 1+2+3=6.
Wyniki.
Runda pierwsza.
W rundzie pierwszej odbyły się dwa biegi. W każdym rywalizowały ze sobą 3 ekipy. Dwie najlepsze drużyny awansowały do finału.
Bieg 1.
Czterech brytyjskich zawodników razem przekroczyło linię mety. W oficjalnym raporcie wszystkim przyznano pierwsze miejsce jednak punkty policzono tak, jakby ukończyli jeden za drugim. Z ekipy włoskiej i holenderskiej ukończyło tylko po dwóch zawodników. W związku z brakiem punktów do finału awansowała tylko ekipa Wielkiej Brytanii.

</doc>
<doc id="2996293" url="https://pl.wikipedia.org/wiki?curid=2996293" title="Wtórnik WLAN">
Wtórnik WLAN



</doc>
<doc id="2996294" url="https://pl.wikipedia.org/wiki?curid=2996294" title="Michał Słuszkiewicz">
Michał Słuszkiewicz

Michał Słuszkiewicz (ur. 20 września 1848 w Sanoku, zm. 15 listopada 1936 tamże) – polski rzemieślnik, działacz społeczny, radny i burmistrz Sanoka.
Życiorys.
Urodził się 20 września 1848 w Sanoku. Pochodził z mieszczańskiej rodziny, tradycyjnie trudniącej się rzeźnictwem i masarstwem. Był synem Wojciecha (ur. 1824) i Józefy z domu Solon. Jego braćmi byli Marian (wyemigrował do Ameryki) i Jan. Jego żoną od około 1874 przez 52 lata była Paulina z domu Dziura (1858–1926). Mieli 12 dzieci, z których troje zmarło w dzieciństwie: Franciszek (1875–1944, nauczyciel matematyki i fizyki, dyrektor gimnazjum w Bochni), Henryk Józef (1877-1882), Józef (1880–1914),
Helena (1881-1882, Teofila Maria (1882–1951, od 1902 żona Franciszka Martynowskiego), Alojzy (ur., zm. 1894), Maksymilian (1884–1940, także burmistrz Sanoka), Władysława (1886–1971, od 1907 żona Józefa Nowotarskiego), Emilia (1888–1982, nauczycielka), Witold Jan (1890–1914, absolwent Akademii Handlu Zagranicznego, pisarz, kierownik kółka amatorskiego, jako ochotnik armii austriackiej walczył w bitwie pod Kraśnikiem, zmarł od ran wówczas odniesionych), Roman (1892–1975, urzędnik) i Edmund (1895–1980, literat i oficer Wojska Polskiego). Wszystkie z dziewięciorga dzieci, które dożyły dorosłości, ukończyły szkoły (w tym Gimnazjum Męskie w Sanoku), zaś czworo wyższe uczelnie. Wnukami Michała Słuszkiewicza byli: Eugeniusz Słuszkiewicz (syn Franciszka, indolog, orientalista), Wiesław Nowotarski (syn Władysławy, oficer, ofiara zbrodni katyńskiej), Maria Czerepaniak (1910-2014, córka Józefa, tancerka, działaczka sokola, żona Eugeniusza)). Rodzina Słuszkiewiczów zamieszkiwała w Sanoku przy ulicy Tadeusza Kościuszki 60.
Cechowała go wytrwałość w pracy, co przyniosło mu zdobycie mocnej pozycji społeczno-finansowej. Kontynuował rodzinne tradycje i prowadził zakład masarski, a jego działalność zdominowała tę branżę w mieście. Sklep wędliniarski Słuszkiewiczów znajdował się w kamienicy przy ulicy Tadeusza Kościuszki (obecnie numer 3, od wschodu przylega do niej kamienica przy ul. Jagiellońskiej 2, a od zachodu budynek sądu rejonowego). Pod koniec życia Michał Słuszkiewicz wynajął sklep Pawłowi Wiktorowi.
Był politykiem Polskiego Stronnictwa Demokratycznego (tzw. „galicyjscy demokraci”). W mieście członkami ugrupowania byli także Jan Zarewicz, Feliks Giela, Kazimierz Lipiński. Jako jeden z pierwszych przedsiębiorców rzemieślniczych uzyskał mandat radnego miejskiego, którym sprawował przez 38 lat (m.in. wybrany w kadencji od 1893, w 1900 – asesor, w 1910, w 1912 radny i asesor w nowej radzie po przyłączeniu do Sanoka gminy Posada Sanocka, 1914 – asesor). Przy tym nie dysponował wykształceniem jak inni radni (np. absolwenci prawa na uniwersytecie), jednak w odróżnieniu od nich doskonale znał problematykę miejską Sanoka. Jego zaletą był charakter i doświadczenie życiowe, a ponadto dokształcał się samodzielnie, prenumerował gazetę. Został zastępcą sędziego przysięgłego I kadencji przy trybunale C. K. Sądu Obwodowego w Sanoku, później wybrany w 1904. Był także asesorem i ławnikiem. W sierpniu 1900 wszedł w skład komitetu mieszczańskiego w Sanoku, zajmującego się wyborami do Sejmu Krajowego Galicji. Od około 1906 był asesorem w magistracie miasta Sanoka. W 1912 został wybrany członkiem Rady c. k. powiatu sanockiego z grupy gmin miejskich. Był wybierany wydziałowym Czytelni Mieszczańskiej w Sanoku, funkcjonującej w budynku Ramerówka, 17 stycznia 1904, 28 stycznia 1905; natomiast w niepodległej II Rzeczypospolitej na początku 1928 został wybrany przewodniczącym.
Podczas I wojny światowej ówczesny burmistrz Paweł Biedka wyjechał do Austrii, a Michał Słuszkiewicz pełnił jego obowiązki komisarycznie. Po nałożeniu na Sanok kontrybucji przez rosyjskich okupantów i niemożności spłacenia jej przez miasto, Rosjanie aresztowali kilku urzędników, w tym Michała Słuszkiewicza, którym następnie udało się uciec z uwięzienia. W 1918 wraz z innymi osobistościami miejskimi (m.in. Paweł Biedka, Feliks Giela, Wojciech Ślączka, Adam Pytel, Jan Rajchel) funkcjonował w ramach Komitetu Samoobrony Narodowej, który 31 października/1 listopada 1918 dokonał przejęcia władzy w Sanoku. U kresu I wojny światowej i po wybuchu wojny polsko-ukraińskiej w listopadzie 1918 został członkiem Komitetu Straży Obywatelskiej w Sanoku. Był radnym pierwszej powojennej kadencji od 1919.
Po ustąpieniu burmistrza Mariana Kawskiego, 11 maja 1920 Rada Miasta wybrała na to stanowisko Michała Słuszkiewicza. Był pierwszą osobą pełniącą to najwyższe stanowisko w mieście, pochodzącą z grupy rzemieślników.
W czasie pełnienia przez niego funkcji włodarza miasta nastąpiło:
31 października 1923 złożył rezygnację z funkcji burmistrza, która została przyjęta przez radę 13 grudnia, zaś nowy burmistrz został wybrany 18 września 1924 i do tego czasu Słuszkiewicz pozostawał na urzędzie. Później nadal był radnym (od 1924). Funkcjonował w szeregach Bezpartyjnego Bloku Współpracy z Rządem. W marcu 1931 wszedł w skład Tymczasowego Zarządu, powołanego w związku z połączeniem gminy Sanok i gminy Posada Olchowska.
Działał społecznie na wielu polach, w tym w ramach Towarzystwa Polskiej Ochronki Dzieci Chrześcijańskich. Był członkiem sanockiego gniazda Polskiego Towarzystwa Gimnastycznego „Sokół” oraz członkiem zwyczajnym Macierzy Szkolnej dla Księstwa Cieszyńskiego. Był członkiem wydziału Kasy Oszczędności miasta Sanoka (1927).
Zmarł 15 listopada 1936 w Sanoku. Został pochowany w grobowcu rodzinnym na cmentarzu przy ul. Rymanowskiej w Sanoku. Na tablicach nagrobnych zostali upamiętnieni synowie Witold i Maksymilian, który tak jak ojciec był burmistrzem Sanoka i podobnie jak ojciec (uwięziony przez Rosjan podczas I wojny światowej), został aresztowany przez okupanta (niemieckiego) podczas II wojny światowej, następnie przetrzymywany i wywieziony do III Rzeszy i tam w 1940 zamordowany w obozie koncentracyjnym Buchenwald, wnuczka Maria Gutt, z domu Nowotarska (1908-1939), wnuk Wiesław Nowotarski (1910-1940, ofiara zbrodni katyńskiej), Czesław Rytarowski (1903-1939), Bożena Rytarowska (zm. 1958, lat 18). Antonina Rytarowska (ur., zm. 1945). Figurę Matki Bożej na postumencie grobowca wykonał w 1927 Stanisław Piątkiewicz. Nagrobek jest uznany za obiekt zabytkowy i podlega ochronie prawnej. W alejce cmentarnej obok grobowca Michała i Pauliny Słuszkiewiczów zostali pochowani ich krewni, w tym niektóre z dzieci, oraz powinowaci.
Na wniosek Związku Obrońców Podkarpacia 12 listopada 1937 przemianowano ulicę Targową na ulicę Michała Słuszkiewicza nazwę tę nosiła do II wojny światowej (obecnie nosi nazwę Elizy Orzeszkowej). Według innych źródeł, w tym córki Emilii Słuszkiewicz, w 1937 przemianowano ulicę Floriańską na ulicę Michała Słuszkiewicza (późniejsza ulica Ignacego Daszyńskiego).

</doc>
<doc id="2996295" url="https://pl.wikipedia.org/wiki?curid=2996295" title="Myszewo (przystanek kolejowy)">
Myszewo (przystanek kolejowy)

Myszewo – wąskotorowy przystanek osobowy znajdujący się we wsi Myszewo w gminie Nowy Staw, w powiecie malborskim, w województwie pomorskim. Położony jest na linii kolejowej z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Lipinki Gdańskiej został otwarty w 1909 roku.

</doc>
<doc id="2996297" url="https://pl.wikipedia.org/wiki?curid=2996297" title="Con Leahy">
Con Leahy



</doc>
<doc id="2996299" url="https://pl.wikipedia.org/wiki?curid=2996299" title="Tim Ahearne">
Tim Ahearne



</doc>
<doc id="2996300" url="https://pl.wikipedia.org/wiki?curid=2996300" title="Wzmacniacz zasięgu sieci bezprzewodowej">
Wzmacniacz zasięgu sieci bezprzewodowej



</doc>
<doc id="2996301" url="https://pl.wikipedia.org/wiki?curid=2996301" title="Antoni Lipiński">
Antoni Lipiński

Antoni Lipiński herbu Brodzic (zm. po 1792 roku) – kasztelan halicki w latach 1778-1792, pisarz kamieniecki w latach 1748-1778, miecznik kamieniecki w latach 1744-1748, komornik ziemski kamieniecki w 1738 roku.
Był posłem województwa podolskiego na sejm koronacyjny 1764 roku. Był członkiem konfederacji Sejmu Czteroletniego. 
W 1792 roku odznaczony Orderem Orła Białego.

</doc>
<doc id="2996303" url="https://pl.wikipedia.org/wiki?curid=2996303" title="Ulica Piastowska w Opolu">
Ulica Piastowska w Opolu

Ulica Piastowska – ulica w centrum Opola, stanowiąca część jednej z dwóch tras łączących prawobrzeżną i lewobrzeżną część miasta. Rozpoczyna się za mostem Piastowskim. Następnie skręca na południe i biegnie w równolegle do Kanału Młynówka. Kończy się na moście nad kanałem, przechodząc w ulicę Wojciecha Korfantego. Znajduje się przy niej Urząd Wojewódzki miasta Opola oraz Wojewódzka Biblioteka Publiczna.

</doc>
<doc id="2996306" url="https://pl.wikipedia.org/wiki?curid=2996306" title="Lekkoatletyka na Letnich Igrzyskach Olimpijskich 1908 – bieg na 5 mil indywidualnie mężczyzn">
Lekkoatletyka na Letnich Igrzyskach Olimpijskich 1908 – bieg na 5 mil indywidualnie mężczyzn

Bieg na 5 mil był jedną z konkurencji lekkoatletycznych na letnich igrzyskach olimpijskich 1908 w Londynie, która odbyła się w dniach 15 i 18 lipca 1908. Uczestniczyło 36 zawodników z 14 krajów.
Rekordy.
Rekordy ustanowione przed rozegraniem zawodów.
Wyniki.
Runda 1.
Wszystkie biegi zostały rozegrane w dniu 15 lipca. Do finału awansowali zwycięzcy swoich biegów i czterech najlepszych zawodników z drugich miejsc.
Finał.
Finał został rozegrany 18 lipca.

</doc>
<doc id="2996307" url="https://pl.wikipedia.org/wiki?curid=2996307" title="Skoki do wody na Mistrzostwach Świata w Pływaniu 2013 – wieża 10 m synchronicznie mężczyzn">
Skoki do wody na Mistrzostwach Świata w Pływaniu 2013 – wieża 10 m synchronicznie mężczyzn

Wieża 10 m synchronicznie mężczyzn - jedna z konkurencji rozgrywanych podczas Mistrzostw Świata w Pływaniu 2013 w ramach skoków do wody. Eliminacje odbyły się 21 lipca o 10:00, a finał rozegrany został tego samego dnia o godzinie 17:30.
Do eliminacji zgłoszonych zostało 14 par z 14 państw. Dwanaście najlepszych par awansowało do finałowej rywalizacji.
Zwycięzcą konkurencji została niemiecka para Sascha Klein i Patrick Hausding. Drugie miejsce zajęli Rosjanie Wiktor Minibajew oraz Artiom Czesakow, a trzecie Cao Yuan i Zhang Yanquan reprezentujący Chiny.

</doc>
<doc id="2996308" url="https://pl.wikipedia.org/wiki?curid=2996308" title="Dalton Eiley">
Dalton Eiley

Dalton Calbert Eiley Jr. (ur. 10 grudnia 1983) – belizeński piłkarz występujący na pozycji środkowego obrońcy, obecnie zawodnik Placencia Assassins.
Kariera klubowa.
Eiley rozpoczynał swoją karierę piłkarską w zespole Placencia Pirates, z którym nie osiągnął jednak większych sukcesów. Po upływie kilku sezonów przeszedł do ekipy Tex Mar Boys z siedzibą w mieście Mango Creek. W jego barwach w 2007 roku triumfował w Super League of Belize, rozgrywkach niezrzeszonych w Belizeńskim Związki Piłki Nożnej, będąc podstawowym graczem swojej drużyny. Sukces ten powtórzył również dwa lata później, w sezonie 2009. W późniejszym czasie na krótko został zawodnikiem ekipy Placencia Assassins, aby później zasilić szeregi Toledo Ambassadors, z którym podczas rozgrywek 2010/2011 zdobył wicemistrzostwo kraju. Szybko powrócił jednak do Assassins, gdzie w 2011 roku po raz trzeci zdobył mistrzostwo Super League, zaś w wiosennym sezonie 2012 zanotował pierwszy w swojej karierze tytuł mistrza Belize. Pół roku później, w jesiennym turnieju otwarcia rozgrywek 2012/2013, został uhonorowany nagrodą dla najlepszego obrońcy sezonu w lidze belizeńskiej.
Kariera reprezentacyjna.
W 2005 roku Eiley został powołany przez selekcjonera Anthony'ego Adderly na Puchar Narodów UNCAF. Właśnie podczas tych rozgrywek, 19 lutego w przegranym 0:2 meczu fazy grupowej z Gwatemalą, zadebiutował w seniorskiej reprezentacji Belize. W tym turnieju pełnił rolę podstawowego gracza swojej drużyny i rozegrał wszystkie trzy mecze w pełnym wymiarze czasowym, lecz jego kadra po komplecie porażek odpadła już w fazie grupowej. Dokładnie taka sama sytuacja miała miejsce dwa lata później, kiedy to podczas kolejnego Pucharu Narodów UNCAF Belizeńczycy zanotowali trzy porażki, zaś Eiley wystąpił we wszystkich meczach od pierwszej do ostatniej minuty. W 2011 roku znalazł się w składzie na Copa Centroamericana, kontynuację Pucharu Narodów, gdzie tak jak poprzednio był podstawowym stoperem swojej kadry, notując wszystkie trzy spotkania w pełnym wymiarze czasowym, a Belizeńczycy, prowadzeni wówczas przez Renana Couoha, odpadli z rozgrywek w fazie grupowej.
W późniejszym czasie Eiley w roli kluczowego zawodnika reprezentacji występował w eliminacjach do Mistrzostw Świata 2014, podczas których siedmiokrotnie pojawiał się na boiskach, lecz nie zdołał awansować ze swoją drużyną na mundial. W 2013 roku znów znalazł się w składzie na Copa Centroamericana, gdzie w pełnym wymiarze czasowym rozegrał wszystkie pięć meczów, a Belizeńczycy, prowadzeni przez kostarykańskiego szkoleniowca Leroya Sherriera Lewisa, zajęli czwartą lokatę, najwyższą w historii swoich występów w tym turnieju. Kilka miesięcy później został powołany przez amerykańskiego trenera Iana Morka na Złoty Puchar CONCACAF, gdzie rozegrał dwa z trzech spotkań, zdobywając bramkę samobójczą w konfrontacji z Kostaryką (0:1). Jego kadra, debiutująca wówczas w tych rozgrywkach, zanotowała komplet porażek i odpadła z turnieju już w fazie grupowej.

</doc>
<doc id="2996309" url="https://pl.wikipedia.org/wiki?curid=2996309" title="Lasowice Małe Gdańskie">
Lasowice Małe Gdańskie

Lasowice Małe Gdańskie – wąskotorowy przystanek osobowy znajdujący się we wsi Lasowice Małe w gminie Malbork, w powiecie malborskim, w województwie pomorskim. Położony jest na linii kolejowej z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Malborka Kałdowa Wąskotorowego został otwarty w 1900 roku.

</doc>
<doc id="2996310" url="https://pl.wikipedia.org/wiki?curid=2996310" title="Ulica Kazimierza Sosnkowskiego w Opolu">
Ulica Kazimierza Sosnkowskiego w Opolu

Ulica Kazimierza Sosnkowskiego – ulica w Opolu, jedna z najważniejszych arterii komunikacyjnych na Osiedlu Armii Krajowej (dawnym ZWM). Rozpoczyna się na rondzie z ul. Wiejską. Następnie biegnie na zachód, aż do skrzyżowania z ul. Szarych Szeregów i ul. Romana Horoszkiewicza, gdzie skręca na północny zachód, a następnie na północ. Na odcinku od ronda z ul. Leopolda Okulickiego do skrzyżowania z ul. Kazimierza Pużaka, gdzie kończy swój bieg, kieruje się na północny wschód. Na całej swojej długości jest czteropasmowa. Znajduje się przy niej Stadion Lekkoatletyczny im. Opolskich Olimpijczyków, a także Centrum Handlowe Auchan.

</doc>
<doc id="2996311" url="https://pl.wikipedia.org/wiki?curid=2996311" title="Lasowice PGR">
Lasowice PGR

Lasowice PGR – wąskotorowy przystanek osobowy znajdujący się we wsi Lasowice Małe w gminie Malbork, w powiecie malborskim, w województwie pomorskim. Położony jest na linii kolejowej z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Malborka Kałdowa Wąskotorowego został otwarty w 1900 roku.

</doc>
<doc id="2996313" url="https://pl.wikipedia.org/wiki?curid=2996313" title="Lasowice Wielkie Gdańskie">
Lasowice Wielkie Gdańskie

Lasowice Wielkie Gdańskie – wąskotorowy przystanek osobowy znajdujący się we wsi Lasowice Wielkie w gminie Malbork, w powiecie malborskim, w województwie pomorskim. Położony jest na linii kolejowej z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Malborka Kałdowa Wąskotorowego został otwarty w 1900 roku.

</doc>
<doc id="2996316" url="https://pl.wikipedia.org/wiki?curid=2996316" title="Tragamin (przystanek kolejowy)">
Tragamin (przystanek kolejowy)

Tragamin – zlikwidowany wąskotorowy przystanek osobowy znajdujący się we wsi Tragamin w gminie Malbork, w powiecie malborskim, w województwie pomorskim. Położony jest na linii kolejowej z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Malborka Kałdowa Wąskotorowego został otwarty w 1900 roku.

</doc>
<doc id="2996318" url="https://pl.wikipedia.org/wiki?curid=2996318" title="Ulica Budowlanych w Opolu">
Ulica Budowlanych w Opolu

Ulica Budowlanych – ulica w Opolu, jedna z najważniejszych arterii komunikacyjnych w dzielnicy Zakrzów. Rozpoczyna się na rondzie z ulicą Nysy Łużyckiej. Następnie biegnie na północ, aż do skrzyżowania z nienazwaną drogą gruntową, gdzie przechodzi w ulicę Jana III Sobieskiego. Znajduje się przy niej Komenda Wojewódzka Państwowej Straży Pożarnej, market OBI, hipermarket Kaufland, a także Cementownia "Odra". Jest częścią trasy wojewódzkiej 454

</doc>
<doc id="2996322" url="https://pl.wikipedia.org/wiki?curid=2996322" title="Czernicze">
Czernicze

Czernicze (bułg. "Черниче") – wieś podlegająca administracyjnie pod obszar wsi Krupnik w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 1063 mieszkańców.
Położenie.
Czernicze znajduje się między Maleszewską płaniną a Pirynem, 1 km od Kresneńskiego jaru. Nad Strumą, w pobliżu miejsca wykorzystywanego do raftingu. Czernicze posiada dwie dzielnice: Orłowec i Sucha reka.
Historia.
Nazwa wsi została przemianowana w 1955 roku na Czernicze.

</doc>
<doc id="2996323" url="https://pl.wikipedia.org/wiki?curid=2996323" title="Dorothy Dalton">
Dorothy Dalton

Dorothy Dalton (ur. 22 września 1893, zm. 13 kwietnia 1972) – amerykańska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2996325" url="https://pl.wikipedia.org/wiki?curid=2996325" title="Kamionka Gdańska">
Kamionka Gdańska

Kamionka Gdańska – wąskotorowy przystanek osobowy znajdujący się we wsi Kamionka w gminie Malbork, w powiecie malborskim, w województwie pomorskim. Położony jest na linii kolejowej z Malborka Kałdowa Wąskotorowego do Nowego Dworu Gdańskiego Wąskotorowego. Odcinek do Malborka Kałdowa Wąskotorowego został otwarty w 1900 roku.

</doc>
<doc id="2996328" url="https://pl.wikipedia.org/wiki?curid=2996328" title="Dokaticzewo">
Dokaticzewo

Dokaticzewo (bułg. "Докатичево") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 7 mieszkańców.
Historia.
W 1891 roku Georgi Strezow napisał o wsi: .

</doc>
<doc id="2996335" url="https://pl.wikipedia.org/wiki?curid=2996335" title="Muzeum Ziemi Sejneńskiej">
Muzeum Ziemi Sejneńskiej

Sejneńskie Towarzystwo Opieki nad Zabytkami – stowarzyszenie powołane w 2004 w Sejnach przez grupę lokalnych działaczy – pasjonatów, którego celem jest ochrona zabytków i krajobrazu kulturowego Sejneńszczyzny oraz upowszechnianie wiedzy o regionie, a także uświadamianie znaczenia społecznej opieki nad zabytkami i innymi dobrami lokalnej kultury. Organizacja jest kontynuatorem tradycji i ideałów przyświecających przedwojennemu Towarzystwu Opieki nad Zabytkami Przeszłości (organizacji założonej 27 czerwca 1906).
Powstanie i siedziba.
Sejneńskie Towarzystwo Opieki nad Zabytkami w maju 2005 powołało w ramach swojej działalności Muzeum Ziemi Sejneńskiej im. abp Romualda Jałbrzykowskiego. Siedziba organizacji mieści się w centrum Sejn, przy ul. Piłsudskiego 28, w dawnym pałacu biskupim. Obszarem działania jest Sejneńszczyzna. Główne cele organizacji to ochrona zabytków i krajobrazu kulturowego Sejneńszczyzny, upowszechnianie wiedzy o regionie i uświadamianie znaczenia społecznej opieki nad zabytkami i innymi dobrami lokalnej kultury.
Zadania muzeum.
Muzeum Ziemi Sejneńskiej zadania swoje spełnia głównie poprzez:
Zasady funkcjonowania.
Organizacja jest instytucją non-profit, a jej władze i pracownicy wypełniają swoje obowiązki społecznie. Środki na realizację celów statutowych pochodzą ze składek członkowskich, dobrowolnych wpłat firm i osób prywatnych oraz pozyskiwanych środków od władz lokalnych z tytułu realizacji zadań publicznych i od władz ministerialnych w ramach zaakceptowanych i realizowanych wniosków. Szczegółowe zasady organizacji i działalności organizacji określa prawo o stowarzyszeniach i statut muzeum.

</doc>
<doc id="2996338" url="https://pl.wikipedia.org/wiki?curid=2996338" title="Maksymilian Słuszkiewicz">
Maksymilian Słuszkiewicz

Maksymilian Słuszkiewicz (ur. 11 października 1884 w Sanoku, zm. 17 stycznia 1940 w Buchenwaldzie) – polski urzędnik policji i państwowy, działacz społeczny, ostatni burmistrz Sanoka w II Rzeczypospolitej.
Życiorys.
Urodził się 11 października 1884 w Sanoku w mieszczańskiej rodzinie trudniącej się rzeźnictwem i masarstwem. Był synem Michała (1848–1936, kontynuujący rodzinne tradycje i prowadził zakład masarski, a także burmistrz Sanoka) i Pauliny z domu Dziura (zm. 1926 w wieku 68 lat). Jego rodzice mieli 12 dzieci, z których troje zmarło w dzieciństwie, a dziewięcioro pozostałych to: Franciszek (1875–1944, jego synem, bratankiem Maksymiliana był Eugeniusz Słuszkiewicz), Józef (1880–1914), Teofila (1882–1951, żona Franciszka Martynowskiego), Maksymilian (1884–1940), Władysława (1886–1971, po mężu Nowotarska, matka Wiesława Nowotarskiego i Witolda Nowotarskiego – stroiciela instrumentów muzycznych), Emilia (1888–1982), Witold (1890–1914, absolwent Akademii Handlu Zagranicznego, pisarz, kierownik kółka amatorskiego, jako ochotnik armii austriackiej walczył w bitwie pod Kraśnikiem, zmarł od ran wówczas odniesionych), Roman (1892–1975) i Edmund (1895–1980). Wszyscy z nich ukończyli szkoły, trzech było absolwentami wyższych uczelni. Rodzina Słuszkiewiczów zamieszkiwała w Sanoku przy ulicy Tadeusza Kościuszki 60 (przy tej ulicy działał też sklep wędliniarski Słuszkiewiczów).
Maksymilian uczył się w C. K. Gimnazjum w Sanoku (w II klasie w roku szkolnym 1897/1898, w III klasie w roku szkolnym 1899/1900). Następnie ukończył Szkołę Administracyjną w Przemyślu. Został urzędnikiem. Będąc sekretarzem w urzędzie ziemskim uchwałą Rady Miejskiej w Sanoku z 1902 został uznany przynależnym do gminy Sanok. W 1907 pełnił funkcje aplikanta w urzędzie miasta. Podjął pracę w c. k. policji miejskiej w Sanoku, od 1 marca jako tymczasowy sierżant, od maja 1908 pracował na posadzie praktykanta policyjnego, 30 lipca 1908 tego roku złożył przysięgę służbową, a 5 sierpnia 1909 został mianowany stałym urzędnikiem miejskim. Pełnił funkcję zastępcy inspektora policji miejskiej. Od 1910 był kancelistą miejskim. W 1911 był aplikantem manipulacyjnym. W międzyczasie działał jako członek Polowych Drużyn Sokolich w Sanoku, działającym w gmachu przy ulicy Mickiewicza, Sanockiej Chorągwi Drużyn Bartoszowych, założonej 3 sierpnia 1911 r.. Przed 1914 udzielał się jako organizator kółek dramatycznych.
W listopadzie 1918 jako ochotnik wstąpił do Wojska Polskiego i dołączył do formowanego 3 batalionu Strzelców Sanockich. Władze samorządowe zwróciły się o zwolnienie go ze służby i powrócił do obowiązków urzędniczych. Od tego czasu kierował Polsko-Amerykańskim Komitetem Pomocy Dzieciom w okolicznych powiatach (do 1922 r.) i był sekretarzem Powiatowego Urzędu Ziemskiego. W kolejnych latach funkcjonował w ramach sanockiego gniazda Polskiego Towarzystwa Gimnastycznego „Sokół” (1912, 1920, 1921, 1922, 1924, 1939, udzielał się w Czytelni Mieszczańskiej w budynku Ramerówka. Był czołowym działaczem kulturalnym w mieście, organizującym uroczystości, obchody, imprezy masowe, przedstawienia, bale, akademie. Był członkiem czynnym zwyczajnym Towarzystwa dla Popierania Nauki Polskiej we Lwowie. W 1920 był inicjatorem i założycielem Towarzystwa Muzyczno-Dramatycznego „Gamba” (wraz z nim Marian Kawski).
Był wybierany radnym miejskim (od 1928 r., od 1933 r.). Od 1929 był komisarycznym szefem Kasy Chorych. Funkcjonował w szeregach Bezpartyjnego Bloku Współpracy z Rządem. W 1932 został członkiem połączonej rady w związku z połączeniem gminy Sanok i gminy Posada Olchowska. Został radnym w 1934. 3 marca 1934, po drugim wyborze Jana Rajchla na stanowisko burmistrza Sanoka, Maksymilian Słuszkiewicz został jego zastępcą. W połowie 1935 został zastępcą członka Okręgowej Komisji Wyborczej nr 77 we Sanoku przed wyborami parlamentarnymi w 1935.
W 1936 został członkiem sanockiego komitetu Zjazdu Górskiego zorganizowanego w sierpniu 1936 w Sanoku. Po tym jak z funkcji burmistrza zrezygnował Jan Rajchel (zmarł 10 kwietnia 1937 r.), 25 maja 1937 Rada Miasta wybrała na jego następcę Maksymiliana Słuszkiewicza (nowym wiceburmistrzem został Juliusz Bruna). Funkcję włodarza miasta sprawował przez ostatnie dwa lata istnienia II Rzeczypospolitej, w tym po wyborach z 1939 r.. Stanowisko pełnił jako emeryt (jego roczne uposażenie – 3187 zł – było znacząco niższe od poprzednika, który otrzymywał 6332 zł).
Działał społecznie, w tym w ramach Towarzystwa Polskiej Ochronki Dzieci Chrześcijańskich. Był bibliofilem. Miał artystyczne usposobienie, hobbystycznie rzeźbił i malował, zaś w sferze zarządzania miastem przejawiało się to w dbałości o estetyczny wygląd Sanoka; ponadto kierował amatorskim zespołem teatralnym, w ramach którego był jednocześnie reżyserem i aktorem. Dbał o życie kulturalne i religijne: organizował bale branżowe (np. oficerskie, mieszczańskie, kolejarskie), z bratem Edmundem przygotowywał inscenizacje jasełek, a wraz z Władysławem Lisowskim wykonywał dekoracje szopek bożonarodzeniowych i Grobów Pańskich w kościele Przemienienia Pańskiego w Sanoku i kościele franciszkanów. Był członkiem komitetu organizacyjnego I Zjazdu Absolwentów z okazji 50-lecia sanockiego gimnazjum w 1938 r.. W latach 30. zasiadał w radzie nadzorczej Komunalnej Kasy Oszczędności Królewskiego Wolnego Miasta Sanoka. W 1932 zasiadał w radzie nadzorczej Komunalnej Kasy Oszczędności Królewskiego Wolnego Miasta Sanoka, funkcjonującej w budynku przy ul. Tadeusza Kościuszki 4, w 1936 był wiceprezesem rady, a po objęciu stanowiska burmistrza został prezesem rady nadzorczej.
W Sanoku 1938 Maksymilian Słuszkiewicz był przypisany do adresów: w 1938 ulica Jagiellońska 4, w 1939 ulica Henryka Sienkiewicza 3. Jego żoną od 28 września 1912 była Stefania Anna z domu Samecka (1889–1959), córka sanockiego organisty Jana Sameckiego i Marianny z domu Różewicz, także należąca do Drużyn Bartoszowych (historia starań Maksymiliana o jej rękę była powszechnie znaną w mieście). Mieli córki, w tym Marię Wandę (ur. 1917), syna Przemysława Jerzego (zm. 5 kwietnia 1922 mając 12 miesięcy).
W czasie bezpośredniego zagrożenia atakiem III Rzeszy na Polskę, w mieście zorganizowano zbiórkę wśród mieszkańców, której środki przekazano na rzecz nabycia broni dla polskiego wojska. Po wybuchu II wojny światowej, przez pierwsze dni września odpowiedzialnie działał na rzecz mieszkańców w zakresie ewakuacji i zarządzania. Sam odmówił wyjazdu. W pierwszych dniach kampanii wrześniowej podjął decyzję o demontażu i ukryciu wartościowych składników technicznych wodociągów miejskich, które następnie w wymuszony sposób zostały przekazane okupującym miasto Niemcom. Obowiązki burmistrza pełnił do 10 września. Po wkroczeniu Niemców, został pierwszy raz aresztowany, po czym zwolniony z sugestią aby opuścił miasto. Mimo tego postanowił honorowo pozostać w Sanoku wraz z jego mieszkańcami. 21 września 1939 został aresztowany ponownie wskutek donosu z zarzutem działalności na niekorzyść Niemców, prawdopodobnie wytworzonego przez Ukraińców. Uwięzienie i dalszy los burmistrza był jednocześnie reperkusją próby ukrycia przed Niemcami urządzeń wodociągowych. Prócz niego w grupie osobistości sanockich wyznaczonych przez dowództwo 1 Dywizji Strzelców Górskich jako 10 zakładników bezpieczeństwa (aresztowani zostali także adwokat i prezes TG „Sokół” Jerzy Pietrzkiewicz, sędzia Zygmunt Kruszelnicki i wyższy funkcjonariusz Policji Państwowej w Sanoku, Antoni Nabywaniec). Celem jego zwolnienia, mieszkańcy miasta przygotowali do władz okupacyjnych zbiorowy list z kilkuset podpisami, jednak żona burmistrza nie przekazała go władzom okupacyjnym z obawy przed możliwymi konsekwencjami dla podpisanych (petycję poparli także Łemkowie i gmina żydowska, która zaoferowała opłacenie kaucji w złocie, czemu sprzeciwił się sam burmistrz przewidując, że Niemcy nie wywiążą się z takiej umowy). Po kilku dniach aresztowania został wywieziony z miasta. 8 marca 1940 jego żona otrzymała zawiadomienie, iż Maksymilian Słuszkiewicz zmarł w niemieckim obozie koncentracyjnym w Buchenwaldzie 17 stycznia 1940 (wcześniej był przetrzymywany w Weimarze) (wśród zwróconych rodzinie przedmiotów należących do niego, było także niemieckie administracyjne zezwolenie z września 1939 r., umożliwiające opuszczenie miasta w tym czasie). 16 lutego 1940 odbył się potajemny, symboliczny pogrzeb Maksymiliana Słuszkiewicza na sanockim cmentarzu.
Upamiętnienie.
Podczas „Jubileuszowego Zjazdu Koleżeńskiego b. Wychowanków Gimnazjum Męskiego w Sanoku w 70-lecie pierwszej Matury” 21 czerwca 1958 nazwisko Maksymiliana Słuszkiewicza zostało wymienione w apelu poległych w gronie ofiar umęczonych w obozie oświęcimskim i innych obozach na ziemi niemieckiej oraz na ustanowionej w budynku gimnazjum tablicy pamiątkowej poświęconej poległym i pomordowanym absolwentom gimnazjum.
W kościele franciszkanów w Sanoku powstało malowidło z gatunku polichromii autorstwa malarza Władysława Lisowskiego wykonane w latach 1937–1939; fresk na łuku łączącym nawę główną z prezbiterium ukazuje scenę hołdu składanego przez przedstawicieli różnych stanów społecznych Matce Bożej, a wśród osób uwielbiających jest m.in. Maksymilian Słuszkiewicz namalowany w stroju szlacheckim i trzymający w dłoni karabelę.
Po śmierci Maksymilian Słuszkiewicz został upamiętniony w trzech lokalizacjach Cmentarza Centralnego w Sanoku: na grobowcu rodziny Sameckich, na grobowcu swoich rodziców, Michała i Paulicy Słuszkiewiczów oraz w 1962 został wymieniony na tablicy Mauzoleum Ofiar II Wojny Światowej wśród innych ofiar nazizmu i niemieckich obozów koncentracyjnych pochodzących z Sanoka i ziemi sanockiej.
Na terenie Sanoka w dzielnicy Dąbrówka została ustanowiona ulica nazwana imieniem i nazwiskiem Maksymiliana Słuszkiewicza.
Z okazji obchodów 125-lecia istnienia sanockiego gniazda TG „Sokół” 7 czerwca 2014 na gmachu „Sokoła” w Sanoku została odsłonięta tablica upamiętniająca miejscowych działaczy sokolich, Maksymiliana Słuszkiewicza, Jerzego Pietrzkiewicza i Zygmunta Kruszelnickiego.

</doc>
<doc id="2996340" url="https://pl.wikipedia.org/wiki?curid=2996340" title="Alaksandr Jaraszewicz">
Alaksandr Jaraszewicz

Alaksandr Mikałajewicz Jaraszewicz (, , "Aleksandr Nikołajewicz Jaroszewicz"; ur. 7 czerwca 1963 w Terebieżowie Górnym) – białoruski polityk, w latach 2012–2016 deputowany do Izby Reprezentantów Zgromadzenia Narodowego Republiki Białorusi V kadencji.
Życiorys.
Urodził się 7 czerwca 1963 roku we wsi Terebieżów Górny, w rejonie stolińskim obwodu brzeskiego Białoruskiej SRR, ZSRR. Ukończył Moskiewski Instytut Gospodarki Komunalnej i Budownictwa, uzyskując wykształcenie inżyniera budownictwa miejskiego. Pracował jako mistrz, inżynier, główny inżynier, zastępca dyrektora Stolińskiego Republikańskiego Zjednoczenia Produkcyjnego Użyteczności Publicznej, naczelnik Stolińskiej Drogowo-Budowlanej Mobilnej Kolumny Zmechanizowanej Nr 32 ("DSPMK-32"). Był deputowanym do Brzeskiej Obwodowej Rady Deputowanych XXVI kadencji.
18 października 2012 roku został deputowanym do Izby Reprezentantów Zgromadzenia Narodowego Republiki Białorusi V kadencji ze Stolińskiego Okręgu Wyborczego Nr 16. Pełnił w niej funkcję zastępcy przewodniczącego Stałej Komisji ds. Polityki Mieszkaniowej i Budownictwa. Jego kadencja w Izbie Reprezentantów zakończyła się 11 października 2016 roku.
Życie prywatne.
Alaksandr Jaraszewicz jest żonaty, ma syna i córkę.

</doc>
<doc id="2996341" url="https://pl.wikipedia.org/wiki?curid=2996341" title="Tenis stołowy na Igrzyskach Śródziemnomorskich 2005">
Tenis stołowy na Igrzyskach Śródziemnomorskich 2005

Tenis stołowy na Igrzyskach Śródziemnomorskich 2005 odbywało się w dniach 29 czerwca – 3 lipca 2005 roku. Zawodnicy obojga płci rywalizowali w singlu i deblu w Pabellón de Deportes Máximo Cuervo.

</doc>
<doc id="2996342" url="https://pl.wikipedia.org/wiki?curid=2996342" title="Seria GP2 – Catalunya 2013">
Seria GP2 – Catalunya 2013

Runda GP2 na torze Circuit de Catalunya – trzecia runda mistrzostw serii GP2 w sezonie 2013.
Wyniki.
Kwalifikacje.
Źródło: Autosport
Główny wyścig.
Wyścig.
Źródło: Wyprzedź Mnie!
Sprint.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2996346" url="https://pl.wikipedia.org/wiki?curid=2996346" title="IUFRO">
IUFRO



</doc>
<doc id="2996347" url="https://pl.wikipedia.org/wiki?curid=2996347" title="Ekstrim Gorlice">
Ekstrim Gorlice

Klub Rekreacyjno-Sportowy Ekstrim Gorlice - polska kobieca drużyna siatkarska z Gorlic, występująca w I lidze siatkówki kobiet do 2015 roku. Obecnie klub prowadzi tylko sekcje młodzieżowe.
Bilans sezon po sezonie.
Poziom rozgrywek:

</doc>
<doc id="2996350" url="https://pl.wikipedia.org/wiki?curid=2996350" title="Andres Makin">
Andres Makin

Andres Makin Jr. (ur. 11 kwietnia 1992 w Punta Gorda) – belizeński piłkarz występujący na pozycji pomocnika, obecnie zawodnik Police United. Jego brat Devon Makin również jest piłkarzem.
Kariera klubowa.
Makin jako junior występował w klubach takich jak Acros Brown Bombers czy Kulture Yabra FC, jednak dorosłą karierę piłkarską rozpoczynał jako osiemnastolatek w klubie Toledo Ambassadors, którego trenerem był wówczas jego ojciec, Andres Makin Sr. W sezonie 2010/2011 zdobył z nim tytuł wicemistrzowski, zaś w 2011 roku jego drużyna występowała już pod nazwą Paradise/Freedom Fighters, grając w Super League of Belize, rozgrywkach niezrzeszonych w Belizeńskim Związki Piłki Nożnej, a on sam został wybrany najlepszym pomocnikiem ligi. W 2012 roku razem z ojcem przeniósł się do zespołu Police United ze stołecznego Belmopanu, gdzie szybko wywalczył sobie miejsce w składzie i już pierwszym sezonie w barwach nowego klubu, 2012, zanotował tytuł wicemistrza kraju. Osiągnięcie to wywalczył po raz kolejny w następnych rozgrywkach, turnieju otwarcia sezonu 2012/2013, zaś sześć miesięcy później, podczas wiosennego turnieju zamknięcia, zdobył z United swój pierwszy tytuł mistrza Belize.
Kariera reprezentacyjna.
W wieku juniorskim Makin występował w reprezentacji w kategoriach wiekowych U-16 i U-17. W 2010 roku w barwach reprezentacji Belize U-20 wystąpił w kwalifikacjach do Młodzieżowych Mistrzostw Ameryki Północnej, lecz jego drużyna narodowa nie zdołała awansować do finałów rozgrywanego w Gwatemali turnieju, notując w eliminacjach dwie porażki. Wystąpił wówczas w obydwóch spotkaniach, ani razu nie wpisując się na listę strzelców.
W 2013 roku Makin został powołany przez kostarykańskiego selekcjonera Leroya Sherriera Lewisa na turniej Copa Centroamericana. Właśnie w tych rozgrywkach zadebiutował w seniorskiej reprezentacji Belize, 20 stycznia w zremisowanym 0:0 meczu fazy grupowej z Gwatemalą. Ogółem podczas tych rozgrywek pojawiał się na boisku trzykrotnie, a jego drużyna zajęła ostatecznie czwarte miejsce, najwyższe w historii swoich występów w tym turnieju. Kilka miesięcy później znalazł się w ogłoszonym przez amerykańskiego trenera Iana Morka składzie na Złoty Puchar CONCACAF, gdzie pozostawał rezerwowym swojej kadry, rozgrywając tylko jedno spotkanie, a Belizeńczycy, debiutujący wówczas w tych rozgrywkach, zanotowali komplet porażek i odpadli z turnieju już w fazie grupowej.

</doc>
<doc id="2996352" url="https://pl.wikipedia.org/wiki?curid=2996352" title="Safura Alizadeh">
Safura Alizadeh



</doc>
<doc id="2996354" url="https://pl.wikipedia.org/wiki?curid=2996354" title="Andrés Makin">
Andrés Makin



</doc>
<doc id="2996355" url="https://pl.wikipedia.org/wiki?curid=2996355" title="Bernadette Lafont">
Bernadette Lafont

Bernadette Paule Anne Lafont (ur. 26 października 1938 w Nîmes, zm. 25 lipca 2013 tamże) – francuska aktorka filmowa i telewizyjna.
Filmografia.
seriale
film
Nagrody i nominacje.
Została uhonorowana nagrodą Cezara i dwukrotnie otrzymała nominację do nagrody Cezara.

</doc>
<doc id="2996358" url="https://pl.wikipedia.org/wiki?curid=2996358" title="Chrześcijańskie Zjednoczenie Zawodowe Rzeczypospolitej Polskiej">
Chrześcijańskie Zjednoczenie Zawodowe Rzeczypospolitej Polskiej

Chrześcijańskie Zjednoczenie Zawodowe Rzeczypospolitej Polskiej; ChZZ – centrala chrześcijańskich związków zawodowych w Polsce w okresie międzywojennym.
Początkowo chrześcijańskie związki zawodowe w okresie międzywojennym nie były zjednoczone w jednej centrali ogólnokrajowej, działały w oparciu o centrale dzielnicowe. Centrala ogólnokrajowa powstała w połowie lat trzydziestych XX w. poprzez dołączenie innych związków do dzielnicowej centrali w Kongresówce. W 1938 r. ChZZ liczyło 61,5 tys. członków .
ChZZ współpracowało i pozostawało pod wpływem Polskiego Stronnictwa Chrześcijańskiej Demokracji, głosiło program solidaryzmu. Ideologię ChZZ wyrażało m.in. krakowskie pismo „Nasza Walka – Zbawca Ludu”.
Czołowi działacze to Ludwik Gdyk, Józef Chaciński, J. Puchałka. ChZZ działało do 1939.

</doc>
<doc id="2996360" url="https://pl.wikipedia.org/wiki?curid=2996360" title="Lekkoatletyka na Letnich Igrzyskach Olimpijskich 1908 – chód na 3500 m mężczyzn">
Lekkoatletyka na Letnich Igrzyskach Olimpijskich 1908 – chód na 3500 m mężczyzn

Chód na 3500 m mężczyzn był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 14 lipca 1908. Uczestniczyło 23 zawodników z 8 krajów.
Zawody składały się z dwóch rund. W rundzie pierwszej zawodnicy rywalizowali w trzech grupach. Trzech najszybszych chodziarzy z każdej grupy awansowało do finału.

</doc>
<doc id="2996361" url="https://pl.wikipedia.org/wiki?curid=2996361" title="Indywidualne Mistrzostwa Europy w Grass Tracku 1992">
Indywidualne Mistrzostwa Europy w Grass Tracku 1992

Indywidualne Mistrzostwa Europy na torze trawiastym 1992 – zawody żużlowe, mające na celu wyłonienie medalistów indywidualnych mistrzostw Europy na torze trawiastym w sezonie 1992. W finale zwyciężył Holender Anne van der Helm.

</doc>
<doc id="2996364" url="https://pl.wikipedia.org/wiki?curid=2996364" title="Talgo 250">
Talgo 250

RENFE 130, S-130 (hiszp. Serie 130 de Renfe, oznaczenie producenta Talgo 250) – skład zespolony kolei dużych prędkości produkowany przez hiszpańskiego producenta taboru kolejowego "Talgo". Jest on przystosowany do dwóch systemów zasilania i dwóch szerokości torów oraz składa się z jedenastu wagonów typu Talgo VII wyposażonych wychylny system podwozia. Składy są użytkowane przez hiszpańskiego przewoźnika RENFE.
Konstrukcja.
Prototyp 250 km/h+.
Skład osiąga w regularnym ruchu pasażerskim ponad 250 km/h i jest oparty na poprzedniej generacji składów typu "S-130".
Wypadek w Santiago de Compostela.
24 lipca 2013 skład typu RENFE S730 jadący trasą Alvia 4155 z Madrytu do miejscowości Ferrol w północno-zachodniej części Hiszpanii uległ wypadkowi, w wyniku jego wykolejenia zginęło 80 z 218 osób z podróżujących tym pociągiem. Przyczyną zdarzenia była nadmierna prędkość przekroczona podwójnie względem ograniczeń na tym odcinku, znajdującym się przed stacją docelową

</doc>
<doc id="2996365" url="https://pl.wikipedia.org/wiki?curid=2996365" title="Lekkoatletyka na Letnich Igrzyskach Olimpijskich 1908 – chód na 10 mil mężczyzn">
Lekkoatletyka na Letnich Igrzyskach Olimpijskich 1908 – chód na 10 mil mężczyzn

Chód na 10 mil mężczyzn był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniach 16-17 lipca 1908. W zawodach wzięło udział 25 zawodników z 8 krajów.
Zawody składały się z dwóch rund. W rundzie pierwszej zawodnicy rywalizowali w dwóch grupach. Czterech najszybszych chodziarzy z każdej grupy awansowało do finału.
Wyniki.
Finał.
Finał został rozegrany w dniu 17 lipca.

</doc>
<doc id="2996369" url="https://pl.wikipedia.org/wiki?curid=2996369" title="Aysel Teymurzade">
Aysel Teymurzade



</doc>
<doc id="2996373" url="https://pl.wikipedia.org/wiki?curid=2996373" title="Willa Rose w Nowej Rudzie">
Willa Rose w Nowej Rudzie

Willa rodziny Rose w Nowej Rudzie – znajduje się w parku przy ul. Mikołaja Kopernika 10 w Nowej Rudzie. Willa należała do właścicieli wydawnictwa - rodziny Rose. Wzniesiona w 1886 r. przez Georga Rose w stylu budownictwa ceglanego, odnoszącego się do architektury średniowiecza, renesansu oraz manieryzmu. Ogólna powierzchnia użytkowa budynku wynosi: 665,23 m² (w tym 210,32 m² piwnic i strychu). W parku rosną ciekawe okazy starodrzewia.
Po 1946 r. należała szkoły poligraficznej i mieściła: bibliotekę, czytelnię, kuchnię, salę konferencyjną, stołówkę oraz mieszkania. 19 listopada 2010 r. sprzedana przez Starostwo Powiatowe w Kłodzku za 400.000 zł Gminie Nowa Ruda. 16 kwietnia 2021 kupiona przez Olgę Tokarczuk, Grzegorza Zygadło oraz właścicieli Pałacu w Sarnach za 500.000 zł. Właściciele nadali obiektowi nową nazwę: Villa Gutenberg

</doc>
<doc id="2996374" url="https://pl.wikipedia.org/wiki?curid=2996374" title="Daniel McConnell">
Daniel McConnell

Daniel McConnell (ur. 9 sierpnia 1985 w Bruthen) – australijski kolarz górski i szosowy.
Kariera.
Pierwszy sukces w karierze Daniel McConnell osiągnął w 2003 roku, kiedy został wicemistrzem kraju w kategorii juniorów w kolarstwie górskim. Trzy lata później powtórzył ten wynik w kategorii U-23, a ponadto zajął trzecie miejsce w klasyfikacji generalnej szosowego wyścigu Tour of Gippsland. W tym samym roku był również trzeci w japońskim Tour de Hokkaido. W 2008 roku wystąpił w cross-country na igrzyskach olimpijskich w Pekinie, gdzie zajął 39. miejsce. Na rozgrywanych cztery lata później igrzyskach olimpijskich w Londynie rywalizację ukończył na 21. pozycji. W międzyczasie zdobył złoty medal w cross-country na kolarskich mistrzostwach Oceanii w 2010 roku oraz dwukrotnie zwyciężał podczas kontynentalnych mistrzostw Oceanii: w four-crossie w 2012 roku i w cross-country rok później. Ponadto 19 maja 2013 roku w niemieckim Albstadt Australijczyk po raz pierwszy w karierze wygrał zawody Pucharu Świata w kolarstwie górskim. Wyprzedził tam Hiszpana Sergio Mantecóna oraz Czecha Jaroslava Kulhavego. W sezonie 2013 nie stanął już więcej na podium, jednak uzyskane wyniki pozwoliły mu zająć drugie miejsce w klasyfikacji końcowej, za Szwajcarem Nino Schurterem, a przed Francuzem Julienem Absalonem. W sezonie 2014 jeden raz znalazł się w pierwszej trójce zawodów: 3 sierpnia w Mont-Sainte-Anne zajął trzecie miejsce. Trzeci był także w klasyfikacji końcowej, plasując się za Absalonem i Schurterem.
Jego matka, Jenny Orr, reprezentowała Australię w biegach na 800 i 1500 m podczas Letnich Igrzysk Olimpijskich 1972 w Monachium.

</doc>
<doc id="2996375" url="https://pl.wikipedia.org/wiki?curid=2996375" title="Tenis stołowy na Igrzyskach Śródziemnomorskich 2013">
Tenis stołowy na Igrzyskach Śródziemnomorskich 2013

Tenis stołowy na Igrzyskach Śródziemnomorskich 2013 odbywało się w dniach 25–29 czerwca 2013 roku. Zawodnicy obojga płci rywalizowali w singlu i deblu w CNR Yenişehir Fuar Alanı.

</doc>
<doc id="2996376" url="https://pl.wikipedia.org/wiki?curid=2996376" title="Masada (John Zorn)">
Masada (John Zorn)

Masada – nazwa zbiorcza cyklu projektów Johna Zorna, opartych na jego kompozycjach zebranych w trzech tzw. "songbooks" (pierwotny "Masada Songbook", "Masada Book Two: The Book of Angels" oraz "Masada Book Three: The Book Beriah"). Cechą wspólną tych kompozycji jest specyficzne połączenie elementów muzyki żydowskiej z jazzem (zwłaszcza inspirowanym free jazzem Ornette’a Colemana), a później również rockiem.
Uważa się, że idea Masady krystalizowała się we wcześniejszym projekcie Radical Jewish Culture oraz podczas powstawania wydanego w 1993 roku albumu Zorna pt. "Kristallnacht". W przeciągu 4 lat Zorn skomponował 205 utworów zawartych w pierwszym "Masada Songbook", z czasem ich liczba wzrosła do 613 utworów zawartych w 3 songbookach. Ich tytuły pochodzą z języków aramejskiego oraz hebrajskiego, a okładki płyt wydanych w ramach projektu Masada były opatrzone symbolami kultury i religii żydowskiej.
Pierwotny skład zespołu Masada to John Zorn (saksofon altowy), Dave Douglas (trąbka), Joey Baron (perkusja) i Greg Cohen (kontrabas), kwartet wzorowany na kwartecie Ornette’a Colemana. Późniejsze nagrania miały jednak miejsce przy udziale innych artystów związanych z nowojorską sceną Downtown i pod innymi nazwami, m.in. Masada String Trio, Electric Masada i Bar Kokhba. W nagraniach z serii Masada brali udział m.in. Pat Metheny, Marc Ribot, Secret Chiefs 3, Cracow Klezmer Band, Medeski, Martin &amp; Wood.
Spokrewnione projekty.
Masada String Trio.
Masada String Trio to Mark Feldman (skrzypce), Erik Friedlander (wiolonczela) oraz Greg Cohen (kontrabas). Podobnie do Bar Kokhba Sextet, będącego rozszerzeniem tej grupy, Masada String Trio gra kompozycje "Masada Songbook" w wersji kameralnej.
Electric Masada.
Electric Masada to zespół tłumaczący kompozycje Zorna na język fusion, łączący jazz z elementami muzyki rockowej. Jego pozostali członkowie to Jamie Saft (Fender Rhodes), Ikue Mori (elektronika), Marc Ribot (gitara), Kenny Wollesen (perkusja), Joey Baron (perkusja) oraz Cyro Baptista (perkusjonalia).
Bar Kokhba.
Bar Kokhba prezentuje adaptacje utworów z "Masada Songbook" w wersji kameralnej. Zespół pierwotnie składał się z Marka Ribota, Erika Friedlandera, Anthony’ego Colemana oraz Johna Medeskiego. Później w nagraniach pod tą nazwą uczestniczyli również Mark Feldman, Greg Cohen, Joey Baron oraz Cyro Baptista. Bar Kokhba Sextet jest rozszerzeniem Masada String Trio.
10th Anniversary.
Z okazji dziesięciolecia istnienia projektu "Masada Songbook" ukazało się pięć jubileuszowych albumów, w których grupa muzyków-przyjaciół Johna Zorna wykonuje jego kompozycje w różnych stylistykach: punk, noise, folk, muzyka poważna i jazz. Na płytach występują m.in. Bill Frisell, Marc Ribot, The Cracow Klezmer Band, Medeski, Martin &amp; Wood i Mike Patton.
Book of Angels.
"Masada Songbook Two – The Book of Angels" to drugi zbiór kompozycji Zorna, powstały w 2004 roku. Obejmuje on 316 utworów, które są stopniowo nagrywane przez różnych wykonawców, w tym m.in. przez Marka Ribota, Pata Metheny’ego czy Medeski, Martin &amp; Wood. Zorn miał skomponować ten zbiór w zaledwie 3 miesiące.
Book Beriah.
"Masada Book Three: The Book Beriah" to trzeci i ostatni zbiór kompozycji z serii Masada. Zorn skomponował je w 2009 roku, lecz dopiero w marcu 2014 zostały po raz pierwszy zaprezentowane publiczności. Zbiór obejmuje 92 utwory – tym samym 3 songbooki Masada składają się w sumie 613 utworów, która to liczba odpowiada liczbie zawartych w Torze przykazań dobrego życia.

</doc>
<doc id="2996379" url="https://pl.wikipedia.org/wiki?curid=2996379" title="Zamek w Coburgu">
Zamek w Coburgu

Zamek w Coburgu, niem. "Veste Coburg" – niemiecki zamek i forteca obronna usytuowana na wzgórzu nad miastem Coburg w Bawarii w Górnej Frankonii.
Ze względu na położenie i owalny kształt zamek nazywany jest Koroną Frankonii, niem. "Fränkische Krone". Twierdza tylko raz w całej jej historii została poddana i to z powodu oszustwa w marcu 1635, podczas wojny trzydziestoletniej. Przejął ją wówczas generał Wilhelm de Lamboy, prezentując obrońcom fałszywy list księcia Johanna Ernsta z Saksonii-Eisenach.
Forteca wzniesiona została na jednym ze wzgórz Lasów Turyńskich o wysokości 464 m n.p.m.
W 1530 w zamku mieszkał przez szereg miesięcy Marcin Luter. W XX w. był rezydencją Karola Edwarda z Saksonii-Coburga-Gothy, wnuka królowej Wiktorii Hanowerskiej. Obecnie zamek jest siedzibą muzeum ze zbiorami należącymi do książęcej rodziny Saksonia-Coburg-Gotha. Kolekcje obejmują m.in.: malarstwo, druki, broń, zbroje i meble.
Forteca nie była zamieszkiwana przez rodzinę książęcą od XVI w., kiedy włodarze przenieśli się do Zamku Ehrenburg w Coburgu. Książę Ernest I przebudował zamek, czyniąc z niego romantyczną rezydencję w stylu gotyckim zgodnie z modą swojej epoki. W XX w. ponownie przebudowano zamek, likwidując ingerencje Ernsta I. Uczynił to książę Karol Edward.

</doc>
<doc id="2996380" url="https://pl.wikipedia.org/wiki?curid=2996380" title="Jan Rajchel (adwokat)">
Jan Rajchel (adwokat)

Jan Maciej Rajchel (ur. 24 lutego 1881 w Jaćmierzu, zm. 10 kwietnia 1937 w Sanoku) – polski prawnik z tytułem doktora, adwokat, urzędnik, działacz społeczny, burmistrz Sanoka.
Życiorys.
Urodził się 24 lutego 1881 w Jaćmierzu. Był synem Łukasza (rolnik w Jaćmierzu) i Marii z domu Dolińskiej. W 1903 zdał egzamin dojrzałości w C. K. Gimnazjum w Sanoku (w jego klasie byli m.in. Jan Killar, Franciszek Wanic, Władysław Żarski). W 1907 został absolwentem Wydziału Prawa Uniwersytetu Franciszkańskiego we Lwowie uzyskując stopień doktora praw. Uczestniczył w pracy demokratycznej młodzieży akademickiej. W Sanoku otwrzył kancelarię i pracował jako adwokat.
W 1918 wraz z innymi osobistościami miejskimi (jako przewodniczący Wojciech Ślączka oraz m.in. Adam Pytel, Feliks Giela, Paweł Biedka, Karol Zaleski oraz wojskowi kpt. Antoni Kurka i kpt. Franciszek Stok) funkcjonował w ramach powołanego 20 października 1918 Komitetu Samoobrony Narodowej, który 31 października/1 listopada 1918 dokonał bez walk przejęcia władzy w Sanoku. Tuż po tym współpracował z Romanem Skoczyńskim na rzecz Polskiego Stronnictwa Ludowego „Piast”, które zwyciężyło w Sanoku podczas pierwszych po odzyskaniu niepodległości wolnych wyborach parlamentarnych 26 stycznia 1919. Obaj byli redaktorami pisma „Sanoczanin” (dwa numery na przełomie lutego i marca 1919), a potem pisma pod nazwą „Ziemia Sanocka” od 1919 do 1921 (Rajchel był redaktorem naczelnym tego pisma do numeru 26 z 7 września 1919, po czym zastąpił go Roman Skoczyński jako redaktor odpowiedzialny od numeru 27 z 12 października 1919). Działając w piśmie obaj prowadzili akcje agitacyjne wspierające kandydatów PSL „Piast”. W trakcie wojny polsko-bolszewickiej ochotniczo zgłosił się do służby wojskowej, lecz wkrótce został zwolniony. Następnie udzielał się w ramach propagandy, prowadząc wykłady na uniwersytecie żołnierskim. 
W latach 20. był przewodniczącym zarządu Czytelni Mieszczańskiej w Sanoku. Był wybierany radnym miejskim (należał do klubu mieszczańskiego), w tym w 1928. 12 stycznia 1928 Rada Miasta Sanoka wybrała go na stanowisko wiceburmistrza (burmistrzem został wówczas Jan Porajewski). Od października 1929 był zastępcą burmistrza Tadeusza Malawskiego, od marca 1931 jego zastępcą na stanowisku Tymczasowego Zarządu, powołanego w związku z połączeniem gminy Sanok i gminy Posada Olchowska, wówczas był jednym z reprezentantów Rady Miasta w komisjach, które miały prowadzić rozmowy w Wydziale Powiatowym w sprawie przyłączenia Posady Olchowskiej.
9 lutego 1932 drugi raz burmistrzem Sanoka został wybrany Tadeusz Malawski, zaś wiceburmistrzem wybrano Rajchla. 3 marca 1934 wybrany burmistrzem, a wiceburmistrzem został Maksymilian Słuszkiewicz. Został radnym w 1934. Jego poglądy i sympatie polityczne ulegały zmianom. Reprezentował opcję endecką, potem działał w ramach wspomnianego PSL „Piast”, zaś następnie przeszedł do Bezpartyjnego Bloku Współpracy z Rządem. 3 marca 1934 został wybrany burmistrzem Sanoka i w tej funkcji funkcjonował z ramienia BBWR.
W czasie pełnienia przez niego funkcji włodarza miasta nastąpiło:
W czasie urzędowania na stanowisku burmistrza był prezesem rady nadzorczej Komunalnej Kasy Oszczędności Królewskiego Wolnego Miasta Sanoka. W 1936 został opracowany czteroletni plan inwestycyjny mający na celu poprawę stanu miasta. Uniemożliwił to zły stan zdrowia Rajchla, który na początku 1937 z powodu choroby serca zrezygnował z posady burmistrza, zaś 10 kwietnia 1937 zmarł. W maju 1937 Rada Miasta wybrała na jego następcę, Maksymiliana Słuszkiewicza.
Na stanowisku burmistrza otrzymywał roczne uposażenie w wysokości 6332 zł. W wyborach parlamentarnych w 1935 bez powodzenia kandydował do Sejmu IV kadencji (1935-1938) w okręgu wyborczym nr 77 Sanok.
Działał społecznie. Wraz z m.in. Franciszkiem Martynowskim i Władysławem Lisowskim współtworzył powołany 7 sierpnia 1921 sanocki oddział Związku Strzeleckiego i został jego przewodniczącym. 25 lipca 1934 został wybrany członkiem zarządu Towarzystwa Przyjaciół Ziemi Sanockiej. Był członkiem sanockiego gniazda Polskiego Towarzystwa Gimnastycznego „Sokół”. W 1929 był jednym z założycieli sanockiego koła Polskiego Towarzystwa Tatrzańskiego. Był członkiem wspierającym Katolicki Związek Młodzieży Rękodzielniczej i Przemysłowej w Sanoku.
10 września 1919 w Sanoku poślubił Zofię Annę Kurasiewicz (ur. 1898, córka lekarza dr. Józefa Kurasiewicza). Miał z nią córkę Annę (ur. 1924, od 1945 do 1956 żona oficera Wojska Polskiego Józefa Bomze), syna Stanisława i jeszcze jedną córkę. Uchwałą Rady Miejskiej w Sanoku z 10 lipca 1930 został uznany przynależnym do gminy Sanok. W latach 30. był w Sanoku przypisany do adresów: ulicy Kazimierza Wielkiego, ulicy Tadeusza Kościuszki 29. Zmarł 10 kwietnia 1937 w Sanoku. Został pochowany w grobowcu rodzinnym rodziny Kurasiewiczów na cmentarzu przy ul. Rymanowskiej w Sanoku.

</doc>
<doc id="2996381" url="https://pl.wikipedia.org/wiki?curid=2996381" title="Lekkoatletyka na Letnich Igrzyskach Olimpijskich 1908 – skok w dal z miejsca mężczyzn">
Lekkoatletyka na Letnich Igrzyskach Olimpijskich 1908 – skok w dal z miejsca mężczyzn

Skok w dal z miejsca był jedną z konkurencji lekkoatletycznych na Letnich Igrzyskach Olimpijskich 1908 w Londynie. Odbył się w dniu 20 lipca 1908. Uczestniczyło 25 zawodników z 11 krajów.
Rekordy.
Rekordy świata i olimpijskie przed rozegraniem konkurencji.

</doc>
<doc id="2996383" url="https://pl.wikipedia.org/wiki?curid=2996383" title="Emily Batty">
Emily Batty

Emily Batty (ur. 16 czerwca 1988 w Oshawa) – kanadyjska kolarka górska i przełajowa, brązowa medalistka mistrzostw świata.
Kariera.
Pierwszy sukces w karierze Emily Batty osiągnęła w 2007 roku, kiedy została mistrzynią kraju w kolarstwie górskim w kategorii U-23. Wynik ten powtórzyła w latach 2008 i 2010, a w 2011 roku została mistrzynią Kanady w kolarstwie przełajowym w kategorii elite. W 2012 brała udział w igrzyskach olimpijskich w Londynie, gdzie zajęła 24. miejsce. Kanadyjka startowała tam ze złamanym prawym obojczykiem. Kontuzji tej nabawiła się podczas zawodów Pucharu Świata w kolarstwie górskim w Val d’Isère, na około tydzień przed igrzyskami. Sześć miesięcy wcześniej, 17 marca 2012 roku w Pietermaritzburgu po raz pierwszy w karierze stanęła na podium zawodów tego cyklu. Zajęła wtedy drugie miejsce, przegrywając tylko z Polką Mają Włoszczowską. W 2016 roku wywalczyła brązowy medal w cross country podczas mistrzostw świata w Novym Měscie, ulegając tylko Annice Langvad z Danii i Lei Davison z USA.

</doc>
<doc id="2996384" url="https://pl.wikipedia.org/wiki?curid=2996384" title="Bo Dallas">
Bo Dallas

Taylor Michael Rotunda (ur. 25 maja 1990) – amerykański wrestler występujący w federacji WWE w brandzie Raw pod pseudonimem ringowym Bo Dallas. Przed tym, jak zdobył NXT Championship, posiadał pas FCW Florida Heavyweight Championship aż trzy razy, a także był dwukrotnym mistrzem FCW Florida Tag Team Championship ze swoim starszym bratem, Windhamem Rotundą.
World Wrestling Entertainemnt / WWE.
Florida Championship Wrestling (2008 – 2012).
W 2008 roku, Rotunda podpisał kontrakt rozwojowy z WWE i został przydzielony do Florida Championship Wrestling, gdzie zadebiutował w grudniu, pokonując Caleba O’Neala. Później, 16 grudnia 2008 r., Rotunda walcząc pod swoim prawdziwym imieniem współpracował z Krisem Loganem aby pokonać Rybacka i Jona Cutlerego w tag team matchu. Jednak później, w 2009, Rotunda kontynuował walki w tag teamie, jednak zmienił swoje imię na „Tank Rotunda” w lutym. W czerwcu zaczął używać nicku „Bo Rotunda”, później „Bo Rotundo”. Wtedy zaczął walczyć w drużynie ze swoim bratem, Dukem Rotundo. Na FCW nagranym 23 czerwca, The Rotundo Brothers pokonali The Dude Busters (Caylen Croft i Trent Barretta) i zostali pretendentami do tytułu FCW Florida Tag Team Championship. Tej samej nocy, pokonali Justina Angela i Krisa Logana i otrzymali tytuły mistrzów tag teamów. Później, udało im się obronić swoje tytuły przed Dylanem Kleinem i Vance’em Archerem, a także przed drużyną Curt Hawkins i Heath Slater. Na gali FCW, nagranej 19 listopada, przegrali swoje tytuły w walce z The Dude Busters (Curt Hawkins i Caylen Croft).
Na początku 2010 roku, bracia Rotundo rozpoczęli feud z The Usos (Jimmy and Jules Uso) i z ich menadżerką, Saroną Snuką. Na początku stycznia przegrali walkę z The Usos, jednak pokonali Jimmy’ego Uso, Julesa Uso i Donny’ego Marlowa w six-man tag team match, razem z Wesem Brisco w swojej drużynie. W rewanżu 11 marca, bracia Rotundos pokonali The Usos. W kwietniu rozpoczęli feud z Jacksonem Andrewsem i Curtem Hawkinsem, kiedy Bo Rotundo wygrał walkę z Andrewsem po interwencji Hawkinsa. Na nagraniach FCW następnego tygodnia, bracia Rotundo w drużynie z Elim Cottonwoodem przegrali z Hawkinsem, Andrewsem i Leo Krugerem. Bo Rotundo miał przerwę z powodu swojej kontuzji i wrócił dopiero w czerwcu. Wtedy zaczął walki one vs one, pokonując m.in. Derricka Batemana, Hawkinsa, Tylera Reksa i Brodusa Claya.
W sierpniu, FCW Florida Heavyweight Champion Mason Ryan oficjalnie wyzwał Bo Rotundo na walkę. Pierwszą walkę o pas przegrał przez submission. 3 lutego 2011, Rotundo pokonał Masona Ryana i wygrał FCW Florida Heavyweight Championship pierwszy raz, jednak krótko potem, przegrał go z Luckym Cannonem. Pas udało mu się odzyskać od Cannona trzy miesiące później, 19 maja. Rotundo zadebiutował w WWE 25 lipca, pokonując Primo w dark matchu przed WWE Raw. 16 sierpnia, Rotundo pokonał Joeya Ryana w innym dark matchu na nagraniach SmackDown!. Następnego tygodnia 23 sierpnia Rotundo przegrał z Wade’em Barrettem na dark matchu SmackDown. 1 września Rotundo porzucił swój FCW Florida Heavyweight Championship. Właśnie w tamtym miesiącu stwierdzono, że Rotundo doznał uszkodzenia nerki i oczekiwano jego kilkumiesięcznej przerwy na regeneracje sił.
Rotundo wrócił na nagrania 29 stycznia 2012 roku na FCW, wygłaszając swoje promo w którym wyraził chęć odzyskania pasa FCW Heavyweight Championship. 2 lutego, Rotundo i jego brat, który zmienił imię na Husky Harris, pokonali Brada Maddoxa i Eli Cottonwooda, otrzymując FCW Florida Tag Team Championship drugi raz. Bracia utrzymali tytuły mistrzów do 15 marca, kiedy stracili je na rzecz Coreya Garvesa i Jake’a Cartera. W maju 2012 Rotundo wystąpił w WWE house shows pokonując Drew McIntyre’a.
Na FCW live event, 16 czerwca 2012 Dallas pokonał Ricka Victora i wygrał FCW Florida Heavyweight Championship trzeci raz. Potem stracił swój tytuł na rzecz Ricka Victora na innym live evencie 13 lipca 2012.
NXT Wrestling (2012 – 2014).
Kiedy WWE przemianowało swoją rozwojówkę, FCW na NXT Wrestling, Debiut Dallasa miał miejsce w pierwszym odcinku nowego WWE NXT, grał on wtedy szczęśliwego babyface. Pokonał on wtedy Ricka Victora. Następnie, 8 sierpnia na NXT, Dallas został wytypowany do turnieju Gold Rush, który miał wyłonić pierwszego NXT Championa, jednak został on wyeliminowany przez Jindera Mahala w ćwierćfinale. 7 listopada na NXT, Dallas walczył w elimination fatal-4-way matchu przeciwko Mahalowi, Drew McIntyre’owi i Justinowi Gabrielowi. Niestety zostając tylko z Mahalem, mecz przegrał. Następny tydzień przyniósł walkę Jinder Mahal vs Bo Dallas, jednak i tym razem wygrał Jinder. W odcinku NXT nagranym 5 grudnia, Dallas wyzwał kogokolwiek z WWE na walkę. Zjawił się World Heavyweight Champion Big Show, który pokonał Dallasa tydzień później.
W lutym 2013 roku na Royal Rumble Fanfest, Dallas brał udział w ośmioosobowym turnieju. Pokonał on wtedy Luke’a Harpera, Conora O’Briana i ostatecznie Leo Krugera i wygrał uczestnictwo w 2013 Royal Rumble matchu. Na PPV wszedł z numerem 16 i został wyeliminowany 20 minut później przez Wade Barrett. Rozpoczęło to feud pomiędzy nimi. Barrett wyzwał Dallasa na non-title match na RAW. Dallas zwyciężył ten pojedynek. Później Bo Dallas wyzwał Barretta na NXT na walkę o tytuł, ale został pokonany.
Bo Dallas dołączył do turnieju o NXT Tag Team Championship razem z Michaelem McGillicutym, który wcześniej ocalił Dallasa przed atakiem z rąk Primo i Epico. Tag Team pokonał Primo i Epico w pierwszej walce turniejowej. Bray Wyatt zachęcał Dallasa do przyłączenia się do The Wyatt Family, ale tamten odmawiał. The Wyatt Family pokonali Dallasa i McGillicutty’ego w półfinale turnieju. Dallas uczestniczył później w meczu o tytuł pretendenta o NXT Championship przeciwko Conorowi O’Brianowi i Coreyowi Gravesowi, ale atak The Shield wyeliminował go z meczu.
W innym odcinku NXT, 29 maja, Dallas wygrał 18-osobowy battle royal i stał się pretendentem do tytułu NXT Championship. 12 czerwca (odcinek nagrany 23 maja) na NXT Dallas pokonał mistrza NXT Big E Langstona i został nowym NXT Championem. Po około 260 dniach posiadania mistrzostwa NXT, na gali NXT Arrival pas został mu odebrany przez Adriana Neville’a w Ladder Matchu o ten właśnie tytuł.
The Social Outcasts (2016–2017).
4 stycznia na jednym z odcinków WWE Raw Bo Dallas, wraz z Heath Slaterem, Curtis Axelem i Adamem Rose’em, zadebiutowali jako nowa stajnia, żeby pomóc temu pierwszemu w pokonaniu Dolpha Zigglera, nazywając się „social outcasts”. Współpracowali ze sobą przez następne 7 miesięcy, wszyscy walczyli ze sobą na WrestleMan"ii 32 w André the Giant Memorial Battle Royalu. W maju The Social Outcasts rozpoczęli filmowanie The Marine 5: Battleground, eliminując ich z akcji.
19 lipca podczas WWE Draftu 2016, Dallas został przeniesiony na WWE Raw podczas 10 rundy. Bo Dallas powrócił 5 września na "Raw", w Gimmicku „Bo-lieve in Bo”, Przed walką wygłaszał krótkie przemówienie,a jego styl walki był bardzo agresywny. Bo przez następne tygodnie walczył z lokalnymi wrestlerami, praktycznie zawsze wygrywał. 10 października na jednym z epizodów WWE Raw, Bo Dallas ponownie zjednoczył się z Curtisem Axelem. w przegranej walce z Samim Zaynem i Neville'em. Tydzień po tym wydarzeniu na WWE Raw, Dallas pokonał Neville’a z Axelem w jego narożniku, po walce zaatakował Curtisa. Na następnym WWE Raw, Dallas pokonał byłego Tag partnera w nieczysty sposób. 2 kwietnia, wystąpił na WrestleManii 33, Dallas zaliczył tam epizod w André the Giant Memorial Battle Royalu z którego został wyeliminowany przez zwycięzcę całego pojedynku Mojo Rawley’go
The Miztourage i The B-Team (2017–obecnie).
19 czerwca, podczas czerwonej tygodniówki The Miz podszedł Dallasa i Axela, oferując im „role, na które zasługują, jeśli staną się jego „otoczeniem”. Później tego wieczoru duet pojawił się przebrany za niedźwiedzie w segmencie pomiędzy Miz i jego żoną Maryse, gdzie przybyli, by ujawnić się i sprzymierzyć się z Mizem atakując Deana Ambrose'a.
26 czerwca na Monday Night Raw Dallas i Axel, oznajmili, że od tej pory będą występować jako „The Miztourage”, jako drużyna z Mizem Six-Man Tag Team Matchu przeciwko Ambrose'owi, Slaterowi oraz Rhyno, to Bo Dallas przypiął Rhyno. Na SummerSlam, The Miz i The Miztourage pokonali Jasona Jordana zasilonego przez The Hardy Boyz w pre-shole. W listopadzie, po tym, jak Miz zdecydował się na krótką przerwę w kręceniu filmu The Marine 6, Dallas i Axel utworzyli krótki sojusz z Elias, gdzie 27 listopada podczas odcinka WWE Raw, Dallas i Axel próbowali pomóc Eliasowi pokonać Romana Reignsa, aby wygrać WWE Intercontinental Championship, jednak Reigns zachował tytuł. 19 kwietnia 2018, podczas WWE Superstar Shake-up 2018, The Miz przeniósł się na SmackDown, lecz Bo Dallas z Curtisem Axelem zostali na WWE Raw. Później tej nocy, Miztourage opuścili Miza w swoim ostatnim meczu na Raw, a później bezskutecznie oferował swoje usługi innym wrestlerom, w tym Finnowi Bálorowi (jako Bullet Club) i Sethowi Rollinsowi (jako The Shield), lecz odmówili.
14 maja na WWE Raw, Dallas and Axel, nazwali się „The B-Team”, oraz otrzymali push, rozpoczynając feud o WWE Raw Tag Team Championship z Mattem Hardym i Brayem Wyattem, zdobywając tytuły na WWE Extreme Rules. 23 lipca na Raw, The B-Team zachowało swoje tytuły w rewanżu przeciwko Deleters Of Worlds. W następnych tygodniach The B-Team zostali ulubieńcami fanów. Tydzień przed SummerSlam obronili pasy w walce z Deleters Of Worls i The Revival. Na SummerSlam 19 sierpnia, The B-Team mieli swoją pierwszą udaną obronę tytułów na PPV znów przeciwko The Revival (Dash Wilder i Scott Dawson).
Życie prywatne.
Rotunda jest pro zapaśnikiem „trzeciej generacji”. Jego dziadek, Blackjack Mulligan, ojciec, Mike Rotunda, wujowie Barry i Kendall Windham także byli profesjonalnymi zapaśnikami. Jego brat Windham także walczy dla WWE.
Rotunda skończył Hernando High School w 2008 roku. Przed dwa ostatnie lata szkoły zakwalifikował się do stanowych mistrzostw wrestlingu. Rotunda także grał w football jako wspomagający. Zaproponowano mu nawet stypendium footballu w Webber International University w Babson Park na Florydzie, jednak Rotunda postanowił zostać wrestlerem.
19 lutego 2012 Rotunda był aresztowany za prowadzenie pod wpływem alkoholu w Tampa na Florydzie. Wyniki krwi pokazały wtedy 0,166, a wyniki alkomatu – 0,178. To dwukrotna ilość legalnego limitu. Został ukarany grzywną 500 USD.

</doc>
<doc id="2996385" url="https://pl.wikipedia.org/wiki?curid=2996385" title="Garbowski">
Garbowski



</doc>
<doc id="2996387" url="https://pl.wikipedia.org/wiki?curid=2996387" title="Lekkoatletyka na Letnich Igrzyskach Olimpijskich 1908 – skok wzwyż z miejsca mężczyzn">
Lekkoatletyka na Letnich Igrzyskach Olimpijskich 1908 – skok wzwyż z miejsca mężczyzn

Skok w dal z miejsca był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 23 lipca 1908. Uczestniczyło 23 zawodników z 11 krajów.
Rekordy.
Rekordy świata i olimpijskie przed rozegraniem konkurencji.

</doc>
<doc id="2996390" url="https://pl.wikipedia.org/wiki?curid=2996390" title="Jenny Rissveds">
Jenny Rissveds

Jenny Rissveds (ur. 6 czerwca 1994 w Falun) – szwedzka kolarka górska i szosowa, mistrzyni olimpijska, dwukrotna medalistka mistrzostw świata i trzykrotna medalistka mistrzostw Europy w kolarstwie górskim.
Kariera.
Pierwszy międzynarodowy sukces w karierze Jenny Rissveds osiągnęła w 2012 roku, kiedy zdobyła złoty medal wśród juniorek na mistrzostwach Europy w kolarstwie górskim w Moskwie. Na rozgrywanych rok później mistrzostwach Europy w Bernie Szwedka zwyciężyła w eliminatorze, a w cross-country w kategorii U-23 była druga. Jest także trzykrotną mistrzynią kraju w kolarstwie szosowym: w 2010 roku wygrała w jeździe na czas i wyścigu ze startu wspólnego, a rok później była najlepsza w jeździe na czas. Ponadto 24 maja 2013 roku w czeskim Novym Měscie po raz pierwszy w karierze stanęła na podium zawodów Pucharu Świata w kolarstwie górskim, od razu zwyciężając. W zawodach tych wyprzedziła Kathrin Stirnemann ze Szwajcarii oraz swą rodaczkę Alexandrę Engen. W sezonie 2013 zajęła także trzecie miejsce w klasyfikacji końcowej Pucharu Świata w eliminatorze, przegrywając tylko z Engen i Stirnemann. Kolejny sezon zakończyła na drugim miejscu, rozdzielając Stirnemann i Engen. W 2016 zdobyła złoto igrzysk olimpijskich w Rio de Janeiro.

</doc>
<doc id="2996395" url="https://pl.wikipedia.org/wiki?curid=2996395" title="Lekkoatletyka na Letnich Igrzyskach Olimpijskich 1908 – pchnięcie kulą mężczyzn">
Lekkoatletyka na Letnich Igrzyskach Olimpijskich 1908 – pchnięcie kulą mężczyzn

Pchnięcie kulą był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 16 lipca 1908. Uczestniczyło 25 zawodników z 8 krajów.
Rekordy.
Rekordy świata i olimpijskie przed rozegraniem konkurencji.
"(*)" - nieoficjalny

</doc>
<doc id="2996396" url="https://pl.wikipedia.org/wiki?curid=2996396" title="Red Bull Global Rallycross">
Red Bull Global Rallycross

Red Bull Global Rallycross, w skrócie Red Bull GRC, poprzednio Global RallyCross Championship – GRC − seria Rallycrossowa rozgrywana na terenie Stanów Zjednoczonych. Powstała ona w 2011 roku i od razu odniosła spory sukces komercyjny. Startują w niej samochody kategorii Rallycross SuperCars. Areną zmagań są zwykle asfaltowo-szutrowe tory przygotowane na torach owalnych, stadionach oraz w centrach miast. W maju 2018 roku seria została rozwiązana ze względu na problemy organizacyjne oraz finansowe.
Historia.
Pierwszy wyścig rallycrossowy rozegrano 4 lutego 1967 roku na Angielskim torze Lydden Circuit.
Dyscyplina ta w Stanach Zjednoczonych zadebiutowała w 2010 roku podczas 16 igrzysk X Games rozgrywanych w Los Angeles. Zawody zyskały dużą popularność wśród kibiców. W tym samym roku rozegrano także 3 rundy pokazowe na torze New Jersey Motorsports Park. W 2011 Global RallyCross Management zorganizowało pierwszy sezon składający się z 3 rund. Mistrzem został Amerykański kierowca, Tanner Foust. W 2013 seria po raz pierwszy opuściła Stany Zjednoczone. W ramach X Games zaplanowano wyścigi w Brazylii, Hiszpanii i Niemczech. Ostatecznie, z powodu opadów deszczu runda w Hiszpanii została odwołana, a zamiast niej zorganizowano drugi wyścig w Niemczech. Z powodu problemów organizacyjnych seria została rozwiązana w maju 2018 roku. Organizatorzy zapowiedzieli powrót w odmienionej formie, jednakże nie wskazali konkretnej daty.
Format.
Kwalifikacje.
Kwalifikacje trwają godzinę. Zawodnicy podzieleni są na małe grupy, w których wyjeżdżają na dziesięciominutowe sesje. O kolejności startowej do wyścigów półfinałowych decyduje średnia prędkość okrążenia kierowcy.
Wyścigi.
Weekend rozpoczyna się od wyścigów półfinałowych. W zależności od ilości zgłoszonych zawodników organizowane są trzy lub cztery wyścigi półfinałowe. Zwykle startuje w nich czterech lub pięciu zawodników, a dystans wyścigu wynosi sześć okrążeń. Dwóch pierwszych kierowców w półfinale awansuje do finału. Zwycięzca otrzymuje dodatkowo punkt do klasyfikacji generalnej. Kierowcy, którzy nie zakwalifikowali się do finału w wyścigach półfinałowych, biorą udział w wyścigu ostatniej szansy. Rozgrywany jest on na dystansie 4 okrążeń, a dwóch najlepszych zawodników awansuje do finału. W finale startuje zwykle ośmiu lub dziesięciu zawodników. Mają oni do pokonania 10 okrążeń. Najszybszy kierowca w poprzedniej sesji otrzymuje na starcie miejsce po wewnętrznej do pierwszego zakrętu.
Zasady.
Start.
Przed startem kierowcom pokazywana jest tablica na 30 sekund, a także na 10 sekund przed startem informująca ich o czasie pozostałym do startu. Następnie zapala się kolejno 5 czerwonych świateł, po czym gasną, a po chwili zapalają się zielone światła dając zawodnikom sygnał do startu.
Joker Lap.
Na każdym torze znajduje się tzw. Joker Lap. Jest to alternatywny fragment toru, przeważnie skrót. W każdym wyścigu zawodnik musi pojechać raz alternatywną trasą. Jego decyzją jest, kiedy to uczyni. Jest to element, który ma wprowadzić nieco taktyki do wyścigów, wykorzystywany także w Europejskim rallycrossie.
Penalty Box.
Penalty Box został wprowadzony do Global RallyCross w 2013. Jest to 50 metrowej długości pas obok toru, gdzie kierowcy zjeżdżają na karę w trakcie wyścigu, przeważnie za falstart. Przed jego wprowadzeniem w przypadku falstartu wyścig był przerywany, a kierowca, który go popełnił, startował podczas wznowienia wyścigu z końca stawki.
2011-2013.
Dodatkowo każdy zwycięzca półfinału otrzymuje 1 punkt. Zawodnik, który będzie miał najwięcej punktów na koniec sezonu, zostaje mistrzem. Poza klasyfikacją kierowców prowadzona jest także klasyfikacja producentów. W tym przypadku punktują dwa najwyżej sklasyfikowane samochody danego producenta.
2014 -.
Pozostali uczestnicy finału dostają jeden punkt. Dodatkowe punkty przyznawane są za pozycje w drugich i trzecich biegach eliminacyjnych, za pierwsze miejsce 3 punkty, za drugie 2, a pozostali kierowcy otrzymują po jednym punkcie.
Tory.
Tory wykorzystywane w Global Rallycross mają od 0,5 mili do 1 mili długości (0,8 km – 1,6 km). Ich nawierzchnia jest asfaltowo-szutrowa. Pola startowe zawsze znajdują się na części asfaltowej. Często w budowie tras wykorzystywane są rampy oraz hopy, na których samochody wyskakują w powietrze. Na niektórych obiektach zawodnicy wykonują dwudziestometrowe skoki. Łatwość w przygotowaniu trasy sprawia, że rundy odbywają się w wielu rozmaitych miejscach, jak tory owalne, centra miast, stadiony piłkarskie.
Samochody.
Samochody startujące w GRC oparte są na modelach produkowanych seryjnie. Regulamin zezwala jednak na spore modyfikacje zawieszenia i silnika. Pojemność silników ograniczona jest do 2 litrów. Samochody osiągają 600 KM, a od 0 do 96 km/h przyśpieszają w czasie 1,9 sekundy. Auta nie mają elektronicznej kontroli trakcji.
Kierowcy.
Większość zawodników startujących w Global RallyCross miało już w przeszłości kontakt z motosportem. Są to przeważnie kierowcy rajdowi i wyścigowi. Seria ta przyciąga jednak także wielu zawodników ze sportów ekstremalnych, takich jak motocross, BMX, czy skatebording. W 2013 roku wprowadzono także Samochód Gwiazd. Jest on przeznaczony dla wybranego przez organizatora zawodnika. Przy jego doborze brane pod uwagę są takie czynniki jak osiągnięcia sportowe czy narodowość.
Zespoły.
Większość zespołów startujących w GRC ma za sobą starty w WRC, Rally America lub w Europejskim rallycrossie. Zespół składa się z inżyniera, który podejmuje decyzję o ustawieniu samochodu i strategii, mechaników pracujących przy samochodzie oraz technika silnika, zajmującego się silnikiem.
Relacje.
Seria ma zapewnioną relację przez telewizję ESPN. Wyścigi pokazywane są na programach ESPN i ESPN2, a w internecie dostępne są na stronie ESPN3.com.
Mistrzowie.
SuperCars
GRC Lites
GRC Lites.
W 2013 stworzono także serię juniorską GRC Lites. Kierowcy ścigają się na takich samych zasadach, jak w Global RallyCross. Zawody towarzyszą Amerykańskim rundą Global RallyCross. Kierowcy ścigają się Fordami Fiestami przygotowanymi przez OlsbergsMSE.

</doc>
<doc id="2996400" url="https://pl.wikipedia.org/wiki?curid=2996400" title="Everything Must Change">
Everything Must Change

Everything Must Change – pierwszy solowy album studyjny amerykańskiej piosenkarki jazzowej Randy Crawford, wydany w 1976 przez wytwórnię Warner Bros. Records pod numerem katalogowym BS 2975 (USA). Rozpoczynający album tytułowy utwór został zarejestrowany na żywo w Shrine Auditorium w Los Angeles z udziałem The World Jazz Association All Star Band.

</doc>
<doc id="2996403" url="https://pl.wikipedia.org/wiki?curid=2996403" title="Tommaso Riario Sforza">
Tommaso Riario Sforza

Tommaso Riario Sforza (ur. 8 stycznia 1782 w Neapolu, zm. 14 marca 1857 w Rzymie) – włoski kardynał.
Życiorys.
Pochodził z arystokratycznej, rzymskiej rodziny; był synem Nicoli Riaro Sforzy i Giovanny Di Somma. Od kwietnia 1803 był referendarzem Najwyższego Trybunału Sygnatury Apostolskiej, a od 1806 – protonotariuszem apostolskim. 10 marca 1823 został kreowany kardynałem diakonem i otrzymał diakonię San Giorgio in Velabro. Kilka miesięcy później, 28 sierpnia 1823, przyjął święcenia kapłańskie. Następnie zaczął pracować w Kurii Rzymskiej, na kilku stanowiskach. Od stycznia 1828 do maja 1830 był kamerlingiem Kolegium Kardynałów. Kilkukrotnie pełnił także rolę legata m.in. w Forlì, Urbino i Pesaro, a także uczestniczył w konklawe w 1823, 1829, 1830-1831 i 1846. Od 13 maja 1837 do śmierci był kardynałem protodiakonem i z racji tego, w 1846, ogłaszał elekcję Piusa IX. 3 kwietnia 1843 został kamerlingiem Kościoła Rzymskiego i pełnił ten urząd do śmierci. Zmarł jako ostatni żyjący kardynał z nominacji Piusa VII.

</doc>
<doc id="2996406" url="https://pl.wikipedia.org/wiki?curid=2996406" title="Skoki do wody na Mistrzostwach Świata w Pływaniu 2013 – trampolina 1 m kobiet">
Skoki do wody na Mistrzostwach Świata w Pływaniu 2013 – trampolina 1 m kobiet

Trampolina 1 m kobiet - jedna z konkurencji rozgrywanych podczas Mistrzostw Świata w Pływaniu 2013 w ramach skoków do wody. Eliminacje odbyły się 21 lipca, a finał rozegrany został 23 lipca.
Do eliminacji zgłoszonych zostało 39 zawodniczek z 25 państw. Dwanaście najlepszych awansowało do finałowej rywalizacji.
Zwyciężczynią konkurencji została chińska skoczkini do wody He Zi. Drugie miejsc zajęła Włoszka Tania Cagnotto, a trzecie Wang Han, rodaczka triumfatorki.

</doc>
<doc id="2996407" url="https://pl.wikipedia.org/wiki?curid=2996407" title="Lekkoatletyka na Letnich Igrzyskach Olimpijskich 1908 – rzut dyskiem mężczyzn">
Lekkoatletyka na Letnich Igrzyskach Olimpijskich 1908 – rzut dyskiem mężczyzn

Rzut dyskiem był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 16 lipca 1908. Uczestniczyło 42 zawodników z 11 krajów.
Rekordy.
Rekordy świata i olimpijskie przed rozegraniem konkurencji.
"(*)" - nieoficjalny

</doc>
<doc id="2996409" url="https://pl.wikipedia.org/wiki?curid=2996409" title="Lekkoatletyka na Letnich Igrzyskach Olimpijskich 1908 – rzut młotem mężczyzn">
Lekkoatletyka na Letnich Igrzyskach Olimpijskich 1908 – rzut młotem mężczyzn

Rzut młotem był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 14 lipca 1908. Uczestniczyło 19 zawodników z 8 krajów.
Rekordy.
Rekordy świata i olimpijskie przed rozegraniem konkurencji.
"(*)" - nieoficjalny

</doc>
<doc id="2996412" url="https://pl.wikipedia.org/wiki?curid=2996412" title="Catibia">
Catibia

Catibia – specjalność kuchni karaibskiej, charakterystyczna dla Dominikany.
Pierożki sporządzane z mąki maniokowej, podawane po odsmażeniu. Nadziewane są mielonym mięsem i nie są zbyt pikantne, w odróżnieniu od wielu innych dań regionu. Bogate w błonnik roślinny.

</doc>
<doc id="2996413" url="https://pl.wikipedia.org/wiki?curid=2996413" title="Ołeksandr Borysenko">
Ołeksandr Borysenko

Ołeksandr Ołeksandrowycz Borysenko, ukr. Олександр Олександрович Борисенко (ur. 21 lipca 1987) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek szkół piłkarskich Dynamo Zaporoże oraz Metałurh Zaporoże, barwy których bronił w juniorskich mistrzostwach Ukrainy (DJuFL). 13 maja 2004 rozpoczął karierę piłkarską w drugiej drużynie Metałurha Zaporoże. W 2010 wyjechał do Litwy, gdzie został piłkarzem pierwszoligowego zespołu Tauras Taurogi. Podczas przerwy zimowej sezonu 2012/13 opuścił litewski klub. Latem 2013 zasilił skład FK Połtawa.

</doc>
<doc id="2996414" url="https://pl.wikipedia.org/wiki?curid=2996414" title="Skoki do wody na Mistrzostwach Świata w Pływaniu 2013 – trampolina 3 m synchronicznie kobiet">
Skoki do wody na Mistrzostwach Świata w Pływaniu 2013 – trampolina 3 m synchronicznie kobiet

Trampolina 3 m synchronicznie kobiet - jedna z konkurencji rozgrywanych podczas Mistrzostw Świata w Pływaniu 2013 w ramach skoków do wody. Eliminacje odbyły się 20 lipca o 10:00, a finał rozegrany został tego samego dnia o godzinie 17:30.
Do eliminacji zgłoszonych zostało 20 par z 20 państw. Dwanaście najlepszych par awansowało do finałowej rywalizacji.
Zwycięzcą konkurencji została chińska para Wu Minxia i Shi Tingmao. Drugie miejsc zajęły Włoszki Tania Cagnotto oraz Francesca Dallapé, a trzecie Jennifer Abel i Pamela Ware reprezentujące Kanadę.

</doc>
<doc id="2996418" url="https://pl.wikipedia.org/wiki?curid=2996418" title="Mikołaj (Pokrowski)">
Mikołaj (Pokrowski)

Mikołaj, imię świeckie Nikołaj Władimirowicz Pokrowski (ur. 2 kwietnia 1851 w Suzdalu, zm. 18 lipca 1933 w Iżewsku) – rosyjski biskup prawosławny.
Był synem kapłana prawosławnego. Wykształcenie teologiczne uzyskał w seminarium duchownym w Petersburgu, a następnie w Petersburskiej Akademii Duchownej. Uzyskał stopień kandydata nauk teologicznych, jednak nie przyjął święceń kapłańskich i pracował w gimnazjach we Włodzimierzu jako nauczyciel. Moment wyświęcenia go na kapłana nie jest znany, lecz w 1902 był już protoprezbiterem, członkiem konsystorza eparchii petersburskiej i ładoskiej. 
Chirotonię biskupią przyjął w 1919. Został następnie biskupem głazowskim, wikariuszem eparchii wiackiej. W 1921 przeniesiony na katedrę tobolską i tiumeńską, jednak jeszcze w tym samym roku został w Tobolsku aresztowany w związku ze stłumionym powstaniem Białych. Skazany na śmierć przez rozstrzelanie, ostatecznie odzyskał wolność. W latach 1922–1923 był biskupem tobolskim w strukturach Żywej Cerkwi, którą ostatecznie porzucił. Patriarcha moskiewski i całej Rusi Tichon pozostawił go na katedrze tobolskiej. W 1925 władze zmusiły biskupa do wyjazdu na zsyłkę do guberni pskowskiej, gdzie hierarcha pozostawał przez trzy lata. Został wówczas mianowany arcybiskupem pskowskim i porchowskim. Odmówił wzięcia udziału w zjeździe odnowicielskich (należących do Żywej Cerkwi) duchownych działających w eparchii pskowskiej, zaś za warunek ewentualnego zjednoczenia struktur Żywej Cerkwi z Patriarchatem Moskiewskim uważał przyznanie się działaczy Żywej Cerkwi do działania wbrew prawu kanonicznemu w momencie utworzenia swojego synodu i zwołania soboru w 1923.
W 1927 został przeniesiony w stan spoczynku, co mogło być wywołane jego złym stanem zdrowia (poważne kłopoty ze wzrokiem), ale również mogło być wynikiem nacisków władz z powodu negatywnego stosunku arcybiskupa pskowskiego do odnowicielstwa. Faktycznie został jednak jedynie przeniesiony na katedrę iwanowo-wozniesieńską. W kwietniu 1929 został ordynariuszem eparchii połockiej i witebskiej. Władze lokalne zgodziły się na jego pobyt w Witebsku (funkcje katedry miała pełnić miejscowa cerkiew Opieki Matki Bożej), ale już nie na odbywanie wizyt duszpasterskich w innych miejscowościach i świątyniach w obrębie eparchii. Od początku służby w eparchii połockiej arcybiskup Mikołaj pozostawał w konflikcie z duchowieństwem administratury. W odróżnieniu od niego poparł bowiem deklarację lojalności prawosławnych wobec władzy radzieckiej wydaną w 1927 przez zastępcę "locum tenens" Patriarchatu Moskiewskiego, metropolitę Sergiusza. Spór między biskupem a duchowieństwem dotyczył także czasu rozpoczynania nabożeństw. Równocześnie arcybiskup Mikołaj doprowadził do powrotu 14 placówek duszpasterskich Żywej Cerkwi w jurysdykcję kanonicznego Rosyjskiego Kościoła Prawosławnego. W 1931 hierarcha brał udział w pracach Synodu Kościoła.
Masowa kampania antyreligijna na początku lat trzydziestych sprawiła, że ze 115 czynnych cerkwi w 1929 trzy lata później pozostało siedem, a większość zamykanych świątyń wiejskich została całkowicie zniszczona. W marcu 1932 sam arcybiskup został zmuszony do podpisania zobowiązania o pozostaniu w Połocku. W lipcu 1932 miał miejsce jego proces, w którym oskarżono go o kierowanie grupą kontrrewolucyjną, inspirowanie i kierowanie masowymi wystąpieniami w trzech rejonach obwodu połockiego w 1930 oraz o rozpowszechnianie informacji o prześladowaniu duchowieństwa, co łączyło się z wezwaniami do poszukiwania pomocy za granicą. Arcybiskup częściowo przyznał się do winy, stwierdzając, iż faktycznie mówił o złym położeniu kapłanów i wzywał do otwierania nieczynnych cerkwi (co miało związek z wystąpieniami wymienionymi w akcie oskarżenia). Został skazany na zesłanie, jednak w październiku tego samego roku wyrok został zrewidowany.
W lutym 1933 został nieoczekiwanie przeniesiony na katedrę iżewską i wotkińską. Bardzo trudne warunki życia w Iżewsku, gdzie arcybiskup nie posiadał nawet odrębnego mieszkania, doprowadziły do dalszego pogorszenia jego stanu zdrowia. Jedyną czynną świątynią w mieście była jednowierska cerkiew św. Eliasza, tam też służył hierarcha. W czerwcu 1933 prosił o przeniesienie w stan spoczynku lub skierowanie go do innej administratury. W lipcu 1933 ostatecznie podupadł na zdrowiu, 9 lipca nie był w stanie dokończyć odprawianej Świętej Liturgii. Po zdiagnozowaniu u niego duru brzusznego trafił do miejskiego szpitala i tam zmarł 18 lipca. Został pochowany na cmentarzu Zaśnięcia Matki Bożej w Iżewsku.

</doc>
<doc id="2996425" url="https://pl.wikipedia.org/wiki?curid=2996425" title="Kick-Ass (seria komiksów)">
Kick-Ass (seria komiksów)

Kick-Ass – amerykańska seria komiksowa autorstwa scenarzysty i rysownika , ukazująca się od 2008 do 2014 w ramach imprintu Icon wydawnictwa Marvel Comics, a od 2018 nakładem wydawnictwa Image Comics. Po polsku publikuje ją Mucha Comics.
Fabuła.
"Kick-Ass" (dosłownie po angielsku "kopacz tyłków") to opowieść o Dave Lizewskim, nastoletnim miłośniku komiksów, który zostaje superbohaterem w przebraniu. Jego działania zostają rozpowszechnione w Internecie i stają się inspiracją dla innych. Drogi Dave'a krzyżują się drogami dwojga mścicieli: zamaskowanej dziewczynki Hit-Girl i jej ojcem o pseudonimie Big Daddy, którzy planują pokonać gangstera Johna Genovese. Komiks obfituje w bardzo drastyczne sceny walk.
Seria poboczna "Hit-Girl".
Od 2018 nakładem Image Comics w trybie miesięcznika ukazuje się kontynuacja "Kick-Ass", zatytułowana "".
Adaptacje filmowe.
W 2010 miała premierę filmowa adaptacja komiksu, zatytułowana "Kick-Ass", w reżyserii Matthew Vaughna, w której wystąpili Aaron Johnson, Chloë Moretz, Christopher Mintz-Plasse, Mark Strong i Nicolas Cage, a w 2013 ukazała się kontynuacja – "Kick-Ass 2".

</doc>
<doc id="2996426" url="https://pl.wikipedia.org/wiki?curid=2996426" title="Lekkoatletyka na Letnich Igrzyskach Olimpijskich 1908 – rzut oszczepem mężczyzn">
Lekkoatletyka na Letnich Igrzyskach Olimpijskich 1908 – rzut oszczepem mężczyzn

Rzut oszczepem był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 17 lipca 1908. Uczestniczyło 16 zawodników z 6 krajów.
Rekordy.
Rekordy świata i olimpijskie przed rozegraniem konkurencji. Rekord ten został ustanowiony w rzucie oszczepem w stylu wolnym.
"(*)" - nieoficjalny

</doc>
<doc id="2996428" url="https://pl.wikipedia.org/wiki?curid=2996428" title="Skoki do wody na Mistrzostwach Świata w Pływaniu 2013 – wieża 10 m synchronicznie kobiet">
Skoki do wody na Mistrzostwach Świata w Pływaniu 2013 – wieża 10 m synchronicznie kobiet

Wieża 10 m synchronicznie kobiet – jedna z konkurencji rozgrywanych podczas Mistrzostw Świata w Pływaniu 2013 w ramach skoków do wody. Eliminacje odbyły się 22 lipca o 10:00, a finał rozegrany został tego samego dnia o godzinie 17:30.
Do eliminacji zgłoszonych zostało 13 par z 13 państw. Dwanaście najlepszych par awansowało do finałowej rywalizacji.
Zwycięzcą konkurencji została chińska para Liu Huixia i Chen Ruolin. Drugie miejsc zajęły kanadyjki Meaghan Benfeito oraz Roseline Filion, a trzecie Pandelela Rinong i Leong Mun Yee reprezentujące Malezję.

</doc>
<doc id="2996429" url="https://pl.wikipedia.org/wiki?curid=2996429" title="Seria GP2 – Silverstone 2013">
Seria GP2 – Silverstone 2013

Runda GP2 na torze Silverstone Circuit – piąta runda mistrzostw serii GP2 w sezonie 2013.
Wyniki.
Kwalifikacje.
Źródło: Autosport
Główny wyścig.
Wyścig.
Źródło: Wyprzedź Mnie!
Sprint.
Wyścig.
Źródło: Wyprzedź Mnie!

</doc>
<doc id="2996430" url="https://pl.wikipedia.org/wiki?curid=2996430" title="Harald Tammer">
Harald Tammer

Harald Tammer (ur. 9 stycznia 1899 r. w Tallinnie, z. 6 czerwca 1942 r. w łagrze Suchobezwodnoje w okolicach Niżnego Nowogrodu) – estoński sztangista i lekkoatleta specjalizujący się w pchnięciu kulą, rzucie młotem oraz rzucie dyskiem.
Przed tym jak Tammer zdobył medale w podnoszeniu ciężarów, zaczynał swoją karierę jako lekkoatleta. W tej dyscyplinie pierwsze medale zdobył na mistrzostwach Imperium Rosyjskiego w 1916 roku, gdzie wywalczył srebro w pchnięciu kulą i brąz w rzucie dyskiem. Po odzyskaniu niepodległości przez Estonię, Tammer w latach 1918-1926 zdobył 24 tytuły mistrza kraju w pchnięciu kulą (1918-1926), rzucie dyskiem (1923-1926) i rzucie dyskiem (1919-1921). Reprezentował barwy klubu Kalev Tallinn.
W podnoszeniu ciężarów Estończyk zadebiutował w 1922 roku na mistrzostwach świata w Tallinnie, gdzie zdobył mistrzostwo w wadze ciężkiej. Także w latach 1922-1924 był trzykrotnym mistrzem kraju w tej kategorii wagowej.
Tammer dwukrotnie reprezentował Republikę Estońską na igrzyskach olimpijskich. Podczas VII Letnich Igrzyskach Olimpijskich w 1920 roku w Antwerpii startował w pchnięciu kulą i z odległością 13,60 m zdobył szóste miejsce. Cztery lata później na VIII Letnich Igrzyskach Olimpijskich w Paryżu startował w dwóch konkurencjach. W podnoszeniu ciężarów w wadze ciężkiej zdobył brązowy medal, podnosząc łącznie 497,5 kilograma. W pchnięciu kulą zajął dwunaste miejsce.
Poza sportem Tammer był dziennikarzem. W latach 1921-1928 pisał dla "Eesti Spordileht" ("Estoński Kurier Sportowy"), a w latach 1933-1940 dla "Eesti Päevaleht" ("Estońska Gazeta Codzienna"). W 1940 roku stworzył nowe czasopismo "Revue Baltique", jako jeden z członków Estońskiego Związku Dziennikarzy (1928-1940) i jako jeden z członków zarządu Bałtyckiego Związku Dziennikarzy (1934-1935). Estończyk był także członkiem delegacji olimpijskiej na IX Letnich Igrzyskach Olimpijskich w 1928 roku w Amsterdamie oraz kierownikiem ekipy narodowej na igrzyskach w Berlinie w 1936 roku. Był członkiem Estońskiego Komitetu Olimpijskiego w latach 1933-1940, a także posłem na Zgromadzenie Państwowe w latach 1937-1940. W lutym 1941 roku został aresztowany przez władze sowieckie i osadzony w łagrze Suchobezwodnoje w okolicach Niżnego Nowogrodu, gdzie zmarł półtora roku później.
Rekordy życiowe:

</doc>
<doc id="2996434" url="https://pl.wikipedia.org/wiki?curid=2996434" title="Batomorphii">
Batomorphii



</doc>
<doc id="2996437" url="https://pl.wikipedia.org/wiki?curid=2996437" title="Lekkoatletyka na Letnich Igrzyskach Olimpijskich 1908 – rzut oszczepem w stylu wolnym mężczyzn">
Lekkoatletyka na Letnich Igrzyskach Olimpijskich 1908 – rzut oszczepem w stylu wolnym mężczyzn

Rzut oszczepem w stylu wolnym był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 15 lipca 1908. Uczestniczyło 33 zawodników z 9 krajów.

</doc>
<doc id="2996440" url="https://pl.wikipedia.org/wiki?curid=2996440" title="Kathrin Stirnemann">
Kathrin Stirnemann

Kathrin Stirnemann (ur. 22 października 1989 w Gränichen) – szwajcarska kolarka górska i szosowa, wielokrotna medalistka mistrzostw świata i Europy MTB i zdobywczyni Pucharu Świata MTB.
Kariera.
Pierwszy międzynarodowy sukces w karierze Kathrin Stirnemann osiągnęła w 2007 roku, kiedy zdobyła złoty medal wśród juniorek na mistrzostwach Europy w kolarstwie górskim w Kapadocji. Na rozgrywanych trzy lata później mistrzostwach Europy w Hajfie była druga w kategorii U-23, przegrywając tylko ze Szwedką Alexandrą Engen. W kategorii elite pierwsze trofeum zdobyła w 2013 roku, kiedy podczas ME w Bernie była druga w eliminatorze, ulegając jedynie Jenny Rissveds ze Szwecji. Ponadto 17 maja 2013 roku w niemieckim Albstadt po raz pierwszy w karierze stanęła na podium zawodów Pucharu Świata w kolarstwie górskim. W eliminatorze była tam druga za Engen. Nieco ponad dwa miesiące później, 27 lipca w Vallnord odniosła swoje pierwsze pucharowe zwycięstwo, wyprzedzając Engen i Rissveds. Nie brała udziału w igrzyskach olimpijskich. W sezonie 2013 zajęła drugie miejsce w klasyfikacji końcowej Pucharu Świata w eliminatorze, przegrywając tylko z Engen, a wyprzedzając Rissveds. Rok później zdobyła złoty medal na mistrzostwach Europy w St. Wendel oraz zwyciężyła w klasyfikacji końcowej PŚ. We wrześniu 2014 roku zdobyła złoty medal w eliminatorze podczas mistrzostw świata MTB w Lillehammer.

</doc>
<doc id="2996442" url="https://pl.wikipedia.org/wiki?curid=2996442" title="Lekkoatletyka na Letnich Igrzyskach Olimpijskich 1908 – rzut dyskiem greckim mężczyzn">
Lekkoatletyka na Letnich Igrzyskach Olimpijskich 1908 – rzut dyskiem greckim mężczyzn

Rzut dyskiem greckim był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 18 lipca 1908. Uczestniczyło 23 zawodników z 8 krajów.

</doc>
<doc id="2996443" url="https://pl.wikipedia.org/wiki?curid=2996443" title="Lodovico Altieri">
Lodovico Altieri

Lodovico Altieri (ur. 17 lipca 1805 w Rzymie, zm. 11 sierpnia 1867 tamże) – włoski kardynał.
Życiorys.
Był synem Paluzza Altierego i Marii Anny di Sassonia. 23 marca 1833 przyjął święcenia kapłańskie. Wkrótce potem rozpoczął pracę w Kurii Rzymskiej, gdzie ostatecznie został sekretarzem Kongregacji ds. Edukacji Katolickiej. 11 lipca 1836 został tytularnym arcybiskupem Efezu, a tydzień później – nuncjuszem apostolskim w Austrii. 14 grudnia 1840 został kreowany kardynałem in pectore. Kapelusz kardynalski wraz z diakonią S. Maria in Portico Campitelli otrzymał dopiero na konsystorzu, pięć lat później. Od 1847 do 1848 był członkiem triumwiratu, zarządzającego Rzymem. Od 19 marca 1857 do śmierci pełnił urząd kamerlinga. 17 grudnia 1860 został podniesiony do rangi kardynała biskupa i mianowany biskupem diecezji suburbikarnej Albano. Rok później został prefektem ds. Indeksu ksiąg zakazanych. Pełnił także rolę archiprezbitera bazyliki laterańskiej. Podczas epidemii cholery w Rzymie, opiekował się chorymi i sam zaraził się chorobą, w wyniku czego zmarł.

</doc>
<doc id="2996444" url="https://pl.wikipedia.org/wiki?curid=2996444" title="Reprezentacja Serbii U-17 w piłce nożnej kobiet">
Reprezentacja Serbii U-17 w piłce nożnej kobiet

Reprezentacja Serbii U-17 w piłce nożnej kobiet – reprezentacja Serbii piłkarek nożnych do lat 17.
Występy w mistrzostwach świata U-17.
Dotychczas reprezentacji Serbii kobiet do lat 17 nie udało się awansować do finałów mistrzostw świata w tej kategorii wiekowej. Eliminacje do tego turnieju w strefie europejskiej odbywają się poprzez mistrzostwa Europy w każdym parzystym roku.

</doc>
<doc id="2996445" url="https://pl.wikipedia.org/wiki?curid=2996445" title="Reprezentacja Bułgarii U-17 w piłce nożnej kobiet">
Reprezentacja Bułgarii U-17 w piłce nożnej kobiet

Reprezentacja Bułgarii U-17 w piłce nożnej kobiet – reprezentacja Bułgarii piłkarek nożnych do lat 17.
Występy w mistrzostwach świata U-17.
Dotychczas reprezentacji Bułgarii kobiet do lat 17 nie udało się awansować do finałów mistrzostw świata w tej kategorii wiekowej. Eliminacje do tego turnieju w strefie europejskiej odbywają się poprzez mistrzostwa Europy w każdym parzystym roku.

</doc>
<doc id="2996446" url="https://pl.wikipedia.org/wiki?curid=2996446" title="Serhij Żyhałow">
Serhij Żyhałow

Serhij Ołeksandrowycz Żyhałow, ukr. Сергій Олександрович Жигалов (ur. 6 stycznia 1983) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek szkół piłkarskich Wiktor Zaporoże oraz Torpedo Zaporoże, barwy których bronił w juniorskich mistrzostwach Ukrainy (DJuFL). 5 czerwca 1998 rozpoczął karierę piłkarską w klubie Wiktor Zaporoże. Od 2000 bronił barw Metałurha Zaporoże, ale występował tylko w drugiej drużynie. W 2000 na 2 miesiące został wypożyczony do farm-klubu SDJuSzOR-Metałurh Zaporoże. Potem do 2010 grał w amatorskich zespołach ZAlK Zaporoże, "Illicz-Osypenko Osypenko" i Myr Hornostajiwka. Na początku 2011 wyjechał do Litwy, gdzie został piłkarzem pierwszoligowego zespołu FK Mažeikiai, skąd latem 2011 przeniósł się do Sūduvy Mariampol. W lutym 2012 przeszedł do Kruoji Pokroje. Podczas przerwy zimowej sezonu 2012/13 powrócił do Ukrainy, gdzie 8 lutego 2013 podpisał kontrakt z Tytanem Armiańsk.

</doc>
<doc id="2996448" url="https://pl.wikipedia.org/wiki?curid=2996448" title="Pływanie na otwartym akwenie na Mistrzostwach Świata w Pływaniu 2013 – 5 km mężczyzn">
Pływanie na otwartym akwenie na Mistrzostwach Świata w Pływaniu 2013 – 5 km mężczyzn

5 km mężczyzn - jedna z konkurencji rozgrywanych podczas Mistrzostw Świata w Pływaniu 2013 w ramach pływania na otwartym akwenie. Zawody zostały rozegrane 20 lipca.
Do rywalizacji zgłoszonych zostało 54 zawodników z 33 państw.
Zwycięzcą konkurencji został tunezyjski pływak Oussama Mellouli. Drugie miejsc zajął Kanadyjczyk Eric Hedlin, a trzecie Thomas Lurz reprezentujący Niemcy.
Wyniki.
Rywalizacja rozpoczęła się o 13:00.

</doc>
<doc id="2996452" url="https://pl.wikipedia.org/wiki?curid=2996452" title="Jan Rajchel">
Jan Rajchel



</doc>
<doc id="2996453" url="https://pl.wikipedia.org/wiki?curid=2996453" title="Massimo Consolati">
Massimo Consolati

Massimo Consolati (ur. 19 kwietnia 1937 w Salerno, zm. 28 czerwca 2022 w Ankonie) – włoski bokser, były mistrz Włoch w kategorii junior półśredniej.
Kariera zawodowa.
Jako zawodowiec zadebiutował 22 lipca 1961, zwyciężając na punkty po 6. rundach Francuza Natalego Gerardiniego. W 1961 stoczył jeszcze dwie walki, obie wygrywając. W latach 1962–1965 stoczył kilkadziesiąt pojedynków, walcząc tylko na terenie Włoch. Pokonał w tym czasie m.in. Pierre'a Brandiego czy Rene Bruneta. 25 lipca 1964 przegrał pojedynek z niepokonanym rodakiem Sandro Lopopolo, w walce której stawką było mistrzostwo Włoch w kategorii junior półśredniej.
10 sierpnia 1966 zmierzył się z Bruno Arcarim, późniejszym mistrzem świata wagi junior półśredniej. Bardziej doświadczony Włoch niespodziewanie pokonał Arcariego, zwyciężając przez techniczny nokaut w 10. rundzie. Stawką walki było mistrzostwo Włoch w kategorii junior półśredniej. Consolati raz obronił tytuł, zwyciężając 18 września z Giulio Grazianim. Pod koniec roku utracił tytuł, przegrywając rewanżowe starcie z Arcarim.
W latach 1967–1973 stoczył kolejnych kilkadziesiąt walk, które w większości zakończyły się jego porażką. W tym okresie walczył z wieloma czołowymi bokserami Europy i świata. Ostatnią walkę stoczył 4 września 1973, przegrywając z Austriakiem Johannem Orsolicsem. Po zakończeniu kariery zamieszkał w Ankonie.

</doc>
<doc id="2996454" url="https://pl.wikipedia.org/wiki?curid=2996454" title="Sobór Świętych Piotra i Pawła w Tomsku">
Sobór Świętych Piotra i Pawła w Tomsku

Sobór Świętych Piotra i Pawła – prawosławny sobór w Tomsku, w jurysdykcji eparchii tomskiej Rosyjskiego Kościoła Prawosławnego. 
Budowę świątyni rozpoczęto w 1909, uroczystościom położenia kamienia węgielnego przewodniczył biskup tomski Makary. Wznoszenie soboru było finansowane przez władze miejskie oraz z dobrowolnych ofiar wiernych. Gotową cerkiew poświęcił 18 grudnia 1911 biskup pomocniczy eparchii tomskiej Innocenty. W latach 20. XX wieku obiekt przejęła parafia Żywej Cerkwi, zaś w 1940 świątynia została odebrana wiernym i zaadaptowana na magazyn. Z jej pierwotnego wyposażenia przetrwała jedynie niewielka kopia ikony Matki Bożej „Znak”. Władze radzieckie zwróciły obiekt Rosyjskiemu Kościołowi Prawosławnego w 1944.
Sobór jest budowlą sześciokopułową. Jego kopuły pierwotnie malowane były na niebiesko, w złote gwiazdy. W świątyni działają trzy ołtarze: główny Świętych Piotra i Pawła oraz boczne – Odnalezienia Głowy św. Jana Chrzciciela i Narodzenia Matki Bożej. Szczególną czcią otaczana jest ikona św. Mikołaja w bocznym kiocie. Według Cerkwi w 1985, po wybuchu pożaru w soborze, przed wizerunkiem tym płomienie w niewytłumaczalny sposób zatrzymały się.

</doc>
<doc id="2996458" url="https://pl.wikipedia.org/wiki?curid=2996458" title="Linda Indergand">
Linda Indergand

Linda Indergand (ur. 13 lipca 1993) – szwajcarska kolarka górska, wielokrotna medalistka mistrzostw świata i Europy.
Kariera.
Pierwszy międzynarodowy sukces w karierze Linda Indergand osiągnęła w 2010 roku, kiedy zdobyła złoty medal wśród juniorek na mistrzostwach Europy w kolarstwie górskim w Hajfie. Rok później zwyciężyła także na mistrzostwach świata w Champéry, a na mistrzostwach Europy w Dohňanach była druga za swą rodaczką Jolandą Neff. Ponadto 13 czerwca 2013 roku we włoskim Val di Sole po raz pierwszy w karierze stanęła na podium zawodów Pucharu Świata w kolarstwie górskim. W eliminatorze zajęła tam trzecie miejsce, za Szwedką Alexandrą Engen i kolejną reprezentantką Szwajcarii - Kathrin Stirnemann. W tej samej konkurencji wywalczyła brązowy medal na mistrzostwach świata w Pietermaritzburgu, przegrywając tylko z Alexandrą Engen i Jolandą Neff. We wrześniu 2014 roku zdobyła srebrny medal w eliminatorze podczas mistrzostw świata MTB w Lillehammer, przegrywając tylko ze Stirnemann. Nie brała udziału w igrzyskach olimpijskich.

</doc>
<doc id="2996460" url="https://pl.wikipedia.org/wiki?curid=2996460" title="Vahan Gevorgyan">
Vahan Gevorgyan



</doc>
<doc id="2996462" url="https://pl.wikipedia.org/wiki?curid=2996462" title="Kostjantyn Macions">
Kostjantyn Macions



</doc>
<doc id="2996463" url="https://pl.wikipedia.org/wiki?curid=2996463" title="Adam Decowski">
Adam Decowski

Adam Decowski (ur. 17 grudnia 1948 w Sieniawie) polski poeta i satyryk. Jest członkiem Związku Literatów Polskich.
Debiutował w „Zielonym Sztandarze” w 1975 r. Publikował w wielu czasopismach krajowych i polonijnych, oraz w pismach literackich ukazujących się w Rumunii, Ukrainie i Słowacji.&lt;br&gt; Debiut książkowy - „Po tamtej stronie chmur”. Poezje. ISKRY. Warszawa 1983. Minister Kultury i Dziedzictwa Narodowego przyznał mu też Odznakę Zasłużony dla Kultury Polskiej (2017).
Opublikował również:

</doc>
<doc id="2996464" url="https://pl.wikipedia.org/wiki?curid=2996464" title="Forsal.pl">
Forsal.pl

Forsal.pl – polski serwis internetowy, który specjalizuje się w finansach, ekonomii i gospodarce. Forsal.pl znalazł się w gronie 10 najbardziej opiniotwórczych mediów biznesowych w Polsce w 2011 i 2012 roku w rankingu Instytutu Monitorowania Mediów. Natomiast według „Ogólnopolskiego Badania Inwestorów 2012”, przygotowanego przez Stowarzyszenie Inwestorów Indywidualnych, Forsal.pl znajduje się w gronie najważniejszych źródeł informacji dla inwestorów giełdowych w Internecie.
Artykuły publikowane w Forsalu były wielokrotnie cytowane przez media w Polsce i za granicą, między innymi blog „Eastern Approaches”, wydawany przez brytyjski magazyn The Economist, niemiecki Der Spiegel, agencję informacyjną Bloomberg, francuski tygodnik Courrier International oraz polską wersję magazynu Forbes.
Forsal.pl do 2018 należał do spółki INFOR Biznes, której właścicielem w 51 proc. był INFOR PL, a w 49 proc. Ringier Axel Springer Media AG. Później INFOR PL wykupił 100% udziałów. Serwis ściśle współpracuje z Dziennikiem Gazetą Prawną, który także jest własnością INFOR Biznesu.

</doc>
<doc id="2996465" url="https://pl.wikipedia.org/wiki?curid=2996465" title="Lekkoatletyka na Letnich Igrzyskach Olimpijskich 1908 – maraton">
Lekkoatletyka na Letnich Igrzyskach Olimpijskich 1908 – maraton

Maraton był jedną z konkurencji lekkoatletycznych na Letnich Igrzyskach Olimpijskich 1908 w Londynie odbyła się w dniu 24 lipca 1908. Udział w zawodach zapowiedziało 75 zawodników, lecz ostatecznie wystartowało 55 zawodników z 16 państw. Wyścig ukończyło 28 zawodników (1 został zdyskwalifikowany) z 11 państw.
Przygotowania.
Na posiedzeniu MKOl w Hadze w maju 1907 roku uzgodniono z Brytyjskim Komitetem Olimpijskim, że w programie igrzysk znajdzie się maraton o długości 25 mil lub 40 kilometrów.
Brytyjski Komitet Olimpijski powierzył zorganizowanie maratonu Stowarzyszeniu Lekkoatletów Amatorów, jednak nie podjęło się tego zadania. Pod koniec 1907 roku swoją ofertę przedstawił Jack Andrew. Start miał się znajdować niedaleko Zamku Windsor, a meta na stadionie miejskim White City Stadium.
W kwietniu 1908 roku zmodyfikowano przebieg trasy tak, aby miała ona około 26 mil + okrążenie stadionu (536 m). Meta miała znajdować się przed lożą królewską. Jednak specjalnie zmodyfikowana loża królewska uniemożliwiła umieszczenie mety tuż przed nią. Metę przeniesiono więc na przeciwną stronę stadionu. Dzięki tym modyfikacjom trasa maratonu wyniosła 42 km 195 m, co później stało się standardem.
Rekordy.
Rekordy świata i olimpijski przed rozegraniem zawodów.
"(*)" dystans 40,0 km
"(**)" dystans 41,86 km
Wyniki.
28 zawodników ukończyło bieg, jednak Dorando Pietri został zdyskwalifikowany po proteście złożonym przez ekipę amerykańską. Amerykanie poskarżyli się na pomoc Pietriemu udzieloną przed metą przez sędziów, dzięki czemu mógł ukończyć wyścig. Jego rezultat był lepszy od czasu zwycięzcy o około pół minuty.
Po wyścigu.
Pietri otrzymał w uznaniu swego osiągnięcia srebrny puchar ofiarowany przez królową Aleksandrę z inicjatywy Arthura Conana Doyle’a.
Heroiczny bieg przyniósł Pietriemu sławę. Pietri otrzymał ofertę udziału w płatnych biegach w Stanach Zjednoczonych. 25 listopada 1908 w Madison Square Garden w Nowym Jorku Pietri zmierzył się z Hayesem i wygrał. Podobnie wygrał z Hayesem 15 marca 1909. Ogółem w Stanach zwyciężył w 17 biegach na 22.

</doc>
<doc id="2996468" url="https://pl.wikipedia.org/wiki?curid=2996468" title="Nadine Rieder">
Nadine Rieder

Nadine Rieder (ur. 17 lipca 1989 w Oberstdorfie) – niemiecka kolarka górska.
Kariera.
Pierwszy sukces w karierze Nadine Rieder osiągnęła w 2013 roku, kiedy zdobyła brązowy medal w cross-country eliminatorze podczas mistrzostw kraju. W tym samym roku, 17 maja w niemieckim Albstadt po raz pierwszy w karierze stanęła na podium zawodów Pucharu Świata w kolarstwie górskim. W eliminatorze zajęła tam trzecie miejsce, za Szwedką Alexandrą Engen i Kathrin Stirnemann ze Szwajcarii. W 2013 roku wystąpiła również w tej konkurencji na mistrzostwach Europy w Bernie, kończąc rywalizację na dziewiątej pozycji. Nie brała udziału w igrzyskach olimpijskich.

</doc>
<doc id="2996471" url="https://pl.wikipedia.org/wiki?curid=2996471" title="Piłka wodna na Igrzyskach Śródziemnomorskich 2013">
Piłka wodna na Igrzyskach Śródziemnomorskich 2013

Piłka wodna na Igrzyskach Śródziemnomorskich 2013 odbywała się w dniach 19–25 czerwca 2013 roku. Rozegrano jedynie zawody męskie.

</doc>
<doc id="2996474" url="https://pl.wikipedia.org/wiki?curid=2996474" title="Aleje Jana Pawła II w Stalowej Woli">
Aleje Jana Pawła II w Stalowej Woli

Aleje Jana Pawła II – główna ulica Stalowej Woli. Rozpoczyna się w miejscu połączenia ulic Rozwadowskiej i Klasztornej. Do skrzyżowania z ulicami Okulickiego i Chopina jest jednopasmowa. Następnie już jako droga dwujezdniowa biegnie na południe, w kierunku centrum miasta. Obok parafii Matki Bożej Królowej Polski, na skrzyżowaniu z ulicą Popiełuszki, przechodzi w ulicę Staszica. Znajduje się przy niej także budynek straży pożarnej oraz pomnik Patrioty ufundowany przez amerykańską Polonię. Stanowi fragment drogi krajowej nr 77. Ze skrzyżowania z ulicą Komisji Edukacji Narodowej rozpoczyna się także droga wojewódzka nr 871.

</doc>
<doc id="2996479" url="https://pl.wikipedia.org/wiki?curid=2996479" title="Wadym Hryppa">
Wadym Hryppa

Wadym Wałerijowycz Hryppa, ukr. Вадим Валерійович Гриппа (ur. 9 stycznia 1992 w Zhurowce, w obwodzie kijowskim, Ukraina) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek szkoły piłkarskiej Dynamo Kijów, barwy której bronił w juniorskich mistrzostwach Ukrainy (DJuFL). Karierę piłkarską rozpoczął 9 sierpnia 2009 w składzie drugiej drużyny Dynama Kijów. Podczas przerwy zimowej sezonu 2011/12 opuścił kijowski klub, a w marcu 2012 podpisał kontrakt z Daugavą Ryga.
Kariera reprezentacyjna.
W latach 2009-2010 występował w juniorskiej reprezentacji Ukrainy U-19.

</doc>
<doc id="2996480" url="https://pl.wikipedia.org/wiki?curid=2996480" title="Scotiabank Place">
Scotiabank Place



</doc>
<doc id="2996481" url="https://pl.wikipedia.org/wiki?curid=2996481" title="The Power of Love (film 1922)">
The Power of Love (film 1922)

 The Power of Love – amerykański film z 1922 roku. Pierwszy w historii kinematografii film 3D zaprezentowany publiczności. Pokaz filmu odbył się 27 września 1922 roku w hotelu Ambasador w Los Angeles.

</doc>
<doc id="2996484" url="https://pl.wikipedia.org/wiki?curid=2996484" title="Izabela Aragońska (królowa Portugalii)">
Izabela Aragońska (królowa Portugalii)



</doc>
<doc id="2996485" url="https://pl.wikipedia.org/wiki?curid=2996485" title="Ulica Podskarpowa w Stalowej Woli">
Ulica Podskarpowa w Stalowej Woli

Ulica Podskaprowa – jedna z głównych ulic Stalowej Woli. Rozpoczyna się w miejscu połączenia ulicy Sandomierskiej i miejscowości Agatówka. Przez cały swój bieg jest drogą dwujezdniową. Biegnie na południe, w kierunku centrum miasta. Kończy się przy skrzyżowaniu z ulicą Poniatowskiego przechodząc w ulicę Chopina, a następnie w aleje Jana Pawła II. Stanowi fragment drogi krajowej nr 77 oraz końcową część drogi wojewódzkiej nr 855.

</doc>
<doc id="2996489" url="https://pl.wikipedia.org/wiki?curid=2996489" title="The Power of Love (film)">
The Power of Love (film)



</doc>
<doc id="2996494" url="https://pl.wikipedia.org/wiki?curid=2996494" title="Aughrim">
Aughrim



</doc>
<doc id="2996496" url="https://pl.wikipedia.org/wiki?curid=2996496" title="Ulica Częstochowska w Opolu">
Ulica Częstochowska w Opolu

Ulica Częstochowska – ulica w Opolu, jedna z najważniejszych arterii komunikacyjnych w dzielnicy Kolonia Gosławicka. Rozpoczyna się na skrzyżowaniu z Aleją Wincentego Witosa i ul. Tysiąclecia. Następnie biegnie na wschód, do granicy miasta, gdzie przechodzi w nienazwaną drogę. Jest częścią trasy wojewódzkiej 423, a jej końcowy odcinek stanowi fragment drogi krajowej nr 46.

</doc>
<doc id="2996497" url="https://pl.wikipedia.org/wiki?curid=2996497" title="Simitli">
Simitli

Simitli (bułg. "Симитли") – miasto w południowo-zachodniej Bułgarii, w obwodzie Błagojewgrad. Centrum administracyjne gminy Simitli. Według danych Narodowego Instytutu Statystycznego, 31 grudnia 2011 roku miasto liczyło 6696 mieszkańców.
Położenie.
Miasto położone jest w kotlinie Simitlijskiej. Przez Simitli płynie Struma, dzieląc miasto na dwie części – Simitlę i dzielnicę Oranowo oraz uchodząca tu do Strumy Gradewska.
Historia.
Miejscowość powstała przy ciepłych źródłach wody mineralnej. Po raz pierwszy miejscowość była wspomniana w XV wieku pod nazwą Banja, w XVI wieku Simitlu (Simitlij). Nazwa pochodzi od rodzaju chleba – simit. W 1891 roku Georgi Strezow napisał o wsi: W czasie wojen bałkańskich w 1912 roku stoczona została tu bitwa pod Simitli. W 1913 roku w trakcie II wojny bałkańskiej Simitli było w granicach Bułgarii. Wtedy miejscowość zasiedlali liczny muzułmanie. W 1916 roku wieś była w ruinach. W latach 1943-1945 miejscowość nazywała się Izworite. 1969 roku Simitli uzyskało status miasta.

</doc>
<doc id="2996500" url="https://pl.wikipedia.org/wiki?curid=2996500" title="Cerkiew Ścięcia Głowy św. Jana Chrzciciela w Wiszniowie">
Cerkiew Ścięcia Głowy św. Jana Chrzciciela w Wiszniowie

Cerkiew pw. Ścięcia Głowy św. Jana Chrzciciela w Wiszniowie – dawna cerkiew unicka i prawosławna, należąca do dekanatu tyszowieckiego. Obecnie kościół parafialny obrządku rzymskokatolickiego pw. św. Stanisława Biskupa i Męczennika, leżący w gminie Mircze w powiecie hrubieszowskim.
Historia.
Okres unicki i prawosławny.
W 1434 roku notowano we wsi kaplicę (capella), której kapelanem był Jan Mikołaj Grąbiec. Występował on w źródłach jako właściciel wsi aż do roku 1482. Pierwsza wzmianka o cerkwi prawosławnej pochodzi z 1472 roku, cerkiew unicka istniała przed 1669 rokiem, a w 1760 roku notowano cerkiew drewnianą parafialną pw. Ścięcia Głowy św. Jana Chrzciciela. Należała ona do dekanatu tyszowieckiego. W 1840 roku w skład parafii wchodziły jeszcze Wereszyn i Radostów, pod koniec wieku XIX do parafii należały cerkwie filialne z Radostowa i Wereszyna.
Pierwsza wzmianka o cerkwi pojawiła się w rejestrze poborowym z 1472 roku. Rejestr poborowy z 1531 roku notował w Wiszniowie cerkiew pustą "sinagoga deserta". W drugiej połowie XVII wieku wieś uległa zniszczeniu "od nieprzyjaciela Koronnego". Prawdopodobnie zniszczeniu uległa wówczas cerkiew, gdyż już w 1669 roku wybudowano nową cerkiew z fundacji króla Michała Korybuta Wiśniowieckiego. 
Okres unicki.
W 1732 roku cerkiew wizytował komisarz, wyznaczony przez biskupa chełmskiego, ks. Józef Ostaszewski wraz z ks. Mikołajem Sarabkiewiczem. Cerkiew była " w dobrym stanie i dobrze opatrzona”. Parochem cerkwi był wówczas ks.Teodor Wilkiewicz. Kolatorem cerkwi starosta bełski Mikołaj Koc. Według spisu z 1760 roku była to drewniana cerkiew parafialna pw. Ścięcia Głowy św. Jana Chrzciciela, należąca do dekanatu tyszowieckiego. W 1775 roku odbyła się kolejna wizytacja parafii, właścicielami Wiszniowa byli wówczas Michał Radecki i Franciszek Świeżawski, a parochem cerkwi był ks. Grzegorz Chraszczewski. Cerkiew była "w ścianach dobra w oknach dachach reparacji potrzebująca. Wewnątrz ołtarzami, obrazami przyozdobiona". Radecki i Świeżawski byli fundatorami nowej cerkwi, którą źródła datują na 1780 r. 
W 1840 roku parafia liczyła 724 parafian. W latach 1865-1874 administratorem parafii był ks. Julian Malczyński, a od 1874 roku ks. Kornel Ferencewicz. W 1879 roku administratorem parafii był Jan Majewski. 
W 1850 roku wybudowano z fundacji Władysława Kiełczewskiego drewnianą cerkiew w stylu bizantyjsko-rosyjskim, ulokowaną na lekkim wzniesieniu, która istnieje do dziś. W 1872 roku parafia greckokatolicka liczyła 991 wiernych.
Okres prawosławny.
W 1875 roku unicka diecezja chełmska została zlikwidowana, a cerkiew zamieniona na prawosławną, a następnie przebudowana. W związku z tym ludność administracyjnie została zaliczona w poczet wyznawców prawosławia. Dopiero w 1905 roku ukaz tolerancyjny umożliwił niechętnym temu wyznaniu byłym unitom i ich potomkom zmianę wyznania na rzymskokatolickie.
W 1904 roku administratorem parafii był Marceli Łopatyński. W 1906 roku biskup diecezji chełmsko-lubelskiej Eulogiusz (Gieorgijewski) przeprowadził wizytację cerkwi w Wiszniowie. Parafia prawosławna istniała do 1915 roku, kiedy ludność ukraińska została przeniesiona w głąb Rosji. Cerkiew od tego czasu stała pusta. 
Okres katolicki.
16 czerwca 1919 roku Minister Rolnictwa i Dóbr Państwowych wydał rozporządzenie, na mocy którego ustanowiono zarząd państwowy nad majątkiem pocerkiewnym w dawnym Królestwie Polskim. Na podstawie tego rozporządzenia cerkiew w Wiszniowie została objęta zarządem państwowym przez Zarząd Okręgu Dóbr Państwowych w Radomiu. W tym samym roku Kuria Diecezjalna Lubelska upoważniła administratora parafii Gródek do poświęcenia cerkwi w Wiszniowie. 5 lipca 1922 roku biskup lubelski Marian Leon Fulman erygował nową parafię rzymskokatolicką pw. św. Stanisława, cerkiew rekoncyliowano i przeznaczono na kościół parafialny.
W 1922 roku świątynię odnowiono i przekształcono, z zatarciem cech stylowych. Bryłę świątyni zniekształcono przebudowami. Swój pierwotny wygląd zmieniła w 1954 roku. Kolejny remont przeprowadzono w 1987 roku.
Ochrona konserwatorska.
Świątynia oraz przykościelny cmentarz z drzewostanem z XIX wieku są objęte ochroną konserwatorską, nr A/295 z 18.10.1986. Kościół stoi pośrodku prostokątnej działki o wymiarach 60 x 40 m ogrodzonej płotem. W obrębie ogrodzenia, na wschód od świątyni znajduje się pojedynczy kamienny nagrobek z czasów funkcjonowania cmentarza przykościelnego. Ma elipsoidalny kształt, stoi na stylobacie, nie zachowały się napisy. Wzdłuż ogrodzenia znajduje się nasadzenie o cechach zabytkowych. Są to klony jawory, klony zwyczajne, jesiony wyniosłe, lipy drobnolistne. Kilkadziesiąt metrów na południe znajduje się pozostałość zabytkowej alei jesionowej wzdłuż drogi do pobliskiego Radostowa. Obok kościoła znajduje się budynek dawnej drewnianej szkoły powszechnej z końca XIX wieku objęty częściową ochroną konserwatorską.

</doc>
<doc id="2996502" url="https://pl.wikipedia.org/wiki?curid=2996502" title="Serhij Ilin">
Serhij Ilin

Serhij Iwanowycz Ilin, ukr. Сергій Іванович Ілін (ur. 10 stycznia 1987) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek szkoły piłkarskiej Szachtar Donieck, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 31 lipca 2004 w składzie trzeciej drużyny Szachtara Donieck. Potem występował w drużynie rezerw Krywbasa Krzywy Róg i Zorii Ługańsk. Na początku 2009 został piłkarzem Heliosu Charków, a latem zaliczył występy w amatorskim zespole FK Łużany i trzecioligowych klubach FK Połtawa i Bukowyna Czerniowce. W rundzie wiosennej sezonu 2010/11 bronił barw Desny Czernihów, a następny sezon Nywy Tarnopol. Latem 2012 wyjechał do Łotwy, gdzie zasilił skład FK Jelgava. Na początku 2013 powrócił do Ukrainy, gdzie potem grał w amatorskim zespole "Huculszczyna Kosów".

</doc>
<doc id="2996504" url="https://pl.wikipedia.org/wiki?curid=2996504" title="Tadeusz Malawski">
Tadeusz Malawski

Tadeusz Bronisław Malawski (ur. 8 stycznia 1875 w Tarnowie, zm. 27 lutego 1944 w Sanoku) – polski doktor praw, sędzia, prokurator, adwokat, radca sądowy, urzędnik, działacz społeczny, radny i burmistrz Sanoka.
Życiorys.
Urodził się 8 stycznia 1875 w Tarnowie jako syn Alojzego (1841-1912, adwokat, urzędnik) i Malwiny z domu Piątkowskiej. Miał młodszego brata Zygmunta i siostrę Marię.
Od 1885 Malawski uczył się w C. K. Gimnazjum w Tarnowie, gdzie w 1893 ukończył VIII klasę i zdał egzamin dojrzałości. W latach 1893–1898 studiował na Wydziale Prawa Uniwersytetu Jagiellońskiego w Krakowie uzyskując w 1899 tytuł doktora praw. Działał w tajnym ruchu niepodległościowym na obszarze Galicji. Po studiach odbył służbę wojskową w Wiedniu w randze ochotnika (4 Pułk Artylerii Dywizyjnej). Potem odbył praktykę sądową, a w 1900 zdał egzaminy sędziowskie w Krakowie, po czym opuścił Tarnów. Od 1900 pracował jako adiunkt C.K. Sądu Powiatowego w Dynowie, od 1902 jako sędzia samoistny tamże. 29 lipca 1905 w Sanoku poślubił Jadwigę Marię (ur. 1876, wzgl. Maria Jadwiga, córka Aitala Witoszyńskiego – do początku 1905 burmistrza Sanoka, od 1899 żona dr. Teodozego Hubricha, radcy C. K. Sądu Obwodowego w Sanoku, zm. 1948). Pod jego wpływem żona zmieniła wyznanie z greckokatolickiego na rzymskokatolickie. Mieli synów Jerzego Alojzego (ur. 1906, lekarz) i Marka Józefa (ur. 1910). Po ślubie Tadeusz Malawski przeniósł się do Sanoka i tam zamieszkał z żoną w domu przy ulicy Jagiellońskiej 66 (późniejszy teren dworca autobusowego „Okęcie”). Początkowo obowiązki zawodowe ograniczały jego pobyt w mieście; w połowie 1909 w randze VIII został przeniesiony z urzędu sędziego w Dynowie na stanowisko zastępcy prokuratora państwa w Stanisławowie i pracował tam do 1910. W Sanoku od około 1911 pracował jako zastępca pierwszego prokuratora w Prokuraturze Obwodowej w Sanoku, Władysława Dukieta, a w połowie 1916 został mianowany prokuratorem w Sanoku i na tym stanowisko pracował w kolejnych latach. Później był radcą sądu okręgowego.
W 1913 kandydatura Tadeusza Malawskiego była rozważana przez stronnictwo demokratów przed wyborami do Sejmu Krajowego w okręgu Sanok-Krosno. W czasie I wojny światowej pełnił różne funkcje wojskowe i w rodzinne strony powrócił po zakończeniu walk. U kresu wojny po przejęciu władzy w Sanoku przez Polaków 1 listopada 1918 w stopniu podporucznika stanął na czele głównego magazynu żywnościowego w mieście. Następnie został mu powierzony magazyn żywnościowy w dzielnicy Olchowce.
Na początku istnienia II Rzeczypospolitej musiał ponownie opuścić Sanok. W 1919 objął szefowanie Prokuratury Okręgowej w Kołomyi i do 1921 był prokuratorem apelacyjnym we Lwowie. W czerwcu 1921 został podprokuratorem przy Sądzie Okręgowym w Gnieźnie, a lipcu prokuratorem przy Sądzie Apelacyjnym w Poznaniu. W 1922 został przeniesiony do Sądu Okręgowego w Sanoku na stanowisku sędziego i pełnił ten urząd w kolejnych latach. Został wybrany członkiem sądu przysięgłych na rok 1927. We wrześniu 1929 został przeniesiony w stan spoczynku.
Był wybierany radnym miejskim, należał do klubu mieszczańskiego (od 1928, od 1933) i pełnił funkcję przewodniczącego klubu mieszczańskiego. 28 października 1929 został wybrany burmistrzem Sanoka (42 głosy na 42 oddane; jego zastępcą został Jan Rajchel), wybór powiódł się po ponad pięciu miesiącach od śmierci poprzedniego burmistrza, Jana Porajewskiego. Funkcję pełnił jako emerytowany radca sądowy. Od marca 1931, po rozwiązaniu rady, został kierownikiem Tymczasowego Zarządu, powołanego w związku z połączeniem gminy Sanok i gminy Posada Olchowska.
W wyborach do rady miejskiej 1932 był na liście Komitetu Gospodarczego wystawionego z BBWR (wraz z nim m.in. poseł Stanisław Augustyński). 9 lutego 1932 został powtórnie wybrany burmistrzem. Wówczas jego zastępcą został ponownie Jan Rajchel. Działał w ramach stronnictwa Bezpartyjnego Bloku Współpracy z Rządem. W tym czasie Malawski przykładnie podjął decyzję o obniżeniu swojej pensji.
W czasie pełnienia przez niego funkcji włodarza miasta:
Jego następcą został Jan Rajchel. Po jego wyborze obaj 21 marca 1934 podpisali w Warszawie umowę pożyczki z Funduszem Pracy w kwocie 105 000, która miała zostać przeznaczona na zatrudnianie bezrobotnych i przyczyniła się później do rozwoju miasta. W rok po przejęciu obowiązków Rajchel wyraził zarzut, iż tylko w 1935 uczyniono więcej, aniżeli przez sześć wcześniejszych lat. Przy ocenie obu kadencji burmistrzów trzeba mieć na uwadze kryzys gospodarczy istniejący za Malawskiego oraz uzyskaną pożyczkę, umożliwiającą poprawę sytuacji za Rajchla.
Tadeusz Malawski działał społecznie na wielu polach. W latach 1925-1936 w Towarzystwa Szkoły Ludowej w Sanoku, ponadto w Podhalańskiej Ochotniczej Straży Pożarnej, Powiatowym Komitecie Wychowania Fizycznego i Przysposobienia Wojskowego. W 1929 był jednym z założycieli sanockiego koła Polskiego Towarzystwa Tatrzańskiego. W 1934 wszedł w skład Wydziału Towarzystwa Przyjaciół Ziemi Sanockiej. 14 kwietnia 1930 wybrany na członka Dyrekcji Kasy Zaliczkowej w Sanoku. Był członkiem sanockiego gniazda Polskiego Towarzystwa Gimnastycznego „Sokół”, zarówno w czasie zaboru austriackiego, jak i w niepodległej II Rzeczypospolitej (1912, 1939). W 1930 został wybrany wiceprezesem zarządu Ochotniczej Straży Pożarnej w Sanoku. Był prezesem i członkiem zarządu Komunalnej Kasy Oszczędności Królewskiego Wolnego Miasta Sanoka, funkcjonującej w budynku przy ul. Tadeusza Kościuszki 4. 27 stycznia 1935 jako emerytowany sędzia sądu okręgowego objął funkcję II wiceprezesa zarządu oddziału Ligi Morskiej i Kolonialnej w Sanoku. Jako emerytowany sędzia w latach 30. był członkiem sanockiego koła Zrzeszenia Sędziów i Prokuratorów RP w Sanoku. Był członkiem wspierającym Katolicki Związek Młodzieży Rękodzielniczej i Przemysłowej w Sanoku.
Podobnie jak ojciec, Tadeusz Malawski był bibliofilem. Jego pasją było gromadzenie pamiątek. Odegrał istotną rolę przy powstaniu Muzeum Ziemi Sanockiej (obecnie Muzeum Historyczne w Sanoku), gdyż w pomieszczeniach magistratu zgromadził wiele eksponatów i pamiątek historycznych, przekazanych w 1934 do powstałego muzeum (wśród nich były m.in. dokumenty, w tym pergaminowe akty nadań królewskich dla miasta, miejskie tłoki pieczętne i numizmaty). W 1924 subskrybował akcje założonego wówczas Banku Polskiego.
Dom rodziny Malawskich znajdował się w Sanoku przy ulicy Jagiellońskiej (orientacyjnie położony w miejscu naprzeciw późniejszej restauracji „Karpacka”).
Tadeusz Malawski zamieszkiwał do końca życia pod adresem okupacyjnym Adolf Hitler Strasse 42. Zmarł 27 lutego 1944 w Sanoku. Został pochowany w grobowcu na cmentarzu przy ul. Rymanowskiej w Sanoku (spoczął tam także Aital Witoszyński).
Odznaczenia.
austro-węgierskie

</doc>
<doc id="2996506" url="https://pl.wikipedia.org/wiki?curid=2996506" title="Ulica Strzelecka w Opolu">
Ulica Strzelecka w Opolu

Ulica Strzelecka – ulica w Opolu, jedna z najważniejszych arterii komunikacyjnych w dzielnicy Grudzice. Rozpoczyna się na skrzyżowaniu ulic Jerzego i Ryszarda Kowalczyków i Królowej Jadwigi. Następnie biegnie na wschód, do granicy miasta, gdzie przechodzi w nienazwaną drogę. Jest częścią trasy wojewódzkiej 435, a jej końcowy odcinek stanowi fragment drogi krajowej nr 94.

</doc>
<doc id="2996509" url="https://pl.wikipedia.org/wiki?curid=2996509" title="Zabójcze promienie">
Zabójcze promienie

Zabójcze promienie (ang. "Solar Flare") – amerykański film sensacyjny z 2008 roku w reżyserii Freda Olena Raya. Wyprodukowany przez Baby Steps Entertainment Inc.
Opis fabuły.
Piętnastoletni Riley (Chris Brochu) interesuje się astrologią. Odkrywa, że wkrótce zostanie zniszczona sieć energetyczna Ziemi. Z pomocą doktor Clark (Tracey Gold) zamierza poinformować o tym Biały Dom. Właściciel korporacji Marshall Pryor (Ted Monte) nie chce na to pozwolić. Katastrofa zapewni mu ogromne zyski.
Obsada.
i inni

</doc>
<doc id="2996511" url="https://pl.wikipedia.org/wiki?curid=2996511" title="Górki Grochowskie">
Górki Grochowskie

Górki Grochowskie – dawna wieś, która znajdowała się między wsiami Gocław i Grochów I, obecnie część Pragi-Południe w Warszawie. Należała najpierw do gminy Wawer, a w 1916 roku została włączona do Warszawy w ramach rozszerzania miasta. Na jej obszarze położony był Fort XI carskiej twierdzy Warszawa.
W okresie międzywojennym nazwę tę stosowano w odniesieniu do gruntów pozostałych po splantowanym Forcie XI, a następnie osiedla willowego pracowników państwowych powstałego na ich części. Wielu z nich było oficerami pochodzącymi z Wileńszczyzny. Otrzymali oni zgodę na nadawanie ulicom na osiedlu wileńskich nazw. Teren położony był po obydwu stronach ulicy Ostrobramskiej w Warszawie, w okolicach ulicy Łukiskiej.
Wieś Górki Grochowskie.
Zabudowania wsi Górki Grochowskie obecnie znajdowałyby się mniej więcej w południowej części obszaru ograniczonego przez ulice Grenadierów, Ostrobramską, Zamieniecką i Grochowską na Grochowie Południowym na Pradze-Południe w Warszawie.
Na jej terenie ulokowany był Fort XI carskiej twierdzy Warszawa, wysadzony latem 1913 roku w ramach likwidacji twierdzy.
Wieś Górki Grochowskie należała najpierw do gminy Wawer. Do Warszawy została włączona w 1916 roku, podczas I wojny światowej, po wyjściu Rosjan z Warszawy i wkroczeniu Niemców. W dniu 8 kwietnia generał-gubernator Hans von Beseler ogłosił „"Rozporządzenie dotyczące rozszerzenia warszawskiego okręgu miejskiego i wykonania planu dla zabudowania miasta Warszawy"”. Wchodziło ono w życie 1 kwietnia.
Zostały wtedy przyłączone do Warszawy w całości gminy Mokotów i Czyste oraz część gmin Bródno, Młociny, Pruszków, Wawer i Wilanów. A z gminy Wawer folwark i wieś Grochów I, folwark i wieś Grochów II z Florentynowem i Emilianowem, wieś Kozia Górka, teren wsi Kawenczyn, wieś Saska Kępa, Gocławska Kępa, folwark Kamionek, wieś Gocław i południowa część łąk folwarku Gocławek, wieś Górki Grochowskie i kolonia Witolin.
Wcześniej rozszerzenie Warszawy wtłoczonej w pierścień podwójnych fortów i obozów wojskowych było blokowane przez rosyjskie władze administracyjne i wojskowe.
Nazwa Górki Grochowskie była używana również później, o czym świadczy na przykład doniesienie prasowe z marca 1917 roku o napadzie na mieszkanie „"w Grochowie (Górki Grochowskie)"”.
Tereny poforteczne i oficerska spółdzielnia mieszkaniowa.
Na obszarze dawnej wsi Górki Grochowskie znajdowały się tereny po Forcie XI carskiej twierdzy Warszawa.
Grunta te w okresie międzywojennym rozparcelowano i sprzedano na dogodnych warunkach wojskowym, urzędnikom państwowym i nauczycielom. Powstało na nich osiedle willowe pracowników państwowych Górki Grochowskie. Nazwę tą też stosowano również w kontekście samych terenów pofortowych.
Teren położony był po obydwu stronach ulicy Ostrobramskiej w Warszawie, w okolicach jej skrzyżowania z ulicą Łukiską.
Na mocy Dekretu Prezydenta Rzeczypospolitej z dnia 29 września 1936 r. o odstąpieniu niektórych nieruchomości państwowych zezwolono na:
Tereny objęte dekretem stanowiły własność Skarbu Państwa i pozostawały pod zarządem Ministerstwa Spraw Wewnętrznych.
Parcelację gruntów przeprowadzała m.in. "Oficerska Spółdzielnia Mieszkaniowa „Grochów”" (lub "Oficerska Spółdzielnia Mieszkaniowo-Budowlana „Grochów”"). Jej członkami byli oficerowie przeniesieni służbowo do Warszawy z Wilna. Otrzymali oni zgodę na nadanie ulicom w swoim osiedlu wileńskich nazw. Stąd nazwy ulic Ostrobramska, Filomatów, Budrysów, Gedymina, Perkuna, Łukiska, może Znicza. Na planach m. st. Warszawy z lat 1934-1935 ulice te narysowane są jeszcze linią przerywaną (z wyj. Ostrobramskiej), nie ma tam też nazwy wsi Górki Grochowskie.
Wspomniani wyżej oficerowie osiedlili się w Warszawie w 1929 roku. W ówczesnej prasie można jednak znaleźć krótką informację na temat uroczystości poświęcenia fundamentów domów wznoszonych przez Oficerska Spółdzielnię Mieszkaniowa „Grochów”, zapowiadanej już na 28 listopada 1926 roku. Prezesem Rady Nadzorczej Spółdzielni był generał Eugeniusz Kątkowski. Istnieje pismo władz spółdzielni z 1 maja 1934 roku do jej członków w sprawie warunków uzyskania kredytu w Banku Gospodarstwa Krajowego na budowę własnych siedzib. Według książek telefonicznych z lat 1937-1938 na ulicy Łukiskiej 22 (teren poforteczny) mieściła się "Oficerska Spółdzielnia Mieszkan.-Budowl. „Grochów”". Z kolei według książki informacyjno-adresowej z 1930 roku „"Kątkowski Eugenjusz, inz. wojsk."” zamieszkiwał na Nowowiejskiej (Śródmieście). W tej samej książce przy kilku adresach po parzystej stronie ulicy Zagójskiej oraz dwóch na samym początku ulicy Grenadierów są podane nazwy "kol. górki Grochowskie" (najliczniej), "os. Górka", "Os. Grochów Górki Nr 1". Należy tutaj zwrócić uwagę, że najstarszy odcinek ulicy Ostrobramskiej powstał z południowego fragmentu ulicy Grenadierów i nie ma pewności, której ulicy dotyczą dwa adresy z Grenadierów.
Spółdzielnia była reorganizowana, jej członkowie odsprzedawali działki, czasem za cenę wywindowaną dzięki postawieniu najprostszych budynków.
Park Znicza.
W północnej części międzywojennej kolonii Górki Grochowskie znajduje się założony już po II wojnie światowej Park Znicza, w którym stoi pomnik poległych za ojczyznę ofiar barbarzyństwa niemieckiego, podpisany przez jej mieszkańców. Na planie zagospodarowania spółdzielni obszar zajmowany obecnie przez park naniesiony jest jako „użyteczność publiczna”.
Na granicy tarasu nadzalewowego Wisły.
Teren położony był na styku dwóch jednostek geomorfologicznych – tarasu zalewowego oraz nadzalewowego Wisły (średniego). Podczas wielkiej powodzi z 1929 roku woda przerwała zbudowany na początku wieku wał przeciwpowodziowy na ulicy Wał Miedzeszyński w wyniku czego zalewy sięgnęły do końca Górek Grochowskich.

</doc>
<doc id="2996513" url="https://pl.wikipedia.org/wiki?curid=2996513" title="Serhij Szmatowałenko (ur. 1989)">
Serhij Szmatowałenko (ur. 1989)

Serhij Serhijowycz Szmatowałenko, ukr. Сергій Сергійович Шматоваленко (ur. 15 stycznia 1989 w Kijowie) – ukraiński piłkarz, grający na pozycji obrońcy. Syn znanego piłkarza Serhija Szmatowałenki.
Kariera piłkarska.
Kariera klubowa.
Wychowanek szkół piłkarskich Zmina-Obołoń Kijów oraz DJuSSz-15 Kijów, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 10 kwietnia 2007 w składzie trzeciej drużyny Dynama Kijów. Od sierpnia 2010 do końca roku występował w Zirce Kirowohrad. W styczniu 2011 roku doznał kontuzji i leczył się przez sześć miesięcy. Pod koniec sierpnia był na testach w łotewskim Skonto FC, ale został zgłoszony do zespołu dopiero w 2012 roku. 1 kwietnia 2012 debiutował w Virslīga w meczu FC Skonto - FK Ventspils (1-0), wchodząc na boisko z ławki rezerwowych.
Kariera reprezentacyjna.
W 2004 rozegrał jeden mecz w juniorskiej reprezentacji Ukrainy U-16.

</doc>
<doc id="2996514" url="https://pl.wikipedia.org/wiki?curid=2996514" title="William Friese-Greene">
William Friese-Greene

William Friese-Greene (ur. 7 września 1855, zm. 5 maja 1921) – fotograf, wynalazca i pionier kina.
Osiągnięcia.
Opatentował 21 czerwca 1889 roku aparat, który umożliwiał robienie 10 zdjęć na sekundę na celuloidowej taśmie filmowej.

</doc>
<doc id="2996515" url="https://pl.wikipedia.org/wiki?curid=2996515" title="Serhij Szmatowałenko">
Serhij Szmatowałenko



</doc>
<doc id="2996519" url="https://pl.wikipedia.org/wiki?curid=2996519" title="Andowiak rudawy">
Andowiak rudawy

Andowiak rudawy ("Thomasomys pyrrhonotus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak rudawy występuje w Andach w północno-zachodnim Peru (Piura i Cajamarca).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1886 roku brytyjski zoolog Oldfield Thomas nadając mu nazwę "Hesperomys pyrrhonotus". Holotyp pochodził z Tambilio, znad rzeki Malleta, w regionie Cajamarca, w Peru. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 137–144 mm, długość ogona 190 mm, długość ucha 19,5–22 mm, długość tylnej stopy 30–31 mm; brak szczegółowych danych dotyczących masy ciała. 
Ekologia.
Występują w górskich lasach i krzewiastym paramo na wysokości od 2300 do 4000 m n.p.m.. Andowiak rudawy prowadzi nocny tryb życia.
Populacja.
Rzadko spotykany gatunek.
Zagrożenia.
Główne zagrożenia to wylesianie, fragmentacja siedliska i rolnictwo.

</doc>
<doc id="2996520" url="https://pl.wikipedia.org/wiki?curid=2996520" title="Piłka wodna na Igrzyskach Śródziemnomorskich 2005">
Piłka wodna na Igrzyskach Śródziemnomorskich 2005

Piłka wodna na Igrzyskach Śródziemnomorskich 2005 odbywała się w dniach 29 czerwca – 3 lipca 2005 roku. Rozegrano jedynie zawody męskie w "Centro Deportivo las Almadrabillas".

</doc>
<doc id="2996523" url="https://pl.wikipedia.org/wiki?curid=2996523" title="Andowiak duży">
Andowiak duży

Andowiak duży ("Thomasomys praetor") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak duży występuje na zachodnich zboczach i międzyandyjskie dolinach północnych Andów w Peru między Huancabamba Depression a rzeką Marañón.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1900 roku brytyjski zoolog Oldfield Thomas nadając mu nazwę "Oryzomys praetor". Holotyp pochodził ze wschodniego zbocza Páramo między San Pablo i Cajamarcą, na wysokości 4000 m, w Peru. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 161–187 mm, długość ogona 180 mm (holotyp), długość ucha 23–25 mm, długość tylnej stopy 35–38 mm; brak szczegółowych danych dotyczących masy ciała. 
Ekologia.
Andowiak duży zamieszkuje górskie lasy i krzewiaste paramo. Gryzonie z tego gatunku są aktywne nocą, na ziemi, przypuszcza się, że może to być także gatunek nadrzewny.
Populacja.
Jest rzadki.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996524" url="https://pl.wikipedia.org/wiki?curid=2996524" title="Bushenyi">
Bushenyi

Bushenyi – miasto w Dystrykcie Bushenyi w południowo-zachodniej części Ugandy, siedziba władz dystryktu.
W mieście urodził się John Baptist Bashobora.

</doc>
<doc id="2996525" url="https://pl.wikipedia.org/wiki?curid=2996525" title="Andowiak kolumbijski">
Andowiak kolumbijski

Andowiak kolumbijski ("Thomasomys popayanus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak kolumbijski występuje w zachodnich Andach w Kolumbii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1912 roku amerykański zoolog Joel Asaph Allen nadając mu nazwę "Thomasomys popayanus". Holotyp pochodził z grzbietu zachodnich Andów, na wysokości , na zachód od Popayán, w Cauca, w Kolumbii.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 145–164 mm, długość ogona 201–218 mm, długość tylnej stopy 33–38 mm; brak danych dotyczących masy ciała. 
Siedlisko.
Występuje na wysokościach między 1828 a 3150 m n.p.m.. Występuje w paramo, lasach górskich i wtórnych.
Populacja.
Ich populacja jest niewielka. Możliwe, że jego zasięg występowania jest większy, niż wiadomo obecnie.
Zagrożenia.
Ich zagrożeniem jest wylesianie

</doc>
<doc id="2996526" url="https://pl.wikipedia.org/wiki?curid=2996526" title="Oh, Sister">
Oh, Sister

Oh, Sister – piosenka skomponowana przez Boba Dylana, nagrana przez niego w lipcu 1975 roku, wydana na albumie "Desire" w styczniu 1976 roku. Współautorem utworu był Jacques Levy.
Historia i charakter utworu.
Utwór ten został nagrany w Studio E Columbia Recording Studios w Nowym Jorku 30 lipca 1975 roku. Była to czwarta sesja nagraniowa tego albumu. Producentem jej był Don DeVito.
Utwór ten jest niejasnym, a nawet dwuznacznym hymnem o kruchości miłości, która może być interpretowana zarówno jako bezpośrednie wyznanie do siostry (jak na to wskazuje tytuł) lub jako wyrażenie miłości do ukochanej. Ponieważ Dylan nie ma siostry, bardziej uprawniona jest ta druga możliwość. Jednak utwór ten może mieć także swój polityczny podtekst, ponieważ okres w którym powstawał, był szczytowym momentem ruchu wyzwolenia kobiet. Dylan być może stworzył pewnego rodzaju pojednawczą uwerturę, chociaż nie wyraża wsparcia otwarcie. 
Jeśli jest to utwór romantyczny, to Dylan po raz pierwszy podpiera się Bogiem w relacjach z kobietą („Nasz Ojciec nie lubiłby sposobu w jaki działasz”). Być może, jest to także pierwszy sygnał krótkotrwałego nawrócenia Dylana na chrześcijaństwo, które nastąpi niebawem. Joan Baez podobno uważa, że piosenka ta jest o niej. 
Dylan rozpoczął wykonywać ten utwór w czasie pierwszej tury Rolling Thunder Revue w 1975 r., kontynuował także w czasie drugiej tury w 1976 r. i później.

</doc>
<doc id="2996528" url="https://pl.wikipedia.org/wiki?curid=2996528" title="Reprezentacja Japonii w futsalu mężczyzn">
Reprezentacja Japonii w futsalu mężczyzn

Reprezentacja Japonii w futsalu – zespół futsalowy, biorący udział w imieniu Japonii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo japońskie. Za jego funkcjonowanie odpowiedzialny jest Nihon Sakkā Kyōkai. 

</doc>
<doc id="2996532" url="https://pl.wikipedia.org/wiki?curid=2996532" title="Hrabstwo Mecosta">
Hrabstwo Mecosta

Hrabstwo Mecosta (ang. "Mecosta County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 571,10 mil2 (1 479,15 km2). Według danych z 2010 r. hrabstwo miało 42 798 mieszkańców. Hrabstwo powstało w 1840 roku i nosi imię wodza Potawatomów, który był jednym z sygnatariuszy Traktatu Waszyngtońskiego w 1836 roku.

</doc>
<doc id="2996534" url="https://pl.wikipedia.org/wiki?curid=2996534" title="Reprezentacja Rumunii w piłce wodnej">
Reprezentacja Rumunii w piłce wodnej



</doc>
<doc id="2996535" url="https://pl.wikipedia.org/wiki?curid=2996535" title="Reprezentacja Niemiec w piłce wodnej">
Reprezentacja Niemiec w piłce wodnej



</doc>
<doc id="2996536" url="https://pl.wikipedia.org/wiki?curid=2996536" title="Santa Cruz Muluá">
Santa Cruz Muluá

Santa Cruz Muluá – miejscowość na południowym zachodzie Gwatemali, w departamencie Retalhuleu. Według danych szacunkowych z 2002 roku liczba mieszkańców wynosiła 3307 osób. 
Santa Cruz Muluá leży w odległości około 10 km na północny wschód od stolicy departamentu, miasta Retalhuleu. Santa Cruz Muluá leży na wysokości 397 m n.p.m., u podnóża gór Sierra Madre de Chiapas. Nazwa pochodzi od majańskiego słowa "Mulaja", oznaczającego „ziemia pomiędzy rzekami”, gdyż teren ten leży pomiędzy rzekami Samalá i Muluá.
Gmina Santa Cruz Muluá.
Miejscowość jest siedzibą władz gminy o tej samej nazwie, która jest jedną z dziewięciu gmin w departamencie. W 2012 roku gmina liczyła 13 232 mieszkańców.
Gmina jak na warunki Gwatemali jest średniej wielkości, a jej powierzchnia obejmuje 128 km². Mieszkańcy gminy utrzymują się głównie z uprawy roli, hodowli zwierząt, uprawy grzybów i drobnego przemysłu. 
Klimat gminy jest równikowy, według klasyfikacji Wladimira Köppena, należy do klimatów tropikalnych monsunowych ("Am"), z wyraźną porą deszczową występującą od maja do października.

</doc>
<doc id="2996537" url="https://pl.wikipedia.org/wiki?curid=2996537" title="Andowiak paramoński">
Andowiak paramoński

Andowiak paramoński ("Thomasomys paramorum") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak paramoński występuje w zachodnich Andach w południowej Kolumbii i w Andach w Ekwadorze na południe od Huancabamba Depression.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1898 roku amerykański zoolog Oldfield Thomas nadając mu nazwę "Thomasomys paramorum". Holotyp pochodził z Urbiny (), zaledwie kilka kilometrów na południowy wschód od Chimborazo, w prowincji Chimborazo, w Ekwadorze. 
Gatunek ten wykazuje pewien polimorfizm geograficzny w zakresie kilku cech, co sugeruje istnienie kompleksu gatunkowego. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 84–114 mm, długość ogona 113–133 mm, długość ucha 23–26 mm, długość tylnej stopy 15–19 mm; masa ciała 17–26 g. 
Ekologia.
Występuje na wysokości między 2000 a 4300 m n.p.m.. Gryzoń ten zajmuje deszczowe, górskie lasy, w gąszczu roślin z rodzaju "Polylepis" w paramo i w ekotonie między krzewiastym paramo, a lasem. Preferuje brzegi małych strumieni.
Populacja.
Rzadki mało powszechny
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996538" url="https://pl.wikipedia.org/wiki?curid=2996538" title="Reprezentacja Uzbekistanu w futsalu mężczyzn">
Reprezentacja Uzbekistanu w futsalu mężczyzn

Reprezentacja Uzbekistanu w futsalu – zespół futsalowy, biorący udział w imieniu Uzbekistanu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo uzbeckie. Za jego funkcjonowanie odpowiedzialny jest Oʻzbekiston Futbol Federatsiyasi. 

</doc>
<doc id="2996539" url="https://pl.wikipedia.org/wiki?curid=2996539" title="Język niemiecki w Austrii">
Język niemiecki w Austrii



</doc>
<doc id="2996541" url="https://pl.wikipedia.org/wiki?curid=2996541" title="Andowiak górski">
Andowiak górski

Andowiak górski ("Thomasomys oreas") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak górski występuje w Andach od północnego Peru, na południe od rzeki Marañón, do środkowej Boliwii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1926 roku amerykański i paleontolog Harold Elmer Anthony nadając mu nazwę "Thomasomys oreas". Holotyp pochodził z . 
Znaczna zmienność geograficzna i wewnątrzgatunkowa sugeruje, że "T. oreas" to grupa gatunkowa składająca się z co najmniej trzech gatunków, ale wymagane są dodatkowe badania taksonomiczne. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 90–108 mm, długość ogona 136 mm, długość ucha 18,7 mm, długość tylnej stopy 23–25 mm; brak danych dotyczących masy ciała. 
Ekologia.
Gatunek ten żyje w górskich lasach na wysokościach 2000-3600 m n.p.m.. Zwierzę nocne i naziemne. Być może jest także nadrzewne.
Populacja.
Gatunek słabo rozpowszechniony.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996566" url="https://pl.wikipedia.org/wiki?curid=2996566" title="Reprezentacja Korei Południowej w futsalu mężczyzn">
Reprezentacja Korei Południowej w futsalu mężczyzn

Reprezentacja Korei Południowej w futsalu – zespół futsalowy, biorący udział w imieniu Korei Południowej w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo południowokoreańskie. Za jego funkcjonowanie odpowiedzialny jest Daehan Chukgu Hyeophoe.

</doc>
<doc id="2996570" url="https://pl.wikipedia.org/wiki?curid=2996570" title="Wydawnictwo SIGMA-NOT">
Wydawnictwo SIGMA-NOT



</doc>
<doc id="2996571" url="https://pl.wikipedia.org/wiki?curid=2996571" title="Anton Czujkow">
Anton Czujkow

Anton Andrijowycz Czujkow, ukr. Антон Андрійович Чуйков (ur. 15 czerwca 1992, Ukraina) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek szkół piłkarskich RWUFK Kijów oraz Kremiń Krzemieńczuk, barwy których bronił w juniorskich mistrzostwach Ukrainy (DJuFL). Karierę piłkarską rozpoczął w 2010 w składzie drugiej drużyny Levadii Tallinn. W styczniu 2013 został wypożyczony do Infonet Tallinn.
Kariera reprezentacyjna.
W 2007 rozegrał dwa mecze w juniorskiej reprezentacji Ukrainy U-16.

</doc>
<doc id="2996572" url="https://pl.wikipedia.org/wiki?curid=2996572" title="Anna Hutchison">
Anna Hutchison

Anna Hutchison (ur. 8 lutego 1986 w Auckland w Nowej Zelandii) – nowozelandzka aktorka. 
Znana z ról w nowozelandzkim serialu "Shortland Street" i amerykańskim serialu "". Grała również Alison Dine, dziewczynę przestępcy Terry’ego Clarka w australijskim serialu "Porachunki" oraz Amy Smart w nowozelandzkim serialu komediowym "Go Girls". W 2012 pojawiła się w pozytywnie przyjętym przez krytyków amerykańskim horrorze z gatunku slasher "Dom w głębi lasu".
13 kwietnia 2012 roku ogłoszono, że Anna dołączy do obsady trzeciej serii "Spartakusa" jako Laeta, Rzymianka pojmana przez tytułowego bohatera.

</doc>
<doc id="2996573" url="https://pl.wikipedia.org/wiki?curid=2996573" title="Filippo de Angelis">
Filippo de Angelis

Filippo de Angelis (ur. 16 kwietnia 1792 w Ascoli Piceno, zm. 8 lipca 1877 w Fermo) – włoski kardynał.
Życiorys.
Był synem Vincenza de Angelisa i Marii Alvitreti. W młodości studiował na Papieskiej Akademii Kościelnej i Sapienzy, gdzie uzyskał doktoratu utroque iure (1818) oraz z teologii i filozofii (1819). Następnie przyjął święcenia kapłańskie i rozpoczął pracę w Kurii Rzymskiej, m.in. w Kancelarii Apostolskiej. 3 lipca 1826 został wybrany biskupem tytularnym Leuce w Tracji. 15 marca 1830 został tytularnym arcybiskupem Kartaginy. Miesiąc później został nuncjuszem apostolskim w Szwajcarii, a w 1832 w Portugalii. Nie udał się jednak na Półwysep Iberyjski, ponieważ stosunki dyplomatyczne z Państwem Kościelnym zostały zerwane. 15 lutego 1838 został przeniesiony do diecezji w Montefiascone, z własnym tytułem arcybiskupa. 13 sierpnia tr. został kreowany kardynałem in pectore. Kapelusz kardynalski i diakonię San Bernardo alle Terme otrzymał na konsystorzu w lipcu 1839. 27 stycznia 1842 został mianowany arcybiskupem Fermo. Uczestniczył w konklawe 1846. Od 20 września 1867 był kardynałem kamerlingiem, a od 4 grudnia protoprezbiterem Kolegium Kardynałów – oba urzędu pełnił do śmierci.

</doc>
<doc id="2996576" url="https://pl.wikipedia.org/wiki?curid=2996576" title="Viola Dana">
Viola Dana

Viola Dana (ur. 26 czerwca 1897, zm. 3 lipca 1987) – amerykańska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2996577" url="https://pl.wikipedia.org/wiki?curid=2996577" title="NDR 1 Niedersachsen">
NDR 1 Niedersachsen

NDR 1 Niedersachsen - niemiecka stacja radiowa należąca do Norddeutscher Rundfunk, publicznego nadawcy radiowo-telewizyjnego dla północnych Niemiec. Pełni rolę rozgłośni regionalnej dla kraju związkowego Dolna Saksonia i jest produkowana przez oddział NDR w Hanowerze. Oprócz treści typowo lokalnych i regionalnych, stacja emituje liczne pasma muzyczne, w których dominują starsze przeboje.
Stacja dostępna jest w Dolnej Saksonii, a ze względów technicznych także w Bremie, w cyfrowym i analogowym przekazie naziemnym. Ponadto można ją znaleźć w wielu sieciach kablowych, w Internecie oraz w niekodowanym przekazie z satelity Astra 1M.

</doc>
<doc id="2996579" url="https://pl.wikipedia.org/wiki?curid=2996579" title="Reprezentacja Tajlandii w futsalu mężczyzn">
Reprezentacja Tajlandii w futsalu mężczyzn

Reprezentacja Tajlandii w futsalu – zespół futsalowy, biorący udział w imieniu Tajlandii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tajlandzkie. Za jego funkcjonowanie odpowiedzialny jest สมาคมฟุตบอลแห่งประเทศไทย ในพระบรมราชูปถัมภ์. 

</doc>
<doc id="2996582" url="https://pl.wikipedia.org/wiki?curid=2996582" title="Kościół św. Stanisława Biskupa i Męczennika w Modliborzycach">
Kościół św. Stanisława Biskupa i Męczennika w Modliborzycach

Kościół Świętego Stanisława Biskupa i Męczennika w Modliborzycach – rzymskokatolicki kościół parafialny w Modliborzycach, w gminie Modliborzyce, w powiecie janowskim, w województwie lubelskim. Należy do dekanatu Modliborzyce diecezji sandomierskiej. Znajduje się na trasie Szlaku Renesansu Lubelskiego.
Historia.
Obecny kościół został wybudowany w latach 1645 - 1664 dzięki staraniom Stanisława Wioteskiego, chorążego bełskiego. Świątynia została uroczyście poświęcona w 1668 roku przez biskupa Mikołaja Oborskiego, krakowskiego biskupa pomocniczego. Po pożarach w 1814 i 1841 roku sklepienie murowane zostało zdemontowane i zastąpione zostało przez drewniany strop. W latach 1872-1876 w świątyni została położona drewniana posadzka, budowla została pokryta blachą i ołtarze otrzymały nowe złocenia. Po II wojnie, w latach 1956-1961 zostało zbudowane nowe sklepienie ozdobione sztukaterią, posiadające konstrukcję żelbetonową. Została również położona lastrykowa posadzka. W 1990 roku zaczęły się w świątyni prace remontowe, które trwają do dnia dzisiejszego. W ramach tych prac została wymieniona blacha na budowli, kościół został na zewnątrz otynkowany, otrzymał nową instalację elektryczną i nagłośnieniową, ołtarz główny i dwa ołtarze boczne przeszły renowację, wnętrze zostało odmalowane, z kostki został ułożony chodnik.

</doc>
<doc id="2996585" url="https://pl.wikipedia.org/wiki?curid=2996585" title="Hrabstwo Washtenaw">
Hrabstwo Washtenaw

Hrabstwo Washtenaw (ang. "Washtenaw County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 722,52 mil2 (1 871,34 km2). Według danych z 2010 r. hrabstwo miało 344 791 mieszkańców. Hrabstwo powstało w 1826 roku, a jego nazwa pochodzi z języka plemienia Czipejów i jest tłumaczona jako "wielka rzeka".

</doc>
<doc id="2996589" url="https://pl.wikipedia.org/wiki?curid=2996589" title="NDR 1 Welle Nord">
NDR 1 Welle Nord

NDR 1 Welle Nord - niemiecka stacja radiowa należąca do Norddeutscher Rundfunk (NDR), publicznego nadawcy radiowo-telewizyjnego dla północnych Niemiec. Została uruchomiona w 1981 roku. Jest produkowana przez oddział NDR w Kilonii i pełni rolę rozgłośni regionalnej dla kraju związkowego Szlezwik-Holsztyn. Oprócz treści typowo lokalnych, stacja nadaje liczne pasma muzyczne, w których można usłyszeć zarówno złote przeboje muzyki niemieckiej i zagranicznej, jak i najnowsze hity. 
W Szlezwiku-Holsztynie stacja dostępna jest w analogowym i cyfrowym przekazie naziemnym. Ponadto można jej słuchać w Internecie oraz w niekodowanym przekazie z satelity Astra 1M. 

</doc>
<doc id="2996592" url="https://pl.wikipedia.org/wiki?curid=2996592" title="Giuseppe Maria Doria Pamphilj">
Giuseppe Maria Doria Pamphilj



</doc>
<doc id="2996594" url="https://pl.wikipedia.org/wiki?curid=2996594" title="Viktor Palokaj">
Viktor Palokaj



</doc>
<doc id="2996596" url="https://pl.wikipedia.org/wiki?curid=2996596" title="Apostolos Parellis">
Apostolos Parellis



</doc>
<doc id="2996602" url="https://pl.wikipedia.org/wiki?curid=2996602" title="Śnieżny Zwornik">
Śnieżny Zwornik

Śnieżny Zwornik (słow. "Snehová strážnica") – stosunkowo wybitna turnia słowackiej części Tatr Wysokich. Znajduje się w ich grani głównej, w masywie Śnieżnego Szczytu. Od jego wierzchołka na południowym zachodzie oddzielają go dwie przełączki: Wyżni Śnieżny Karb (bliżej Śnieżnego Szczytu) i Śnieżny Karb (bliżej Śnieżnego Zwornika). Z kolei na północnym wschodzie turnia graniczy ze Śnieżnymi Czubami, oddzielonymi Wyżnią Śnieżną Przełęczą.
W kierunku północnym od Śnieżnego Zwornika odgałęzia się Śnieżna Grań, skręcająca dalej ku północnemu zachodowi. Znajdują się w niej kolejno:
Południowe stoki opadają ze Śnieżnego Zwornika do górnego piętra Doliny Pięciu Stawów Spiskich, natomiast Śnieżna Grań odgranicza od siebie Dolinę Śnieżną położoną na północny zachód od Śnieżnego Zwornika oraz Śnieżny Bańdzioch – górne piętro Doliny Czarnej Jaworowej – na północnym wschodzie.
Pierwsze wejścia turystyczne:
Już dawniej na szczyt wchodzili myśliwi z Jurgowa.

</doc>
<doc id="2996604" url="https://pl.wikipedia.org/wiki?curid=2996604" title="Snehová strážnica">
Snehová strážnica



</doc>
<doc id="2996605" url="https://pl.wikipedia.org/wiki?curid=2996605" title="Red Digital Cinema Camera Company">
Red Digital Cinema Camera Company

Red Digital Cinema Camera Company – producent cyfrowych kamer i akcesoriów do produkcji filmowej. Firma została założona przez Jima Jannarda w 2005 roku w USA.
W 2006 roku na targach NAB Show firma zaprezentowała cyfrową kamerę RED ONE, która nagrywa obraz w formacie RAW i rozdzielczości 4K. Jest to również pierwsza kamera w pełni modularna, a przy tym tańsza od kamer takich firm jak Panavision czy Arri.

</doc>
<doc id="2996606" url="https://pl.wikipedia.org/wiki?curid=2996606" title="Roman Smiszko">
Roman Smiszko

Roman Wołodymyrowycz Smiszko, ukr. Роман Володимирович Смішко (ur. 18 marca 1983 w Kieś, Łotewska SRR) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek szkół piłkarskich DJuSSz Ventspils oraz DJuSSz Bałta. W 2000 rozpoczął karierę piłkarską w składzie drugiej drużyny Czornomorca Odessa. Nie rozegrał żadnego meczu i w następnym roku debiutował w Portowyku Iljiczewsk. 2002 rok spędził w amatorskim zespole Iwan Odessa. Potem występował w trzecioligowych klubach Dnister Owidiopol, Olimpija FK AES Jużnoukraińsk i Zirka Kirowohrad. W rundzie wiosennej sezonu 2005/06 bronił barw drużyny rezerw Krywbasa Krzywy Róg. W 2007 wyjechał do Białorusi, gdzie zasilił skład FK Smorgonie, ale już latem powrócił do Ukrainy, gdzie grał w amatorskim zespole Reał-Farm Odessa. W 2008 przeszedł do litewskiego FK Vėtra, a w kwietniu następnego roku wychodził na boisko w koszulce MFK Mikołajów. W 2010 zasilił skład kirgiskiego Neftczi Koczkorata. Po tym jak wybuchła wojna w Kirgistanie, opuścił kraj. Po dłuższej przerwie w 2011 ponownie wrócił do gry w estońskiej Levadii Tallinn, w której pełnił funkcję kapitana drużyny. 3 lutego 2015 przeszedł do Narva Trans. W 2016 przeniósł się do Maardu Linnameeskond, jednak nie zagrał żadnego meczu i w następnym roku odszedł do Maardu Aliens. W 2018 podpisał kontrakt z Tallinna FCI Levadia.

</doc>
<doc id="2996609" url="https://pl.wikipedia.org/wiki?curid=2996609" title="Joey (piosenka)">
Joey (piosenka)

Joey – piosenka skomponowana przez Boba Dylana, nagrana przez niego w lipcu i sierpniu 1975 r., wydana na albumie "Desire" w styczniu 1976 r.
Historia i charakter utworu.
Utwór ten został nagrany w Studio E Columbia Recording Studios w Nowym Jorku 30 lipca 1975 r. Była to czwarta sesja nagraniowa tego albumu. Jednak Dylan nie był zadowolony z tej wersji i 11 sierpnia doszło do sesji 6 overdubbingowej. Producentem obu sesji był Don DeVito.
"Joey" jest niezwykle precyzyjną i obrazową epicką opowieścią, która często porównywana jest do filmu. Jej tematem jest życie i śmierć mafioza Josepha Gallo (6 kwietnia 1929 – 7 kwietnia 1972) znanego jako Joey lub "Szalony Joe". Jest to pod każdym względem jeden z najprecyzyjniejszych tekstów Dylana, obrazy z życia Joeya są jak kadry filmowe.
Początkowa reakcja na ten utwór była negatywna. Na albumie znalazły się dwie biograficzne piosenki Dylana: "Hurricane" i "Joey". Uważano, że biografia mafioza, napisana z wyraźną fascynacją Dylana tą postacią, uromantyczniona przez poetę, obniży wartość szlachetnego przesłania zaangażowanego tekstu "Hurricane". Uważano, że Dylan gloryfikuje mafię. Z biegiem czasu jednak utwór zdobył należną mu pozycję. Pisząc ten długi, bo aż 12-zwrotkowy tekst, Dylan poszedł w ślady swojego mentora – Woddy'ego Guthrie, który podobnie romantycznie potraktował bohatera swojej ballady "Pretty Boy Floyd".
Po raz pierwszy Dylan wykonał utwór publicznie w czasie tournée z grupą Grateful Dead w 1987 r. Od czasu do czasu jest wykonywany na koncertach, chociaż niektórzy fani Dylana nie popierają tego.
W ankiecie pisma "Mojo" w 2009 r. na najpopularniejszy utwór Boba Dylana "Joey" zajął miejsce 74.

</doc>
<doc id="2996610" url="https://pl.wikipedia.org/wiki?curid=2996610" title="RV FLIP">
RV FLIP

FLIP () – pływające laboratorium będące własnością US Navy, użytkowane przez Scripps Institution of Oceanography. Statek ma specjalną konstrukcję, pozwalającą na użytkowanie go w pozycji pionowej (rufą w dół).
Koncepcja i budowa.
Poważnym problemem w badaniach na morzu jest ciągły ruch statku. Nawet w bardzo dobrych warunkach na oceanie statek mały lub średniej wielkości kołysze się i nurza. Zaburza to lub uniemożliwia działanie niektórych instrumentów pomiarowych oraz zmniejsza komfort i efektywność ludzi. W przypadku badań nad akustyką dodatkowym problemem są szumy generowane przez kadłub poruszający się względem wody. 
W końcu lat 50. XX wieku marynarka amerykańska prowadziła badania nad propagacją fal dźwiękowych pod wodą. Wymagało to skonstruowania laboratorium które można przemieszczać, które zapewniałoby nieruchomą platformę sięgającą na 100 metrów głębokości, umożliwiającą także działania na powierzchni. Używanie okrętów podwodnych, batyskafów i zestawów instrumentów opuszczanych ze statków nie dawało pożądanych rezultatów.
Niezależnie od warunków na powierzchni morza, głębsze warstwy pozostają względnie nieruchome. Pionowa konstrukcja, której wyporność pochodziłaby w większości z części zanurzonej na kilkanaście-kilkadziesiąt metrów zapewniałaby właściwą platformę do badań. Konstrukcja taka sprawiałaby jednak kłopoty w transporcie (nie mogłaby zawijać do portów, należałoby opracowywać trasy przez głębokie wody) i obsłudze (konieczność głębokiego nurkowania do czujników umieszczonych w najniższej części). 
Opracowano więc statek, który mógłby, przez odpowiednie balastowanie, zmieniać swe przegłębienie aż do ustawienia się w pozycji pionowej. 
Statek zbudowano w 1962, w Gunderson Brothers Engineering Company w Portland i w tym samym roku wszedł do służby.
Konstrukcja.
Statek ma długość 108 metrów (355 stóp) z czego ponad 90 metrów przypada na cylindryczną część rufową/zanurzaną, mieszczącą zbiorniki balastowe. Średnica części rufowej wynosi 6,5 metra, w części środkowej, znajdującej się w strefie falowania, zmniejszona jest do 4 metrów, aby zmniejszyć oddziaływanie fal na jednostkę. Dziób statku (część wynurzona w pozycji pionowej) mieści wszystkie pomieszczenia i siłownię. 
Maszynownia.
Jednostka nie ma własnego napędu, jest holowana na miejsce prac. W czasie badań może dryfować lub być zakotwiczona. Ma jednak ster strumieniowy, służący do utrzymywania odpowiedniej orientacji (z możliwością automatycznego sterowania). 3 agregaty prądotwórcze, zamontowane przegubowo (niezależnie od pozycji jednostki są w pozycji pionowej) dostarczają 340 kW. Zainstalowany odsalacz wody morskiej (działający na zasadzie odwróconej osmozy) może dostarczać do 2,5 m³ słodkiej wody dziennie. Woda ze zbiorników balastowych usuwana jest za pomocą sprężonego powietrza.
Pomieszczenia.
Oprócz 5 osobowej załogi FLIP może pomieścić 11 osób personelu naukowego. Do ich dyspozycji są dwa pomieszczenia laboratoryjne o powierzchni około 45 m². Wszystko przystosowane jest do pracy jednostki w położeniu poziomym i pionowym. Zainstalowano podwójne zlewozmywaki, a głowice pryszniców są obrotowe. Lampy są zamontowane na suficie i przedniej ścianie. 
Możliwości.
Zaprojektowane do badań hydroakustycznych, FLIP jest używane również do pomiarów meteorologicznych, badania wymiany energii między wodą a powietrzem, badań geofizycznych i biologicznych. 
Odpowiednie czujniki montowane są na kadłubie statku lub opuszczane na linach z wysięgników (do głębokości 4 km). 3 wysięgniki umożliwiają rozmieszczenie instrumentów w odpowiedniej odległości od siebie. 
Laboratorium może zostać zakotwiczone, na głębokości do ok. 5 tysięcy metrów przy użyciu jednego holownika AHTS w ciągu jednego dnia. 3 kotwice zapewniają stabilność pozycji w promieniu kilkunastu do 200 metrów w zależności od prądów. 
Przy falowaniu o wysokości 10 m (silny sztorm, 10 w skali Beauforta), laboratorium porusza się nie więcej niż o 1 metr.
Autonomiczność jednostki wynosi 30 dni.

</doc>
<doc id="2996614" url="https://pl.wikipedia.org/wiki?curid=2996614" title="Floating Instrument Platform">
Floating Instrument Platform



</doc>
<doc id="2996615" url="https://pl.wikipedia.org/wiki?curid=2996615" title="Iskander">
Iskander



</doc>
<doc id="2996617" url="https://pl.wikipedia.org/wiki?curid=2996617" title="Wyżnia Śnieżna Przełęcz">
Wyżnia Śnieżna Przełęcz

Wyżnia Śnieżna Przełęcz (słow. "Prielom pod Snehovým", niem. "Eistaler Törl", węg. "Jégvölgyi kapu") – przełęcz w słowackiej części Tatr Wysokich, położona w ich grani głównej. Znajduje się w masywie Śnieżnego Szczytu i oddziela Śnieżny Zwornik na zachodzie od postrzępionej grani ze Śnieżnymi Czubami na wschodzie.
Przełęcz jest wyłączona z ruchu turystycznego. Północne stoki opadają ze Śnieżnego Karbu do Śnieżnego Bańdziocha – górnego piętra Doliny Czarnej Jaworowej, południowe natomiast zbiegają do górnego piętra Doliny Pięciu Stawów Spiskich. Przełęcz jest jednym z lepszych sposobów dotarcia na Śnieżny Szczyt, zaś do przejścia z Doliny Czarnej Jaworowej do Doliny Pięciu Stawów Spiskich lepiej nadaje się Śnieżna Przełęcz. Najwygodniejsze drogi na Wyżnią Śnieżną Przełęcz prowadzą żlebem od północy oraz rynną od południa.
Pierwsze wejścia turystyczne:
Już dawniej na przełęcz wchodzili myśliwi z Jurgowa.

</doc>
<doc id="2996618" url="https://pl.wikipedia.org/wiki?curid=2996618" title="Prielom pod Snehovým">
Prielom pod Snehovým



</doc>
<doc id="2996619" url="https://pl.wikipedia.org/wiki?curid=2996619" title="S 3/5">
S 3/5



</doc>
<doc id="2996620" url="https://pl.wikipedia.org/wiki?curid=2996620" title="Baureihe 17.4-5">
Baureihe 17.4-5



</doc>
<doc id="2996622" url="https://pl.wikipedia.org/wiki?curid=2996622" title="Śnieżne Czuby">
Śnieżne Czuby

Śnieżne Czuby (słow. "Snehový hrb") – postrzępiony odcinek grani w słowackiej części Tatr Wysokich. Znajduje się w ich grani głównej, w północno-wschodniej grani Śnieżnego Szczytu. Od Śnieżnego Zwornika na zachodzie oddziela go Wyżnia Śnieżna Przełęcz, z kolei na wschodzie graniczy ze Śnieżnym Mniszkiem, oddzielonym Śnieżnymi Wrótkami. Grań składa się tutaj z licznych turniczek i skalnych zębów.
Południowe stoki opadają ze Śnieżnych Czub stromym urwiskiem do górnego piętra Doliny Pięciu Stawów Spiskich, natomiast ich północne stoki zbiegają do Śnieżnego Bańdziocha – górnego piętra Doliny Czarnej Jaworowej. Śnieżne Czuby są wyłączone z ruchu turystycznego. Najdogodniejsza droga dla taterników prowadzi na nie granią od Śnieżnej Przełęczy.
Pierwsze potwierdzone wejścia:
Prawdopodobnie granią chodzono już wcześniej.

</doc>
<doc id="2996623" url="https://pl.wikipedia.org/wiki?curid=2996623" title="Snehový hrb">
Snehový hrb



</doc>
<doc id="2996624" url="https://pl.wikipedia.org/wiki?curid=2996624" title="Matt Montgomery">
Matt Montgomery



</doc>
<doc id="2996627" url="https://pl.wikipedia.org/wiki?curid=2996627" title="Koperwas">
Koperwas



</doc>
<doc id="2996628" url="https://pl.wikipedia.org/wiki?curid=2996628" title="Paweł (Galkowski)">
Paweł (Galkowski)

Paweł, imię świeckie Pawieł Michajłowicz Galkowski (ur. 9 stycznia 1864 w Uswiacie, zm. 28 listopada 1937 w Kazachstanie) – rosyjski biskup prawosławny.
Życiorys.
Był synem kapłana prawosławnego. Wykształcenie teologiczne uzyskał w seminarium duchownym w Witebsku. Następnie ożenił się, miał córkę. Po śmierci małżonki 15 sierpnia 1888 złożył wieczyste śluby mnisze, zachowując dotychczasowe imię. W tym samym roku został wyświęcony na hierodiakona, a 30 sierpnia 1888 – na hieromnicha. Wersję taką przedstawił w swoim słowniku biograficznym hierarchów rosyjskich metropolita Manuel (Lemieszewski). Według innego źródła przyszły biskup został mnichem dopiero później, gdyż według materiałów z prowadzonego przeciwko niemu śledztwa wynika, że jego córka przyszła na świat w 1894. A. Fiedotow uważa, że metropolita Manuel mógł popełnić przypadkowy błąd w swojej pracy.
Po złożeniu ślubów mniszych Paweł (Galkowski) otrzymał godność archimandryty i został przełożonym monasteru św. Piotra (źródła nie precyzują, w jakiej miejscowości). Następnie od 1914 do 1918 był proboszczem parafii przy soborze Opieki Matki Bożej w Witebsku. Działał w rosyjskich ruchu skrajnie konserwatywnym i monarchistycznym, był przewodniczącym witebskiego oddziału Związku Narodu Rosyjskiego. W 1918 został po raz pierwszy aresztowany, jako zakładnik po nieudanym zamachu na Lenina. Od września 1918 do 1919 przebywał w więzieniu na Butyrkach. Od 1919 do 1921 pełnił funkcję spowiednika w placówce filialnej monasterów góry Athos w Moskwie.
5 lipca 1921 został wyświęcony na biskupa buzułuckiego, wikariusza eparchii samarskiej. Od 1923 do 1924 jako "locum tenens" zarządzał całą eparchią. W 1924 został aresztowany pod zarzutem prowadzenia działalności antyradzieckiej i skazany na trzyletnie zesłanie do Krasnowodska. Między kwietniem a wrześniem 1924 żył w Kazaniu. Następnie od września 1929 do października 1929 był biskupem jegorjewskim, wikariuszem eparchii riazańskiej. Równocześnie zarządzał jako "locum tenens" eparchią woroneską (luty-marzec 1928), eparchią włodzimierską i suzdalską (grudzień 1928). W 1929 został ordynariuszem eparchii iwanowo-wozniesieńskiej. Rok później otrzymał godność arcybiskupa, w 1931 uczestniczył w pracach Świętego Synodu Rosyjskiego Kościoła Prawosławnego. W 1933 mógł ponownie podlegać represjom ze strony władz (brak szczegółowych informacji nt. ich charakteru). W 1935 otrzymał godność metropolity.
W 1936 metropolita Paweł został aresztowany i oskarżony o kierowanie grupą kontrrewolucyjną w Szui, organizującą tajne postrzyżyny mnisze, spotkania o charakterze antyradzieckim i rozpowszechniającą "Protokoły mędrców Syjonu". Zarzucano mu ponadto występowanie przeciwko ruchowi stachanowskiemu, rozpowszechnianie „prowokacyjno-oszczerczych” informacji o braku wolności wyznania w ZSRR, wspieranie materialne zesłanych kapłanów, ataki na władzę radziecką w kazaniach, „inscenizowanie” aktów pokutnych byłych duchownych Żywej Cerkwi. Uznany za winnego działalności kontrrewolucyjnej został zesłany do Kazachstanu.
Metropolita został rozstrzelany w roku następnym. Spotykana jest również wersja, jakoby zmarł 19 października 1945. W 1990 został całkowicie zrehabilitowany.

</doc>
<doc id="2996629" url="https://pl.wikipedia.org/wiki?curid=2996629" title="Parafia św. Ojca Pio w Tomaszowie Lubelskim">
Parafia św. Ojca Pio w Tomaszowie Lubelskim

Parafia Świętego Ojca Pio w Tomaszowie Lubelskim – parafia należąca do dekanatu Tomaszów-Północ diecezji zamojsko-lubaczowskiej. Została utworzona 28 czerwca 2011 przez bpa Wacława Depo z części parafii pod wezwaniem Najświętszego Serca Jezusa. Msze święte są odprawiane w kaplicy. Kościół jest w trakcie budowy.

</doc>
<doc id="2996630" url="https://pl.wikipedia.org/wiki?curid=2996630" title="Tec-Mec F415">
Tec-Mec F415

Tec-Mec F415 – samochód Formuły 1, zaprojektowany przez Valerio Colottiego oraz Piero Drogo, skonstruowany przez Tec-Mec na sezon 1959. Samochód wziął udział w jednym Grand Prix Formuły 1.
Historia.
W 1958 roku, po wycofaniu Maserati z Formuły 1, specjalista tej firmy w zakresie nadwozi i skrzyń biegów, Valerio Colotti, opuścił firmę i z finansowym wsparciem Amerykanina Toma Meeda założył przy współpracy z kierowcą wyścigowym Giorgio Scarlattim w Modenie firmę Studio Tecnica Meccanica. Colotti, który pracował nad Maserati 250F i budował również skrzynie biegów dla Coopera, zaprojektował samochód napędzany tym samym silnikiem co 250F. Colotti rozpoczął prace nad nowym samochodem w garażu Giuseppe Consoliego, byłego mechanika Maserati. Gdy projekt postępował w czasie, zaczął finansować go także Gordon Pennington, nakłoniony przez szwajcarskiego dziennikarza motoryzacyjnego Hansa Tannera, który także był zaangażowany w Tec-Mec. Wkrótce później doszło w firmie do konfliktu na tle własnościowym, w wyniku którego opuścili ją Colotti i Scarlatti. Samochód rozwijał Consoli. Model F415 został ukończony późnym latem 1959 roku i był testowany przez Boba Saida, Piero Drogo (późniejszego projektanta modelu), Jo Bonniera i Scarlattiego.
Tec-Mec F415 był rozwinięciem modelu 250F i został zbudowany wokół lekkiego nadwozia ze stalowej kratownicy przestrzennej, na której osadzono aluminiową (według plotek początkowo magnezową) karoserię, dzięki czemu samochód ważył około 550 kg. Samochód był wyposażony również w zębatkowy układ kierowniczy i hamulce tarczowe Girling na wszystkich czterech kołach. Na niezależne przednie zawieszenie składały się podwójne wahacze (zamiast osi De Dion stosowanej w 250F), sprężyny śrubowe, regulowane amortyzatory, stabilizator poprzeczny, a na tylne – poprzeczne resory piórowe. Pięciobiegowa ręczna skrzynia biegów przenosiła moc na tylne koła. Samochód był napędzany silnikiem Maserati 250F1 DOHC o pojemności 2493 cm³ i mocy 265 KM przy 7800 rpm. Zbiornik paliwa był umieszczony za kierowcą.
Samochód nie był gotowy, aby ścigać się w Grand Prix Włoch, postanowiono go zatem wystawić na Grand Prix Stanów Zjednoczonych. W tym okresie Tanner i Pennington zakończyli współpracę, a samochód stał się własnością Penningtona. Kierowcą został młody Brazylijczyk Fritz d’Orey, w 1959 roku ścigający się w Europie samochodami Formuły Junior i GT. Wziął udział również w dwóch Grand Prix Formuły 1, ścigając się Maserati 250F w barwach Scuderia Centro Sud. D'Orey był dobrze znany Penningtonowi, ponieważ mieszkał w Modenie i ścigał się jego Ferrari 250GT. W Grand Prix USA Brazylijczyk zakwalifikował się na 17 miejscu (na 19 startujących). Z wyścigu wycofał się na siódmym okrążeniu z powodu wycieków oleju.
Nie wiadomo, czy po Grand Prix USA samochód brał udział w jakichkolwiek zawodach.

</doc>
<doc id="2996631" url="https://pl.wikipedia.org/wiki?curid=2996631" title="Śnieżne Wrótka">
Śnieżne Wrótka

Śnieżne Wrótka (słow. "Snehové vrátka") – wybitna przełęcz w słowackiej części Tatr Wysokich, położona w ich grani głównej. Znajduje się w masywie Śnieżnego Szczytu i oddziela postrzępioną grań Śnieżnych Czub na zachodzie od Śnieżnego Mniszka na wschodzie.
Przełęcz jest wyłączona z ruchu turystycznego. Północne stoki opadają ze Śnieżnych Wrótek do Śnieżnego Bańdziocha – górnego piętra Doliny Czarnej Jaworowej, południowe natomiast zbiegają do górnego piętra Doliny Pięciu Stawów Spiskich. Od obu stron na przełęcz wprowadzają rynny.
Pierwszego wejścia na przełęcz dokonali Zygmunt Klemensiewicz i Roman Kordys 27 sierpnia 1907 r.

</doc>
<doc id="2996632" url="https://pl.wikipedia.org/wiki?curid=2996632" title="Robert Szymczak">
Robert Szymczak

Robert Szymczak (ur. 1977) – polski himalaista, lekarz, specjalista medycyny ratunkowej. Zdobywca trzech ośmiotysięczników.
Pracownik Katedry i Kliniki Medycyny Ratunkowej na Gdańskim Uniwersytecie Medycznym. W 2010 obronił na GUM napisany pod kierunkiem Andrzeja Basińskiego doktorat "Wpływ przewlekłej hipoksji wysokogórskiej na wybrane parametry życiowe organizmu człowieka".
W 2005 zdobył Szczyt Lenina (7134 m), rok później wspólnie z Tomaszem Wawrzyniakiem i Tomaszem Słodnikiem dokonał pierwszego polskiego wejścia na Hiriz (5550 m) w Karakorum. W latach 2006–2012 brał udział w kilku polskich wyprawach w Himalaje jako lekarz wyprawowy. W 2008 wspólnie z Arturem Hajzerem zdobył swój pierwszy ośmiotysięcznik Dhaulagiri (8167 m). W 2010 ponownie z Arturem Hajzerem zdobył szczyt Nanga Parbat (8126 m). W 2012 wspólnie z Dariuszem Załuskim i Wojciechem Kukuczką zdobył Mount Everest (8848 m).

</doc>
<doc id="2996634" url="https://pl.wikipedia.org/wiki?curid=2996634" title="The Story of the Kelly Gang">
The Story of the Kelly Gang

The Story of the Kelly Gang – australijski film pełnometrażowy z 1906 w reżyserii Charlesa Taita. Film jest powszechnie uważany za pierwszy w dziejach kina pełnometrażowy film fabularny.
Utwór opowiada historię sławnego australijskiego bandyty Neda Kelly’ego, który wyróżniał się tym, że sporządził dla siebie zbroję chroniącą przed pociskami. Ranny w nogi, został jednak schwytany, osądzony i skazany na śmierć. Wyrok wykonano.
W roku 2007 film został wpisany na listę "Pamięć Świata" UNESCO.
Fabuła.
Ned Kelly był słynnym bandytą, nazwanym "australijskim Robin Hoodem". Film przedstawia kilka wydarzeń z czasów działalności jego grupy przestępczej. Jednym z ich jest sytuacja, w której został zastrzelony policyjny informator Aaron Sherritt. Ponadto zostanie przedstawiony epizod, w którym ginie jeden z członków grupy - Jo Byrnes, czy egzekucja Neda Kelly'ego. 
Obsada.
Źródło: Filmweb
i inni. 

</doc>
<doc id="2996635" url="https://pl.wikipedia.org/wiki?curid=2996635" title="Bredäng">
Bredäng

Bredäng – dzielnica ("stadsdel") i osiedle mieszkaniowe w Sztokholmie, położone w jego południowej części (Söderort).
Informacje ogólne.
Dzielnica Bredäng wchodzi w ramach gminy Sztokholm w skład "stadsdelsområde" Skärholmen. Graniczy z dzielnicami Mälarhöjden i Sätra oraz z gminą Huddinge (Segeltorp) i przez jezioro Melar z gminą Ekerö.
Według danych opublikowanych przez gminę Sztokholm, 31 grudnia 2020 r. Bredäng liczył 10 610 mieszkańców. Powierzchnia dzielnicy wynosiła łącznie 2,38 km², z czego wody stanowiły 0,25 km².
Bredäng jest jedną ze stacji na czerwonej linii (T13) sztokholmskiego metra.
Historia.
Nazwa.
Współczesna nazwa dzielnicy pochodzi od zabudowań gospodarstwa "Bredäng", którego nazwa została wymieniona ok. 1700 r. w formie "Bredingetorp". Przed 1955 r. dzielnica nosiła nazwę Jakobsberg, pochodzącą od nazwy dworu "Jakobsbergs gård". Następnie dzielnica została włączona w granice sąsiedniej Sätry. Kiedy w 1962 r. rozpoczęto budowę pierwszych mieszkań, wybrano nazwę obecną. W tym samym mniej więcej czasie trwała budowa Jakobsbergu, położonego na północny zachód od Sztokholmu (gmina Järfälla).
Zabudowa.
Do końca lat 40. XX w. obszar współczesnego Bredängu stanowił tereny rolnicze w ówczesnych granicach administracyjnych miasta Sztokholm. W ogólnych planach zabudowy Sztokholmu z 1952 r. znalazło się także tzw. "Sätraområdet", tj. obszar stanowiący obecne dzielnice Bredäng, Sätra, Skärholmen i Vårberg. Ziemia została wykupiona z rąk prywatnych do końca 1961 r. Ogólny plan zabudowy "Sätraområdet" opracowano już w 1960 r. Według tego planu miały powstać dwie nowe dzielnice, Sätra i Bredäng, każda z własnym centrum handlowo-usługowym i stacją metra. Budowę większego centrum dla kilku dzielnic tego obszaru planowano początkowo w Vårby w gminie Huddinge. Plany te z czasem uległy zmianie i centrum zbudowano w Skärholmen.
Plan zabudowy Bredängu został opracowany przez Josefa Stäcka ze "Stockholms stadsplanekontor" (biuro zagospodarowania przestrzennego w ramach miasta Sztokholm). Projekt dostosowano do miejscowego, pagórkowatego ukształtowania terenu. Wielokondygnacyjne bloki mieszkalne z wielkiej płyty oraz niższe, 2-3 piętrowe klatkowce (szw. "lammellhus"), zlokalizowano w odległości do ok. 500 m od stacji metra. Domy jednorodzinne zaplanowano poza tym obrębem. W sąsiedztwie stacji metra miało powstać lokalne centrum handlowo-usługowe oraz szkoła, bibliotek i kościół. W pobliżu przebiegającej bardziej na południe od centrum Bredängu Södertäljevägen (trasa E4/E20) zaplanowano budowę lokali o charakterze przemysłowym i biurowym, które wzniesiono na początku lat 70. XX w. Strefa ta stanowi rodzaj ekranu akustycznego, oddzielającego osiedle mieszkaniowe od autostrady. Obszar sąsiadujący z jeziorem Melar został zachowany jako naturalny teren rekreacyjny (m.in. kąpielisko Mälarhöjdsbadet).
Budowę współczesnego Bredängu rozpoczęto 1 września 1962 r. Najpierw powstała sieć dróg, a następnie w latach 1963–1965 oddano 3900 nowych mieszkań, w większości czynszowych, należących głównie do komunalnej spółdzielni Svenska Bostäder (ok. 2000 mieszkań). W okresie 1965–1967 zbudowano ok. 300 domów w zabudowie szeregowej, m.in. jedne z pierwszych czynszowych domów jednorodzinnych należących do Svenska Bostäder. W 1965 r. otwarto stację metra Bredäng oraz lokalne centrum handlowo-usługowe. 
Budowa Bredängu stanowiła jeden z pierwszych etapów realizowanego w latach 1965–1974 tzw. "miljonprogrammet". Od tego czasu zabudowa Bredängu nie uległa większym zmianom. W latach 90. XX wzniesiono m.in. trzy wielokondygnacyjne punktowce (szw. "punkthus") przy Vita Liljans väg, nowy typ zabudowy wielorodzinnej w architekturze dzielnicy.

</doc>
<doc id="2996636" url="https://pl.wikipedia.org/wiki?curid=2996636" title="Śnieżny Mniszek">
Śnieżny Mniszek

Śnieżny Mniszek (słow. "Snehový mních") – stosunkowo wybitna turnia w słowackiej części Tatr Wysokich. Znajduje się w ich grani głównej, w północno-wschodniej grani Śnieżnego Szczytu. Od Śnieżnych Czub na zachodzie oddzielają go Śnieżne Wrótka, z kolei na wschodzie graniczy z Baranimi Czubami w masywie Baranich Rogów, oddzielonymi szeroką Śnieżną Przełęczą.
Południowe stoki opadają ze Śnieżnego Mniszka do górnego piętra Doliny Pięciu Stawów Spiskich, natomiast północne zbiegają do Śnieżnego Bańdziocha – górnego piętra Doliny Czarnej Jaworowej. Śnieżny Mniszek jest wyłączony z ruchu turystycznego. Najdogodniejsza droga dla taterników prowadzi na niego granią od Śnieżnej Przełęczy. Południowa ściana turni jest bardzo stroma.
Pierwszego wejścia na szczyt dokonali Zygmunt Klemensiewicz i Roman Kordys 27 sierpnia 1907 r.

</doc>
<doc id="2996637" url="https://pl.wikipedia.org/wiki?curid=2996637" title="Snehový mních">
Snehový mních



</doc>
<doc id="2996640" url="https://pl.wikipedia.org/wiki?curid=2996640" title="Real Pharm Jużne">
Real Pharm Jużne



</doc>
<doc id="2996642" url="https://pl.wikipedia.org/wiki?curid=2996642" title="Sätra">
Sätra

Sätra – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Skärholmen. Graniczy z dzielnicami Bredäng i Skärholmen oraz z gminą Huddinge i przez jezioro Melar z gminą Ekerö.
Według danych opublikowanych przez gminę Sztokholm, 31 grudnia 2020 r. Sätra liczyła 7601 mieszkańców. Powierzchnia dzielnicy wynosi łącznie 3,27 km², z czego wody stanowią 0,48 km².
Sätra jest jedną ze stacji na czerwonej linii (T13) sztokholmskiego metra.

</doc>
<doc id="2996644" url="https://pl.wikipedia.org/wiki?curid=2996644" title="Federico Sforza">
Federico Sforza

Federico Sforza (ur. 20 stycznia 1603 w Rzymie, zm. 24 maja 1676 tamże) – włoski kardynał.
Życiorys.
Pochodził ze znanego rodu arystokratycznego; był synem Alessandro Sforzy i Eleonory Orsini. Jego kuzynem był kardynał Alessandro Orsini. W młodości został protonotariuszem apostolskim, a także gubernatorem Terni (1625), Ceseny (1626) i wicelegatem w Awinionie (1637-1645). 6 marca 1645 został kreowany kardynałem diakonem i otrzymał diakonię Santi Vito, Modesto e Crescenzia. Od 27 września 1645 do 12 lipca 1653 pełnił rolę prokamerlinga Kościoła Rzymskiego. 19 listopada 1645 został mianowany biskupem Rimini. Zrezygnował z diecezji w czerwcu 1656. Od stycznia 1659 do stycznia 1660 był kamerlingiem Kolegium Kardynałów. 26 czerwca 1656 został podniesiony do rangi kardynała prezbitera. W 1675 został mianowany biskupem Tivoli i pełnił ten urząd do śmierci.
Kardynał Federico Sforza należał do frakcji prohiszpańskiej w Kolegium Kardynałów i od 1664 pełnił funkcję protektora wicekrólestwa Neapolu. Ponadto w latach 1664–1666 był wiceprotektorem Kastylii, Aragonii i Flandrii oraz Rzeszy Niemieckiej i dziedzicznych krajów Habsburgów austriackich. W Kurii Rzymskiej był ponadto członkiem co najmniej sześciu kongregacji:

</doc>
<doc id="2996645" url="https://pl.wikipedia.org/wiki?curid=2996645" title="Dołno Osenowo">
Dołno Osenowo

Dołno Osenowo (bułg. "Долно Осеново") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 1369 mieszkańców.
Położenie.
Dołno Osenowo znajduje się na stokał Riły. Znajdują się tu ciepłe wody mineralne.

</doc>
<doc id="2996646" url="https://pl.wikipedia.org/wiki?curid=2996646" title="Okręty zaopatrzeniowe typu Henry J. Kaiser">
Okręty zaopatrzeniowe typu Henry J. Kaiser

Okręty zaopatrzeniowe typu Henry J. Kaiser – typ osiemnastu amerykańskich okrętów zaopatrzeniowych, zbudowanych dla United States Navy w latach 80. i 90. XX wieku.
Okręty budowane były w stoczniach Avondale Shipyard w Nowym Orleanie, Sun Shipbuilding and Drydock Company w Chesterze, Pennsylvania Shipbuilding Company w Filadelfii oraz Tampa Shipbuilding Company w Tampie. Budowa dwóch jednostek („Benjamin Isherwood”, „Henry Eckford”) została przerwana tuż przed ich ukończeniem. Trzy kolejne („Patuxent”, „Laramie” i „Rappahannock”) zostały przeprojektowane w związku z wejściem w życie ustawy o zanieczyszczeniach ropą naftową z 1990 roku – wyposażono je w podwójny kadłub kosztem zmniejszonej przestrzeni ładunkowej. Piętnaście okrętów pozostaje w służbie w US Navy, podczas gdy „Andrew J. Higgins” został sprzedany w 2009 roku marynarce wojennej Chile, by w roku następnym trafić do służby jako „Almirante Montt”.
Okręty wykorzystywane są do dostarczania wojskom na morzu paliwa, żywności oraz innego rodzaju zaopatrzenia. Jednostki mogą zabrać na pokład 180 000 baryłek paliwa (159 000 baryłek w przypadku okrętów o podwójnym kadłubie) oraz do 690 m² ładunków stałych. Na pokładzie jednostek znajduje się lądowisko dla śmigłowca, ale nie posiadają one hangaru ani zaplecza technicznego do ich obsługi. Okręty są nieuzbrojone, przewidziano jednak potencjalną możliwość zainstalowania na nich dwóch systemów Phalanx CIWS.

</doc>
<doc id="2996647" url="https://pl.wikipedia.org/wiki?curid=2996647" title="Reał-Farm Odessa">
Reał-Farm Odessa



</doc>
<doc id="2996648" url="https://pl.wikipedia.org/wiki?curid=2996648" title="FK Połtawa-2">
FK Połtawa-2



</doc>
<doc id="2996654" url="https://pl.wikipedia.org/wiki?curid=2996654" title="Skärholmen">
Skärholmen

Skärholmen – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Skärholmen. Graniczy z dzielnicami Sätra i Vårberg oraz z gminą Huddinge i przez jezioro Melar z gminą Ekerö.
Według danych opublikowanych przez gminę Sztokholm, 31 grudnia 2020 r. Skärholmen liczyło 8877 mieszkańców. Powierzchnia dzielnicy wynosi łącznie 2,00 km², z czego wody stanowią 0,05 km².
Skärholmen jest jedną ze stacji na czerwonej linii (T13) sztokholmskiego metra.

</doc>
<doc id="2996655" url="https://pl.wikipedia.org/wiki?curid=2996655" title="Jesús Juárez Párraga">
Jesús Juárez Párraga

Jesús Juárez Párraga SDB (ur. 22 lipca 1943 w Alquerias w Hiszpanii) – duchowny katolicki, arcybiskup Sucre w latach 2013–2020.
Życiorys.
Święcenia kapłańskie przyjął 16 grudnia 1972 w zakonie salezjanów. Po święceniach pracował w Boliwii. W latach 1979-1985 był wikariuszem tamtejszej prowincji zakonnej, a w kolejnych latach kierował jedną z placówek salezjańskich.
16 kwietnia 1988 papież Jan Paweł II mianował go biskupem pomocniczym archidiecezji La Paz ze stolicą tytularną "Gummi in Proconsulari". Sakry biskupiej udzielił mu 18 czerwca 1988 ówczesny nuncjusz apostolski w Boliwii - arcybiskup Santos Abril y Castelló.
25 czerwca 1994 został mianowany biskupem ordynariuszem diecezji El Alto.
2 lutego 2013 Benedykt XVI mianował go arcybiskupem metropolitą Sucre. Ingres odbył się 20 marca 2013. Paliusz otrzymał z rąk papieża Franciszka w dniu 29 czerwca 2013.
11 lutego 2020 przeszedł na emeryturę.

</doc>
<doc id="2996657" url="https://pl.wikipedia.org/wiki?curid=2996657" title="Baureihe 36.70">
Baureihe 36.70



</doc>
<doc id="2996658" url="https://pl.wikipedia.org/wiki?curid=2996658" title="Baureihe 36.0-4">
Baureihe 36.0-4



</doc>
<doc id="2996661" url="https://pl.wikipedia.org/wiki?curid=2996661" title="Vårberg">
Vårberg

Vårberg – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Skärholmen. Graniczy z dzielnicami Skärholmen oraz z gminą Huddinge i przez jezioro Melar z gminą Ekerö.
Według danych opublikowanych przez gminę Sztokholm, 31 grudnia 2020 r. Vårberg liczył 9949 mieszkańców. Powierzchnia dzielnicy wynosi łącznie 2,62 km², z czego wody stanowią 0,65 km².
Vårberg jest jedną ze stacji na czerwonej linii (T13) sztokholmskiego metra.

</doc>
<doc id="2996665" url="https://pl.wikipedia.org/wiki?curid=2996665" title="Drop Nineteens">
Drop Nineteens

Drop Nineteens – amerykański zespół indie rockowy założony w Bostonie i działający w latach 1991-1995. Był to jeden z nielicznych zespołów z tego kontynentu w danym czasie, który inspirował się silnie brytyjskim shoegazem, zwłaszcza twórczością My Bloody Valentine i Slowdive.
Historia.
Drop Nineteens w czasie swojego istnienia był bardziej popularny w Wielkiej Brytanii, aniżeli w swojej ojczyźnie. Po wydaniu dwóch płyt demo z ośmioma utworami, które były zauważone przez brytyjską prasę. Zespół wkrótce podpisał kontrakt z wytwórnią Caroline Records i w 1992 roku ukazał się debiutancki album zatytułowany Delaware. Promowano go głównie w radiach studenckich. W ramach jego promocji zespół pojawił się na kilku festiwalach, między innymi w Reading i na Lollapaloozie, nagrał także sesję dla Johna Peela w radiu BBC. 

</doc>
<doc id="2996666" url="https://pl.wikipedia.org/wiki?curid=2996666" title="Joseph Ekuwem">
Joseph Ekuwem

Joseph Effiong Ekuwem (ur. 18 grudnia 1949 w Offi Udah), nigeryjski duchowny katolicki, arcybiskup metropolita Calabaru.
Życiorys.
Święcenia kapłańskie przyjął 30 czerwca 1979.
Episkopat.
4 lipca 1989 został mianowany biskupem ordynariuszem Uyo. Sakry biskupiej udzielił mu 9 grudnia 1989 ówczesny nuncjusz apostolski w Nigerii - arcybiskup Paul Fouad Tabet.
2 lutego 2013 Benedykt XVI mianował go arcybiskupem metropolitą Calabaru.

</doc>
<doc id="2996668" url="https://pl.wikipedia.org/wiki?curid=2996668" title="Jan Studniarski">
Jan Studniarski

Jan Władysław Studniarski herbu Pobóg (ur. 21 marca 1876 w Szamotułach, zm. 23 stycznia 1946 w Krakowie) – polski elektrotechnik, prof. zw. dr inż., pionier elektryfikacji Polski, pierwszy dyrektor Elektrowni Miejskiej w Tarnowie w latach 1910–1920, rektor Akademii Górniczej w Krakowie (obecnie Akademia Górniczo-Hutnicza im. Stanisława Staszica w Krakowie) w latach 1922–1924, wiceprezydent Poznania.
Życiorys.
Był synem Feliksa (1835–1886), lekarza w Szamotułach oraz Antoniny z Chosłowskich. Jego stryjem był Wincenty a bratem Stefan Tadeusz. Po ukończeniu w 1894 Gimnazjum św. Marii Magdaleny w Poznaniu studiował w latach 1894-1900 na niemieckich politechnikach (Technische Hochschulen) w Berlinie, Stuttgarcie i Hanowerze, gdzie na Oddziale Elektrotechnicznym Wydziału Maszynowego uzyskał 16 stycznia 1902 dyplom inżyniera elektryka jak również 11 stycznia 1905 otrzymał tytuł doktora inżynierii. W 1905–1909 pracował jako asystent w laboratorium elektrotechnicznym w Berlinie a w latach 1907–1909 jako docent wykładał równocześnie elektrotechnikę prądów silnych oraz technikę prądów zmiennych w berlińskiej Wojskowej Akademii Technicznej. w lutym 1912 objął kierownictwo Kolei Elektrycznej w Tarnowie, a 2 lipca 1914 został dyrektorem tarnowskich Miejskich Zakładów Elektrycznych. W 1919, na cztery miesiące, przeniósł się do Poznania, gdzie od 4 lipca pełnił funkcję wiceprezydenta miasta. 9 czerwca 1920 został mianowany profesorem zwycz. elektrotechniki Akad. Górniczej (AG) w Krakowie. Na AGH zorganizował od podstaw Zakład Elektrotechniki, przy którym utworzył laboratorium elektrotechniczne. W 1923 został członkiem korespondentem Wydziału Nauk Mechanicznych Akademii Nauk Technicznych w Warszawie. Współtwórca i w latach 1922–1924 drugi w historii rektor Akademii Górniczej w Krakowie. 6 listopada 1939 w ramach Sonderaktion Krakau, wraz z innymi profesorami krakowskich uczelni, został uwięziony przez gestapo i przewieziony do obozu koncentracyjnego w Sachsenhausen. Zwolniony 8 lutego 1940 z grupą najstarszych profesorów. Po powrocie do Krakowa wykładał w oficjalnie działającej dwuletniej Państwowej Szkole Technicznej Górniczo-Hutniczo-Mierniczej. Dodatkowo pracował w oddziale elektrotechnicznym utworzonego w 1942 Zakładach Badań Materiałów od stycznia 1943 był kierownikiem jego laboratorium. Po zakończeniu okupacji niemieckiej i wznowieniu na początku 1945 działalności AGH objął 1 czerwca 1945 Katedrę Elektrotechniki i przywrócił działalność jej Zakładu. Wraz z pracownikami wspomagał uruchamiane zakłady przemysłowe w zakresie cechowania i poprawnego działania elektronicznych urządzeń pomiarowych. Zmarł 23 stycznia 1946. Został pochowany na Cmentarzu Rakowickim w Krakowie 29 stycznia 1946. Był żonaty z Anną z Lipińskich. Małżeństwo zostało bezdzietne. W 1928 został odznaczony Medalem Dziesięciolecia Odzyskania Niepodległości.

</doc>
<doc id="2996671" url="https://pl.wikipedia.org/wiki?curid=2996671" title="Państwowy Uniwersytet Medyczny imienia I.Ya Horbaczewskiego w Tarnopolu">
Państwowy Uniwersytet Medyczny imienia I.Ya Horbaczewskiego w Tarnopolu



</doc>
<doc id="2996678" url="https://pl.wikipedia.org/wiki?curid=2996678" title="Congris">
Congris



</doc>
<doc id="2996701" url="https://pl.wikipedia.org/wiki?curid=2996701" title="Nuristan">
Nuristan



</doc>
<doc id="2996706" url="https://pl.wikipedia.org/wiki?curid=2996706" title="Karl Dane">
Karl Dane

Karl Dane, właściwie Rasmus Karl Therkelsen Gottlieb (ur. 12 października 1886 w Kopenhadze, zm. 15 kwietnia 1934 w Los Angeles) – amerykański aktor filmowy pochodzenia duńskiego. Posiada swoją gwiazdę na Hollywoodzkiej Alei Gwiazd.

</doc>
<doc id="2996707" url="https://pl.wikipedia.org/wiki?curid=2996707" title="Jan Nowakowski (siatkarz)">
Jan Nowakowski (siatkarz)

Jan Nowakowski (ur. 17 maja 1994 w Bydgoszczy) – polski siatkarz, grający na pozycji środkowego. Reprezentant Polski od 2013 roku. Urodził się i dorastał w Bydgoszczy. Karierę sportową rozpoczął od pływania. Dopiero w gimnazjum dołączył do sekcji piłki siatkowej w Chemiku Bydgoszcz. Ma młodszą siostrę Polę, która również jest siatkarką.
Jego żoną jest siatkarka Martyna Grajber.
Kariera klubowa.
Od początku związany z Chemikiem Bydgoszcz. W 2013 podpisał zawodowy kontrakt z klubem , którego barwy reprezentował przez 4 sezony. Już pierwszy sezon był bardzo owocny. Mimo młodego wieku rozegrał 21 z 24 spotkań. Zdobył 156 punktów, z czego 51 blokiem. Od sezonu 2017/2018 do sezonu 2018/2019 występował w drużynie . Następnie przez dwa sezony reprezentował GKS Katowice, zaś od sezonu 2021/2022 jest zawodnikiem beniaminka PlusLigi, .
Kariera reprezentacyjna.
młodzieżowa.
Po turnieju nadziei olimpijskich otrzymał powołanie do Szkoły Mistrzostwa Sportowego w Spale. Od tego czasu znajdował uznanie w oczach trenerów w kadrach młodzieżowych.
Sukcesy klubowe.
Mistrzostwo Młodej Ligi:
PlusLiga:
Sukcesy reprezentacyjne.
Liga Europejska:
Letnia Uniwersjada:
Linki zewnętrzne.
Profil zawodnika na stronie mlodaliga.pl

</doc>
<doc id="2996708" url="https://pl.wikipedia.org/wiki?curid=2996708" title="Adelina Dorina Pastor">
Adelina Dorina Pastor



</doc>
<doc id="2996709" url="https://pl.wikipedia.org/wiki?curid=2996709" title="Lista łacińskich manuskryptów Nowego Testamentu">
Lista łacińskich manuskryptów Nowego Testamentu

Lista łacińskich manuskryptów Nowego Testamentu – lista odręcznych kopii łacińskich tłumaczeń tekstu Nowego Testamentu z greckich oryginałów. Tłumaczenia Nowego Testamentu są nazywane „wersjami”. Są one ważne dla krytyki tekstu, ponieważ w niektórych wypadkach przedstawiają wersje („świadek tekstu”) właściwe dla wczesnych „czytań” w języku greckim, to jest do tekstów, które mogły zostać utracone (lub zachowane są bardzo słabo) w przekazanej tradycji greckiej. Istnieje również hipoteza mówiąca, że w niektórych przypadkach (na przykład w wypadku Kodeksu Bezy), wczesne łacińskie manuskrypty mogą mieć wpływ na kilka manuskryptów greckich. Zatem, (przypadkowo lub celowo) niektóre łacińskie wersje mogły „powrócić” do tekstu w języku greckim. Jednym z możliwych przykładów jest tekst znany jako Comma Johanneum.
Łacińskie manuskrypty dzielone są na rękopisy starołacińskie oraz manuskrypty Wulgaty. Określenie starołacińskie manuskrypty (nazywane też "Vetus latina" lub "Itala") nie oznacza jakoby zostały one napisane w archaicznej łacinie (używanej przed 75 rokiem p.n.e.), lecz wskazuje, że są to najstarsze łacińskie wersje Nowego Testamentu. Z lingwistycznego punktu widzenia starołacińskie manuskrypty Nowego Testamentu mogą jednak czasami używać niestandardowej gramatyki i zakresu słownictwa.
W przeciwieństwie do Wulgaty, Vetus latina odzwierciedla liczne różniące się tradycje, podobne ale całkowicie niezależne tłumaczenia różnych tekstów Nowego Testamentu, powstające od czasów pojawienia się greckich autografów.
W 382 roku n.e. Hieronim rozpoczął rewizję istniejących wersji Vetus latina do współczesnej łaciny, skorygowanej na podstawie rękopisów w oryginalnej grece lub hebrajskim. Wersja Hieronima jest znana jako Wulgata (łac. „popularna”), ponieważ powstała ona w łacinie używanej na co dzień.
Wyjaśnienia do tabel.
Identyfikacja.
Lista starołacińskich manuskryptów opiera się na cytatach z "Novum Testamentum Graece" (NA27) oraz "The Greek New Testament" (UBS4). Każdy manuskrypt jest identyfikowany przez swoje siglum (pierwsza kolumna w tabeli), podane w aparacie krytycznym wymienionych wydań. Nadane sigla są powiązane z zawartością listy, nie są więc systemem unikalnym. Dla przykładu, siglum "t" dotyczy Codexu Bernensis w Ewangeliach, ale również dotyczy Liber Comicus w innych księgach. Tak więc sigla bez podania informacji o ich zawartości potrzebują ujednoznacznienia. W poniższej tabeli odbywa się to poprzez przedstawienie pełnej nazwy. Dodatkowo podano pełny numer katalogowy każdego rękopisu. Podsumowując siglum, pełna nazwa i numer katalogowy zapewniają jednoznaczną identyfikację, podano też niektóre inne informacje dotyczące zawartości, daty powstania i miejsca przechowywania rękopisów.
Nadane sigla, nazwy i numery służą różnym celom scholastycznym. Sigla, w kontekście odnoszenia się do tekstu oryginalnego, zapewniają niepowtarzalną i zwięzłą identyfikację świadków tekstu oryginalnego, przystosowaną do minimalizacji miejsca w cytatach występujących w aparacie krytycznym. Nazwy zaś odnoszą się zazwyczaj do specyfiki rękopiśmiennych woluminów związanej z nimi pierwotnie lub też obecnie. Nazwy te są zazwyczaj łacińskie a odnoszą się do miejsca powstania (Codex Sangallensis, „Księga z Sankt Gallen”) lub odkrycia kodeksu (Stonyhurst Gospel), obecnej lokalizacji (Liber Ardmachanus, „Księga z Armagh”), słynnego właściciela (Codex Bezae, „Kodeks Teodora Bezy”), pełnionej funkcji (Liber Comicus, „Lekcjonarz”), lub nawet nazwa może odnosić się do cech fizycznych woluminu (Codex Gigas, „Wielka Księga” lub Codex Aureus, „Złota Księga”). Księga z Mulling jest znana także jako Liber Moliensis od tradycyjnie przyjętego imienia skryby.
Numeracja beurońska.
"Vetus Latina Institut" znajdujący się w opactwie św. Marcina w Beuron wprowadził nowy system numeracji manuskryptów starołacińskich, których zachowało się około 90. Ta „numeracja beurońska” ma zapewnić jednoznaczną identyfikację świadków tekstu do akademickiego użytku, lecz nie jest ona szeroko wykorzystywana w literaturze ogólnej, ponieważ może mylić rękopisy starołacińskie z greckimi minuskułami.
Instytut Beuroński przydzielił numery od 1 do 100 wszystkim znanym rękopisom starołacińskim w zależności od partii NT, które one przekazują oraz w zależności od ich wieku. Najniższe numery przypisano świadkom Ewangelii oraz najbardziej kompletnym rękopisom. Dla przykładu Kodeks Bezy (d) jest świadkiem tekstu dla Ewangelii, Dziejów Apostolskich i Listów powszechnych, otrzymał w systemie beurońskim numer 5.
Inne kwestie.
NA27 i UBS4 wykorzystują Wulgatę jako świadka tylko na poziomie wydań krytycznych, a nie na poziomie samego tekstu rękopisów. Manuskrypty, które poświadczają wersje Hieronima zostały wymieniane w aparacie krytycznym "Biblia Sacra Vulgata" (Wulgata Stuttgartiana; vgst).
W praktyce przytoczenie cytatów z manuskryptu oznacza przyjęcie jednej z kilku metod. Najlepsza, ale najbardziej kosztowna metoda, polega na bezpośrednim dostępie do samego rękopisu lub też alternatywnie wykorzystania opublikowanych fotografii czy faksymile. Metoda ta polega na paleograficznej analizie – interpretacji stylu pisma, próbie odczytu niekompletnych liter czy nawet rekonstrukcji występujących w tekście luk. Bardziej typowa metoda polega na konsultowaniu manuskryptów, które były badane paleograficznie już wcześniej. Poniższa lista zawiera nazwiska edytorów standardowych wydań wymienionych manuskryptów. W ostateczności, krytyczne wydania NT mogą czasem, cytować w swoim aparacie krytycznym wersje z danego rękopisu za opublikowanym wcześniej jego tekstem.
Należy również zauważyć, że niektóre łacińskie rękopisy NT mogą stanowić mieszankę tekstów Wulgaty i starołacińskich. Dla przykładu, Kodeks Sangermański (g1) ma tekst starołaciński w Ewangelii według Mateusza, lecz w pozostałych Ewangeliach tekst Wulgaty. Natomiast tekst Ewangelii według Jana w Codexie Veronensis uważa się za częściowo starołaciński a częściowo Wulgaty. Stąd też niektóre kodeksy występują zarówno jako świadkowie manuskryptów Vetus latina jak i Wulgaty.
Kodeksy Vetus latina.
Poniższa tabela przyjmuje następujące założenia:

</doc>
<doc id="2996711" url="https://pl.wikipedia.org/wiki?curid=2996711" title="Hrabstwo Missaukee">
Hrabstwo Missaukee

Hrabstwo Missaukee (ang. "Missaukee County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 573,82 mil² (1 486,20 km²). Według danych z 2010 r. hrabstwo miało 14 849 mieszkańców. Hrabstwo powstało w 1840 roku, a jego nazwa pochodzi od wodza Ottawów o imieniu Nesaukee – sygnatariusza traktatów z amerykanami w 1831 i 1833 roku.

</doc>
<doc id="2996712" url="https://pl.wikipedia.org/wiki?curid=2996712" title="Bebe Daniels">
Bebe Daniels

Bebe Daniels właśc. Phyllis Virginia Daniels (ur. 14 stycznia 1901 w Dallas, zm. 16 marca 1971 w Londynie) – amerykańska aktorka filmowa.
Życiorys.
Ze sceną była związana od dzieciństwa – jej ojciec kierował wędrownym teatrem, a jej matka była aktorką. Daniels zadebiutowała na scenie już jako dziesięciotygodniowe niemowlę w sztuce "June". Nazywana "najmłodszą na świecie aktorką szekspirowską", zagrała w "Ryszardzie III".
W 1910, jeszcze jako dziecko, zadebiutowała jako aktorka filmowa w filmie "The Common Enemy". Od 1914 r. przez lata grała w komediach z Haroldem Lloydem; przez pewien czas była też w związku z aktorem.
W 1919 roku zagrała u Cecila B. DeMille'a w swoim pierwszym filmie pełnometrażowym – "Male and Female".
Cieszyła się sporą popularnością, w 1920 r. zajęła szóste miejsce w plebiscycie na ulubioną aktorkę, zorganizowanym przez czasopisma „Motion Picture Magazine” i „Motion Picture Classic”.
12 stycznia 1920 r. została zatrzymana za przekroczenie prędkości. Incydent szeroko komentowała prasa, Daniels była pierwszą kobietą aresztowaną za przekroczenie prędkości w Hrabstwie Orange. Na wstępnym przesłuchaniu w sądzie pojawiło się 1500 widzów. Daniels została skazana na 10 dni więzienia. Karę odbyła w kwietniu 1921 roku (jej termin dopasowano do zobowiązań zawodowych aktorki, tak by nie musiała opuszczać planu zdjęciowego), w więzieniu towarzyszyła jej matka. Ponadto jej cela była luksusowo urządzona i wypełniona kwiatami, Daniels mogła przyjmować nawet 50 odwiedzających dziennie (prowadziła nawet księgę gości, do której wpisało się ok. 700 osób). Za dobre sprawowanie jej kara została skrócona z 10 do 9 dni. Cały incydent przysporzył jej popularności. A w 1922 r. aktorka nakręciła film "Speed Girl", wykorzystując skandal.
W przeciwieństwie do wielu innych gwiazd, Bebe Daniels nie miała problemów z utrzymaniem kariery po przełomie dźwiękowym – miała piękny głos i talent do śpiewu, który z powodzeniem wykorzystała w musicalach (m.in. w "Rio Rita" i "Love Comes Along").
14 czerwca 1930 roku wyszła za mąż za aktora Bena Lyona. Skromna ceremonia odbyła się w hotelu Wilshire, obecni byli tylko najbliżsi przyjaciele i członkowie rodziny. W 1930 roku wraz z mężem opuściła Stany Zjednoczone i przeprowadziła się do Londynu. W Wielkiej Brytanii para z sukcesem występowała na scenie, od lat 40. prowadzili też program radiowy "Hi Gang", który po ponad dekadzie emisji przeniósł się do telewizji oraz stał się źródłem dwóch filmów pełnometrażowych.
W czasie II wojny światowej Daniels występowała dla brytyjskich i amerykańskich żołnierzy. Za swoje występy w strefach wojennych otrzymała w 1946 roku Medal Wolności.
Po wojnie ponownie przeniosła się do USA, ale nie czuła się tam u siebie, więc wraz z mężem wróciła do Wielkiej Brytanii. Tam prowadzili audycję "Life with the Lions", która z czasem również przeniosła się do telewizji.
Aktorka zmarła 16 marca 1971 r. w wyniku udaru.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2996713" url="https://pl.wikipedia.org/wiki?curid=2996713" title="Patrick Kaltenbach">
Patrick Kaltenbach

Patrick Kaltenbach (ur. 14 stycznia 1989) – niemiecki skoczek narciarski, reprezentant klubu SC Schönwald, brązowy medalista mistrzostw świata juniorów w drużynie w 2004.
W styczniu 2004 został mistrzem Badenii-Wirtembergii w kategorii do 15 lat. 5 lutego tego roku w Strynie zdobył brązowy medal mistrzostw świata juniorów w drużynie, w której wystąpił wraz z Tobiasem Bognerem, Markiem Krauspenhaarem i Julianem Musiolem. Niemcy przegrali wówczas ze skoczkami z Austrii i Polski.
Startował głównie w zawodach z cyklu Alpen Cup. Czterokrotnie plasował się w czołowej dziesiątce tych zawodów – w 2003 w Predazzo był siódmy, w 2004 w Sankt Moritz dziesiąty, w 2005 w Predazzo trzeci, a w 2006 w Eisenerz zajął siódme miejsce.
Kilkukrotnie startował także w zawodach FIS Cup i Pucharu Kontynentalnego. W zawodach z cyklu FIS Cup najwyżej uplasował się w lutym 2006 w Courchevel. Był wówczas dziesiąty. W tym samym sezonie startował w Pucharze Kontynentalnym, jednak nie zdobył punktów do klasyfikacji.

</doc>
<doc id="2996715" url="https://pl.wikipedia.org/wiki?curid=2996715" title="Mark Krauspenhaar">
Mark Krauspenhaar



</doc>
<doc id="2996717" url="https://pl.wikipedia.org/wiki?curid=2996717" title="Ulica Jerzego i Ryszarda Kowalczyków w Opolu">
Ulica Jerzego i Ryszarda Kowalczyków w Opolu

Ulica Jerzego i Ryszarda Kowalczyków (do 18 stycznia 2018 roku "ulica Obrońców Stalingradu") – ulica w Opolu, jedna z najważniejszych arterii komunikacyjnych w dzielnicy Nowa Wieś Królewska. Rozpoczyna się za wiaduktem na ulicy Armii Krajowej. Następnie biegnie na południowy wschód. Kończy się w miejscu, gdzie łączy się z nią ulica Królowej Jadwigi, przechodząc w ulicę Strzelecką. Znajduje się przy niej siedziba zarządu firmy PKS International Cargo. Jest częścią drogi wojewódzkiej nr .
Przed 1985 rokiem była główną arterią wylotową w kierunku Strzelec Opolskich, konurbacji górnośląskiej oraz Krakowa. Stanowiła część drogi państwowej nr 34 i drogi międzynarodowej E22.

</doc>
<doc id="2996718" url="https://pl.wikipedia.org/wiki?curid=2996718" title="USS Grenadier (SS-210)">
USS Grenadier (SS-210)

USS Grenadier (SS-210) – amerykański okręt podwodny typu "Tambor" z czasów drugiej wojny światowej. W wyniku uszkodzeń układu napędowego spowodowanych japońskim atakiem lotniczym, 22 kwietnia 1943 roku zatopiony przez własną załogę w pobliżu Cieśniny Malakka. Załoga została wzięta do niewoli, po czym dowódca został poddany torturom w celu wymuszenia ujawnienia tajemnic wojskowych. Zatopił „Taiyo Maru” o pojemności 14 457 BRT.

</doc>
<doc id="2996719" url="https://pl.wikipedia.org/wiki?curid=2996719" title="Stara Wola (Wola Filipowska)">
Stara Wola (Wola Filipowska)

Stara Wola – część wsi Wola Filipowska w Polsce, położona w województwie małopolskim, w powiecie krakowskim, w gminie Krzeszowice.
W latach 1975–1998 Stara Wola administracyjnie należała do województwa krakowskiego.
Stara Wola, położona jest wśród Puszczy Dulowskiej w kierunku Rudna. Mieszkańcy wsi początkowo zajmowali się pędzeniem smoły i wypalaniem węgla drzewnego dla pobliskiego zamku Tenczyn.

</doc>
<doc id="2996720" url="https://pl.wikipedia.org/wiki?curid=2996720" title="Wskaźnik racjonalizacji">
Wskaźnik racjonalizacji

Wskaźnik racjonalizacji – określa skalę wprowadzonych usprawnień poprawiających efektywne wykorzystanie zasobów niezbędnych do prawidłowego funkcjonowania procesów. Wskaźnik racjonalizacji może obejmować wszystkie kluczowe procesy przedsiębiorstw produkcyjnych, usługowych, finansowych czy jednostek administracji publicznej. Wskaźnik racjonalizacji można wyrazić różnymi wartościami, np.:
Wskaźnik racjonalizacji może występować równolegle w obu w/w formach liczenia. Takie rozwiązanie daje najbardziej obiektywny obraz rzeczywistej efektywności procesów ulepszających. Można go zastosować w procesach ulepszeń zgodnych z zasadami Kaizen, jak i torii ograniczeń (TOC). Obliczanie wskaźnika racjonalizacji według wartości procentowej wymaga posiadania norm określających zakładaną czasochłonność lub wydajność zaangażowanych zasobów w realizację głównych zadań.
Najbardziej obiektywnym i przejrzystym sposobem liczenia wskaźnika racjonalizacji jest wyliczenie wielkości procentowej redukcji norm w porównaniu do:
Dodatkowo wskaźnik racjonalizacji musi być obliczany na zasadzie ważonego udziału realizowanych zadań (np. norm czasowych przypisanych do konkretnego wytwarzanego wyrobu lub realizowanej usługi) w danym okresie (np. w ciągu miesiąca).
W efekcie końcowym można opracować procentowy wskaźnik racjonalizacji przedstawiający rzeczywisty poziom optymalizacji procesów (redukcji czasochłonności wytwarzania). Wskaźnik taki podaje na przykład o ile procent zredukowano czasochłonność wytwarzania produktów, realizacji usług czy wykonywania zadań.
Wskaźnik ten musi być wdrażany i stosowany równolegle ze wskaźnikami przedstawiającymi efektywność pracowników, maszyn i całych obszarów, np:
Przy wdrażaniu wskaźnika racjonalizacji bardzo istotnym jest podkreślenie faktu, że jego poprawa powoduje pogorszenie w/w wskaźników efektywności, np.:
W sytuacji braku wskaźnika racjonalizacji lub braku jego poprawy mimo wdrażanych usprawnień powstaje zagrożenie przekłamania danych finansowych służących do rozliczania kosztów bezpośrednich czy w dalszej konsekwencji przyjmowania marży sprzedażowych w odniesieniu do nie prawidłowych kosztów (zbyt wysokich) wytwarzania. Dodatkowo brak prawidłowo funkcjonującego wskaźnika racjonalizacji może hamować proces systematycznej poprawy wskaźników efektywności i wydajności.
Wskaźnik racjonalizacji i wskaźniki efektywności z perspektywy zarządzania przez cele są ze sobą sprzeczne, czyli działają na siebie przeciwstawnie. Dlatego powinny być stosowane równolegle na podobnym poziomie ważności. Wskaźnik racjonalizacji powinien być traktowany jako kluczowy (KPI) w każdym przedsiębiorstwie czy jednostce administracyjnej.
W systemie zarządzania przez cele osoby odpowiedzialne za produktywność lub wydajność powinny mieć również dodany do celów wskaźnik racjonalizacji. Jeżeli wskaźnik racjonalizacji nie będzie uwzględniony w celach kluczowych osób powstanie wysokie ryzyko nieprawidłowego lub nie pełnego funkcjonowania procesu ulepszeń.

</doc>
<doc id="2996722" url="https://pl.wikipedia.org/wiki?curid=2996722" title="Willy Komen">
Willy Komen

Willy Rutto Komen (ur. 22 grudnia 1987 w dystrykcie Marakwet, w Prowincji Wielkiego Rowu) – kenijski lekkoatleta, długodystansowiec.
Osiągnięcia.
Specjalizuje się w biegu na 3000 metrów z przeszkodami. Zdobył w tej konkurencji złoty medal na mistrzostwach Afryki juniorów w 2005 w Tunisie, a następnie na mistrzostwach świata juniorów w 2006 w Pekinie. 
Zwyciężył na tym dystansie podczas igrzysk afrykańskich w 2007 w Algierze, przed swym utytułowanym rodakiem Ezekielem Kemboim.
Na mistrzostwach Afryki w 2008 w Addis Abebie zdobył w tej konkurencji brązowy medal.

</doc>
<doc id="2996724" url="https://pl.wikipedia.org/wiki?curid=2996724" title="Baranie Czuby">
Baranie Czuby

Baranie Czuby (słow. "Baranie hrby") – postrzępiony odcinek grani w słowackiej części Tatr Wysokich. Znajduje się w ich grani głównej, w północno-zachodniej grani masywu Baranich Rogów. Od Śnieżnego Mniszka w masywie Śnieżnego Szczytu na zachodzie oddziela go Śnieżna Przełęcz, z kolei na wschodzie graniczy z Baranim Kopiniaczkiem, oddzielonym Pośrednimi Baranimi Wrótkami. Grań składa się tutaj z licznych drobnych skalnych zębów. Mniej więcej w połowie Baranich Czub położone są Niżnie Baranie Wrótka – wybitna przełęcz o prostokątnym kształcie.
Południowe stoki opadają z Baranich Czub do Baranich Pól w Dolinie Pięciu Stawów Spiskich, natomiast północne zbiegają do Śnieżnego Bańdziocha – górnego piętra Doliny Czarnej Jaworowej. Baranie Czuby są wyłączone z ruchu turystycznego. Najdogodniejsza droga dla taterników prowadzi na nie granią od Śnieżnej Przełęczy.
Pierwsze wejścia:

</doc>
<doc id="2996725" url="https://pl.wikipedia.org/wiki?curid=2996725" title="Baranie hrby">
Baranie hrby



</doc>
<doc id="2996727" url="https://pl.wikipedia.org/wiki?curid=2996727" title="Niżnie Baranie Wrótka">
Niżnie Baranie Wrótka

Niżnie Baranie Wrótka (słow. "Nižné baranie vrátka") – wybitna przełęcz w słowackiej części Tatr Wysokich, położona w ich grani głównej. Znajduje się w długiej północno-zachodniej grani Baranich Rogów, mniej więcej w połowie odcinka nazywanego Baranimi Czubami. Niżnie Baranie Wrótka mają prostokątny kształt i są dobrze widoczne z obu stron grani.
Przełęcz jest wyłączona z ruchu turystycznego. Północne stoki opadają z niej do Śnieżnego Bańdziocha – górnego piętra Doliny Czarnej Jaworowej, południowe natomiast zbiegają do Baranich Pól w Dolinie Pięciu Stawów Spiskich.
Pierwsze wejścia:

</doc>
<doc id="2996728" url="https://pl.wikipedia.org/wiki?curid=2996728" title="Nižné baranie vrátka">
Nižné baranie vrátka



</doc>
<doc id="2996729" url="https://pl.wikipedia.org/wiki?curid=2996729" title="NDR 1 Radio MV">
NDR 1 Radio MV

NDR 1 Radio MV - niemiecka stacja radiowa należąca do Norddeutscher Rundfunk (NDR), publicznego nadawcy radiowo-telewizyjnego dla północnych Niemiec. Jest produkowana przez oddział NDR w Schwerin i pełni rolę rozgłośni regionalnej dla kraju związkowego Meklemburgia-Pomorze Przednie. 
Stacja powstała z początkiem 1992 roku w wyniku przejęcia przez NDR infrastruktury radiowej w północnej części dawnej NRD, wcześniej zarządzanej przez Radio DDR II. Oprócz treści typowo lokalnych ważne miejsce w ramówce zajmuje muzyka. W przeciwieństwie do pozostałych trzech regionalnych rozgłośni NDR, których oferta muzyczna skupia się na złotych przebojach, w Radio MV utwory z lat 80. i starsze stanowią maksymalnie połowę emitowanej muzyki.
Stacja jest dostępna w Meklemburgii-Pomorzu Przednim w analogowym i cyfrowym przekazie naziemnym. Ze względu na zasięg nadajników, jest słyszalna również na części obszaru polskich województw zachodniopomorskiego i lubuskiego. Ponadto można ją znaleźć w Internecie oraz w niekodowanym przekazie z satelity Astra 1M. 

</doc>
<doc id="2996730" url="https://pl.wikipedia.org/wiki?curid=2996730" title="Uładzimier Wasilenka">
Uładzimier Wasilenka



</doc>
<doc id="2996731" url="https://pl.wikipedia.org/wiki?curid=2996731" title="Pośrednie Baranie Wrótka">
Pośrednie Baranie Wrótka

Pośrednie Baranie Wrótka (słow. "Prostredné baranie vrátka") – przełęcz w słowackiej części Tatr Wysokich, położona w ich grani głównej. Znajduje się w długiej północno-zachodniej grani Baranich Rogów i oddziela od siebie Baranie Czuby na południowym zachodzie i Baraniego Kopiniaczka na północnym wschodzie.
Przełęcz jest wyłączona z ruchu turystycznego. Północne stoki opadają z niej do Śnieżnego Bańdziocha – górnego piętra Doliny Czarnej Jaworowej, południowe natomiast zbiegają do Baranich Pól w Dolinie Pięciu Stawów Spiskich. Przez Baranie Pola i rynną opadającą z siodła prowadzi na nie łatwa droga dla taterników, znana od dawna.
Pierwsze wejścia (przy przejściu granią):

</doc>
<doc id="2996732" url="https://pl.wikipedia.org/wiki?curid=2996732" title="Prostredné baranie vrátka">
Prostredné baranie vrátka



</doc>
<doc id="2996734" url="https://pl.wikipedia.org/wiki?curid=2996734" title="Barani Kopiniaczek">
Barani Kopiniaczek

Barani Kopiniaczek () – turnia w słowackiej części Tatr Wysokich. Znajduje się w ich grani głównej, w północno-zachodniej grani masywu Baranich Rogów. Od Baranich Czub na południowym zachodzie oddzielają go Pośrednie Baranie Wrótka, z kolei na północnym wschodzie graniczy z Niżnim Baranim Zwornikiem, oddzielonym Wyżnimi Baranimi Wrótkami. Jest to jedna z wybitniejszych przełączek w tym fragmencie grani głównej.
Południowo-wschodnie stoki opadają z Baraniego Kopiniaczka do Baranich Pól w Dolinie Pięciu Stawów Spiskich, natomiast północno-zachodnie zbiegają do Śnieżnego Bańdziocha – górnego piętra Doliny Czarnej Jaworowej. Barani Kopiniaczek jest wyłączony z ruchu turystycznego. Możliwe drogi dla taterników prowadzą od północnego wschodu z Wyżniej Baraniej Szczerbiny w sąsiedniej Baraniej Grani oraz od południa z Baranich Pól.
Pierwsze wejścia:

</doc>
<doc id="2996737" url="https://pl.wikipedia.org/wiki?curid=2996737" title="Pływanie na otwartym akwenie na Mistrzostwach Świata w Pływaniu 2013 – 10 km mężczyzn">
Pływanie na otwartym akwenie na Mistrzostwach Świata w Pływaniu 2013 – 10 km mężczyzn

10 km mężczyzn - jedna z konkurencji rozgrywanych podczas Mistrzostw Świata w Pływaniu 2013 w ramach pływania na otwartym akwenie. Zawody zostały rozegrane 22 lipca.
Do rywalizacji zgłoszonych zostało 66 zawodników z 38 państw.
Zwycięzcą konkurencji został grecki pływak Spiridon Janiotis. Drugie miejsc zajął Niemiec Thomas Lurz, a trzecie Oussama Mellouli reprezentujący Tunezję.
Wyniki.
Rywalizacja rozpoczęła się o 12:00.

</doc>
<doc id="2996739" url="https://pl.wikipedia.org/wiki?curid=2996739" title="Hrabstwo Denver">
Hrabstwo Denver



</doc>
<doc id="2996741" url="https://pl.wikipedia.org/wiki?curid=2996741" title="Łukasz Sobański">
Łukasz Sobański

Łukasz Sobański (ur. 16 czerwca 1986 w Gorzowie Wielkopolskim) – polski futsalista, ofensywny zawodnik z pola, zawodnik Red Devils Chojnice. Reprezentant Polski w futsalu.
Kariera klubowa.
Łukasz Sobański swoją karierę klubową w rozpoczął w Wulkanie Wrocław. Następnie reprezentował Holiday Chojnice, z którym zdobył wicemistrzostwo i Puchar Polski. Kolejną drużyną Sobańskiego była Kanglida Gorzów Wielkopolski. Obecnie reprezentuje barwy Red Devils Chojnice, z którym w sezonie 2012/2013 zdobył wicemistrzostwo Polski. 1 maja 2016 ze swoją drużyną zdobył Puchar Polski.
Kariera reprezentacyjna.
Łukasz Sobański po raz pierwszy do reprezentacji Polski powołany został przez selekcjonera Andreę Bucciola w 2013 r. na towarzyski Turniej Czterech Państw, który odbył się w angielskim Newcastle.

</doc>
<doc id="2996745" url="https://pl.wikipedia.org/wiki?curid=2996745" title="Alexander Vlahos">
Alexander Vlahos

Alexander Vlahos (ur. 30 lipca 1988 w Tumble) – brytyjski aktor, scenarzysta i reżyser. 
W 2012 zastąpił Asę Butterfield w roli Mordreda w serialu stacji BBC One pt. "Przygody Merlina". Wystąpił w roli Filipa I Burbona Orleańskiego w serialu historycznym Canal+ "" (2015–2018). 
Życiorys.
Wczesne lata.
Urodził się na wsi Tumble położonej w pobliżu Carmarthen w południowej Walii jako syn Walijki i Greka. Nazwiska jego dziadków ze strony matki brzmiały Rees i Evans. Wychowywał się w Llantrisant w hrabstwie Carmarthenshire. Po obejrzeniu komedii familijnej "Potężne Kaczory" zdecydował, że chce zostać hokeistą. Grał w hokej dla Walii i Wielkiej Brytanii w przez dwanaście lat, aż do 18 roku życia, kiedy rozpoczął naukę w Royal Welsh College of Music &amp; Drama w Cardiff, którą ukończył w 2009.
Kariera.
Po raz pierwszy na małym ekranie wystąpił w roli Dylana w serialu BBC Wales "Crash" (2009–2010). Wkrótce został obsadzony w roli Lewisa Cutlera w pięciu odcinkach medycznej opery mydlanej BBC One "Lekarze" ("Doctors", 2010) i jako Steff w filmie krótkometrażowym "Jasne światła" ("Bright Lights", 2010). W serialu BBC One "Szeregowcy" ("Privates", 2012) o ostatnim obowiązkowym poborze do wojska w 1960 w Wielkiej Brytanii zagrał rolę szeregowego Toma Kennana, a na potrzeby produkcji ogolił włosy. W piątym sezonie serialu "Przygody Merlina" (2012) przyjął rolę Mordreda. W produkcji tej wystąpili też: Colin Morgan, Bradley James i Katie McGrath. 
W 2013 wystąpił na teatralnej scenie jako Paweł Jelecki w sztuce Iwana Turgieniewa "Darmozjad", a Kenneth Branagh zaangażował go do roli Malcolma w "Makbecie" Williama Shakespeare’a. W serialu kostiumowym Canal+ "" (2015–2018) wcielił się w postać Filipa I Burbona Orleańskiego, brata Ludwika XIV (George Blagden). W 2018 powrócił na scenę w Shakespeare’s Rose Theatre jako Romeo Montecchi w tragedii "Romeo i Julia" i Catesby w "Ryszardzie III", a także w Park Theatre jako kapitan Hak w "Piotrusiu Panie". 
Życie prywatne.
Od listopada 2011 do listopada 2016 był związany z Kajsą Mohammar. W grudniu 2016 związał się z Lauren Samuels, którą poznał podczas prób do spektaklu "La Ronde"; premiera miała miejsce w lutym 2017ref name="dated"/&gt;.

</doc>
<doc id="2996746" url="https://pl.wikipedia.org/wiki?curid=2996746" title="Małgorzata z Città di Castello">
Małgorzata z Città di Castello

Małgorzata z Città di Castello (ur. 1287 w Città di Castello, zm. 13 kwietnia 1320 w Città di Castello) – włoska tercjarka dominikańska (OPs), święta Kościoła katolickiego, patronka niewidomych oraz dzieci niechcianych i abortowanych.
Życiorys.
Małgorzata z Citta di Castello pochodziła z rodziny arystokratycznej. Od urodzenia była niewidoma, karłowata i kulawa. Jako kilkuletnie dziecko, na polecenie ojca, została rekluzą. W 1303 roku została porzucona przez rodziców, wówczas była wychowywana u różnych rodzin. Poleciwszy się wtedy opiece Dzieciątka Jezus, została doprowadzona do dominikanek w Citta di Castello, gdzie przyjęto ją do Trzeciego Zakonu. Odznaczała się duchem pokuty, gdyż znosiła swój krzyż, nigdy nie narzekając. Pracowała opiekując się małymi dziećmi. Szczególnie otoczyła opieką chorych i więźniów. 
Zmarła w wieku 33 lat i została pochowana w kaplicy dominikańskiej. Po jej śmierci odnotowano dwieście cudów za jej wstawiennictwem. Mimo upływu lat jej ciało nie uległo rozkładowi. Beatyfikował ją papież Paweł V 19 października 1609 roku. 
24 kwietnia 2021 roku papież Franciszek zatwierdził opinię wyrażoną przez kardynałów i dokonał jej kanonizacji równoważnej.
Jej wspomnienie przypada 13 kwietnia.

</doc>
<doc id="2996747" url="https://pl.wikipedia.org/wiki?curid=2996747" title="Marios Andoniadis">
Marios Andoniadis

Marios Andoniadis (gr. Μάριος Αντωνιάδης, ur. 14 maja 1990 w Nikozji) − cypryjski piłkarz grający na pozycji obrońcy.
Kariera klubowa.
Andoniadis w latach 2007–2016 związany był z klubem APOEL FC. Latem 2016 przeszedł do greckiego klubu Panionios GSS.
Kariera reprezentacyjna.
W reprezentacji Cypru zadebiutował 14 listopada 2012 roku w towarzyskim meczu przeciwko Finlandii. Na boisku pojawił się w 87 minucie meczu.

</doc>
<doc id="2996749" url="https://pl.wikipedia.org/wiki?curid=2996749" title="Kościół Apostołów Piotra i Pawła w Nasalach">
Kościół Apostołów Piotra i Pawła w Nasalach

Kościół Ewangelicko-Augsburski Apostołów Piotra i Pawła – ewangelicko-augsburski kościół filialny w Nasalach, należy do parafii ewangelicko-augsburskiej w Kluczborku w diecezji katowickiej.
Historia kościoła.
W miejscu w którym obecnie stoi kościół, do 2010 roku, stała drewniana świątynia, która spłonęła, a prawdopodobną przyczyną pożaru było wyładowanie atmosferyczne.
23 listopada 2012 roku biskup Tadeusz Szurman, zwierzchnik diecezji katowickiej Kościoła Ewangelicko–Augsburskiego, poświęcił kamień węgielny i wmurował akt erekcyjny pod budowę nowej świątyni.
7 lipca 2013 roku, nowo wybudowany kościół został poświęcony, przez zwierzchnika kościoła ewangelicko-augsburskiego w Polsce księdza biskupa Jerzego Samca z Warszawy w obecności ks. biskupa Tadeusza Szurmana z Katowic i proboszcza parafii ewangelicko-augsburskiej w Kluczborku, ks. Pawła Szwedo.

</doc>
<doc id="2996750" url="https://pl.wikipedia.org/wiki?curid=2996750" title="Hrabstwo Cedar (Nebraska)">
Hrabstwo Cedar (Nebraska)

Hrabstwo Cedar – hrabstwo w stanie Nebraska w USA. W 2010 roku jego populacja wynosiła 8,852 mieszkańców. Siedzibą stanu jest Hartington.

</doc>
<doc id="2996752" url="https://pl.wikipedia.org/wiki?curid=2996752" title="Bawarski Gt 2×4/4">
Bawarski Gt 2×4/4



</doc>
<doc id="2996754" url="https://pl.wikipedia.org/wiki?curid=2996754" title="Gymnura">
Gymnura

Gymnura – rodzaj ryb orleniokształtnych z rodziny Gymnuridae.
Klasyfikacja.
Gatunki zaliczane do tego rodzaju:

</doc>
<doc id="2996756" url="https://pl.wikipedia.org/wiki?curid=2996756" title="Marios Antoniades">
Marios Antoniades



</doc>
<doc id="2996757" url="https://pl.wikipedia.org/wiki?curid=2996757" title="Hrabstwo Roscommon (Michigan)">
Hrabstwo Roscommon (Michigan)

Hrabstwo Roscommon (ang. "Roscommon County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 579,84 mil2 (1 501,79 km2). Według danych z 2010 r. hrabstwo miało 24 449 mieszkańców. Hrabstwo powstało w 1840 roku. Pierwotnie nosiło nazwę Hrabstwo Mikenauk, lecz w 1843 roku zostało przemianowane na Roscommon, od hrabstwa Roscommon w Irlandii.

</doc>
<doc id="2996758" url="https://pl.wikipedia.org/wiki?curid=2996758" title="Marina, księżna Kentu">
Marina, księżna Kentu



</doc>
<doc id="2996760" url="https://pl.wikipedia.org/wiki?curid=2996760" title="Wasilij Zawojko">
Wasilij Zawojko

Wasilij Stiepanowicz Zawojko (ros. Василий Степанович Завойко; ur. 27 lipca 1812, zm. 28 lutego 1898) – admirał floty rosyjskiej.
Życiorys.
Pochodził z ukraińskiej szlachty, urodził się w guberni połtawskiej.
W roku 1827, będąc w stopniu miczmana, brał udział w bitwie pod Navarino, w której połączone siły rosyjsko-brytyjsko-francuskie starły się z flotą egipsko-turecką. Później, w latach 1835-1838 dwukrotnie okrążył glob ziemski. W 1840 zatrudnił się w Kompanii Rosyjsko-Amerykańskiej ("Russian-American Company";" Российско-американская компания") i jako jej przedstawicielowi powierzono mu kierowanie portem w Ochocku, gdzie znajdowała się faktoria Kompanii.
Pełniąc tę funkcję doszedł do wniosku, że położenie tego portu nie jest korzystne ze względu na interesy handlowe Kompanii, bo położony jest on zbyt daleko (około tysiąca wiorst) od sieci dopływów rzeki Leny, dzięki którym w tamtym rejonie możliwa jest komunikacja z Syberią i transport jej bogactw. Zawojko doradził Kompanii przeniesienie portu gdzie indziej i otrzymawszy od Kompanii polecenie wyszukania odpowiedniego miejsca zaproponował budowę faktorii i portu około 300 wiorst na południowy zachód od Ochocka nad zatoką Ajan. Podczas swojej eksploracji wybrzeża Morza Ochockiego odkrył ujście rzeki Amur do morza Sprawozdania Wasilija Zawojki, z których wynikało potencjalnie duże znaczenie odkrytych przez niego rejonów spowodowały, że w 1846 Rosja skierowała tam ekspedycje badawczą, a następnie, w ramach tzw. "Aneksji Amuru" (1858-1860) odebrała Chinom te obszary, które dziś składają się na Kraj Nadmorski i Kraj Chabarowski.
W 1849 Zawojko został mianowany gubernatorem Kamczatki i dowódcą portu w Pietropawłowsku Kamczackim. Podczas jego rządów na Kamczatce rozwijało się wielorybnictwo i przemysł odlewniczy, rozbudowana została również tutejsza baza wojskowa. Zreorganizował też lokalny handel, który do tej pory miał głównie charakter wymienny, na czym tracili miejscowi Kamczadalowie, nie znający rzeczywistej wartości oferowanych przez nich wyrobów futrzarskich. Zawojko polecił zatrudnić specjalnego urzędnika, pod którego nadzorem dokonywano transakcje, dzięki czemu ograniczone zostały będące do tej pory na porządku dziennym praktyki oszukańcze. Chcąc doprowadzić do rozwoju hodowli polecił sprowadzić z Ajany 300 krów, które zostały rozesłane mieszkańcom Kamczatki. Próbował też zachęcić ich do uprawiania ziemi, rozwijania ogrodnictwa (m.in. zalecał im uprawianie ziemniaków na własnych zagonach). 
W rejonie gorących źródeł nad rzeką Paratunką (ok. 70 km na południowy zachód od Pietropawłowska Kamczackiego) zorganizował ośrodek kwarantanny dla trędowatych.
Podczas wojny krymskiej i oblężenia Pietropawłowska (28.8.1854 - 7.9.1854) Zawojko skutecznie dowodził obroną miasta. Na początku 1855 r. postanowiono przenieść wojenny port z Pietropawłowska Kamczackiego na wschodnie wybrzeże Syberii, do ujścia rzeki Amur. Rosyjska eskadra przepłynęła przez zamarznięte wody Morza Ochockiego i dotarła do ujścia Amuru na początku maja. Pomimo brytyjskiej blokady morskiej tej okolicy, korzystając z osłony mgły Rosjanie rozładowali swoje okręty na brzeg i w ciągu dwóch miesięcy wybudowali bazę wojskową Nikołajewsk nad Amurem.
W 1856 roku Zawojko wyjechał z Pietropawłowska, wezwany do Sankt Petersburga, gdzie został mianowany członkiem Naczelnego Sądu Morskiego ("морского генерал-аудиториата").
Żonaty z Julianą Wrangel, bratanicą admirała Ferdynanda von Wrangla; miał z nią pięciu synów i sześć córek.
Na cześć Wasilija Zawojki jego imieniem nazwano półwysep i leżące na nim osiedle na południu Pietropawłowska Kamczackiego.

</doc>
<doc id="2996762" url="https://pl.wikipedia.org/wiki?curid=2996762" title="Marian Kawski (farmaceuta)">
Marian Kawski (farmaceuta)

Marian Bronisław Oktawian Kawski herbu Gozdawa (ur. 22 marca 1876 w Przemyślu, zm. 11 czerwca 1932 w Sanoku) – polski farmaceuta, aptekarz, działacz społeczno-kulturalny, burmistrz Sanoka.
Życiorys.
Jego rodzicami byli Bronisław i Alojza z domu Haszczyc. Marian Kawski ukończył Zakład Naukowo-Wychowawczy Ojców Jezuitów w Chyrowie, po czym kontynuował edukację na Wydziale Filozoficznym Uniwersytetu Jagiellońskiego. 6 czerwca lub lipca 1897 otrzymał dyplom "artis pharmaceutice magistrum". Następnie odbył służbę wojskową w wymiarze jednego roku od października 1898 do października 1899 i w tym czasie pracował w wojskowej aptece funkcjonującej na Wawelu. Następnie rozpoczął karierę zawodową w Nowym Sączu, Lwowie (w tamtejszej największej aptece i drogerii „Pod Złotą Głową”, należącej do Piotra Mikolascha, ojca Henryka), po czym trafił do Sanoka.
W 1906 wstąpił w związek małżeński. 31 lipca tego samego roku nabył Aptekę Obwodową położoną przy ulicy Tadeusza Kościuszki w Sanoku, wówczas najstarszą działającą w mieście (od 1856 należała do Jana Zarewicza, od roku 1896 do Feliksa Gieli, a w 1904 odkupił ją Tobiasz Dawid Löbl, który wraz z żoną Adelą dwa lata później odsprzedał ją Kawskiemu za kwotę 150 tys. koron tj. ok. 30 tys. dolarów). Budynek miał formę parterowego dworku, znajdował się przy ówczesnej ulicy Krakowskiej pod numerem 78, a następnie pod 18 (nieruchomość z budynkiem apteki należała do Gieli). Na dawnych (nieistniejących już) terenach jego ogrodów, położonych za apteką, znajdują się obecnie zabudowania na ulicy Kazimierza Wielkiego. Kawski prowadził aptekę przez resztę życia. W okresie schyłkowym zaboru austriackiego apteka Mariana Kawskiego była jednym z nielicznych, należących do Polaków sklepów w mieście.
W c. k. Obronie Krajowej został mianowany asystentem medykamentów z dniem 2 grudnia 1899 i od 1900 do 1910 w grupie nieaktywnych był przydzielony do 16 Pułku Piechoty Obrony Krajowej. W czasie I wojny światowej został zmobilizowany do służby w szpitalu wojskowym w Sanoku ("K.K. Rezervenspital Sanok"); w tym okresie pracował także w miejscowości Ruttka, szpitalu wojskowym w Krakowie (w aptece znajdującej się na Wawelu) i w Radomiu. Pełnił funkcję urzędnika farmaceutycznego c. k. Obrony Krajowej – oficjał aptekarski obrony krajowej (niem. "Landwehrmedikamentenbeamte"). Do 1918 pozostawał oficjałem medykamentów (niem. "Medikamentenoffizial") w rezerwie, mianowany z dniem 1 września 1915. W 1918 powrócił do rodziny i apteki, która została okradziona przez rosyjskie wojska podczas okupacji 1914/1915.
Od około 1907 był asesorem ze stanu kupieckiego do senatu dla spraw handlowych (z tytułem cesarskiego radcy) przy C. K. Sądzie Obwodowym w Sanoku, w tym podczas I wojny światowej do 1918. Pełnił funkcję dyrektora Kasy Oszczędności, był także członkiem komisji kontrolującej Kasy Oszczędności miasta Sanoka (1927) Był dyrektorem Rady Szkolnej. Był wieloletnim radnym, w tym wybranym w 1910, w 1912 w nowej radzie po przyłączeniu do Sanoka gminy Posada Sanocka, w pierwszej powojennej kadencji od 1919. Pełnił także funkcję asesora i ławnika. Do końca 1913 był w Sanoku zastępcą krajowej komisji podatku zarobkowego. W 1913 był sekretarzem Powiatowego Towarzystwa Zaliczkowego w Sanoku (prezesem był Kazimierz Jachimowski). W lipcu 1914 na burmistrza został wybrany Paweł Biedka. Kawski objął wówczas stanowisko jego zastępcy. 26 lipca 1919 Rada Miasta Sanoka wybrała go na stanowisko burmistrza Sanoka. Stało się tak mimo odmowy ze strony Kawskiego, który był obciążony absorbującymi zajęciami związanymi z prowadzeniem apteki. Tym samym został on pierwszym burmistrzem miasta wybranym w niepodległej II Rzeczypospolitej. Okres jego urzędowania był czasem trudnym, z uwagi na stan państwa i miasta po wojnie, jak również niekorzystną sytuację gospodarczo-ekonomiczną. Ponadto od 1 listopada 1918 w powiecie sanockim toczyła się wojna polsko-ukraińska. Mimo tego prowadzone były działania odbudowy i rozwoju miasta.
W czasie pełnienia przez niego funkcji włodarza miasta: odbudowywano budynki, obiekty użyteczności publicznej i komunalne, instalowano gazociąg wiodący z Krosna, sprzedano tereny miejskie pod nazwą „Leśniczówka” na rzecz poszerzenia działalności Sanockiej Fabryki Wagonów, budowano chłodnię miejską i finalizowano budowę cegielni, podjęto działania w kierunku stworzenia oświetlenia elektrycznego i wodociągów. Funkcję burmistrza sprawował do 4 maja 1920, kiedy to ustąpił ze stanowiska. Do tej decyzji przyczyniła się trudna sytuacja ekonomiczna (dewaluacja waluty), gospodarcza (braki w zaopatrzeniu) oraz protesty ludności. Po rezygnacji nadal był radnym miejskim i asesorem. W latach 20. pełnił funkcję zastępcy burmistrzów Sanoka, Michała Słuszkiewicza (1920-1924), Adama Pytla (1924-1928), urzędującego od 18 września 1924 do 12 stycznia 1928.
Działał społecznie na wielu polach. Był członkiem Towarzystwa Upiększania Miasta Sanoka, 30 kwietnia 1910 został wybrany wydziałowym TUMS. W 1918 był członkiem Straży Obywatelskiej, powołanej do ochrony przed Ukraińską Armią Halicką. Uczestniczył w działalności Kasy Zaliczkowej oraz Polskiego Towarzystwa Tatrzańskiego w Sanoku. Udzielał się charytatywnie wspierając ubogich, w tym przekazywał darowizny na rzecz sierocińców i bursy dla biednych dzieci. W roku szkolnym 1931/1932 został wybrany prezesem zarządu Koła Rodzicielskiego przy Państwowym Gimnazjum im. Królowej Zofii w Sanoku. Został członkiem wydziału (zarządu) zawiązanego 22 maja 1919 Koła Przyjaciół Harcerstwa w Sanoku, członkiem zarządu Towarzystwa Przyjaciół Harcerstwa.
Był działaczem sportowym. Kierował działalnością pierwszego klubu piłkarskiego w mieście, w oficjalnie zarejestrowanego w 1935 jako „Sanoczanka”. Był członkiem sanockiego gniazda Polskiego Towarzystwa Gimnastycznego „Sokół” (1906, 1912, 1924). Jego nazwisko zostało umieszczone w drzewcu sztandaru TG Sokół w Sanoku, na jednym z 125 gwoździ upamiętniających członków. Został wybrany członkiem komisji rewizyjnej Bursy Jubileuszowej w Sanoku (1910).
Funkcjonował także na niwie kulturalnej. Jego pasją była muzyka. Grał na cytrze i wiolonczeli, także ze swoimi dziećmi tworząc z nimi kwartet. W 1920 był inicjatorem i założycielem Towarzystwa Muzyczno-Dramatycznego „Gamba” (wraz z nim Maksymilian Słuszkiewicz), w ramach którego rozwijała się kultura muzyczna i teatralna Sanoka. Towarzystwo działało w gmachu PTG „Sokół” przy ulicy Mickiewicza. W kameralnym, 9-osobowym zespole „Gamba” Marian Kawski grał na wiolonczeli (wcześniej uczył się gry na tym instrumencie u prof. Bolesława Kopystyńskiego w Krakowie), ponadto m.in. na kontrabasie grał Stanisław Budweil, a doradcą zespołu był kapelmistrz stacjonującego w Sanoku 2 Pułku Strzelców Podhalańskich, por. Maksymilian Firek. Był pomysłodawcą wystawiania operetek i przedstawień teatralnych w mieście. Przy tym był fundatorem tej działalności.
Jego żoną była Czesława Niemetz, pochodząca z Krakowa, córka Alojzego Niemetza (1880-1976, działaczka Towarzystwa św. Wincentego à Paulo w Sanoku). Mieli pięcioro dzieci: Stanisława (1913-1996), Adama Sylwestra (1917-1985, żonaty z córką ukraińskiego adwokata w Sanoku, dr. Eugeniusza Szatyńskiego, wieloletni dyrektor Krakowskiego Pogotowia Ratunkowego), Wandę Marię Czesławę (1909-1973, od 1931 zamężna z Adamem Gilewiczem, synem Stanisława Gilewicza), Alojzę (1907-1908, określana jako Lolusia, zmarła w wieku niespełna czterech miesięcy) i Jadwigę Weronikę Bronisławę (1910-1994, od 1931 zamężna z Janem Rudym). Stanisław, Adam i Wanda także zostali farmaceutami. Jego wnuk, Marian Kawski, został pierwszym laureatem I Ogólnopolskiego Studenckiego Konkursu Piosenkarzy z 1962. Wnuczka Jolanta Gilewicz (1935-) została żoną Władysława Woltera (1930-, fizyk), syna prof. Władysława Woltera.
Marian Kawski zmarł nagle 11 czerwca 1932 w Sanoku. Został pochowany w grobowcu rodzinnym na cmentarzu przy ul. Jana Matejki w Sanoku w pogrzebie pod przewodnictwem ks. Pawła Rabczaka 13 czerwca 1932. Nagrobek został wpisany do rejestru zabytków i podlega ochronie prawnej.
Po śmierci Mariana Kawskiego aptekę prowadzili nadal członkowie jego rodziny, po czym w 1951 została ona upaństwowiona, a w 1955 zlikwidowana. W 1963 ponad 100-letni zabytkowy budynek został wyburzony. Część zachowanego wyposażenia apteki (m.in. godło, sprzęt, dokumenty) trafiło do Muzeum Farmacji Collegium Medicum Uniwersytetu Jagiellońskiego (w 1964), część do Biecza. W 1973 receptularze apteczne przekazano Muzeum Historycznemu w Sanoku.
Odznaczenia.
austro-węgierskie

</doc>
<doc id="2996763" url="https://pl.wikipedia.org/wiki?curid=2996763" title="Jekatierina Rieńżina">
Jekatierina Rieńżina



</doc>
<doc id="2996764" url="https://pl.wikipedia.org/wiki?curid=2996764" title="Pomnik przyrody w gminie Czorsztyn">
Pomnik przyrody w gminie Czorsztyn

Na terenie gminy Czorsztyn, w powiecie nowotarskim, w województwie małopolskim znajduje się jeden pomnik przyrody. Są to 2 lipy szerokolistne rosnące w Sromowcach Wyżnych, na terenie prywatnym, 40 m na północ od szosy prowadzącej na koronę zapory zbiornika wyrównawczego. Obwody pni drzew wynoszą 331 i 333 cm. Drzewa zostały uznane za pomnik przyrody na mocy Rozporządzenia Nr 21 Wojewody Nowosądeckiego z 28 sierpnia 1997 roku.

</doc>
<doc id="2996767" url="https://pl.wikipedia.org/wiki?curid=2996767" title="Wasyl Zawojko">
Wasyl Zawojko



</doc>
<doc id="2996768" url="https://pl.wikipedia.org/wiki?curid=2996768" title="Samsonowicz">
Samsonowicz



</doc>
<doc id="2996769" url="https://pl.wikipedia.org/wiki?curid=2996769" title="Ohře">
Ohře



</doc>
<doc id="2996772" url="https://pl.wikipedia.org/wiki?curid=2996772" title="Suchocki">
Suchocki



</doc>
<doc id="2996773" url="https://pl.wikipedia.org/wiki?curid=2996773" title="Baureihe 14.1">
Baureihe 14.1



</doc>
<doc id="2996774" url="https://pl.wikipedia.org/wiki?curid=2996774" title="Lichnowy (stacja kolejowa)">
Lichnowy (stacja kolejowa)

Lichnowy – nieczynna węzłowa stacja kolejowa w Lichnowach, w gminie Lichnowy, w powiecie malborskim w województwie pomorskim, wchodzący w skład sieci Gdańskich Kolei Dojazdowych. Przez stację przechodziły 4 linie kolejowe: linia z Nowego Dworu Gdańskiego Wąskotorowego została otwarta w 1898 roku, linia do Malborka Kałdowa Wąskotorowego została otwarta w 1899 roku, linia do Lipinki Gdańskiej została otwarta w 1898 roku oraz linia do Tropiszewa, którą otwarto w 1899 roku.

</doc>
<doc id="2996775" url="https://pl.wikipedia.org/wiki?curid=2996775" title="Jan Porajewski">
Jan Porajewski

Jan Feliks Porajewski, pierwotnie Jan Gans (ur. 1872 w Krakowie, zm. 10 maja 1929 w Sanoku) – polski doktor medycyny pochodzenia żydowskiego, lekarz internista, działacz branżowy, społeczny i samorządowy, burmistrz Sanoka, kapitan lekarz Wojska Polskiego.
Życiorys.
Urodził się w 1872 w Krakowie. Z pochodzenia był Żydem i pierwotnie nazywał się Jan Gans.
Ukończył studia na Wydziale Wszechnauk Lekarskich Uniwersytetu Jagiellońskiego, uzyskując dyplom lekarza w 1897 oraz stopień doktora. Około 1897-1898 asystentem w kierowanym przez dr. Napoleona Cybulskiego zakładzie fizjologicznym na Wydziale Lekarskim UJ. Od około 1897 do około 1899 praktykował jako lekarz w Krakowie. Od około 1899 przez wiele lat był lekarzem w Lisku. Dokonał konwersji na katolicyzm i przyjął chrzest. W 1902 zawiadamiał w prasie branżowej, że "„za przyzwoleniem władzy zmienił swoje rodowe nazwisko na »Porajewski«”". Od około 1903 do co najmniej 1914 sprawował stanowisko lekarza miejskiego przy magistracie w Lisku. Od około 1911 był członkiem Rady c. k. powiatu liskiego wybrany z grupy gmin miejskich, gdzie od około 1912 był zastępcą członka wydziału powiatowego. Podczas X Zjazdu Lekarzy i Przyrodników Polskich we Lwowie w 1907 towarzyszył uczestniczkom Amelii i Emilii Makowieckim. W 1907 był autorem pomysłu utworzenia towarzystwa zaliczkowego lekarzy. Został członkiem rady nadzorczej utworzonego 21 marca 1908 we Lwowie Towarzystwa Wzajemnej Pomocy Lekarzy. W numerze 6-7 z 1908 czasopisma „Głos Lekarzy” wydrukowano jego artykuł pt. "Nieufność władz do lekarzy". Do końca 1911 był członkiem komisji szacunkowej podatku osobisto-dochodowego w Lisku. Jako dyrektor Towarzystwa Zaliczkowego w Lisku został wybrany przysięgłym C. K. Sądzie Obwodowym w Sanoku na rok 1913. W Lisku przed 1914 był członkiem zarządu oddziału Towarzystwa Pomocy Przemysłowej, członkiem tamtejszego oddziału C. K. Galicyjskiego Towarzystwa Gospodarskiego. Działał w Związku Stowarzyszeń Zarobkowych i Gospodarczych, na walnym zgromadzeniu w listopadzie 1913 został wybrany do składu komisji budżetowej i komisji wydziałowej, a na zjeździe delegatów w Krakowie w maju 1916 wybrano go do wydziału Związku. Został członkiem Towarzystwa Lekarzy Galicyjskich w 1914, Izby Lekarskiej Wschodnio-Galicyjskiej w Krakowie. Podczas I wojny światowej w lutym 1915 został mianowany lekarzem-asystentem w pospolitym ruszeniu. W grudniu 1915 otrzymał najwyższe pochwalne uznanie "„za wyśmienitą i ofiarną służbę wobec wroga”" jako naczelny lekarz 20 pułku piechoty C. K. Obrony Krajowej. Po odzyskaniu przez Polskę niepodległości w 1918 został przyjęty do Wojska Polskiego. 21 czerwca 1919 w charakterze urzędnika cywilnego jako lekarz rangi VII został przydzielony do wojskowej Okręgowej Ekspozytury w Sanoku. Został awansowany na oficerski stopień kapitana lekarza rezerwy pospolitego ruszenia ze starszeństwem z 1 czerwca 1919. W 1923, 1924 jako oficer rezerwowy był przydzielony do 10 Batalionu Sanitarnego w Przemyślu (tak samo inni lekarze z Sanoka: Stanisław Domański, Kazimierz Niedzielski, Salomon Ramer, Antoni Dorosz, Leopold Dręgiewicz).
U zarania II Rzeczypospolitej w latach 1918–1920 był dyrektorem Szpitala Powiatowego w Sanoku. W latach 20. był lekarzem w Sanoku, specjalizującym się w chorobach wewnętrznych. Należał do Towarzystwa Lekarzy Polskich byłej Galicji oraz Izby Lekarskiej we Lwowie (wybrany członkiem rady lwowskiej IL). Został jednym w wicedyrektorów Banku Kupiectwa Polskiego z siedzibą w Warszawie, zatwierdzonego w 1919 i posiadającego także oddział w Sanoku w domu własnym. Był znany jako filantrop, działał w ramach Towarzystwa Polskiej Ochronki Dzieci Chrześcijańskich, a jego wychowankom udzielał nieodpłatnie porad lekarskich. W latach 20. był członkiem sanockiego gniazda Polskiego Towarzystwa Gimnastycznego „Sokół”. W sierpniu 1925 zasiadł w dyrekcji Kasy Zaliczkowej w Sanoku i pozostawał w tym gremium do końca życia. W 1929 był członkiem rady Komunalnej Kasy Oszczędności powiatu sanockiego z siedzibą w Sanoku.
Pełnił mandat radnego miasta Sanoka od 1928. 12 stycznia 1928 został wybrany przez Radę Miejską niemal jednogłośnie (47 głosów na 48 oddanych) na stanowisko burmistrza (jego zastępcą został Jan Rajchel). Po wyborze na urząd przyjmował i wysłuchiwał mieszkańców w restauracji Steciaka przy ulicy Jagiellońskiej w każdą niedzielę. Za jego urzędowania zostały powołane komisje w zakresie wielu dziedzin życia społecznego. Jednocześnie jako burmistrz przedstawił plan gruntownych zmian i reform w zakresie spraw sanitarnych, kanalizacji, budownictwa mieszkaniowego, szkolnictwa. Podczas jego kadencji dotychczasowa nazwa ulicy Królowej Izabeli została zmieniona na ulicę Marszałka Józefa Piłsudskiego. Pod koniec kwietnia 1929 złożył wniosek o urlop, a następnie zdecydował o rezygnacji z urzędu, motywując to złym stanem zdrowia. Jednocześnie nie chciał rezygnować z mandatu radnego, którego wypełnianie nie było tak absorbujące jak pełnienie funkcji burmistrza. 29 kwietnia 1929 Rada Miejska nie zgodziła się na przyjęcie rezygnacji, radni usiłowali przekonać Porajewskiego do pozostania na stanowisku, a po wniosku Wilhelma Szomka rada odroczyła tę kwestię na okres dwóch tygodni.
W życiu prywatnym Jan Porajewski był stanu wolnego. Zmarł 10 maja 1929 w Sanoku. Popełnił samobójstwo strzałem z broni palnej powodowany swoją nieuleczalną chorobą. Został pochowany na cmentarzu przy ul. Rymanowskiej w Sanoku 12 maja 1929. Po ponad pięciu miesiącach od jego śmierci dokonano wyboru kolejnego burmistrza, 28 października 1929 stanowisko objął Tadeusz Malawski. Nagrobek Jana Porajewskiego został wpisany do wojewódzkiej ewidencji rejestru zabytków i podlega ochronie prawnej. Staraniem Stowarzyszenia Opieki nad Starymi Cmentarzami w Sanoku nagrobek został odnowiony do końca września 2016.

</doc>
<doc id="2996777" url="https://pl.wikipedia.org/wiki?curid=2996777" title="Baureihe 14.0">
Baureihe 14.0



</doc>
<doc id="2996778" url="https://pl.wikipedia.org/wiki?curid=2996778" title="Kuczkowski Hrabia">
Kuczkowski Hrabia

Kuczkowski Hrabia – polski herb szlachecki, hrabiowska odmiana herbu Jastrzębiec.
Opis herbu.
Opis z wykorzystaniem klasycznych zasad blazonowania:
"Tarcza sześciodzielna (w słup i dwa razy w pas). W polu I błękitnym między ocelami podkowy złotej barkiem w dół krzyż kawalerski srebrny (Jastrzębiec), w polu II czerwonym rogacina przekrzyżowana i u dołu roztłuczona srebrna (Kościesza), w polu III czerwonym, strzemię złote (Strzemię), w polu IV złotym, ponad małą tarczką czerwoną z trzema kamieniami srebrnymi (2 nad 1), pół orła wyskakującego, czarnego o języku czerwonym, w lewo (Sulima), w polu V, czerwonym, łabędź w lewo srebrny (Łabędź), w polu VI, srebrnym, jeleń biegnący czerwony (Brochwicz). Nad tarczą korona hrabiowska, dziewięciopałkowa, a nad nią cztery hełmy w koronie, z których klejnoty: I - jastrząb w lewo, z podkową i krzyżem jak na tarczy, w prawym szponie, II - ogon pawi, III - łabędź w lewo, IV - pół orła jak w herbie. Labry I - błękitne, z prawej podbite srebrem, z lewej złotem, II - z prawej czarne, z lewej czerwone, podbite złotem, III i IV - czerwone, podbite srebrem. Trzymacze: dwóch rycerzy w zbrojach srebrnych, wsparci zewnętrznymi rękami na tarczach, z mieczami przy bokach, na hełmach rycerskich korony z klejnotami - prawy trzy, lewy pięć piór strusich i z labrami - na obu czerwone, podbite srebrem"
Najwcześniejsze wzmianki.
Nadany w Galicji 30 listopada 1807 z predykatem "hoch- und wohlgeboren" ("wysoko urodzony i wielmożny") Andrzejowi Jastrzębcowi Kuczkowskiemu. Tytuł został nadany na podstawie patentu z 1775, wywodu genealogiczny przed Komisją Magnatów, posiadane dobra dziedziczne, przywilej dla przodka z 1518, funkcja poborcy i przywiązanie do domu cesarskiego.
Symbolika.
Herb jest przykładem nietypowego herbu genealogicznego, z podaniem większej liczby przodków niż typowa 4-5. Herb ojcowski Jastrzębiec umieszczono w polu I. Pole II zawiera Kościeszę matki Andrzeja - Urszuli Kosmowskiej. Pole III zawiera Strzemię babki ojczystej Andrzeja - Magdaleny Taszyckiej. Pole IV zawiera Sulimę prababki ojczystej Andrzeja - Marianny Wołkanowskiej. Pole V zawiera Łabędzia babki macierzystej Andrzeja - Wąsowiczówny. Pole VI zawiera Brochwicza żony Andrzeja - z domu Zieleńskiej.
Herbowni.
Jedna rodzina herbownych:
graf Jastrzębiec von Kuczkow Kuczkowski.

</doc>
<doc id="2996779" url="https://pl.wikipedia.org/wiki?curid=2996779" title="Pomniki przyrody w gminie Czarny Dunajec">
Pomniki przyrody w gminie Czarny Dunajec

Na terenie gminy Czarny Dunajec, w powiecie nowotarskim, w województwie małopolskim znajduje się 7 pomników przyrody. We wszystkich przypadkach są to grupy drzew albo pojedyncze drzewa. W gminnej numeracji w poniższej tabeli brakuje 2 pozycji, co jest spowodowane stwierdzeniem braku drzew w czasie inwentaryzacji w 2012 roku. Były to:
Poniższa tabela przedstawia stan prawny pomników przyrody na terenie gminy:

</doc>
<doc id="2996780" url="https://pl.wikipedia.org/wiki?curid=2996780" title="Baureihe 53.6-7">
Baureihe 53.6-7



</doc>
<doc id="2996782" url="https://pl.wikipedia.org/wiki?curid=2996782" title="Paulina Ignasiak">
Paulina Ignasiak



</doc>
<doc id="2996784" url="https://pl.wikipedia.org/wiki?curid=2996784" title="Kościół św. Mikołaja w Jamach">
Kościół św. Mikołaja w Jamach

Kościół św. Mikołaja – rzymskokatolicki kościół filialny, położony we wsi Jamy (gmina Gorzów Śląski). Świątynia należy do parafii Narodzenia św. Jana Chrzciciela w Kozłowicach w dekanacie Gorzów Śląski, diecezji opolskiej. Dnia 13 marca 1954 roku, pod numerem 79/54, świątynia została wpisana do rejestru zabytków województwa opolskiego.
Historia kościoła.
Pierwsza wzmianka o kościele w Jamach pochodzi z dokumentów z 1679 roku. Kościół ten musiał ulec zniszczeniu, bowiem kolejna informacja pochodzi z 1792 roku. Mówi ona o wybudowaniu nowego, drewnianego kościółka, którego fundatorem był Karol Zygmunt von Aulock (informację tę potwierdza napis na belce tęczowej w prezbiterium). Od 1956 roku świątynia jest filią parafii Narodzenia św. Jana Chrzciciela w Kozłowicach.
Od 1986 roku, w czasie gdy proboszczem był ksiądz Alfred Skrzypczyk, pod patronatem wojewódzkiego konserwatora zabytków, rozpoczęły się prace remontowo-konserwatorskie. Wymieniono m.in. gonty na dachu kościoła, wymieniono kopułę na wieży, podmurowano kościółek, założono nową podłogę oraz instalację odgromową, odnowiono polichromię sklepienia kościoła, ścian bocznych oraz ołtarza głównego.
Architektura i wnętrze kościoła.
Kościół jest orientowany (prezbiterium skierowane jest w stronę wschodnią), drewniany o konstrukcji zrębowej z wieżą o konstrukcji słupowej. Zewnętrzne ściany kościoła są szalowane. dach jest typu dwuspadowego (siodłowego) o jednej kalenicy, pokryty gontem. Wieżę nakryta czterospadowy dach typu namiotowego, którego również pokrywa gont. Dach wieży zakończony jest z niewielkim cebulastym zwieńczeniem. W tęczy nawy belkę zdobi rzeźbiona Grupa Ukrzyżowania, pochodząca z okresu baroku. Wnętrze kościółka zdobią również:

</doc>
<doc id="2996787" url="https://pl.wikipedia.org/wiki?curid=2996787" title="Bernard Taiji Katsuya">
Bernard Taiji Katsuya

 – japoński duchowny katolicki, biskup Sapporo od 2013.
Życiorys.
Święcenia kapłańskie otrzymał 29 kwietnia 1986 i został inkardynowany do diecezji Sapporo. Pracował głównie jako duszpasterz parafialny oraz dyrektor diecezjalnych centrów pomocy. Od 2008 odpowiadał także za dystrykt Sapporo.
22 czerwca 2013 papież Franciszek mianował go ordynariuszem diecezji Sapporo. Sakry udzielił mu 14 października 2013 kardynał Peter Takeo Okada.

</doc>
<doc id="2996789" url="https://pl.wikipedia.org/wiki?curid=2996789" title="Świętochowski">
Świętochowski



</doc>
<doc id="2996790" url="https://pl.wikipedia.org/wiki?curid=2996790" title="Wkra Żuromin">
Wkra Żuromin

MKS „Wkra” Żuromin – polski klub sportowy z siedzibą w Żurominie. Od sezonu 2018/19 występuje w mazowieckiej IV lidze. Swoje mecze domowe klub rozgrywa na Stadionie Miejskim w Żurominie.
Klub został założony w 1967 roku jako Wkra Żuromin. W 1991 roku nazwa została zmieniona na KS Wkra Omega Żuromin, gdyż klub przejęła firma fonograficzna Omega Music. Od 2001 roku zespół występuje pod szyldem MKS Wkra Żuromin. W sezonie 1997/98 drużyna występowała III lidze i uzyskała awans do I rundy Pucharu Polski, w której uległa Zatoce Braniewo 1:2.
W składzie zarządu jest pięciu członków. Prezesem Wkry jest Mariusz Kawczyński. Wiceprezesem „zielono-czerwonych” jest Wojciech Błaszkiewicz. Pozostali członkowie to Cezary Sznyter, Wojciech Rochna i Tomasz Siemiątkowski.
Wychowankiem tego klubu jest reprezentant Polski Łukasz Teodorczyk. Piłkarz jest również ambasadorem Wkry.
Kadra.
Kadra Wkry Żuromin na sezon 2018/19:
Bramkarze
Obrońcy
Pomocnicy
Napastnicy

</doc>
<doc id="2996791" url="https://pl.wikipedia.org/wiki?curid=2996791" title="Baureihe 36.9-10">
Baureihe 36.9-10



</doc>
<doc id="2996792" url="https://pl.wikipedia.org/wiki?curid=2996792" title="Lemar Obika">
Lemar Obika



</doc>
<doc id="2996793" url="https://pl.wikipedia.org/wiki?curid=2996793" title="Andowiak kordylierski">
Andowiak kordylierski

Andowiak kordylierski ("Thomasomys onkiro") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak kordylierski znany jest tylko z miejsca typowego w południowym Peru; zapisy z Ekwadoru z Tapichalaca Biological Reserve wymagają potwierdzenia.
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1902 roku amerykańska zoolożka Lucía Luna i peruwiański teriolog Víctor Pacheco nadając mu nazwę "Thomasomys onkiro". Holotyp pochodził z Cordillera de Vilcabamba, pomiędzy rzekami Ene a Urubamba, w Satipo, w regionie Junín, w Peru.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 94–114 mm, długość ogona 144–159 mm, długość ucha 19–20 mm, długość tylnej stopy 26–28 mm; brak danych dotyczących masy ciała. 
Ekologia.
Zamieszkuje las mglisty na wysokości 3350 m n.p.m.. Gatunek naziemny.
Populacja.
Są gatunkiem powszechnym, ale ich populacja maleje.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996795" url="https://pl.wikipedia.org/wiki?curid=2996795" title="Andowiak ciemnostopy">
Andowiak ciemnostopy

Andowiak ciemnostopy ("Thomasomys notatus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak ciemnostopy występuje na wschodnich zboczach środkowych Andów w Peru. Stwierdzono go w Yanachaga Chemillén, Manú, Machu Picchu i miejscowości Vilcabamba.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1917 roku brytyjski zoolog Oldfield Thomas nadając mu nazwę "Thomasomys notatus". Holotyp pochodził z Torontoy, regionu Cusco, w Peru.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 110–128 mm, długość ogona 105–130 mm, długość ucha 18–23 mm, długość tylnej stopy 24–27 mm; brak danych dotyczących masy ciała. 
Ekologia.
Andowiak ciemnostopy zamieszkuje wysokości od 2440 do 2900 m n.p.m.. Prawdopodobnie żyją na drzewach i ziemi.
Populacja.
Rzadki gatunek z malejącą populacją.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996797" url="https://pl.wikipedia.org/wiki?curid=2996797" title="La Patrona">
La Patrona

La Patrona – amerykańska telenowela z 2013 roku wyprodukowana przez wytwórnię Telemundo i Argos Comunicación.
Telenowela była emitowana m.in. w Stanach Zjednoczonych na kanale Telemundo.

</doc>
<doc id="2996798" url="https://pl.wikipedia.org/wiki?curid=2996798" title="Andowiak śnieżnostopy">
Andowiak śnieżnostopy

Andowiak śnieżnostopy ("Thomasomys niveipes") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak śnieżnostopy występuje we wschodnich Andach w środkowej Kolumbii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1896 roku brytyjski zoolog Oldfield Thomas nadając mu nazwę "Oryzomys niveipes". Holotyp pochodził z Hoya del Barro Blanco, u ujścia rzeki Teusacá, w zachodniej części departamentu Cundinamarca, w Kolumbii. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 110–135 mm, długość ogona 115–133 mm, długość ucha 17–22 mm, długość tylnej stopy 24–30 mm; masa ciała 26–44 g. 
Ekologia.
Występuje na wysokości powyżej 2600 m n.p.m.. Zamieszkuje krzewiaste paramo oraz górskie lasy.
Te chomikowate są nocne i wszystkożerne
Populacja.
Jest stosunkowo powszechnym gryzoniem.
Zagrożenia.
Zagrożeniem dla andowiaka śnieżnostopego jest przekształcanie jego siedlisk w pastwiska.

</doc>
<doc id="2996801" url="https://pl.wikipedia.org/wiki?curid=2996801" title="Billy Daniels">
Billy Daniels

Billy Daniels (ur. 12 września 1915, zm. 7 października 1988) – afroamerykański piosenkarz, muzyk i aktor.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2996802" url="https://pl.wikipedia.org/wiki?curid=2996802" title="Andowiak jednobarwny">
Andowiak jednobarwny

Andowiak jednobarwny ("Thomasomys monochromos") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak jednobarwny występuje w skrajnie północnej Kolumbii (departament Magdalena).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1900 roku amerykański ornitolog Outram Bangs nadając mu nazwę "Oryzomys" ("Erioryzomys") "monochromos". Holotyp pochodził z Páramo de Macotama, w Sierra Nevada de Santa Marta, w departamencie Magdalena, w Kolumbii.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 105–120 mm, długość ogona 124 mm, długość ucha 18–20 mm, długość tylnej stopy 24–27 mm; masa ciała 36 g. 
Ekologia.
Zamieszkuje krzewiaste paramo i lasy w górach.
Zagrożenia.
Główne zagrożenie to wylesianie.

</doc>
<doc id="2996804" url="https://pl.wikipedia.org/wiki?curid=2996804" title="Andowiak wielkouchy">
Andowiak wielkouchy

Andowiak wielkouchy ("Thomasomys macrotis") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak wielkouchy jest znany tylko z miejsca typowego i okolic w północno-środkowym Peru.
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1993 roku amerykański teriolog Alfred L. Gardner i peruwiańska teriolożka Mónica Romo nadając mu nazwę "Thomasomys macrotis". Holotyp pochodził z Puerta del Monte, około 30 km od Los Alisos, na wysokości około 3250 m, w Parku Narodowym Rio Abiseo, w regionie San Martín, w Peru. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 153–168 mm, długość ogona 193–219 mm, długość ucha 28–33 mm, długość tylnej stopy 44–48 mm; masa ciała 140–166 g. 
Siedlisko.
Zamieszkuje krzewiaste paramo, las mglisty i las górski na wysokości między 3250 a 3280 m n.p.m.. Współwystępuje z andowiakiem samotnym ("T. apeco"). Jest gatunkiem naziemnym
Populacja.
Gatunek słabo rozpowszechniony.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996806" url="https://pl.wikipedia.org/wiki?curid=2996806" title="Andowiak wełnisty">
Andowiak wełnisty

Andowiak wełnisty ("Thomasomys laniger") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak wełnisty występuje w środkowych i wschodnich Andach w Kolumbii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1895 roku brytyjski zoolog Oldfield Thomas nadając mu nazwę "Oryzomys laniger". Holotyp pochodził z Bogoty, w stanie Cundinamarca, w Kolumbii. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 101–119 mm, długość ogona 106–127 mm, długość ucha 16–19 mm, długość tylnej stopy 24–26 mm; masa ciała 26–36 g. 
Ekologia.
Występują na wysokości między 1500 a 3800 m n.p.m.. Siedliskami tego gatunku są scrub, las mglisty, las wtórny. W Kolumbii przeważającym siedliskiem jest las mglisty.
Są wszystkożerne i aktywne nocą.
Populacja.
Populacja ustabilizowana, powszechna.
Zagrożenia.
Zagrożeniem dla andowiaka wełnistego jest wylesianie, ale znoszą one te niekorzystne przemiany.

</doc>
<doc id="2996807" url="https://pl.wikipedia.org/wiki?curid=2996807" title="Andowiak boliwijski">
Andowiak boliwijski

Andowiak boliwijski ("Thomasomys ladewi") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Zasięg występowania andowiaka boliwijskiego jest ograniczony do obszaru w departamencie La Paz, w północno-zachodnia Boliwii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1926 roku amerykański teriolog i paleontolog Harold Elmer Anthony nadając mu nazwę "Thomasomys ladewi". Holotyp pochodził znad rzeki Aceramarca, na wysokości , na północny wschód od La Paz, w Boliwii. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 120–138 mm, długość ogona 158 mm, długość ucha 20–23 mm, długość tylnej stopy 28–33 mm; masa ciała 42–64 g. 
Ekologia.
Zamieszkuje paramo i lasy górskie. Zajmuje wysokości 2610-3300 m n.p.m.. Żyje na ziemi.
Populacja.
Gatunek lokalnie powszechny.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996808" url="https://pl.wikipedia.org/wiki?curid=2996808" title="Andowiak Kalinowskiego">
Andowiak Kalinowskiego

Andowiak Kalinowskiego ("Thomasomys kalinowskii") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak Kalinowskiego występuje w Andach w środkowym Peru od Huánuco do Ayacucho.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1894 roku brytyjski zoolog Oldfield Thomas nadając mu nazwę "Oryzomys Kalinowskii". Holotyp pochodził z doliny Vitoc, w regionie Junín, w Peru. 
Rewizja taksonomiczna jest konieczna ze względu na zróżnicowanie geograficzne między populacjami. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 136–143 mm, długość ogona 155 mm, długość ucha 21–26 mm, długość tylnej stopy 28–35 mm; brak danych dotyczących masy ciała. 
Ekologia.
Zamieszkuje lasy górskie. Gatunek naziemny.
Populacja.
Mogą być lokalnie pospolite, ale ich liczba maleje.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996811" url="https://pl.wikipedia.org/wiki?curid=2996811" title="Andowiak długoogonowy">
Andowiak długoogonowy

Andowiak długoogonowy ("Thomasomys ischyrus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak długoogonowy występuje na wschodnich zboczach Andów w północnym i środkowym Peru.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1914 roku amerykański teriolog Wilfred Hudson Osgood nadając mu nazwę "Thomasomys cinereus ischyrus". Holotyp pochodził z Tambo Almirante, 65 km na wschód od Chachapoyas, w pobliżu Uchco, w regionie Amazonas, w Peru.
Południowa populacja "T. ischyrus" z Cordillera de Carpish, w regionie Huánuco jest rozproszona i może reprezentować nieopisany gatunek. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 132–138 mm, długość ogona 151 mm, długość ucha 23 mm, długość tylnej stopy 30–31 mm; brak danych dotyczących masy ciała. 
Ekologia.
Zamieszkuje lasy górskie na wysokości 3000 do 3350 m n.p.m.. Jest gryzoniem naziemnym.
Populacja.
Mogą być lokalnie powszechne. Jest ich coraz mniej.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996812" url="https://pl.wikipedia.org/wiki?curid=2996812" title="Makararaja">
Makararaja



</doc>
<doc id="2996813" url="https://pl.wikipedia.org/wiki?curid=2996813" title="Andowiak inkaski">
Andowiak inkaski

Andowiak inkaski ("Thomasomys incanus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak inkaski występuje na wschodnich zboczach Andów w północnym i środkowym Peru, między regionami San Martín i Junín.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1894 roku brytyjski zoolog Oldfield Thomas nadając mu nazwę "Oryzomys incanus". Holotyp pochodził z doliny Vitoc, w regionie Junín, w Peru. 
"T. incanus" może być kompleksem gatunkowym ze względu na szerokie rozmieszczenie geograficzne i wewnątrzgatunkowe zróżnicowanie wśród populacji. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 111–134 mm, długość ogona 125 mm, długość ucha 18–21 mm, długość tylnej stopy 22–28 mm; brak danych dotyczących masy ciała. 
Ekologia.
Zamieszkuje lasy górskie na wysokości od 2550 do 3250 m n.p.m.. Gatunek nocny i naziemny.
Populacja.
Gatunek, którego liczebność maleje. W niektórych rejonach może być powszechny, w innym rzadki.
Zagrożenia.
Główne zagrożenia to wylesianie, fragmentacja siedliska i rolnictwo.

</doc>
<doc id="2996814" url="https://pl.wikipedia.org/wiki?curid=2996814" title="Kościół Wniebowzięcia Najświętszej Marii Panny w Woli Radziszowskiej">
Kościół Wniebowzięcia Najświętszej Marii Panny w Woli Radziszowskiej

Kościół w Woli Radziszowskiej – zabytkowy drewniany kościół pw. Wniebowzięcia Najświętszej Marii Panny, znajdujący się w Woli Radziszowskiej, w gminie Skawina, w powiecie krakowskim.
Obiekt został wpisany do rejestru zabytków nieruchomych województwa małopolskiego. Kościół znajduje się na Szlaku Architektury Drewnianej województwa małopolskiego.
Historia.
Kościół wybudowany na przełomie XV i XVI stulecia, natomiast wieże dobudowano na przełomie XVI i XVII wieku.
Architektura.
Świątynia wybudowana w stylu późnogotyckim, wieża pokryta hełmem ostrosłupowym z czterema narożnymi wieżyczkami. Wewnątrz na ścianach polichromia o motywach figuralnych z 1893 roku.

</doc>
<doc id="2996815" url="https://pl.wikipedia.org/wiki?curid=2996815" title="Hrabstwo Ottawa (Michigan)">
Hrabstwo Ottawa (Michigan)

Hrabstwo Ottawa (ang. "Ottawa County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 1 631,97 mil2 (4 226,80 km2). Według danych z 2010 r. hrabstwo miało 263 801 mieszkańców. Hrabstwo powstało w 1837 roku, a jego nazwa pochodzi od indiańskiego plemienia Ottawów.

</doc>
<doc id="2996818" url="https://pl.wikipedia.org/wiki?curid=2996818" title="Irina Taktajewa">
Irina Taktajewa



</doc>
<doc id="2996820" url="https://pl.wikipedia.org/wiki?curid=2996820" title="Karol Zaleski (lekarz)">
Karol Zaleski (lekarz)

Karol Ernest Zaleski h. Jelita (ur. 1 września 1856 w Mikuliczynie, zm. 20 lutego 1941 w Sanoku) – polski higienista i internista, doktor wszech nauk lekarskich, lekarz miejski w Sanoku, działacz społeczny i narodowy.
Życiorys.
zmaKarol Ernest Zaleski wywodził się z zubożałej szlacheckiej rodziny Zaleskich. Urodził się 1 września 1856 w Mikuliczynie nad Prutem jako syn Ludwika (powstaniec listopadowy, właściciel folwarku, naczelnik gminy jednostkowej) i Elżbiety z Kucharskich (dwoje jej rodzeństwa zmarło w dzieciństwie). 
Uczył się w C. K. Gimnazjum w Stanisławowie, gdzie w 1877 ukończył z wynikiem celującym VIII klasę i zdał chlubnie egzamin dojrzałości (w jego klasie byli m.in. Jan Hanusz, Franciszek Majchrowicz, Józef Wiczkowski). Studiował na Wydziale Wszechnauk Lekarskich Uniwersytetu Jagiellońskiego, który ukończył 3 kwietnia 1884 otrzymując dyplom lekarza i stopień doktora wszech nauk lekarskich. Podczas studiów działał w Bratniej Pomocy, współtworzył Kółko Filodemów UJ. Współtworzył krakowskie koło Towarzystwa Oświaty Ludowej. Szerzył działalność oświatową we wsiach zimie krakowskiej i na Podhalu. Po ukończeniu studiów odbywał specjalizację w klinikach w Wiedniu, gdzie otrzymał stopień sekundariusza I klasy w szpitalu "Krankenanstalt Rudolfstiftung". Został specjalistą higieny i chorób wewnętrznych. W stolicy monarchii był członkiem zarządu Polskiego Stowarzyszenia „Przytulisko”, udzielając pomocy lekarskiej Polakom.
Jeszcze podczas studiów odwiedził Sanok i przebywając na placu św. Jana rozważał, że mógłby tam osiąść i żyć. Później, wybierając miejsce swojej pracy zdecydował się na Sanok. Przed przyjazdem tam ożenił się pod koniec 1886 we Lwowie z Wilhelminą Leixner (1859–1912), pochodzącą ze Stanisławowa nauczycielką szkół wydziałowych żeńskich, ok. 1887 pracującą we Lwowie, działaczką ruchu abstynenckiego i przeciwalkoholowego i Towarzystwa św. Wincentego à Paulo. 
Do Sanoka przybył 12 czerwca 1886. Początkowo zamieszkał przy ul. Rymanowskiej u swojego szkolnego przyjaciela Franciszka Majchrowicza, miejscowego nauczyciela gimnazjalnego (w lipcu 1886 przeniesionego do Stanisławowa). Następnie zamieszkiwał w wynajmowanym mieszkaniu przy ul. Jagiellońskiej (Hotel „Pod Trzema Różami”). Później został wzniesiony dom, zwany Willą Zaleskich, wybudowany w latach 1896–1910 (projekt wykonał w 1894 architekt miejski, inż. Władysław Beksiński, a drugim projektantem był Wilhelm Szomek). W zamyśle doktora Zaleskiego rodowa siedziba miała nawiązywać architektonicznie do pałaców weneckich. Była została określona także „Sokolim Gniazdem” z uwagi na umiejscowienie tuż nad 40-metrową skarpą. Na początku stycznia 1895 dr Zaleski ofiarował 1050 m² ziemi pod budynek domu kolonii wakacyjnej dla dziewcząt w rodzinnym Mikuliczynie.
W Sanoku doktor Zaleski prowadził praktykę lekarską. Od 1887 był lekarzem w służbie zdrowia w utworzonym w tym roku C. K. Sądzie Obwodowym w Sanoku. Na przełomie XIX/XX wieku pełnił funkcje lekarza w więzieniu w Sanoku i rzeczoznawcy w służbie zdrowia przy Sądzie Obwodowym w Sanoku. W 1888 zachorował na tyfus plamisty, którego epidemia trwała w więzieniu, jednak wyzdrowiał z uwagi na łagodny przebieg choroby. Sprawował stanowisko lekarza kontraktowego w c.k. jednostce wojskowej w Olchowcach. Podczas walnego zgromadzenia Towarzystwa Samopomocy Lekarzy 28 lutego 1903 zgłosił się na członka tej organizacji. Był lekarzem oddziału w Sanoku Towarzystwa Wzajemnych Ubezpieczeń w Krakowie (do ok. 1906). W 1902 był przewodniczącym sekcji sanockiej Towarzystwa Lekarzy Galicyjskich, a w 1912 pozostawał członkiem tego oddziału. W sierpniu 1905 został wybrany zastępcą członka Izby Lekarskiej Zachodnio-Galicyjskiej z okręgu Sanok-Brzozów-Lisko-Dobromil, Ludwika Ćwiklicera, wybranego na kolejne trzechlecie, ponownie z powyższej z Grupy IV wybrany dnia 16 września 1908, a w 1912 zasiadł w ILZG. Był członkiem komisji zdrowotnej Rady Powiatu Sanockiego.
W Sanoku prowadził kursy samarytańskiej i sanitarne dla różnych służb i stowarzyszeń. Został kierownikiem służby sanitarnej (samarytanin) w Sanockiej Chorągwi Drużyn Bartoszowych, założonej 3 sierpnia 1911. W trakcie I wojny światowej i trwającej okupacji miasta przez Rosjan zastępując lekarza miejskiego przeciwdziałał szerzeniu się cholery (jako lekarz choleryczny do 23 sierpnia 1915) i przejściowo pracował jako jedyny lekarz dla ludności. W 1918 wraz z innymi osobistościami miejskimi (jako przewodniczący Wojciech Ślączka oraz m.in. Adam Pytel, Feliks Giela, Jan Rajchel, Paweł Biedka oraz wojskowi kpt. Antoni Kurka i kpt. Franciszek Stok) funkcjonował w ramach powołanego 20 października 1918 Komitetu Samoobrony Narodowej, który 31 października/1 listopada 1918 dokonał bez walk przejęcia władzy w Sanoku. Od marca 1919 do 1939 przez cały okres II Rzeczypospolitej sprawował stanowisko lekarza miejskiego w Sanoku (formalnie był kierownikiem Wydziału Sanitarnego magistratu w Sanoku). Pracował w sanockim Szpitalu Powiatowym. Ponadto uczył higieny i biologii w sanockich szkołach: od 1913 w 9-klasowej szkole żeńskiej, a po 1918 we wszystkich sanockich szkołach powszechnych, zawodowych (Handlowej i Przemysłowej), Miejskim Prywatnym Seminarium Nauczycielskim Żeńskim. W 1922 został mianowany członkiem Komisji Egzaminacyjnej dla Nauczycieli Szkół Powszechnych.
Był radnym miejskim wybranym w: 1907, 1910, 1914, 1912 w nowej radzie po przyłączeniu do Sanoka gminy Posada Sanocka, radnym pierwszej powojennej kadencji od 1919, w 1929. W Radzie działał w Komisji Sanitarno-Wodociągowej.
Był działaczem społecznym na wielu polach. Prowadził wycieczki piesze po ziemi sanockiej. Propagował zdrowy tryb życia i trzeźwość, od 1904 będąc działaczem antyalkoholowym i antynikotynowym. W tym zakresie około tego roku założył i jako przewodniczący zarządu kierował Towarzystwem „Eleutria”, które propagowało zabawę i rekreację bez spożywania alkoholu oraz turystyczny i sportowy tryb życia; w ramach tej idei ewidencjonował m.in. punkty sprzedaży alkoholu. W 1905 był sygnatariuszem odezwy lekarzy polskich o charakterze antyalkoholowym. Prowadził wykłady na temat niekorzystnego wpływu alkoholu na zdrowie. W duchu idei antyalkoholowej występował też na Zjeździe Lekarzy i Przyrodników Polskich we Lwowie w 1907 oraz na Zjeździe Higienistów Polskich w 1914. Apelował również o wprowadzenie ustawodawstwa o charakterze przeciwalkoholowym. Popierał także przyrodolecznictwo, żywienie jarskie, ruch rekreacyjny i gimnastykę. Na łamach „Przeglądu Lekarskiego” w 1918 apelował o utworzenie w polskich akademiach medycznych katedr wodolecznictwa, etyki, historii medycyny. Był członkiem Towarzystwa Lekarzy Polskich we Lwowie, do 1939 był członkiem Lwowskiej Izby Lekarskiej.
W 1913 miasto przyznało mu 4 morgi lasu (wnioskował o 20 morgów) na Białej Górze, gdzie zamierzał stworzyć sanatorium balneologiczne (jego eksperyment nie powiódł się). Udzielał się w Towarzystwie Polskiej Ochronki Dzieci Chrześcijańskich, a jego wychowankom udzielał nieodpłatnie porad lekarskich. Pełnił funkcję delegata Towarzystwa Oświaty Ludowej. W tym charakterze przed 1889 był współzałożycielem czytelni przy sanockim więzieniu oraz był inicjatorem założenia przez Krakowskie TOL czytelni w Posadzie Sanockiej, otwartej 21 grudnia 1890 i kierowanej przez Władysława Sygnarskiego. W 1888 był inicjatorem założenia sanockiego gniazda Polskiego Towarzystwa Gimnastycznego „Sokół”. W pierwszej połowie 1889 wydał broszurę pt. "Do przyszłych Sokołów", traktującą o ważnej roli higieny, zdrowia i gimnastyki. Prowadził czynną akcję odczytową. Był aktywnym działaczem sanockiego gniazda sokolego (był we władzach wydziału oraz komisjach towarzyskiej i finansowej), w latach 1890–1897 prezesem (ponownie wybrany w 1892). Wraz z przedstawicielami macierzystego oddziału uczestniczył w jubileuszowym I Zlocie Sokolim od 5 do 6 czerwca 1892 we Lwowie z okazji 25-lecia Towarzystwa. Jego nazwisko zostało umieszczone w drzewcu sztandaru TG Sokół w Sanoku, na jednym z 125 gwoździ upamiętniających członków. W 1914 otrzymał także tytuł członka honorowego sanockiego gniazda „Sokoła”. Był członkiem zwyczajnym Macierzy Szkolnej dla Księstwa Cieszyńskiego. Był członkiem sanockiego biura powiatowego Stowarzyszenia Czerwonego Krzyża mężczyzn i dam w Galicji. W 1893 był inicjatorem założenia w Sanoku koła Towarzystwa Szkół Ludowych i został członkiem zarządu, był członkiem założycielem koła Towarzystwa Szkoły Ludowej w Sanoku i działaczem tego oddziału TSL w latach 1925–1936. W 1931 otrzymał tytuł członka zasłużonego TSL w Krakowie. Był inicjatorem uczczenia 100-lecia uchwalenia Konstytucji 3 Maja w 1891. Objął przewodnictwo w Komitecie Budowy Pomnika Tadeusza Kościuszki w Sanoku, a 28 września 1902 przewodził uroczystościom odsłonięcia tego monumentu na placu św. Jana, tuż obok swojej willi, wygłaszając okolicznościowe przemówienie. W związku ze swoją przemową w trakcie uroczystości rocznicy 500-lecia bitwy pod Grunwaldem został uznany przez władze austriackie za politycznie podejrzanego („politisch verdächtig”). W maju 1904 był inicjatorem założenia Towarzystwa Upiększania Miasta Sanoka (1904–1914) i działaczem TUMS, od 1905 do 1919 był sekretarzem, wybierany wydziałowym TUMS 30 kwietnia 1910, 19 czerwca 1912, później zastępcą sekretarza, łącznie sekretarzem TUMS był 14 lat). W tym czasie był inicjatorem powstania pomnika Grzegorza z Sanoka, który w zamierzeniu stanąć na placu Marii przy obecnej ulicy Grzegorza z Sanoka w Sanoku (w tym celu zbierano fundusze, jednak ostatecznie pomnik nie powstał). W sierpniu 1900 wszedł w skład komitetu mieszczańskiego w Sanoku, zajmującego się wyborami do Sejmu Krajowego Galicji. Był członkiem komitetu organizacyjnego Krajowy Zjazd Strażacki w Sanoku zorganizowany w lipcu 1904. Od 1905 przez wiele lat pełnił funkcję przewodniczącego sekcji Towarzystwa Powszechnych Wykładów Uniwersyteckich w Sanoku. Na początku 1905 został wybrany członkiem sądu polubownego Towarzystwa Młodzieży Polskiej „Znicz”. Był członkiem zwyczajnym Towarzystwa dla Popierania Nauki Polskiej. Był członkiem komisji rewizyjnej Towarzystwa Pszczelniczo-Ogrodniczego w Sanoku. Współtworzył powołany 7 sierpnia 1921 sanocki oddział Związku Strzeleckiego „Strzelec” i został jego przewodniczącym. W 1931 został wyróżniony dyplomem honorowym przez Walny Zjazd Delegatów Koła TSL w Krakowie (ponadto doceniona została Teodozja Drewińska). Od 1923 był członkiem wspierającym i zasiadł w Radzie Opiekuńczej Katolickiego Związku Młodzieży Rękodzielniczej i Przemysłowej w Sanoku. Został członkiem wydziału (zarządu) zawiązanego 22 maja 1919 Koła Przyjaciół Harcerstwa w Sanoku. W 1923 został członkiem honorowym Czytelni Mieszczańskiej w Sanoku. Był członkiem wydziału Kasy Oszczędności miasta Sanoka (1927). W 1929 był jednym z założycieli sanockiego koła Polskiego Towarzystwa Tatrzańskiego. W 1933 został wybrany członkiem komisji rewizyjnej sanockiego oddziału Polskiego Czerwonego Krzyża. Wśród mieszkańców miasta był określany mianem „Dziadzio”. Uchwałą z 1929 został uznany przynależnym do gminy Sanok.
Po wybuchu II wojny światowej dr Karol Zaleski uzyskał od niemieckich władz okupacyjnych obietnicę pozostawienia w mieście pomnika Tadeusza Kościuszki. Zmarł 20 lutego 1941 w Sanoku. Został pochowany w grobowcu rodzinnym na cmentarzu przy ul. Rymanowskiej w Sanoku nieopodal nieczynnej kaplicy. Dwa miesiące po jego śmierci okupanci rozpoczęli akcję likwidacji pomnika Tadeusza Kościuszki.
Małżeństwo Zaleskich miało dziewięcioro dzieci (sześciu synów i trzy córki). Byli to kolejno Tadeusz Karol (ur. 1887), Juliusz (ur. 1889), Karol Wilhelm (ur. 1890), Zygmunt (ur. 1892), Władysław (ur. 1894), Maria Elżbieta (1896–1967), Jakub (ur. 1899), Jadwiga (ur. 1900) i Zofia Ludwika (1903–1906), zmarła w dzieciństwie na zapalenie opon mózgowych. Ich potomstwo także przysłużyło się miastu, uzyskując również wyższe wykształcenie oraz zostając patriotami i prawymi ludźmi. Oprócz Marii wszystkie dzieci lekarza ukończyły Gimnazjum Męskie im. Królowej Zofii w Sanoku. Synowie walczyli w I wojnie światowej; Tadeusz i Karol Zaleski, zostali zesłani w głąb Rosji, zostali żołnierzami 5 Dywizji Syberyjskiej – pierwszy z nich był lekarzem z tytułem doktora, zmarł w 1920 w Krasnojarsku wszczepiając sobie próbnie szczepionkę przeciw tyfusowi, drugi został tam działaczem harcerskim i po czym po sześciu latach w 1920 powrócił do rodzinnego domu, a po wojnie był profesorem fitopatologiem. Władysław i Zygmunt uczestniczyli w wojnie polsko-bolszewickiej. Syn Juliusz został nauczycielem i filologiem, w 1918 współorganizował wojsko w powiecie. Władysław Zaleski (1894–1982) był harcerzem, m.in. uczestniczył z polską delegacją skautową w zlocie w Birmingham, oficerem w wojsku, później pełnił funkcję prezesa Najwyższej Izby Kontroli na Uchodźstwie przez cztery lata. Córka Jadwiga Zaleska (1900–1993) była polonistką, romanistką, nauczycielką wychowania fizycznego, po wybuchu II wojny światowej podczas okupacji niemieckiej 1939–1945 jako harcmistrzyni prowadziła tajne nauczanie w domu Zaleskich. Synowie Juliusz i Jakub w 1940 zostali ofiarami zbrodni katyńskiej, popełnionej przez sowietów. Zygmunt do 1952 był adwokatem z tytułem doktora praw. Córka Maria, po mężu Hanus, ukończyła Instytut im. Baranieckiego w Krakowie, była działaczką społeczną, m.in. w Lidze Kobiet.
Karol Zaleski posiadał sporą bibliotekę zawierającą publikacje z dziedziny medycyny. Jeszcze podczas studiów jego publikacje na temat krzewienia oświaty ukazywały się w pismach „Wieniec”, „Pszczółka”, „Zagroda” (podpisywał się jako „Karol z nad Prutu”). Później publikował w czasopismach „Rodziny i Szkoły”, „Przegląd Lekarski”, „Przewodnik Higieniczny”, „Przewodnik Zdrowia” (Berlin), Gazeta Sanocka, „Tygodnik Ziemi Sanockiej”, „Przewodnik Gimnastyczny „Sokół””. Jego artykuły i rozprawy dotyczyły higieny, alkohologii, bakteriologii, chorób zakaźnych. Osobno wydano jego broszury wzgl. rozprawy: "Kto rano wstaje", "Jak utrzymać odporność ustroju", "Nowe zadania higieny wobec rozwoju bakteriologii", "Alkohol a miłość" (1903). Dokonał przekładu dzieła "Zarys historii gimnastyki" autorstwa dr. Schmidta. Był także autorem poezji okazjonalnej. Był autorem wspomnień spisanych w formie dziennika w pamiętniku dokumentującym czas I wojny światowej i II Rzeczypospolitej, które stanowią cenne źródło wiedzy historycznej o Sanoku. Zachowały się one w trzech częściach: pierwsza pt. "Pamiętniki z czasów wojny europejskiej 1914" (prowadzony od 8 listopada 1914 do 28 lipca 1915). Część trzecia nosi tytuł "Dziennik czynności Miejskiego Urzędu Zdrowia w Sanoku 1933–1938". Po latach dzięki jego zapiskom było możliwe ustalenie liczby ludności miasta. Cztery części pamiętników zostały odnalezione w 1985 przez córkę Jadwigę, opracowane i w 1988 przekazane do Muzeum Historycznego w Sanoku i Muzeum Budownictwa Ludowego w Sanoku. Księgozbiór lekarski Karola Zaleskiego został przekazany przez Jadwigę Zaleską na rzecz Akademii Medycznej w Poznaniu, zaś pamiątki dotyczące miasta Sanoka do ww. MBL oraz tamtejszego Muzeum Historycznego.
Upamiętnienie.
Postać dr. Karola Zaleskiego została uwieczniona w rzeźbie autorstwa sanockiego artysty i oficera, Józefa Sitarza.
Na terenie Sanoka w dzielnicy Dąbrówka została ustanowiona ulica Karola Zaleskiego.
24 sierpnia 1996 (w dniu powtórnego pogrzebu w Sanoku jego syna Władysława) na willi Zaleskich została odsłonięta tymczasowa tablica upamiętniająca Karola Zaleskiego.
Osoba Karola Zaleskiego pojawiła się w powieści pt. "Złoty Wilk" (2009) autorstwa Bartłomieja Rychtera, w której główny bohater zamieszkuje w Willi Zaleskich.
Podczas uroczystości 130-lecia gniazda TG „Sokół” w Sanoku 29 czerwca 2019 na gmachu tegoż została odsłonięta tablica upamiętniająca 10 działaczy zasłużonych dla organizacji sokolej i Sanoka, w tym Karola Zaleskiego.

</doc>
<doc id="2996821" url="https://pl.wikipedia.org/wiki?curid=2996821" title="Karol Zaleski">
Karol Zaleski



</doc>
<doc id="2996822" url="https://pl.wikipedia.org/wiki?curid=2996822" title="Working Men">
Working Men

Working Men – kompilacja kanadyjskiego tria progresywnego Rush wydana 13 listopada 2009 roku w Europie i17 listopada 2009 roku w Stanach Zjednoczonych zarówno na CD jak i DVD. Kompilacja składa się z utworów wykonywanych na żywo podczas Vapor Trails Tour, R30: 30th Anniversary Tour oraz Snakes &amp; Arrows Tour. 

</doc>
<doc id="2996823" url="https://pl.wikipedia.org/wiki?curid=2996823" title="Stowarzyszenie Upamiętniania Polaków Pomordowanych na Wołyniu">
Stowarzyszenie Upamiętniania Polaków Pomordowanych na Wołyniu

Stowarzyszenie Upamiętniania Polaków Pomordowanych na Wołyniu – organizacja pozarządowa, której celem jest upamiętnianie ofiar rzezi wołyńskiej.
Działalność.
Stowarzyszenie w latach 1992-2003 przy wsparciu Rady Ochrony Pamięci Walk i Męczeństwa ustawiło w miejscach największych zbrodni UPA na Wołyniu 31 dziesięciometrowych krzyży. W zamojskiej Rotundzie otwarło kryptę ku czci zabitych Polaków. W krypcie znajdują się tablice z nazwiskami kilku tysięcy ofiar, urna z ziemią zabraną z miejsc martyrologii wołyńskich Polaków oraz wystawa zdjęć z ekshumacji w Ostrówkach.
Stowarzyszenie bierze udział w porządkowaniu cmentarzy na Wołyniu i restaurowaniu kwatery żołnierzy Wojska Polskiego we Włodzimierzu Wołyńskim, organizuje spotkania ze świadkami ludobójstwa i zjazdy dawnych mieszkańców Kresów.
W 2013 Stowarzyszenie otrzymało nagrodę Kustosz Pamięci Narodowej.

</doc>
<doc id="2996825" url="https://pl.wikipedia.org/wiki?curid=2996825" title="Linia kolejowa nr 318">
Linia kolejowa nr 318



</doc>
<doc id="2996827" url="https://pl.wikipedia.org/wiki?curid=2996827" title="Chiwoniso Maraire">
Chiwoniso Maraire

Chiwoniso Maraire (ur. 5 marca 1976 w Olympii, USA, zm. 24 lipca 2013 w Chitungwizie, Zimbabwe) – zimbabweńska piosenkarka.
Życiorys.
Chiwoniso Maraire urodziła się 5 marca 1976 roku w Olympii w stanie Waszyngton. Była córką muzyka Dumisani Maraire. Gdy wróciła do Zimbabwe rozpoczęła naukę w liceum w Mutare. Wydała debiutancki album "Ancient voices" w 1998 roku, który w 1999 roku przyniósł jej nominację do nagrody KORA. Zmarła 24 lipca 2013 roku mając 37 lat.

</doc>
<doc id="2996832" url="https://pl.wikipedia.org/wiki?curid=2996832" title="Cerkiew św. Trójcy w Rosieniach">
Cerkiew św. Trójcy w Rosieniach



</doc>
<doc id="2996835" url="https://pl.wikipedia.org/wiki?curid=2996835" title="MLB All-Star Game 2013">
MLB All-Star Game 2013

MLB All-Star Game 2013 – 84. Mecz Gwiazd ligi MLB, który rozegrano 16 lipca 2013 roku na stadionie Citi Field w Nowym Jorku. Mecz zakończył się zwycięstwem American League All-Stars 3–0. Spotkanie obejrzało 45 186 widzów; to rekord frekwencji na Citi Field. 
Najbardziej wartościowym zawodnikiem meczu wybrano closera New York Yankees Mariano Riverę.

</doc>
<doc id="2996844" url="https://pl.wikipedia.org/wiki?curid=2996844" title="Funker Vogt">
Funker Vogt

Funker Vogt – niemiecki zespół grający muzykę elektroniczną założony w Hameln i działający od 1995 roku. W jego skład weszli wokalista Jens Kästel, zajmujący się programowaniem Gerrit Thomas, klawiszowiec Bjorn Bottcher, gitarzysta Frank Schweigert i autor tekstów Kai Schmidt. Nazwa zespołu pochodzi od nazwiska przyjaciela zespołu, który był sygnalistą (Funker). Większość ich tekstów dotyczy wojny i jej różnych aspektów. Motywy militarystyczne są także obecne w muzyce i w ubiorze. Ta estetyka jest również popularna wśród fanów zespołu. Jednakże sama grupa jest zdecydowanie przeciwna wojnie, podkreśla ona "wojnę i nierówności społeczne" za ich główne tematy w twórczości.
Historia.
Piosenki zespołu pojawiły się najpierw na kilku kompilacjach i w 1996 roku wydał on pierwszy album pt. "Thanks For Nothing". Następnie po wydaniu dwóch minialbumów grupa podpisała kontrakt z wytwórnią Metropolis. 

</doc>
<doc id="2996845" url="https://pl.wikipedia.org/wiki?curid=2996845" title="Parę chwil (singel zespołu IRA)">
Parę chwil (singel zespołu IRA)



</doc>
<doc id="2996846" url="https://pl.wikipedia.org/wiki?curid=2996846" title="Richard Overy">
Richard Overy

Richard James Overy (ur. 23 grudnia 1947) – brytyjski historyk i pisarz, specjalizujący się w historii II wojny światowej i III Rzeszy.
Kariera akademicka.
Ukończył Gonville and Caius College na Uniwersytecie Cambridge. W latach 1972-1979 był na tymże uniwersytecie wykładowcą historii w Queens’ College. Od 1980 do 2004 wykładał w King’s College London, gdzie w 1994 otrzymał stanowisko profesora historii najnowszej. Od 2004 jest profesorem historii na Uniwersytecie Exeter.
Jest członkiem Royal Historical Society (1977) oraz Akademii Brytyjskiej (2000).

</doc>
<doc id="2996848" url="https://pl.wikipedia.org/wiki?curid=2996848" title="Alfred Zucker">
Alfred Zucker

Alfred Zucker (ur. 23 stycznia 1852 w Świebodzicach, zm. 2 sierpnia 1913 w Buenos Aires) – niemiecki i amerykański architekt.
Życiorys.
Studiował na Politechnice w Akwizgranie, a następnie na Politechnice w Hanowerze i w Berlińskiej Akademii Architektury, którą ukończył w 1872. Przez krótki okres pracował dla kolei pruskich, a następnie wyemigrował do Stanów Zjednoczonych. Zamieszkał w Nowym Jorku i otrzymał pracę w Biurze Nadzoru Architektonicznego przy Departamencie Skarbu Stanów Zjednoczonych, współpracował z Alfredem B. Mullettem i Williamem Appletonem Potterem w Waszyngtonie. Od 1876 do 1882 pracował dla "„Vicksburg &amp; Meridian Railroad”", a od 1883 prowadził własną pracownię architektoniczną. W 1888 zaprojektował niemiecko-żydowski Progress Club, a następnie Majestic Hotel przy Central West Park. W następnych latach zaprojektował liczne budynki na Dolnym Broadwayu, aby zwiększyć dochody rozpoczął w 1902 współpracę z Jamesem Riely Gordonem. Niestety spółka nie spełniła finansowych oczekiwań, podejrzewany przez wspólnika o oszustwo na kwotę przekraczającą 100 tys. dolarów Alfred Zucker uciekł w 1904 ze Stanów Zjednoczonych do Montevideo w Urugwaju. Stamtąd przeprowadził się do Buenos Aires w Argentynie, gdzie pracował jako architekt do śmierci w 1913.

</doc>
<doc id="2996851" url="https://pl.wikipedia.org/wiki?curid=2996851" title="Eparchia tomska">
Eparchia tomska

Eparchia tomska – jedna z eparchii Rosyjskiego Kościoła Prawosławnego, erygowana w 1834, zlikwidowana w 1946, restytuowana w 1997. Jej obecnym ordynariuszem jest metropolita tomski i asinowski Rościsław (Diewiatow), zaś funkcje katedry pełni sobór Objawienia Pańskiego w Tomsku. Administratura wchodzi w skład metropolii tomskiej.
Eparchia została utworzona w 1834 poprzez wydzielenie z eparchii tobolskiej i tiumeńskiej. Do 1940 jej funkcjonowanie zamarło wskutek zmasowanych represji radzieckich – władze zlikwidowały wszystkie podległe administraturze placówki duszpasterskie. Kilka cerkwi otwartych między 1940 a 1946 podporządkowano następnie dekanatowi tomskiemu eparchii nowosybirskiej. Święty Synod Rosyjskiego Kościoła Prawosławnego restytuował administraturę w 1997.
Według danych z 2011 w strukturach eparchii działało 130 parafii obsługiwanych przez 123 kapłanów. Eparchia prowadziła ponadto centrum pomocy uzależnionym od narkotyków „Poszukiwanie zaginionych” oraz dom starców przy cerkwi Trójcy Świętej w Tomsku, jak również seminarium duchowne. W monasterach podlegających administraturze przebywały 102 osoby. W grudniu 2013 z eparchii tomskiej wydzielono eparchię kołpaszewską. W nowych granicach eparchii – według danych z października 2014 – działało 88 parafii, zgrupowanych w 4 dekanatach.

</doc>
<doc id="2996855" url="https://pl.wikipedia.org/wiki?curid=2996855" title="Ksyston">
Ksyston



</doc>
<doc id="2996856" url="https://pl.wikipedia.org/wiki?curid=2996856" title="Stanisław Bem">
Stanisław Bem

Stanisław Marian Bem pseudonim "Gryf" (ur. 10 października 1919 w Warszawie, zm. 23 grudnia 1945 w Pruszkowie) – polski harcerz i żołnierz podziemia niepodległościowego, sierżant podchorąży AK.
Syn Stefana i Stanisławy z domu Smolik. W czasie okupacji niemieckiej członek Krakowskiej Drużyny Harcerzy „Zielona Trójka” oraz współpracownik Komendy Związku Harcerstwa Polskiego w Krakowie, następnie wielokrotnie aresztowany i przesłuchiwany przez Ministerstwo Bezpieczeństwa Publicznego, w kontekście działalności konspiracyjnej. Został zastrzelony przez sowieckiego oficera NKWD na dworcu PKP w Pruszkowie podczas powrotu z wizyty służbowej do Krakowa. Pochowany na Cmentarzu Rakowickim w Krakowie w kwaterze XV b. W 60-rocznicę jego śmierci, przy wejściu na dworzec Kolejowy w Pruszkowie odsłonięto tablicę upamiętniającą jego śmierć ufundowaną przez Stowarzyszenie Polskich Kombatantów w Kraju Oddział w Pruszkowie i Związek Młodocianych Więźniów Politycznych Jaworzniacy.

</doc>
<doc id="2996858" url="https://pl.wikipedia.org/wiki?curid=2996858" title="MLB All-Star Game 1945">
MLB All-Star Game 1945

MLB All-Star Game 1945 – Mecz Gwiazd ligi MLB, który został odwołany z powodu ograniczeń podróży po USA podczas II wojny światowej. Mecz miał odbyć się na stadionie Fenway Park w Bostonie 10 lipca 1945. 
W zamian rozegrano siedem meczów międzyligowych pomiędzy New York Yankees i New York Giants na Polo Grounds, Chicago Cubs i Chicago White Sox na Comiskey Park, Cincinnati Reds i Cleveland Indians na Cleveland Stadium, Brooklyn Dodgers i Washington Senators na Griffith Stadium, St. Louis Cardinals i St. Louis Browns na Sportsman's Park, Philadelphia Athletics i Philadelphia Phillies na Shibe Park oraz Boston Braves i Boston Red Sox na Fenway Park. Dochód z tych spotkań został przeznaczony na działalność Amerykańskiego Czerwonego Krzyża.
Nieoficjalna lista uczestników.
Nieoficjalną listę uczestników utworzyli dziennikarze Associated Press.

</doc>
<doc id="2996859" url="https://pl.wikipedia.org/wiki?curid=2996859" title="Adranes">
Adranes

Adranes – rodzaj chrząszczy z rodziny kusakowatych, podrodziny Pselaphinae. Gatunkiem typowym jest "A. coecus". Rodzaj ma nearktyczny zasięg występowania. Należą tu obligatoryjnie myrmekofilne chrząszcze, których zachowanie dokładniej zbadano u gatunków "A. taylori" i "A. leconti". Dorosłe osobniki "Adranes" są ślepe, mają zredukowany aparat gębowy, czułki są dwuczłonowe, drugi człon jest bardzo wydłużony i gruby. Odwłok i końce pokryw tych chrząszcze wyposażone są w złotożółte włoski (trichomy), których wydzielina jest wysoce atrakcyjna dla larw i robotnic mrówek. U "A. taylori" stwierdzono obecność sześciu różnych rodzajów komórek gruczołowych, powiązanych ze zgrupowaniami trichom. Chrząszcze otrzymują od larw pokarm na drodze trofalaksji, ponadto odżywiają się martwymi mrówkami. W przeciwieństwie do spokrewnionych chrząszczy z rodzaju "Claviger", "Adranes" nie pożerają żywych larw mrówek. U "A. leconti" wielokrotnie obserwowano, jak chrząszcze przemieszczały się przyczepione do odwłoków mrówek (forezja).

</doc>
<doc id="2996861" url="https://pl.wikipedia.org/wiki?curid=2996861" title="Simon Gegenheimer">
Simon Gegenheimer

Simon Gegenheimer (ur. 17 grudnia 1988 w Karlsruhe) – niemiecki kolarz górski, dwukrotny medalista mistrzostw świata oraz zdobywca Pucharu Świata.
Kariera.
Pierwszy sukces w karierze Simon Gegenheimer osiągnął w 2013 roku, kiedy zdobył złoty medal w konkurencji cross-country eliminator podczas mistrzostw kraju. Rok wcześniej wystąpił na mistrzostwach świata MTB w Leogang, gdzie w tej samej konkurencji zajął siódme miejsce. Niedługo później, 24 maja 2013 roku, po raz pierwszy w karierze stanął na podium zawodów Pucharu Świata w kolarstwie górskim. W eliminatorze zajął tam trzecie miejsce, za Brytyjczykiem Kentą Gallagherem i swym rodakiem Christianem Pfäffle. W sezonie 2013 Gegenheimer zwyciężył także w ostatnich zawodach, 12 września w Hafjell. W klasyfikacji końcowej zajął ostatecznie drugie miejsce, za Austriakiem Danielem Federspielem, a przed Belgiem Fabrice'em Melsem. Wynik ten powtórzył w sezonie 2014, plasując się za Melsem, a przed Federspielem. Nie brał udziału w igrzyskach olimpijskich.

</doc>
<doc id="2996863" url="https://pl.wikipedia.org/wiki?curid=2996863" title="Morgen fällt die Schule aus">
Morgen fällt die Schule aus

Morgen fällt die Schule aus – zachodnioniemiecki film komediowy z 1971 roku, w reżyserii Wernera Jacobsa. Jest to szósty film z serii "".

</doc>
<doc id="2996864" url="https://pl.wikipedia.org/wiki?curid=2996864" title="Bobo Olson">
Bobo Olson

Bobo Olson, właśc. Carl Elmer Olson (ur. 11 lipca 1928 w Honolulu, zm. 16 stycznia 2002 tamże) – amerykański bokser, zawodowy mistrz świata kategorii średniej.
Jego ojciec był imigrantem ze Szwecji, który osiedlił się na Hawajach podczas I wojny światowej, stąd przydomek Olsona "The Hawaiian Swede" ("Hawajski Szwed") .
Kariera.
Rozpoczął karierę boksera zawodowego w 1944. Wygrał pierwsze 21 walk, zanim w 1947 doznał porażki w walce o tytuł mistrza Hawajów w wadze średniej. Zdobył ten tytuł w następnej walce, w kolejnej go utracił, a w jeszcze następnej odzyskał . W 1948 i 1949 wygrał wszystkie walki, pokonał m.in. Antona Raadika. W marcu 1950 doznał porażki z rąk jednego z czołowych pięściarzy świata wagi średniej tego okresu Dave'a Sandsa z Australii, a w październiku tego roku został znokautowany w 12. rundzie przez Sugar Raya Robinsona w walce o tytuł mistrza świata uznawanego przez stan Pensylwania. W 1951 wygrał 5 walk i ponownie przegrał z Sandsem, a po wygraniu kolejnych dwóch walk w 1952 zmierzył się po raz drugi z Sugar Rayem Robinsonem, tym razem w walce o powszechnie uznawane mistrzostwo świata. Broniący tytułu Robinson wygrał na punkty po zaciętej walce 13 marca w San Francisco.
W grudniu tego roku Robinson zrezygnował z tytułu mistrza świata. Jego następcą miał zostać zwycięzca turnieju, do którego wyznaczono po dwóch zawodników z Europy i z USA, w tym Olsona. Olson najpierw pokonał Paddy'ego Younga 19 czerwca 1953 w Nowym Jorku, a 21 października tego roku zmierzył się o tytuł mistrzowski ze zwycięzcą drugiego pojedynku, byłym mistrzem świata Randym Turpinem z Wielkiej Brytanii. Walka odbyła się w Madison Square Garden w Nowym Jorku. Turpin przeważał w początkowej fazie walki, ale Olson dominował w drugiej połowie, mając Turpina na deskach w 10. rundzie i zwyciężył na punkty. Po tej walce został wybrany bokserem roku 1953 przez magazyn "The Ring".
W 1954 Olson wygrał wszystkie 7 walk, w tym trzy w obronie tytułu: 2 kwietnia w Chicago pokonał na punkty aktualnego mistrza świata wagi półśredniej Kida Gavilana, 20 sierpnia w San Francisco wygrał na punkty z Rockym Castellanim, a 15 grudnia w San Francisco zwyciężył przez techniczny nokaut w 11. rundzie Pierre'a Langlois.
W następnym roku Olson spróbował sił w wadze półciężkiej. 13 kwietnia 1955 w San Francisco wygrał na punkty z byłym mistrzem świata Joeyem Maximem a 22 czerwca w Nowym Jorku spróbował odebrać tytuł mistrza świata Archiemu Moore'owi, ale został znokautowany w 3. rundzie. 9 grudnia tego roku stracił tytuł w wadze średniej po przegranej przez nokaut w 2. rundzie z powracającym po ponad dwuletniej przerwie Sugar Rayem Robinsonem. Kolejna walka z Robinsonem o odzyskanie tytułu zakończyła się znokautowaniem Olsona w 4. rundzie 18 maja 1956 w Los Angeles.
Po tej porażce Olson pauzował przez ponad rok. Powrócił na ring w czerwcu 1957 wygrywając ponownie z Joeyem Maximem. Walczył głównie w wadze półciężkiej, choć niekiedy w ciężkiej. Wygrał wszystkie walki w 1958 i 1958, a w 1960 pokonał go tylko Doug Jones. W 1961 zwyciężył 5 razy i raz przegrał, a w 1962 wygrał trzy walki, przegrał jedną (z Pete'em Rademacherem) i 1 zremisował (z Giulio Rinaldim). W 1963 wygrał 4 walki i 1 zremisował. 27 listopada 1964 w Madison Square Garden stoczył walkę eliminacyjną przed pojedynkiem o tytuł mistrza świata w wadze półciężkiej, ale przegrał przez nokaut w 1. rundzie z José Torresem.
Po tej walce Olson wygrał jeszcze trzy walki (w tym z Andym Kendallem i ówczesnym mistrzem Europy Piero Del Papą), a w kolejnej w listopadzie 1966 przegrał z Donem Fullmerem i zakończył karierę.
Został wybrany w 2000 do Międzynarodowej Bokserskiej Galerii Sławy. Cierpiał na chorobę Alzheimera. Zmarł w 2002.

</doc>
<doc id="2996866" url="https://pl.wikipedia.org/wiki?curid=2996866" title="Carl Olson">
Carl Olson



</doc>
<doc id="2996868" url="https://pl.wikipedia.org/wiki?curid=2996868" title="Christian Pfäffle">
Christian Pfäffle

Christian Pfäffle (ur. 8 maja 1993 w Bad Urach) – niemiecki kolarz górski, brązowy medalista mistrzostw Europy.
Kariera.
Największy sukces w karierze Christian Pfäffle osiągnął w 2013 roku, kiedy zdobył brązowy medal w kategorii U-23 podczas mistrzostw Europy w maratonie MTB w Bernie. Na rozgrywanych rok wcześniej mistrzostwach świata MTB w Leogang był czwarty w cross-country eliminatorze, przegrywając walkę o podium z Austriakiem Danielem Federspielem. Ponadto 24 maja 2013 roku w czeskim Novym Měscie po raz pierwszy w karierze stanął na podium zawodów Pucharu Świata w kolarstwie górskim. W eliminatorze zajął tam drugie miejsce, za Brytyjczykiem Kentą Gallagherem, a przed swym rodakiem Simonem Gegenheimerem. Nie brał udziału w igrzyskach olimpijskich.

</doc>
<doc id="2996869" url="https://pl.wikipedia.org/wiki?curid=2996869" title="Apollo 2">
Apollo 2



</doc>
<doc id="2996875" url="https://pl.wikipedia.org/wiki?curid=2996875" title="Kenta Gallagher">
Kenta Gallagher

Kenta Gallagher (ur. 22 czerwca 1992 w Sheffield) – brytyjski kolarz górski i przełajowy.
Kariera.
Pierwszy sukces w karierze Kenta Gallagher osiągnął w 2010 roku, kiedy zdobył brązowy medal w kategorii juniorów podczas mistrzostw Wielkiej Brytanii w kolarstwie przełajowym. Rok później w kategorii U-23 był drugi w kolarstwie przełajowym oraz najlepszy w kolarstwie górskim. Na mistrzostwach świata MTB w Canberze w 2009 roku i mistrzostwach świata MTB w Champéry w 2011 roku zajmował dziewiąte miejsce w sztafecie, a na mistrzostwach Europy w Bernie był piąty w cross-country eliminatorze. Ponadto 24 maja 2013 roku w czeskim Novym Měscie po raz pierwszy w karierze stanął na podium zawodów Pucharu Świata w kolarstwie górskim. Stanął tam na najwyższym stopniu podium w eliminatorze, wyprzedzając dwóch Niemców: Christiana Pfäffle i Simona Gegenheimera. Nie brał udziału w igrzyskach olimpijskich.
Gallagher jest pochodzenia angielsko-japońskiego, jego ojciec jest Anglikiem, a matka Japonką.

</doc>
<doc id="2996876" url="https://pl.wikipedia.org/wiki?curid=2996876" title="Mesarthropterus">
Mesarthropterus



</doc>
<doc id="2996879" url="https://pl.wikipedia.org/wiki?curid=2996879" title="Alotenango">
Alotenango

Alotenango, San Juan Alotenango – miasto w południowej części Gwatemali, w departamencie Sacatepéquez. Według danych statystycznych z 2002 roku liczba mieszkańców wynosiła 14 339 osób. 
Alotenango leży w odległości około 12 km na południowy zachód od stolicy departamentu – miasta Antigua Guatemala. 
Alotenango leży na wysokości 1376 m n.p.m. pomiędzy dwoma potężnymi wulkanami; aktywnym Acatenango oraz uśpionym obecnie Volcán de Agua. Jest to ponadto rejon bardzo aktywny sejsmicznie. Niedaleko przebiega przechodzący w poprzek Gwatemali uskok Motagua, oddzielający płytę karaibską od płyty północnoamerykańskiej. Takie położenie sprawia, że trzęsienia ziemi o sile ponad 4 stopni w skali Richtera zdarzają się w każdym miesiącu. 
Gmina Alotenango.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 27 407 mieszkańców.
Gmina jak na warunki Gwatemali jest nieduża, a jej powierzchnia obejmuje 95 km². Mieszkańcy gminy utrzymują się z rolnictwa i rzemiosła artystycznego.

</doc>
<doc id="2996881" url="https://pl.wikipedia.org/wiki?curid=2996881" title="San Juan Alotenango">
San Juan Alotenango



</doc>
<doc id="2996883" url="https://pl.wikipedia.org/wiki?curid=2996883" title="Marte Atlético Luque">
Marte Atlético Luque

Marte Atlético – paragwajski klub piłkarski z siedzibą w mieście Luque.
Klub "Marte Atlético" założony został 17 września 1904 roku. W 1911 roku klub wziął udział w pierwszych mistrzostwach Paragwaju Ligi Centenario. Wkrótce jednak "Marte Atlético" przeniósł się do rozgrywek organizowanych przez konkurencyjną federację, gdzie grał w drugiej lidze. W 1915 został mistrzem drugiej ligi, jednak wyrzekl się awansu, gdyż zdobycie drugi raz z rzędu mistrzostwa drugiej ligi pozwalało zachować na własność przechodnie trofeum Copa Intendencia Municipal. W 1916 klub ponownie wygrał drugą ligę i awansował do pierwszej ligi. W mistrzostwach Paragwaju roku 1917 klub, na 8 uczestników, zajął 7 miejsce. W mistrzostwach Paragwaju roku 1918 "Marte Atlético" także zajął 7 miejsce, ale na 9 uczestników. W mistrzostwach Paragwaju roku 1919 klub "Marte Atlético" także zajął ostatnie, 10 miejsce, i spadł z pierwszej ligi, do której już nigdy nie powrócił.
W 1921 roku połączył się z klubami General Aquino oraz Vencedor Luque, tworząc nowy klub, Sportivo Luqueño

</doc>
<doc id="2996884" url="https://pl.wikipedia.org/wiki?curid=2996884" title="Fabrice Mels">
Fabrice Mels

Fabrice Mels (ur. 17 sierpnia 1992 w Sint-Niklaas) – belgijski kolarz górski, mistrz świata, brązowy medalista mistrzostw Europy oraz zdobywca Pucharu Świata.
Kariera.
Pierwszy sukces w karierze Fabrice Mels osiągnął w 2012 roku, kiedy zdobył złoty medal w cross-country eliminatorze podczas mistrzostw Belgii. W tym samym roku wystąpił na mistrzostwach świata MTB w Leogang, gdzie w tej samej konkurencji szóstą pozycję. Na mistrzostwach Europy w Bernie w 2013 roku był dziesiąty. Ponadto 25 lipca 2013 roku w Vallnord w Andorze po raz pierwszy w karierze zajął miejsce na podium zawodów Pucharu Świata w kolarstwie górskim. Stanął tam na najwyższym stopniu podium w eliminatorze, wyprzedzając Argentyńczyka Catriela Andrésa Soto oraz Francuza Titouana Perrina-Ganiera. W klasyfikacji końcowej sezonu 2013 zajął trzecie miejsce, za Austriakiem Danielem Federspielem i Niemcem Simonem Gegenheimerem. Nie brał udziału w igrzyskach olimpijskich. Rok później zdobył brązowy medal w eliminatorze podczas mistrzostw Europy w St. Wendel, przegrywając tylko z Federspielem i Ralphem Näfem ze Szwajcarii. W sezonie 2014 był też najlepszy w klasyfikacji końcowej PŚ, stając na podium w czterech z sześciu zawodów. Odniósł dwa zwycięstwa: 30 maja w Albstadt i 22 sierpnia w Méribel. We wrześniu 2014 roku zdobył złoty medal w eliminatorze podczas mistrzostw świata MTB w Lillehammer.

</doc>
<doc id="2996886" url="https://pl.wikipedia.org/wiki?curid=2996886" title="Quinta">
Quinta

Quinta () – anonimowy przekład Biblii hebrajskiej na język grecki. Zgodnie ze świadectwem samego Orygenesa, przekład ten uzupełniał Hexaplę, ale tylko w niektórych księgach. Nazwa Quinta (Piąty) nawiązuje do czterech wcześniejszych przekładów na język grecki: Septuaginty, Akwili, Teodocjona i Symmachusa. 
Quinta obejmowała Księgę Psalmów, Hioba, Przysłów, Pieśń nad pieśniami, jak również Pentateuch i 2 Królewską. Francis Burkitt uważał, że w 2 Królewskiej Quinta prawdopodobnie zawierała kolekcję wariantów tekstu odrzuconych z Septuaginty. 
Sexta.
Orygenes wymienia również "Sextę" (łac. „szósty”), szóste tłumaczenie na język grecki. Sexta podobnie jak Quinta była tłumaczeniem anonimowym. Wraz z Quintą uzupełniła Heksaplę w siódmej i ósmej kolumnie. Przekład ten zawierał Księgę Wyjścia, 1 Królewską, Psalmy, Hioba, Pieśń nad pieśniami, Amosa oraz Habakuka.
Septima.
Euzebiusz oraz Hieronim wspominają jeszcze o istnieniu siódmego przekładu na język grecki, również anonimowego, nazwanego "Septimą" (łac. „siódmy”). Jednak charakter tego przekładu nie jest znany. Być może była to fragmentaryczna wersja zbioru różnych wariantów tekstu głównie lub wyłącznie w Psalmach, który został odrzucony przez późniejszych redaktorów Hexapli.
Wpływ na Hexaplę.
Obecność tych trzech anonimowych wersji greckich w Hexaplii powodowała, że każda jej kolumna musiała być bardzo wąska. Wersje te wskazują, że w rzeczywistości pierwsza kolumna zawierała jedno lub co najwyżej dwa hebrajskie słowa. Dokładnie w tej samej linii, w sąsiedniej kolumnie znajdowała się transliteracji tekstu hebrajskiego a dalszych kolumnach różne greckie odpowiedniki na tym samym poziomie co tekst hebrajski. Takie rozwiązanie wymuszało czasem naturalne przesunięcie greckich słów nie zgodnie z ich właściwą kolejnością w tekście hebrajskim. Układ ten sprawiał, że Hexpla musiała być dziełem o olbrzymiej objętości. Henry Swete szacuje, że Hexapla musiała zawierać 3250 kart czyli 6500 stron, a według Eberharda Nestle musiało to być około 6000 kart.

</doc>
<doc id="2996887" url="https://pl.wikipedia.org/wiki?curid=2996887" title="Geoffrey Kipkorir Kirui">
Geoffrey Kipkorir Kirui



</doc>
<doc id="2996888" url="https://pl.wikipedia.org/wiki?curid=2996888" title="Catriel Andrés Soto">
Catriel Andrés Soto

Catriel Andrés Soto (ur. 29 kwietnia 1987 w Buenos Aires) – argentyński kolarz górski i szosowy, brązowy medalista mistrzostw świata MTB.
Kariera.
W 2009 roku Catriel Andrés Soto zajął czwarte miejsce w klasyfikacji generalnej dwóch argentyńskich wyścigów szosowych: Vuelta a Mendoza i Doble Viale. W tym samym roku był dziesiąty w kategorii U-23 podczas mistrzostw świata MTB w Canberze. W 2012 roku wystartował w cross-country na igrzyskach olimpijskich w Londynie, kończąc rywalizację na 26. pozycji. Ponadto 25 lipca 2013 roku w Vallnord w Andorze po raz pierwszy w karierze zajął miejsce na podium zawodów Pucharu Świata w kolarstwie górskim. Stanął tam na drugim stopniu podium w eliminatorze, przegrywając tylko z Fabrice'em Melsem z Belgii, a wyprzedzając Francuza Titouana Perrina-Ganiera. Został tym samym pierwszym argentyńskim kolarzem górskim, który stanął na podium zawodów Pucharu Świata MTB. Dwa miesiące później został pierwszy Argentyńczykiem, który zdobył medal mistrzostw świata. Na mistrzostwach świata MTB w Pietermaritzburgu zajął trzecie miejsce w eliminatorze, przegrywając tylko z Australijczykiem Paulem van der Ploegiem i Austriakiem Danielem Federspielem.

</doc>
<doc id="2996889" url="https://pl.wikipedia.org/wiki?curid=2996889" title="Craig Noone">
Craig Noone

Craig Stephen Noone (ur. 17 listopada 1987) – angielski piłkarz występujący na pozycji skrzydłowego w Cardiff City.

</doc>
<doc id="2996891" url="https://pl.wikipedia.org/wiki?curid=2996891" title="Podatek solidarnościowy">
Podatek solidarnościowy

Podatek solidarnościowy – podatek przybierający różne formy, najczęściej jednorazowego lub okresowego obciążenia, wprowadzany w obliczu szczególnych okoliczności.
Podatek solidarnościowy został wprowadzony m.in. w Niemczech (niem. "Solidaritätszuschlag") po zjednoczeniu (obowiązywał od 1991, w 2013 w wysokości 5,5 proc. i dotyczy zarówno dochodów osób fizycznych, jak i prawnych) oraz np. w Grecji w obliczu kryzysu gospodarczego (w 2010 od 1% do 4% dochodu; z podatku tego zwolnione były dochody do 12 000 euro).
W Polsce wprowadzenie podatku solidarnościowego proponował np. Grzegorz Kołodko w obliczu powodzi w 2010, czy Ruch Palikota opowiadający się za opodatkowaniem podczas kryzysu „właścicieli największych fortun”.

</doc>
<doc id="2996893" url="https://pl.wikipedia.org/wiki?curid=2996893" title="Anioły i kowbojki">
Anioły i kowbojki

Anioły i kowbojki (ang. "Cowgirls 'N Angels") – amerykański film familijny z 2012 roku w reżyserii Timothy’ego Armstronga. Wyprodukowany przez Samuel Goldwyn Films.
Fabuła.
Dwunastoletnia Ida (Bailee Madison) mieszka w prowincjonalnym miasteczku z zapracowaną matką Elaine (Alicia Witt). Nigdy nie poznała swojego ojca. Wie tylko, że jest on świetnym jeźdźcem. Liczy, że spotka go na miejscowych zawodach rodeo, na które wymyka się wieczorami.

</doc>
<doc id="2996895" url="https://pl.wikipedia.org/wiki?curid=2996895" title="Titouan Perrin-Ganier">
Titouan Perrin-Ganier

Titouan Perrin-Ganier (ur. 28 czerwca 1991) – francuski kolarz górski.
Kariera.
Największy sukces w karierze Titouan Perrin-Ganier osiągnął w 2013 roku, kiedy po raz pierwszy w karierze stanął na podium zawodów Pucharu Świata w kolarstwie górskim. Podczas zawodów w Vallnord 25 lipca 2013 roku był trzeci w eliminatorze, przegrywając tylko z Belgiem Fabrice'em Melsem i Argentyńczykiem Catrielem Andrésem Soto. Był ponadto czternasty w cross-country wśród juniorów na mistrzostwach Europy w Zoetermeer oraz szesnasty w eliminatorze podczas ME w Bernie w 2013 roku. Nie brał udziału w igrzyskach olimpijskich.

</doc>
<doc id="2996899" url="https://pl.wikipedia.org/wiki?curid=2996899" title="MLB All-Star Game 1946">
MLB All-Star Game 1946

MLB All-Star Game 1946 – 13. Mecz Gwiazd ligi MLB, który rozegrano 9 lipca 1946 roku na stadionie Fenway Park w Bostonie. Mecz zakończył się zwycięstwem American League All-Stars 12–0. Spotkanie obejrzało 34 906 widzów.

</doc>
<doc id="2996900" url="https://pl.wikipedia.org/wiki?curid=2996900" title="Mark Jarzombek">
Mark Jarzombek

Mark Jarzombek (ur. 1954 w Stanach Zjednoczonych) – amerykański teoretyk architektury, historyk sztuki i pisarz. 
Życiorys.
Studiował architekturę na Politechnice Federalnej w Zurychu, po ich ukończeniu w 1980 powrócił do Stanów Zjednoczonych, gdzie kontynuował naukę w Massachusetts Institute of Technology. W 1986 obronił pracę doktorską, a następnie podjął pracę w Cornell University i wykładał tam do 1994. Równolegle do pracy pedagogicznej pisał na tematy związane z architekturą, zakres tematyki jest rozległy począwszy od renesansu, po architekturę współczesną. 

</doc>
<doc id="2996903" url="https://pl.wikipedia.org/wiki?curid=2996903" title="Ptaki Polski (czasopismo)">
Ptaki Polski (czasopismo)

Ptaki Polski – czasopismo popularnonaukowe, kwartalnik o tematyce poświęconej wyłącznie ptakom. Wydawane w języku polskim od maja 2006 roku.

</doc>
<doc id="2996904" url="https://pl.wikipedia.org/wiki?curid=2996904" title="Hrabstwo Muskegon">
Hrabstwo Muskegon

Hrabstwo Muskegon (ang. "Muskegon County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 1 459,30 mil² (3 779,58 km²). Według danych z 2010 r. hrabstwo miało 172 188 mieszkańców. Hrabstwo powstało w 1859 roku, a jego nazwa pochodzi od rzeki Muskegon, która ma swoje ujście do jeziora Michigan na terenie tego hrabstwa.

</doc>
<doc id="2996905" url="https://pl.wikipedia.org/wiki?curid=2996905" title="Agnieszka Ciołek">
Agnieszka Ciołek



</doc>
<doc id="2996908" url="https://pl.wikipedia.org/wiki?curid=2996908" title="General Dynamics Quincy Shipbuilding Division">
General Dynamics Quincy Shipbuilding Division



</doc>
<doc id="2996911" url="https://pl.wikipedia.org/wiki?curid=2996911" title="Andowiak drzewolubny">
Andowiak drzewolubny

Andowiak drzewolubny ("Thomasomys hylophilus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak drzewolubny występuje we wschodnich Andach we wschodniej Kolumbii i w Cordillera de Mérida w zachodniej Wenezueli.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1912 roku amerykański teriolog Wilfred Hudson Osgood nadając mu nazwę "Thomasomys hylophilus". Holotyp pochodził z Páramo de Tamá, w górnym biegu rzeki Táchira, w Norte de Santander, w Kolumbii. 
Odnotowano różnice morfologiczne między populacjami z Boyacá i Páramo de Tamá, co sugeruje potencjalne występowanie nienazwanego, prawdopodobnie podgatunkowego taksonu. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 107–126 mm, długość ogona 124–155 mm, długość ucha 17–20 mm, długość tylnej stopy 24,5–28 mm; masa ciała 32–40 g. 
Ekologia.
Występuje na wysokości powyżej 2000 m n.p.m. Zasięg jego występowania obejmuje 3300 km². Jest silnie związany z wilgotnymi siedliskami, w tym las mglisty.
Zwierzę nocne z naziemnym trybem życia i wszystkożerne
Populacja.
Gatunek słabo rozpowszechniony i wymiera.
Zagrożenia.
Główne zagrożenia to wylesianie.

</doc>
<doc id="2996912" url="https://pl.wikipedia.org/wiki?curid=2996912" title="Emil Żychiewicz">
Emil Żychiewicz

Emil Maria Żychiewicz pseud. „Teczek” (ur. 5 listopada 1914 we Lwowie, zm. 16 grudnia 2002 w Rybniku) – polski żeglarz, jachtowy kpt. ż.w., dowódca s/y Witeź II w czasie rejsów na Wyspy Owcze (1958) i na Islandię (1959), członek honorowy Jacht Klubu AZS w Szczecinie.
Życiorys.
Emil Żychiewicz urodził się w 1914 roku we Lwowie. Ukończył studia na Wydziale Prawa Uniwersytecie im. Jana Kazimierza, a następnie – do wybuchu II wojny światowej – studiował ekonomię w Szwajcarii. W czasie wojny był żołnierzem lwowskiego Kedywu. Po zakończeniu wojny został repatriowany do Wrocławia (zob. wysiedlenie Polaków ze Lwowa). Brał udział w reaktywacji Wydawnictwa Kartograficznego „Książnica-Atlas”. W tym wydawnictwie pracował do jego nacjonalizacji w roku 1950. Od roku 1953 mieszkał w Warszawie. Pracował w PAX, Instytucie Wydawniczym PAX i w Veritas. Brat Antoniego Żychiewicza.
Działalność i osiągnięcia żeglarskie.
Należał do AZM Lwów (do roku 1939), a po wojnie do AZM Wrocław. Żeglował też w JK AZS Szczecin i był instruktorem żeglarstwa w COŻ Trzebież oraz członkiem komisji egzaminacyjnych na stopnie żeglarskie. Był jednym z egzaminatorów Ludomira Mączki, zdobywającego stopień żeglarza, który po latach wspominał: 
W roku 1956 E. Żychiewicz brał udział w regatach dokoła Rugii jako kapitan s/y Swantewit, zdobywając I miejsce.
W tym samym czasie należał do grona szczecińskich żeglarzy, którzy rozpoczynali odkrywanie „Polinezji Północy” (pojęcie wymyślone prawdopodobnie przez Ludomira Mączkę w roku 1956). Do „Polinezji Północy” były zaliczane: Zatoka Botnicka, Szetlandy, Wyspy Owcze, Orkady, Islandia, Grenlandia, Jan Mayen, Spitsbergen, Północna Norwegia. Kpt. Emil „Teczek” Żychiewicz był kapitanem w czasie dwóch historycznych pierwszych rejsów w ten rejon na „Witeziu II”, jachcie bez silnika, echosondy, radia (poza „Szarotką”) i radaru. W pierwszy rejs na Islandię wypłynięto w sierpniu 1958 roku (załoga: kpt. L. Mączka – drugi kapitan jachtowy na jednostce, A. Rześniowiecki, M. Jaworska, M. Domagała). W pobliżu Wysp Owczych zabrakło wody, a pogoda bardzo się popsuła. L. Mączka wspominał: 
Obaj kapitanowie byli jednomyślni – należy wracać.
W następnym rejsie załogę stanowili: Ludomir Mączka, Maria Gerlach i Stanisław Tomaszewski. Wyprawę rozpoczęto wcześniej (12 maja 1959) i zdecydowano się płynąć bez zawijania do portów. Silny sztorm w pobliżu Wysp Westmannaeyjar, gdy widoczny już był Vatnajökull, utrudnił osiągnięcie celu. Po sztormie udało się ustalić położenie jachtu (na podstawie pomiarów wysokości ledwo widocznego słońca, wykonanych przez Mączkę z użyciem sekstantu) i w gęstej mgle dotrzeć do celu.
Do portu w Reykjaviku weszli 5 czerwca, po raz pierwszy donosząc polską banderę sportową do stolicy Islandii. Załoga była podziwiana przez znających żeglarstwo tubylców i serdecznie goszczona przez kilka dni. 
W drodze powrotnej jacht ponownie walczył z silnym sztormem (wiatr do 10 B; z relacji Mączki: „fale były jak kamienice”, „jak wtedy to przetrwaliśmy, nie wiem do dziś”). Rejs zakończono 12 lipca po dwóch miesiącach (1230 godzinach) żeglugi i po pokonaniu 3767 mil morskich kapitan Emil Żychiewicz wskazał dodatkowy sukces:
Wyróżnienia i upamiętnienie.
Emil Żychiewicz otrzymał tytuł członka honorowego Jacht Klubu AZS w Szczecinie. Jest wielokrotnie wspominany przez przedstawicieli szczecińskiego środowiska żeglarskiego, którzy troszczą się o zachowanie pamięci o tych czasach, „kiedy jachty były z drewna a ludzie ze stali” (tytuł piątej części cyklu Zbigniewa Klimczaka „80 lat historii polskiego żeglarstwa”.
W roku 2009 odbyła się – zorganizowana z inicjatywy Piotra Owczarskiego (dyrektora Technikum Morskiego w Szczecinie) – wyprawa „Islandia 2009”. Młodzież szczecińskiego jacht klubu AZS pokonała trasę rejsu „Witezia II” na jachcie s/y Stary (trasę podzielono na etapy; między etapami załogę wymiano). Kadrę rejsu stanowili: Maciej Krzeptowski (kapitan), Grzegorz Węgrzyn (I oficer), Cezary Pawłowski (II oficer), Kazimierz Sawczuk (II oficer), Piotr Owczarski (koordynator wyprawy) i Anna Kubik (współorganizatorka wyprawy).
Załoga „Starego” zawiozła do Reykjaviku pamiątkową tablicę (projekt – Zdzisław Sobierajski, odlew – Zbigniew Olejnik), którą uroczyście zamontowano w tamtejszym muzeum morskim. Tekst, ułożony przez żeglarzy ze Szczecina, brzmi:
Na tablicy umieszczono też informację o rejsie „Witezia II” w języku islandzkim i angielskim.
Przebieg rejsu „Islandia 2009” zaprezentowano w Zamku Książąt Pomorskich w Szczecinie na wystawie, której celem było m.in. uczczenie 65-lecia polskiego żeglarstwa w Szczecinie i na Pomorzu Zachodnim oraz 50 rocznicy rejsu „Witezia II”.

</doc>
<doc id="2996913" url="https://pl.wikipedia.org/wiki?curid=2996913" title="Oakland Alameda Coliseum">
Oakland Alameda Coliseum

Oakland Alameda Coliseum – stadion wielofunkcyjny w Oakland w stanie Kalifornia, na którym odbywają się mecze baseballowe i futbolu amerykańskiego. Swoje mecze w roli gospodarza rozgrywa na nim zespół Oakland Athletics (MLB). Arena MLB All-Star Game w 1987.
Budowę obiektu rozpoczęto w 1962, a do użytku oddano go w 1966 roku. Pierwszy mecz rozegrali na nim futboliści Oakland Raiders 18 września 1966, a przeciwnikiem był zespół Kansas City Chiefs. Po zakończeniu sezonu 1967 właściciel baseballowej drużyny Kansas City Atletics Charlie Finley postanowił przenieść siedzibę klubu do Oakland. 17 kwietnia 1968 roku miał miejsce inauguracyjny mecz Athletics na O.co Coliseum, który pierwotnie nosił nazwę Oakland–Alameda County Coliseum. Z kolei futboliści drużyny Riders w 1982 roku przenieśli się do Los Angeles.
W połowie lat dziewięćdziesiątych XX wieku stadion przeszedł renowację, której koszt wyniósł 200 milionów dolarów. Powstała wówczas nowa trybuna, oferująca lepsze warunki do oglądania spotkań futbolu amerykańskiego. Dzięki modernizacji na obiekt powrócił zespół Riders. W sezonach 2008 i 2009 z obiektu korzystał także zespół San Jose Earthquakes z MLS. Na stadionie odbywały się również koncerty (między innymi The Rolling Stones, Led Zeppelin, Scorpions, Iron Maiden, Van Halen, Madonny i *NSYNC). W 2020 roku futboliści Oakland Riders ponownie wyprowadzili się ze stadionu, tym razem do Las Vegas, gdzie grają na nowym Allegiant Stadium.

</doc>
<doc id="2996915" url="https://pl.wikipedia.org/wiki?curid=2996915" title="Andowiak wątły">
Andowiak wątły

Andowiak wątły ("Thomasomys hudsoni") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak wątły występuje endemicznie tylko w dwóch stanowiskach w południowo-zachodnim Ekwadorze.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1923 roku amerykański zoolog i paleontolog Harold Elmer Anthony nadając mu nazwę "Thomasomys hudsoni". Holotyp pochodził z Bestión, na wysokości , w prowincji Azuay, w Ekwadorze. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 80–93 mm, długość ogona 110–120 mm, długość ucha 10–18 mm, długość tylnej stopy 17–26 mm; brak danych dotyczących masy ciała. 
Ekologia.
Tryb życia: naziemny.
Populacja.
Gatunek słabo rozpowszechniony.

</doc>
<doc id="2996916" url="https://pl.wikipedia.org/wiki?curid=2996916" title="Oakland-Alameda County Coliseum">
Oakland-Alameda County Coliseum



</doc>
<doc id="2996918" url="https://pl.wikipedia.org/wiki?curid=2996918" title="Răzvan Raţ">
Răzvan Raţ



</doc>
<doc id="2996919" url="https://pl.wikipedia.org/wiki?curid=2996919" title="Andowiak smukły">
Andowiak smukły

Andowiak smukły ("Thomasomys gracilis") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak smukły występuje w południowo-wschodnim Peru (Region Cuzco).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1917 roku brytyjski zoolog Oldfield Thomas nadając mu nazwę "Thomasomys gracilis". Holotyp pochodził z Machu Picchu, na wysokości , w Regionie Cuzco, w Peru. 
Systematyka "T. gracilis" w stosunku do "T. cinnameus" i "T. hudsoni" jest niejasna i wymaga dodatkowych badań taksonomicznych. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 83–101 mm, długość ogona 120 mm, długość ucha 15–18 mm, długość tylnej stopy 22–23 mm; brak danych dotyczących masy ciała. 
Siedlisko.
Schwytano je blisko strumieni z gęstymi zaroślami przerywanymi przez górskie łąki. Występuje na wysokości między 2750 a 4300 m n.p.m.. Jest prawdopodobnie nadrzewny.
Populacja.
Gatunek bywający lokalnie powszechny, jego liczebność spada.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996920" url="https://pl.wikipedia.org/wiki?curid=2996920" title="Bogdan Lobonţ">
Bogdan Lobonţ



</doc>
<doc id="2996922" url="https://pl.wikipedia.org/wiki?curid=2996922" title="Cosmin Moţi">
Cosmin Moţi



</doc>
<doc id="2996923" url="https://pl.wikipedia.org/wiki?curid=2996923" title="Bănel Nicoliţă">
Bănel Nicoliţă



</doc>
<doc id="2996924" url="https://pl.wikipedia.org/wiki?curid=2996924" title="Victor Piţurcă">
Victor Piţurcă



</doc>
<doc id="2996925" url="https://pl.wikipedia.org/wiki?curid=2996925" title="Andowiak wędrowny">
Andowiak wędrowny

Andowiak wędrowny ("Thomasomys erro") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak wędrowny występuje we wschodnich Andach (Kordyliera Wschodnia) w północno-środkowym Ekwadorze.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1926 roku amerykański teriolog i paleontolog Harold Elmer Anthony nadając mu nazwę "Thomasomys erro". Holotyp pochodził z górnego zbocza góry Sumaco, prawdopodobnie na wysokości 8000-9000 ft (2438–2743 m), u ujścia rzeki Suno, dopływu rzeki Napo, w prowincji Napo, we wschodni Ekwadorze.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 104–152 mm, długość ogona 131–178 mm, długość ucha 19–21 mm, długość tylnej stopy 28–32 mm; masa ciała 28–46 g. 
Ekologia.
Zakres wysokości jego występowania wynosi 2400-3600 m n.p.m. Znaleziono siedemnaście okazów "T. erro". Jedenaście złapano w gęstej roślinności, pięć w górskim lesie deszczowym i jeden wysoko w lesie mglistym. Zwierzę naziemne.
Populacja.
Gatunek słabo rozpowszechniony.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996926" url="https://pl.wikipedia.org/wiki?curid=2996926" title="Ceahlăul Piatra Neamţ">
Ceahlăul Piatra Neamţ



</doc>
<doc id="2996927" url="https://pl.wikipedia.org/wiki?curid=2996927" title="Piatra Neamţ">
Piatra Neamţ



</doc>
<doc id="2996928" url="https://pl.wikipedia.org/wiki?curid=2996928" title="Andowiak peruwiański">
Andowiak peruwiański

Andowiak peruwiański ("Thomasomys eleusis") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak peruwiański występuje we wschodnich Andach w północnym Peru.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1926 roku brytyjski zoolog Oldfield Thomas nadając mu nazwę "Thomasomys ischyrus eleusis". Holotyp pochodził z Tambo Jenes, na wysokości , w regionie Amazonas, w Peru.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 126–140 mm, długość ogona 123–148 mm, długość ucha 21 mm, długość tylnej stopy 28–32 mm; brak danych dotyczących masy ciała. 
Ekologia.
Zamieszkuje paramo i las mglisty. Typowymi wysokościami, na jakich można spotkać "T. eleusis" są 3000-3650 m n.p.m.. Gatunek naziemny i nocny.
Populacja.
Gatunek powszechny.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996929" url="https://pl.wikipedia.org/wiki?curid=2996929" title="Niszczyciele typu Ragnar">
Niszczyciele typu Ragnar

Niszczyciele typu "Ragnar" – typ niszczycieli szwedzkiej budowy, złożony z trzech jednostek. Oddane do służby w szwedzkiej marynarce wojennej w 1909 i 1910 roku, służyły do 1947 roku.
Konstrukcja.
Jednostki typu "Ragnar" stanowiły ulepszoną wersję pierwszego zbudowanego w Szwecji niszczyciela „Wale”, który z kolei stanowił wierną kopię zakupionego w brytyjskiej stoczni Thornycroft okrętu „Magne”. 
Ze swojego pierwowzoru odziedziczyły praktycznie niezmienione linie i rozmiary kadłuba. Przy długości 65,8 metra na linii wodnej i pełnej 66,1 metra, szerokości 6,3 metra oraz zanurzeniu średnim 2,5 metra (maksymalne 2,7 metra), miały wyporność standardową 430 ton i pełną 460 ton. 
Napędzane były dwiema pionowymi czterocylindrowymi maszynami parowymi potrójnego rozprężania o mocy 7200 KM (8000 KM), zaopatrywanymi w parę przez cztery kotły Yarrow, każdy z odrębnym kominem. Maksymalna prędkość wynosiła 30 węzłów (30,5 węzła). Zapas 84 ton węgla (80 ton) wystarczał na przebycie 920 mil morskich z prędkością ekonomiczną 15 węzłów.
Uzbrojenie.
W momencie oddania do służby uzbrojone były w 4 pojedyncze działa kal. 75 mm o lufie długości 50 kalibrów, model Bofors M05. Uzbrojenie torpedowe składało się z 2 pojedynczych wyrzutni torped o kalibrze 457 mm. I. Gogin podaje, zapewne omyłkowo, 2 działa 75 mm, 4 działa 57 mm i 2 wyrzutnie torped. 
W 1916 nastąpiła wymiana wyrzutni torpedowych z pojedynczych na podwójne tego samego kalibru, w wyniku czego okręty były potem uzbrojone w cztery wyrzutnie. 
W 1940 dokonano kolejnego przezbrojenia, redukując liczbę dział 75 mm do trzech, dodając za to dwa pojedyncze działka przeciwlotnicze 25 mm o lufie długości 58 kalibrów Bofors M32, jeden zdwojony karabin maszynowy i dwie wyrzutnie bomb głębinowych.
Wedle wydawnictwa „Jane's Fighting Ships 1942” uzbrojone były w 4 działa 75 mm, 2 karabiny maszynowe i 4 wyrzutnie torped 457 mm.
Załoga liczyła 69 oficerów, podoficerów i marynarzy.
Okręty tego typu.
Służba wszystkich okrętów tego typu przypadła na okres, gdy Szwecja nie prowadziła konfliktów zbrojnych. Zatem ich dzieje przebiegły generalnie bez znaczących incydentów. 
HMS „Ragnar”.
Został wybudowany w stoczni Kockums w Malmö. Prace rozpoczęto 1 stycznia 1907, 30 maja 1908 kadłub został zwodowany. Okręt został wpisany na listę floty 1 czerwca 1909. Został z niej skreślony po 38 latach służby 13 czerwca 1947, po czym przekazany do rozbiórki.
Interesującym epizodem w służbie „Ragnara” było przyjęcie 2 października 1939 na wodach terytorialnych Szwecji w okolicy Gotlandii uciekającego z kapitulującego Helu kutra pościgowego polskiej Straży Granicznej ORP „Batory”. W okolicy znajdowało się wówczas niemieckie awizo „Grille”, które mogłoby z łatwością przechwycić okręt polski z powodu miażdżącej przewagi prędkości i uzbrojenia. „Ragnar” następnie odprowadził polską jednostkę do portu Klintehamn, gdzie po 24 godzinach została internowana razem z wojskowymi członkami swojej załogi.
HMS „Sigurd”.
Został wybudowany w stoczni Lindholmen w Göteborgu. Prace rozpoczęto 1 stycznia 1907, 19 września 1908 kadłub został zwodowany. Okręt został wpisany na listę floty 1 stycznia 1909 (w kwietniu 1909). Został z niej skreślony po 38 latach służby 13 czerwca 1947, po czym przekazany do rozbiórki.
HMS „Vidar”.
Został wybudowany w stoczni Kockums w Malmö. Prace rozpoczęto 1 stycznia 1908, 9 czerwca 1909 kadłub został zwodowany. Okręt został wpisany na listę floty 1 stycznia 1910. Został z niej skreślony po 37 latach służby 13 czerwca 1947, po czym przekazany do rozbiórki.
„Vidar” różnił się od pozostałych jednostek swojego typu dodatkową zamkniętą kabiną nawigacyjną na mostku, co potwierdza również porównanie ilustracji.

</doc>
<doc id="2996930" url="https://pl.wikipedia.org/wiki?curid=2996930" title="Gabriel Tamaş">
Gabriel Tamaş



</doc>
<doc id="2996931" url="https://pl.wikipedia.org/wiki?curid=2996931" title="Răzvan Cociş">
Răzvan Cociş



</doc>
<doc id="2996932" url="https://pl.wikipedia.org/wiki?curid=2996932" title="Gorno Osenowo">
Gorno Osenowo

Gorno Osenowo (bułg. "Горно Осеново") – wieś podlegająca administracyjnie pod obszar wsi Dołno Osenowo w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 14 mieszkańców.

</doc>
<doc id="2996933" url="https://pl.wikipedia.org/wiki?curid=2996933" title="Andowiak stokowy">
Andowiak stokowy

Andowiak stokowy ("Thomasomys daphne") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak stokowy występuje na wschodnich stokach Andów od południowego Peru do północnej Boliwii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1917 roku brytyjski zoolog Oldfield Thomas nadając mu nazwę "Thomasomys daphne". Holotyp pochodził z doliny Ocobamba, na wysokości , w Regionie Cuzco, w Peru. 
"T. daphne" prawdopodobnie reprezentuje co najmniej dwa gatunki, ale potrzebne są dodatkowe badania taksonomiczne. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 88–109 mm, długość ogona średnio 138 mm, długość ucha średnio 16 mm, długość tylnej stopy 23–27 mm; brak danych dotyczących masy ciała. 
Siedlisko.
Zamieszkuje lasy górskie na wysokościach 2000 do 2774 m n.p.m.. Gatunek bytujący na ziemi.
Populacja.
Andowiak stokowy to często chwytane gryzonie.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996934" url="https://pl.wikipedia.org/wiki?curid=2996934" title="Miejski Zakład Kąpielowy w Zabrzu">
Miejski Zakład Kąpielowy w Zabrzu

Miejski Zakład Kąpielowy w Zabrzu - kryty basen miejski w Zabrzu.
Basen mieści się w budynku przy Placu Krakowskim 10. 
Obiekt powstał w latach 1927-1929 jako "Łaźnia miejska" (niem. "Stadtbad") i został wzniesiony w stylistyce wczesnego modernizmu i ekspresjonizmu.
Basen kąpielowy ma wymiary: 24,5 m x 10 m. 
W budynku ponadto mieszczą się sala gimnastyczna, sauny (suche i mokre), natryski, kabina do biczy szkockich, szatnie, sanitariaty, pomieszczenia do leżakowania i biura (zarządu basenu i firm zewnętrznych).
W 2012 roku zakończyła się gruntowna modernizacja obiektu, która objęła m.in. prace ogólnobudowlane, prace związane z termomodernizacją, modernizacją technologiczną (m.in. urządzenia filtrujące wodę na bazie ziemi okrzemkowej, podgrzewacze wody, dźwigi osobowe i pompy filtrujące). Budynek został również dostosowany dla potrzeb osób niepełnosprawnych.

</doc>
<doc id="2996936" url="https://pl.wikipedia.org/wiki?curid=2996936" title="Okręty zaopatrzeniowe typu Wichita">
Okręty zaopatrzeniowe typu Wichita

Okręty zaopatrzeniowe typu Wichita – typ siedmiu amerykańskich okrętów zaopatrzeniowych, zbudowanych dla United States Navy w latach 60. i 70. XX wieku.
Okręty budowane były w stoczniach General Dynamics Quincy Shipbuilding Division w Quincy (6 jednostek) oraz National Steel and Shipbuilding Company w San Diego (1 okręt).
Typ "Wichita" zaprojektowany został z myślą o wspieraniu grup bojowych lotniskowców ZOP typu "Essex". Ze względu na specyfikę działań były to okręty mniejsze od pełniących analogiczną rolę w grupach lotniskowców uderzeniowych jednostek typu "Sacramento". Okręty typu "Wichita" rozwijały także mniejszą prędkość i potrzebowały mniejszej załogi, co przekładało się na niższe koszty eksploatacji.
Jednostki rozpoczęły służbę w latach 1969-1976. Zarówno podczas wojny wietnamskiej jak i po niej, gdy ze względu na cięcia w budżecie zbrojeniowym ze służby wycofano typ "Essex", okręty zaopatrzeniowe typu "Wichita" wykorzystywano do zaopatrywania grup lotniskowców uderzeniowych. Dały się w związku z tym zauważyć problemy wynikające z ich ograniczonej prędkości i niedostatecznej ładowności. Kolejna fala cięć budżetowych na początku lat 90. była przyczyną wycofania okrętów w latach 1993-1996.
Okręty mogły przewozić 26 880 000 l paliwa (zarówno okrętowego jak i lotniczego), posiadały 1883 m³ przestrzeni ładunkowej do przewozu amunicji, 1741 m³ do przewozu innych materiałów stałych oraz 425 m³ chłodni. Jednostki były początkowo uzbrojone w cztery podwójne armaty kal. 76,2 mm. Na początku lat 80. zostały przezbrojone w dwa systemy Phalanx CIWS oraz wyrzutnię rakietowych pocisków przeciwlotniczych Sea Sparrow. Na pokładzie okrętów znajdowały się lądowiska dla dwóch śmigłowców CH-46 Sea Knight.

</doc>
<doc id="2996938" url="https://pl.wikipedia.org/wiki?curid=2996938" title="Andowiak cynamonowy">
Andowiak cynamonowy

Andowiak cynamonowy ("Thomasomys cinnameus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak cynamonowy występuje w Andach w Ekwadorze i Kolumbii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1924 roku amerykański teriolog i paleontolog Harold Elmer Anthony nadając mu nazwę "Thomasomys cinnameus". Holotyp pochodził z Haciendy San Francisco, na wysokości , na wschód od Ambato, w prowincji Tungurahua, w Ekwadorze.
Gatunek ten prawdopodobnie obejmuje więcej niż jeden takson, ale potrzebne są dodatkowe badania taksonomiczne. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 82–90 mm, długość ogona 110–128 mm, długość ucha 14–16 mm, długość tylnej stopy 21–23 mm; masa ciała 14–19 g. 
Tryb życia.
Występuje na wysokości między 2400 a 3800 m n.p.m.. Gatunek żyjący na ziemi.
Populacja.
Gatunek słabo rozpowszechniony.
Zagrożenia.
Główne zagrożenia to wylesianie, fragmentacja siedliska i rolnictwo.

</doc>
<doc id="2996939" url="https://pl.wikipedia.org/wiki?curid=2996939" title="Alessandro Orsini">
Alessandro Orsini

Alessandro Orsini (ur. w 1592 w Bracciano, zm. 22 sierpnia 1626 tamże) – włoski kardynał, patron Galileusza.
Życiorys.
Pochodził z arystokratycznej rzymskiej rodziny. Był synem Virginia Orsiniego i Flavii Damasceni-Peretti; jego kuzynem był kardynał Federico Sforza. W młodości studiował na Uniwersytecie w Pizie, a wcześniej w Sienie. 2 grudnia 1615 został kreowany kardynałem diakonem, a 11 stycznia 1616 nadano mu diakonię Santa Maria in Cosmedin. W 1621 roku był legatem papieskim w Romanii. Uczestniczył w konklawe 1621, lecz nie wziął udziału w konklawe 1623. Nowy papież Urban VIII nie udzielił mu zgody na rezygnację z godności kardynalskiej i wstąpienie do jezuitów.

</doc>
<doc id="2996940" url="https://pl.wikipedia.org/wiki?curid=2996940" title="Ştefan Radu">
Ştefan Radu



</doc>
<doc id="2996941" url="https://pl.wikipedia.org/wiki?curid=2996941" title="Wiaczasłau Siuczyk">
Wiaczasłau Siuczyk

Wiaczasłau Siuczyk (; ur. 18 grudnia 1962 w Mińsku) – białoruski polityk, do 2003 roku aktywny działacz Białoruskiego Frontu Ludowego „Odrodzenie” i Partii BNF; w latach 1999–2003 zastępca przewodniczącego tych organizacji; jeden z inicjatorów utworzenia Młodego Frontu.
Życiorys.
Urodził się 18 grudnia 1962 roku w Mińsku, w Białoruskiej SRR, ZSRR. Posiada wykształcenie geologa. W momencie ogłoszenia niepodległości Białorusi pracował jako geolog w „Biełaruśhieałohii”. W latach 1995–1998 pełnił funkcję sekretarza odpowiedzialnego zarządu Białoruskiego Frontu Ludowego (BFL). Następnie był sekretarzem zarządu BFL, przewodniczącym Komisji Sejmu BFL ds. Kontaktu z Ruchem Robotniczym.
Wiosną 1996 roku Siuczyk wraz z Juryjem Chadyką został aresztowany za udział w demonstracji „Czarnobylska Droga”. Uważa się, że byli oni drugimi w historii ofiarami prześladowań politycznych ze strony prezydenta Alaksandra Łukaszenki (pierwszym był poeta Sławamir Adamowicz). Byli oni także jednymi z pierwszych w epoce Łukaszenki, którzy podjęli motywowaną politycznie głodówkę protestacyjną. Na prośbę matki Siuczyka opozycyjna deputowana Rady Najwyższej Ludmiła Hraznowa przeprowadziła wśród parlamentarzystów zbiórkę podpisów pod apelem o ich uwolnienie. Przedsięwzięcie miało sens, ponieważ białoruski parlament nie był jeszcze wówczas całkowicie uzależniony od prezydenta. Zebrano wówczas ponad 50 podpisów, głównie opozycyjnych deputowanych. Siuczyk spędził w areszcie kilka tygodni, ale jego sprawa została zamknięta dopiero wiosną 1997 roku. 
30 października 1999 roku Siuczyk został wybrany na stanowisko zastępcy przewodniczącego Białoruskiego Frontu Ludowego „Odrodzenie” i Partii BNF. Był jednym z głównych inicjatorów utworzenia Młodego Frontu. W 2001 korzystając poparcia tego ostatniego próbował kandydować na stanowisko przewodniczącego Partii BNF, jednak przegrał z Wincukiem Wiaczorką. W 2003 roku został wykluczony z Partii BNF za „działalność rozłamową”.
Po wyborach prezydenckich w 2010 roku wyjechał za granicę. Jest założycielem i kierownikiem Białoruskiego Centrum na Ukrainie.

</doc>
<doc id="2996942" url="https://pl.wikipedia.org/wiki?curid=2996942" title="Târgu Neamţ">
Târgu Neamţ



</doc>
<doc id="2996943" url="https://pl.wikipedia.org/wiki?curid=2996943" title="Okręg Neamţ">
Okręg Neamţ



</doc>
<doc id="2996944" url="https://pl.wikipedia.org/wiki?curid=2996944" title="CSM Şcolar Reşiţa">
CSM Şcolar Reşiţa



</doc>
<doc id="2996946" url="https://pl.wikipedia.org/wiki?curid=2996946" title="Patrick Gordon (dyplomata)">
Patrick Gordon (dyplomata)

Patrick Gordon, Gordon, Gordoneus Patrick, Patricius (ur. ?, zm. przed 1657) – brytyjski urzędnik konsularny i dyplomata pochodzenia szkockiego. 
Źródło akademickie - portal Instytutu Szkockich Badań Historycznych ("Institute of Scottish Historical Research") Uniwersytetu Św. Andrzeja ("University of St. Andrews") w Fife w Szkocji sankcjonuje dualizm informacji bibliograficznych na temat tej osoby. 
Następnie powierzono mu funkcję agenta Anglii w Gdańsku (1610-1625).

</doc>
<doc id="2996947" url="https://pl.wikipedia.org/wiki?curid=2996947" title="Alexandru Gaţcan">
Alexandru Gaţcan



</doc>
<doc id="2996948" url="https://pl.wikipedia.org/wiki?curid=2996948" title="Reşiţa">
Reşiţa



</doc>
<doc id="2996950" url="https://pl.wikipedia.org/wiki?curid=2996950" title="Alfred Wolmark">
Alfred Wolmark

Alfred Aaron Wolmark (ur. 1877 w Warszawie, zm. 6 stycznia 1961 w Londynie) – polski artysta malarz i dekorator działający w Wielkiej Brytanii.
Urodził się w żydowskiej rodzinie w Warszawie, od 1894 posiadał obywatelstwo brytyjskie. Od 1895 do 1898 studiował w Royal Academy of Arts, uczelnię ukończył ze srebrnym medalem. W 1903 przez krótki czas przebywał w Polsce, gdzie tworzył obrazy przedstawiające sceny związane z historią Żydów. Pod wpływem malarstwa francuskiego stworzył serię obrazów przedstawiających sceny z życia rybaków, połowy i porty w Bretanii. Cztery lata później zaprojektował witraż zdobiący kościół Marii Panny w Slough, w tym samym roku był jednym z współtwórców Ben Uri Art Society. Na przełomie 1919 i 1920 przebywał w Nowym Jorku, gdzie stworzył serię obrazów przedstawiających widoki miasta. Jego obrazy były wystawiane w Londynie, Nowym Jorku i Paryżu, indywidualna wystawa obrazów portretowych miała miejsce w Galleries Lefèvre. Pośmiertna wystawa retrospektywna twórczości Alfreda Wolmarka miała miejsce w 1975 w Ferens Art Gallery, Kingston upon Hull.
Jego obrazy znajdują się w wielu galeriach na całym świecie, w tym w National Portrait Gallery, Londyn, Sheffield i Derby Museum and Art Gallery.

</doc>
<doc id="2996951" url="https://pl.wikipedia.org/wiki?curid=2996951" title="Andowiak szarobrzuchy">
Andowiak szarobrzuchy

Andowiak szarobrzuchy ("Thomasomys cinereiventer") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak szarobrzuchy występuje endemicznie w zachodnich Andach w Kolumbii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1912 roku amerykański zoolog Joel Asaph Allen nadając mu nazwę "Thomasomys cinereiventer". Holotyp pochodził z grzbietu zachodnich Andów, na wysokości , na zachód od Popayán, w departamencie Cauca, w Kolumbii. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 126–161 mm, długość ogona 144–172 mm, długość tylnej stopy 34–36 mm; brak danych dotyczących masy ciała. 
Siedlisko.
Występuje na wysokości między 2000 a 3500 m n.p.m.. Zamieszkuje las mglisty.
Populacja.
Populacja jest malejąca.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2996952" url="https://pl.wikipedia.org/wiki?curid=2996952" title="Landing Craft, Vehicle, Personnel">
Landing Craft, Vehicle, Personnel



</doc>
<doc id="2996953" url="https://pl.wikipedia.org/wiki?curid=2996953" title="Łódź Higginsa">
Łódź Higginsa



</doc>
<doc id="2996955" url="https://pl.wikipedia.org/wiki?curid=2996955" title="Komorniki (Jasieniec-Maziarze)">
Komorniki (Jasieniec-Maziarze)

Komorniki – część wsi Jasieniec-Maziarze w Polsce położona w województwie mazowieckim, w powiecie radomskim, w gminie Iłża.
W latach 1975–1998 Komorniki administracyjnie należały do województwa radomskiego.

</doc>
<doc id="2996956" url="https://pl.wikipedia.org/wiki?curid=2996956" title="Łukasz Zugaj">
Łukasz Zugaj

Łukasz Zugaj (ur. 27 stycznia 1993 roku w Radomiu) – polski siatkarz, grający na pozycjach rozgrywającego i atakującego. Wielokrotny zawodnik młodzieżowych reprezentacji kraju. Dwukrotny mistrz Polski juniorów z Czarnymi Radom. Absolwent Szkoły Mistrzostwa Sportowego w Spale.
Piłkę siatkową rozpoczął trenować w Czarnych. W 2009 roku z drużyną wywalczył srebrny medal mistrzostw Polski kadetów. Następnie 2 razy z rzędu zdobył tytuł mistrza kraju juniorów (2010, 2011), a w sezonie 2011/12 zajął 2. miejsce.
W 2012 roku przeszedł do Skry Bełchatów. Najczęściej występował w zespole grającym w Młodej Lidze, ale udało mu się również zadebiutować w rozgrywkach PlusLigi. Znalazł się także w kadrze Skry na mecz z Tomisem Konstanca w Lidze Mistrzów.
Od sezonu 2020/2021 występuje w drużynie UKS Sparta Grodzisk Mazowiecki.
Sukcesy klubowe.
Mistrzostwa Polski Kadetów:
XV Ogólnopolska Olimpiada Młodzieży:
Mistrzostwa Polski Juniorów:
Sukcesy reprezentacyjne.
Turniej EEVZA Kadetów:

</doc>
<doc id="2996958" url="https://pl.wikipedia.org/wiki?curid=2996958" title="Serafin (Szamszew)">
Serafin (Szamszew)

Serafin, imię świeckie Siergiej Pawłowicz Szamszew, rzadziej Szamszyn (ur. 5 stycznia 1897 w Petersburgu, zm. 17 września 1937 w Tomsku) – rosyjski biskup prawosławny.
Pochodził z rodziny szlacheckiej. W 1917 ukończył w Petersburgu szkołę realną. W czasie wojny domowej w Rosji, w 1919, został zmobilizowany do sił Białych pod dowództwem gen. Millera. Rok później, aresztowany przez bolszewików, został skazany na sześciomiesięczną zsyłkę do Archangielska. Następnie w trybie administracyjnym otrzymał nakaz zamieszkania w Kazaniu. Tam złożył wieczyste śluby mnisze i od 1923 żył w monasterze św. Jana Chrzciciela. Hierodiakonem został 3 stycznia 1922, zaś hieromnichem – rok później. Jeszcze w tym samym roku został aresztowany pod zarzutem prowadzenia działalności kontrrewolucyjnej i skazany na trzy lata zesłania do obozu w dawnym Monasterze Sołowieckim. Odbył całą karę, po czym został zesłany na Ural na kolejne trzy lata. Żył we wsi Wikułowo w obwodzie uralskim i pozostał w niej także po zakończeniu zsyłki, pracując w gospodarstwie wiejskim. W 1931 przeprowadził się do Ust'-Łamienki i podjął służbę kapłańską.
Po miesiącu od przybycia do Ust'-Łamienki hieromnich Serafin został oskarżony o zabójstwo dziecka. Zmarło ono dwie godziny po udzieleniu mu sakramentu chrztu, wskutek choroby. Skazany na 10 lat pozbawienia wolności, wyszedł z więzienia po kilku miesiącach na skutek kasacji wyroku. Wyjechał do Moskwy, po czym na polecenie Synodu Kościoła udał się do Tarusy i tam do 1936 prowadził parafię. Przed 1936 otrzymał godność archimandryty.
16 marca 1936 przyjął w soborze Objawienia Pańskiego chirotonię biskupią, po czym objął katedrę czycką. W charakterze konsekratorów w obrzędzie wzięli udział metropolita moskiewski i kołomieński Sergiusz, arcybiskup rżewski Aleksander, biskup dmitrowski Jan oraz sierpuchowski Aleksy. Po przyjęciu święceń biskupich Serafin (Szamszew) udał się do Czyty, jednak jako wcześniej karany nie uzyskał wymaganego meldunku i w rezultacie osiedlił się w Tomsku, poza granicami swojej eparchii. Metropolita Sergiusz mianował go wówczas biskupem tomskim. Służył początkowo w cerkwi Zmartwychwstania Pańskiego, a po jej zamknięciu – w cerkwi Trójcy Świętej w Tomsku.
Aresztowany niecały rok po przybyciu do Tomska, 21 sierpnia 1937, został oskarżony o członkostwo w cerkiewnej organizacji kontrrewolucyjnej, zachęcanie osób o antyradzieckich poglądach do aktywnej walki z komunizmem i wyrabianie u nich postaw kontrrewolucyjnych. Skazany na śmierć przez rozstrzelanie, został stracony w następnym miesiącu. W 1960 całkowicie zrehabilitowany.

</doc>
<doc id="2996959" url="https://pl.wikipedia.org/wiki?curid=2996959" title="Serafin (Szamszyn)">
Serafin (Szamszyn)



</doc>
<doc id="2996963" url="https://pl.wikipedia.org/wiki?curid=2996963" title="Miller Park">
Miller Park

Miller Park – stadion baseballowy z zamykanym dachem w Milwaukee w stanie Wisconsin, na którym swoje mecze rozgrywa zespół Milwaukee Brewers.
Budowę obiektu rozpoczęto w 1996, zaś zakończono w 2001 roku. Pierwszy mecz miał miejsce 6 kwietnia 2001; Brewers podejmowali Cincinnati Reds. W 2002 był areną Meczu Gwiazd. Na Miller Park miały miejsce również koncerty, między innymi Paula McCartneya, Bruce’a Springsteena, E Street Band, Bon Jovi, Eltona Johna i Billy’ego Joela.

</doc>
<doc id="2996965" url="https://pl.wikipedia.org/wiki?curid=2996965" title="Zakręcony (film 1998)">
Zakręcony (film 1998)

Zakręcony (org. "Senseless") – amerykański film komediowy z 1998 roku.
Fabuła.
Darryl, chcąc zdobyć pieniądze, bierze udział w eksperymencie medycznym. Zostaje mu podany nowy lek, którego działanie nie jest dokładnie zbadane. Początkowo wygląda na to, że środek ma same zalety - ożywia ciało i umysł oraz niesamowicie wyostrza zmysły. Ale niestety wywołuje też nieprzewidziane reakcje...

</doc>
<doc id="2996967" url="https://pl.wikipedia.org/wiki?curid=2996967" title="Gradewo">
Gradewo

Gradewo (bułg. "Градево") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 177 mieszkańców.
Historia.
Miejscowość wspomniana w tureckich dokumentach w 1576 roku. W 1891 roku Georgi Strezow napisał o wsi: .
Zabytki.
Do zabytków zalicza się:

</doc>
<doc id="2996968" url="https://pl.wikipedia.org/wiki?curid=2996968" title="Zakręcony">
Zakręcony



</doc>
<doc id="2996970" url="https://pl.wikipedia.org/wiki?curid=2996970" title="Marion Davies">
Marion Davies

Marion Davies (właśc. Marion Cecilia Douras; ur. 3 stycznia 1897 w Nowym Jorku, zm. 22 września 1961 w Los Angeles) – amerykańska aktorka filmowa, scenarzystka, producentka filmowa oraz filantropka.
Przez ponad 30 lat zostawała w nieformalnym związku z milionerem Williamem Randolphem Hearstem. W 1951 poślubiła Horace’a G. Browna, z którym pozostawała aż do swojej śmierci w 1961.
Wybrana filmografia.
producentka
aktorka
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2996972" url="https://pl.wikipedia.org/wiki?curid=2996972" title="Meczkuł">
Meczkuł

Meczkuł (bułg. "Мечкул") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 27 mieszkańców.

</doc>
<doc id="2996973" url="https://pl.wikipedia.org/wiki?curid=2996973" title="Polena">
Polena

Polena (bułg. "Полена") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 690 mieszkańców.

</doc>
<doc id="2996975" url="https://pl.wikipedia.org/wiki?curid=2996975" title="Bulcsú">
Bulcsú

Bulcsú (? - Ratyzbona, 955), horka, był w węgierskim związku plemiennym trzecim pod względem ważności dostojnikiem w połowie X w. Postać największego formatu w okresie wypraw łupieżczych. Zjednoczył pod swoim dowództwem siły wielu plemion węgierskich. Wraz z Tormásem, wnukiem księcia Arpada uczestniczył w poselstwie do cesarza bizantyjskiego Konstantyna VII Porfirogenety, który właśnie wtedy uzyskał informacje na temat stosunków panujących w ówczesnych Węgrzech. W 955 r. po klęsce na Lechowym Polu został stracony wraz Lehelem w Ratyzbonie.
Pochodzenie.
O czasie jego narodzin nie wiadomo nic. Według wiarygodnej informacji Konstantyna Porfirogenety, jego ojcem był Kàl, który również posiadał tytuł horki. W odróżnieniu od rodu Tormàsa, cesarz nie wymienia jego wstępnych, co pozwala przypuszczać, że jego ojciec był pierwszym w rodzie, który posiadał ten tytuł. Na początku XIII w. Anonymus określa Bulcsú jako syna Bogáta. Twierdzenie to, szczególnie w porównaniu z informacjami Konstantyna, wydaje się niewiarygodne, ponieważ Bogát, prowadzący w 921 r. wojska do Włoch, w rzeczywistości żył jedno pokolenie wcześniej. 
Od Szymona z Keza, węgierskiego kronikarza z XIII w. pochodzi istotna opinia na temat imienia Vérbulcsú (Krwawy Bulcsú): według niego "jego dziadka zabili Niemcy w bitwie pod Krimhild i stąd wywiódł naukę, że powinien być zły. Wielu Niemców upiekł na rożnie i podobno był względem nich tak okrutny, że pijał ich krew jak wino". Anonymus nazywa Bulcsú "krwawym człowiekiem".
Miejsce osiedlenia.
Szymon z Keza pisze, że "Krwawy Bulcsú zgodnie z tradycją zajął region Zala w okolicy jeziora Balaton". XIV wieczna kronika, która podobnie do "Gesty" Szymona z Keza, bazuje na wcześniejszych dziełach historycznych, nazywa Bulcsú "siódmym kapitanem" Węgrów zajmujących nową ojczyznę, który "według wieści rozbił swe namioty w okolicy Balatonu". Nie można jednoznacznie stwierdzić, czy opisy te zachowały ustną tradycję, czy też przeniosły we wcześniejsze czasy posiadłości rodu Krwawego Bulcsú (Lád) w komitatach Zala i Veszprém. Region Zala nie leżał daleko ani od Bizancjum, ani od granic krajów zachodu, Bulcsú prowadził jednak aktywną politykę w obu kierunkach.
Poselstwo do Bizancjum.
W 948 r. udał się na czele poselstwa do Bizancjum. Tam został ochrzczony (ok. 947-950 r.). Cesarz nazwał go "miłym synem" i nagrodził rangą patrycjusza i złotym łańcuchem.
Wyprawy na zachód.
Prawdopodobnie wielokrotnie prowadził wyprawy na ziemie niemieckie i zmuszał ich mieszkańców do płacenia trybutu. 
W roku 954 zbuntowało się przeciwko królowi niemieckiemu Ottonowi I Wielkiemu pod dowództwem jego syna Ludolfa i zięcia Konrada Czerwonego wielu niemieckich arystokratów. Buntownicy zwrócili się o pomoc do Węgrów, którym już od pięciu lat brakowało łupów i którzy w nadziei na odnowienie trybutów wysłali wojsko pod dowództwem horki Bulcsú. Zbuntowani książęta w ostatniej chwili się rozmyślili i wysłali Bulcsú za Ren, a sami natomiast złożyli hołd królowi. W 955 r. zbuntowali się panowie bawarscy, ponownie prosząc o węgierską pomoc, która przybyła pod dowództwem Bulcsú, Lehela i Súra. Armia węgierska poniosła druzgocącą klęskę w bitwie nad rzeką Lech pod Augsburgiem, a wracających do kraju wodzów ujęto i powieszono w Ratyzbonie. 
Według bizantyjskiego historyka Jana Skylitzesa król Otton wbił Bulcsú na pal, ale według późniejszych informacji Widukinda i Gerharda z Augsburga powiesił go książę bawarski Henryk I Ludolfing. 
Z całej armii – według legend – tylko siedmiu okaleczonych węgierskich żałobników" (gyászmagyarok) dotarło do ojczyzny. Niemiecka strona również poniosła krwawe straty (w walkach zginęła większość biskupów i książąt). W rzeczywistości po bitwie wytworzyła się na całe dziesięciolecia sytuacja patowa. Ani Węgrzy nie podejmowali wypraw na zachód, ani Niemcy wypraw przeciwko Węgrom, co może oznaczać, że druzgocąca klęska była wielką przesadą kronikarzy. Tak samo jak legenda o rogu Lehela.

</doc>
<doc id="2996979" url="https://pl.wikipedia.org/wiki?curid=2996979" title="Monaster Wprowadzenia Matki Bożej do Świątyni w Iwanowie">
Monaster Wprowadzenia Matki Bożej do Świątyni w Iwanowie

Monaster Wprowadzenia Matki Bożej do Świątyni – żeński prawosławny klasztor w Iwanowie, w jurysdykcji eparchii iwanowo-wozniesieńskiej Rosyjskiego Kościoła Prawosławnego.
Monaster funkcjonuje od 1991 przy wzniesionej na początku XX w. cerkwi Wprowadzenia Matki Bożej do Świątyni. Budynek ten od 1935 pozostawał w rękach Żywej Cerkwi, zaś w 1938 został całkowicie zamknięty i zaadaptowany na obwodowe archiwum państwowe. Jego pierwotne wyposażenie uległo całkowitemu zniszczeniu, podupadła sama budowla. Zrujnowaną cerkiew zwrócono prawosławnej parafii w 1990, po dwuletnich nieudanych staraniach prowadzonych drogą urzędową i po szesnastodniowej głodówce czterech kobiet należących wcześniej do „dwudziestki” wiernych wymaganej do zarejestrowania parafii. 
Monaster przy świątyni utworzył formalnie patriarcha moskiewski i całej Rusi Aleksy II 27 kwietnia 1991. Żeńską wspólnotę zgromadził archimandryta Ambroży (Jurasow), który pozostaje jej spowiednikiem, funkcje ihumenii pełni Maria (Pieriepiecza). W 2013 r. w monasterze i w jego placówkach filialnych przebywało ponad 150 osób. Mniszki odremontowały zniszczoną cerkiew klasztorną, wzniosły przy niej nowe budynki, zajmują się pracą duszpasterską w więzieniach oraz pracą charytatywną, prowadzą prawosławny telefon zaufania i pracują w eparchialnej komisji kanonizacji świętych.
Szczególnym kultem w klasztorze otaczane są relikwie świętych nowomęczenników rosyjskich – kapłana Włodzimierza Leżniewskiego i błogosławionego Aleksego Jelnatskiego, jak również riasa św. Jana Kronsztadzkiego i cząsteczki relikwii innych 168 świętych.

</doc>
<doc id="2996981" url="https://pl.wikipedia.org/wiki?curid=2996981" title="Jubilee (album)">
Jubilee (album)



</doc>
<doc id="2996982" url="https://pl.wikipedia.org/wiki?curid=2996982" title="Antonio Maria Doria Pamphili">
Antonio Maria Doria Pamphili

Antonio Maria Doria Pamphili (ur. 28 marca 1749 w Neapolu, zm. 31 stycznia 1821 w Rzymie) – włoski kardynał.
Życiorys.
Był synem Giovanniego Andrei IV Doria Pamphilj Landi i Eleonory Carafa della Stadera. Jego bratem był kardynał Giuseppe Maria Doria Pamphili; był także spokrewniony z Innocentym X. Podobnie jak brat, studiował na kilku uniwersytetach, by ostatecznie na Sapienzy obronić doktorat utroque iure (1769). W tym samym roku został protonotariuszem apostolskim, a wkrótce potem – klerykiem Kamery Apostolskiej. 14 lutego 1785 został kreowany kardynałem diakonem i otrzymał diakonię SS. Cosma e Damiano. Został wówczas protektorem niektórych zakonów kanoników regularnych i celestynów. 16 maja tr. przyjął święcenia diakonatu. Od września 1798 był kardynałem protodiakonem; z racji tego koronował papieża Piusa VII, po konklawe 1799-1800. Następnie został prefektem Kongregacji ds. Wód, Bagien Pontyjskich i ds. Doliny Chiana. W 1808 roku, wraz z bratem, został wydalony z Rzymu, przez francuskich okupantów. Następnie przeniósł się do Paryża, lecz opuścił go ze względu na stan zdrowia i powrócił do Włoch. Po przywróceniu władzy papieskiej, został kamerlingiem Kolegium Kardynalskiego (1818–1819). Jesienią 1819 został archiprezbiterem Bazyliki Matki Bożej Większej i pozostał nim do śmierci w roku 1821.

</doc>
<doc id="2996984" url="https://pl.wikipedia.org/wiki?curid=2996984" title="Ludwika Dorota z Saksonii-Meiningen">
Ludwika Dorota z Saksonii-Meiningen

Luise Dorothea (ur. 10 sierpnia 1710 w Meiningen, zm. 22 października 1767 w Gocie) – księżniczka Saksonii-Meiningen, od śmierci teścia (i jednocześnie wuja) księcia Fryderyka II 23 marca 1732 księżna Saksonii-Gotha-Altenburg.
Była córką księcia Saksonii-Meiningen Ernesta Ludwika I i jego żony księżnej Doroty Marii.
17 września 1729 w Gocie poślubiła swojego brata ciotecznego - przyszłego księcia Saksonii-Gotha-Altenburg Fryderyka III. Para miała dziewięcioro dzieci:

</doc>
<doc id="2996988" url="https://pl.wikipedia.org/wiki?curid=2996988" title="Trzebudzice">
Trzebudzice



</doc>
<doc id="2996989" url="https://pl.wikipedia.org/wiki?curid=2996989" title="Chocków">
Chocków



</doc>
<doc id="2996990" url="https://pl.wikipedia.org/wiki?curid=2996990" title="Tararuj">
Tararuj



</doc>
<doc id="2996991" url="https://pl.wikipedia.org/wiki?curid=2996991" title="Iwan Andriejewicz Chowański">
Iwan Andriejewicz Chowański



</doc>
<doc id="2996992" url="https://pl.wikipedia.org/wiki?curid=2996992" title="Hilarion Makariopolski">
Hilarion Makariopolski



</doc>
<doc id="2996995" url="https://pl.wikipedia.org/wiki?curid=2996995" title="Dermot Clifford">
Dermot Clifford

Dermot Clifford (ur. 22 stycznia 1939 w Ballymacelligott) – irlandzki duchowny katolicki, arcybiskup Cashel-Emly w latach 1988-2014.
Święcenia kapłańskie otrzymał 22 lutego 1964.
17 grudnia 1985 papież Jan Paweł II mianował go arcybiskupem koadiutorem Cashel-Emly. Saky udzielił mu 9 marca 1986 arcybiskup metropolita Cashel - Thomas Morris. Rządy w diecezji objął 12 września 1988 po przejściu na emeryturę poprzednika.
22 listopada 2014 papież Franciszek przyjął jego rezygnację z pełnionego urzędu złożoną ze względu na wiek. 

</doc>
<doc id="2996998" url="https://pl.wikipedia.org/wiki?curid=2996998" title="Wilhelm Ernest II">
Wilhelm Ernest II



</doc>
<doc id="2996999" url="https://pl.wikipedia.org/wiki?curid=2996999" title="USS Tang (SS-563)">
USS Tang (SS-563)

USS Tang (SS-563) – amerykański, następnie turecki, okręt podwodny typu "Tang", pierwszego powojennego typu amerykańskich jednostek tej klasy. Zwodowany 19 czerwca 1951 roku w stoczni Portsmouth Naval Shipyard na podstawie projektu SCB2, z nazwą USS „Tang” (SS-563) nadaną na cześć zatopionego podczas drugiej wojny światowej okrętu USS Tang (SS-306) komandora Richarda O’Kane.
Sprzedany Turcji, okręt wszedł do służby w tureckiej marynarce wojennej 8 lutego 1980 roku pod swoją ostatnią nazwą TCG „Pirireis” z numerem taktycznym S-343, w której pełnił służbę do sierpnia 2004 roku. Aktualnie pełni rolę okrętu muzeum w Izmirze.

</doc>
<doc id="2997000" url="https://pl.wikipedia.org/wiki?curid=2997000" title="Gatunek dominujący">
Gatunek dominujący

Gatunek dominujący – gatunek, który na danym obszarze wywiera najistotniejszy wpływ na biocenozę, najczęściej z powodu największej liczności występowania lub największej masy.

</doc>
<doc id="2997005" url="https://pl.wikipedia.org/wiki?curid=2997005" title="Pendżabska Wikipedia">
Pendżabska Wikipedia

Pendżabska Wikipedia – pendżabskojęzyczna edycja Wikipedii, uruchomiona w lipcu 2004 roku. Edytowana jest po pendżabsku. 14 lipca 2013 roku pendżabska edycja Wikipedii zawierała 6865 artykułów co daje jej obecnie 133 miejsce w rankingu międzyjęzykowym.
Linki zewnętrzne.
Pendżabska Wikipedia

</doc>
<doc id="2997006" url="https://pl.wikipedia.org/wiki?curid=2997006" title="Listnik">
Listnik



</doc>
<doc id="2997007" url="https://pl.wikipedia.org/wiki?curid=2997007" title="Ann B. Davis">
Ann B. Davis

Ann Bradford Davis (ur. 3 maja 1926 w Schenectady, zm. 1 czerwca 2014 w San Antonio) – amerykańska aktorka filmowa i telewizyjna. Została dwukrotnie uhonorowana nagrodą Emmy, a także dwukrotnie otrzymała nominację do nagrody Emmy. Posiada swoją gwiazdę na Hollywoodzkiej Alei Gwiazd.
Życiorys.
Urodziła się w Schenectady, w stanie Nowy Jork, jako córka Marguerite (z domu Stott), aktorki amatorki, i Cassiusa Milesa Davisa, inżyniera elektrycznego. Miała identyczną bliźniaczkę Harriet oraz starszą siostrę Elizabeth (1917-1974) i starszego brata Evansa (1921-2005). Kiedy miała trzy lata, wraz z rodziną przeprowadziła się do Erie w północno-zachodniej Pensylwanii], gdzie w 1944 ukończyła Strong Vincent High School. W 1948 ukończyła studia na Uniwersytecie Michigan w Ann Arbor. Początkowo zapisała się na specjalizację przedmedyczną; jednak po obejrzeniu przedstawienia swojego starszego brata w musicalu "Oklahoma!", zainteresowała się aktorstwem. W 1948 ukończyła studia, uzyskując dyplom z teatru i mowy.
Występowała jako sędzia muzyczny w programie ABC "Juke Box Jury" (1953-1954). Po raz pierwszy trafił na kinowy ekran w roli Ruby Coleman, sekretarki w kościele w Atlancie w dramacie biograficznym Henry’ego Kostera "Człowiek zwany Piotrem" ("A Man Called Peter", 1955) z Richardem Toddem. Wystąpiła potem jako Millie, sekretarka Carol (Doris Day) w komedii romantycznej Delberta Manna "Kochanku wróć" (1961) u boku Rocka Hudsona.
Od 2 stycznia 1955 do 15 września 1959 grała kierowcę ciężarówki Charmaine „Schultzy” Schultz w sitcomie "The Bob Cummings Show" (1955–1959) z Robertem Cummingsem. W 1960 zastąpiła Carol Burnett i zadebiutowała na Broadwayu jako księżniczka Winnifred w komedii muzycznej "Once Upon a Mattress". W jednosezonowym sitcomie NBC "The John Forsythe Show" (1965-1966) z udziałem Johna Forsythe’a pojawiła się jako Miss Wilson, nauczycielka wychowania fizycznego w prywatnej akademii dla dziewcząt. Wzięła udział w reklamie Ford Motor Company i Ford Fairlane. Była komiczką stand-up. Popularność wśród amerykańskich telewidzów zyskała jako gospodyni Alice Nelson w serialu "The Brady Bunch Hour" (1976–1977), komedii telewizyjnej NBC "The Brady Girls Get Married" (1981) i spin-off "The Brady Brides" (1981), komiodramacie telewizyjnym "A Very Brady Christmas" (1988), sitcomie "Day by Day" (1989) i komediodramacie "The Bradys" (1990). 
W 1994 opublikowała książkę kucharską "Alice's Brady Bunch Cookbook". Książka zawiera również przepisy od członków obsady "The Bradys".
Zmarła 1 czerwca 2014 w szpitalu w San Antonio w Teksasie w wieku 88 lat. Wcześniej tego dnia doznała krwiaka podtwardówkowego w wyniku upadku w łazience w jej rezydencji w San Antonio, w której mieszkała z biskupem Kościoła Episkopalnego Freyem i jego żoną Barbarą.

</doc>
<doc id="2997008" url="https://pl.wikipedia.org/wiki?curid=2997008" title="Raja naevus">
Raja naevus



</doc>
<doc id="2997010" url="https://pl.wikipedia.org/wiki?curid=2997010" title="Clive Davis">
Clive Davis

Clive Davis (ur. 4 kwietnia 1932) – amerykański producent muzyczny.
Wyróżnienia.
Ma swoją gwiazdę w Hollywoodzkiej Alei Gwiazd.

</doc>
<doc id="2997011" url="https://pl.wikipedia.org/wiki?curid=2997011" title="Przygody księcia Ahmeda">
Przygody księcia Ahmeda

Przygody księcia Ahmeda (niem. "Die Abenteuer des Prinzen Achmed", ang. "The Adventures of Prince Achmed") – niemiecki film animowany z 1926 roku, pierwszy długometrażowy animowany film w historii, który był wyświetlany w kinach. Powstał na motywach Baśni z tysiąca i jednej nocy i został zrealizowany techniką wycinankową.

</doc>
<doc id="2997014" url="https://pl.wikipedia.org/wiki?curid=2997014" title="Raja fullonica">
Raja fullonica



</doc>
<doc id="2997016" url="https://pl.wikipedia.org/wiki?curid=2997016" title="Józef Leon Rutkowski">
Józef Leon Rutkowski

Józef Leon Rutkowski herbu Pobóg – sędzia ziemski dobrzyński w latach 1748-1774.
Żonaty z Faustyną Zielińską, miał syna Mariana.
Poseł ziemi dobrzyńskiej na sejm 1758 roku. Poseł ziemi dobrzyńskiej na sejm 1760 roku. Poseł na sejm nadzwyczajny 1761 roku z ziemi dobrzyńskiej. Poseł ziemi dobrzyńskiej na sejm konwokacyjny 1764 roku. W 1764 roku był elektorem Stanisława Augusta Poniatowskiego z ziemi dobrzyńskiej i posłem tej ziemi na sejm elekcyjny. Był posłem powiatu toruńskiego na sejm koronacyjny 1764 roku.

</doc>
<doc id="2997021" url="https://pl.wikipedia.org/wiki?curid=2997021" title="Wólka Krępska">
Wólka Krępska

Wólka Krępska – wieś w środkowo-wschodniej Polsce położona w woj. mazowieckim w powiecie lipskim w gminie Lipsko.
W latach 1975–1998 miejscowość należała administracyjnie do województwa radomskiego.

</doc>
<doc id="2997022" url="https://pl.wikipedia.org/wiki?curid=2997022" title="Raja oxyrinchus">
Raja oxyrinchus



</doc>
<doc id="2997023" url="https://pl.wikipedia.org/wiki?curid=2997023" title="Nowy Zajączków">
Nowy Zajączków

Nowy Zajączków – przysiółek w Polsce położony w województwie mazowieckim, w powiecie lipskim, w gminie Chotcza.
Część wsi Zajączków
W latach 1975–1998 miejscowość należała administracyjnie do województwa radomskiego.

</doc>
<doc id="2997024" url="https://pl.wikipedia.org/wiki?curid=2997024" title="Raja circularis">
Raja circularis



</doc>
<doc id="2997025" url="https://pl.wikipedia.org/wiki?curid=2997025" title="Raja alba">
Raja alba



</doc>
<doc id="2997026" url="https://pl.wikipedia.org/wiki?curid=2997026" title="Hrabstwo Newaygo">
Hrabstwo Newaygo

Hrabstwo Newaygo (ang. "Newaygo County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 861,39 mil2 (2 231,01 km2). Według danych z 2010 r. hrabstwo miało 48 460 mieszkańców. Hrabstwo powstało w 1840 roku i nosi imię indiańskiego wodza plemienia Czipejów, który był sygnatariuszem traktatu z Saginaw w 1819 roku.

</doc>
<doc id="2997028" url="https://pl.wikipedia.org/wiki?curid=2997028" title="Konstantin Nikołajew (prawnik)">
Konstantin Nikołajew (prawnik)

Konstantin Nikołajewicz Nikołajew, ros. Константин Николаевич Николаев (ur. 12 kwietnia 1884 r. w Kijowie, zm. 26 czerwca 1965 r. w Nowym Jorku) – rosyjski prawnik, emigracyjny działacz prawosławny i prawniczy, pisarz i publicysta.
Życiorys.
Ukończył prawo na uniwersytecie w Kijowie. Pracował jako prawnik. W 1920 r. wyjechał do Polski. Zamieszkał w Warszawie. Pełnił funkcję doradcy prawnego Cerkwi prawosławnej w Polsce. Działał w organizacjach prawosławnych. Występował przeciwko polityce polskich władz w stosunku do cerkwi prawosławnej. Faktycznie przewodniczył specjalnej komisji do spraw prawnej obrony świątyń i zasobów cerkiewnych przed rewindykacją. Udało mu się skutecznie oprotestować prawo Kościoła Katolickiego do przejęcia spornych obiektów religijnych. Był autorem publikacji pt. „Sud prisiażnych w Rossii 1864-1917 gg.: Opyt charaktieristiki”, „Prawowoje położenije swiatoj Awtokiefalnoj Prawosławnoj Cerkwi w Polsze”, „Prawowoje położenije swiatoj Awtokiefalnoj Prawosławnoj Cerkwi w Polsze i jejo imuszczestwiennyje prawa s toczki zrienija administratiwnoj praktiki”, „Wossojedinienije uniatow s Prawosławnoj Cerkowju w 1839 g. Konkordat Rima s Rossijej w 1847 g.”. W 1931 r. (według części źródeł w 1933 r.) przeniósł się do Jugosławii, gdzie kontynuował prawniczą działalność w interesie Cerkwi prawosławnej. W 1938 r. uczestniczył w II Soborze Wszechemigracyjnym. Napisał książki pt. „Prawowoje położenije Prawosławnoj Cerkwi naroda russkogo w rassiejanii suszczego” i „Sud´by Prawosławija”. W II poł. 1944 r., wobec zagrożenia Belgradu przez Armię Czerwoną, ewakuował się do Niemiec. Po zakończeniu wojny zajmował się obroną uchodźców cywilnych przed deportacją do ZSRR. W 1946 r. utworzył Stowarzyszenie Prawników Rosyjskich w Niemczech, po czym został jego przewodniczącym. W 1949 lub 1950 r. wyjechał do USA, gdzie przeniósł działalność Stowarzyszenia Prawników Rosyjskich. Działał w organizacjach religijnych Rosyjskiego Kościoła Prawosławnego poza granicami Rosji. Pisał artykuły do pism emigracyjnych. Założył pismo „Za prawo i prawdu”. Osobiste archiwum K. N. Nikołajewa zostało pośmiertnie przekazane do seminarium prawosławnego Św. Trójcy przy monasterze w Jordanville.

</doc>
<doc id="2997029" url="https://pl.wikipedia.org/wiki?curid=2997029" title="Aleksandr Porochowszczikow">
Aleksandr Porochowszczikow

Aleksandr Siergiejewicz Porochowszczikow, ros. Александр Сергеевич Пороховщиков (ur. w Sankt Petersburgu, zm. 31 grudnia 1938 w Polsce) – rosyjski, a następnie ukraiński wojskowy (generał-chorąży), emigracyjny działacz kombatancki.
Życiorys.
W 1888 ukończył studia na wydziale fizyczno-matematycznym Uniwersytetu Moskiewskiego, zaś w 1889 Pawłowską Szkołę Wojskową. Służył w stopniu podporucznika w Lejb-Gwardyjskim Siemionowskim Pułku. W 1893 awansował do stopnia porucznika. W 1895 ukończył nikołajewską akademię sztabu generalnego. Mianowano go sztabskapitanem. Służył w sztabie Kijowskiego Okręgu Wojskowego. Od połowy marca 1896 pełnił funkcję starszego adiutanta w sztabie V Korpusu Armijnego. W połowie grudnia tego roku został zastępcą starszego adiutanta w sztabie Kijowskiego Okręgu Wojskowego. Od końca października 1898 dowodził kompanią 166 Równieńskiego Pułku Piechoty. Na początku kwietnia 1900 w stopniu podpułkownika objął funkcję szefa oddziału строевого sztabu twierdzy Brześć Litewski. Od połowy lipca tego roku był oficerem sztabowym do specjalnych poruczeń przy sztabie Kijowskiego Okręgu Wojskowego. Pod koniec września 1902 został szefem sztabu IV Okręgu Samodzielnego Korpusu Straży Pogranicznej. Od początku czerwca 1903 dowodził batalionem 49 Brzeskiego Pułku Piechoty. W 1904 mianowano go pułkownikiem. Pod koniec kwietnia 1905 objął funkcję szefa sztabu wojsk obwodu uralskiego. Od połowy września 1906 był oficerem sztabowym przy zarządzie 1 Brygady Strzeleckiej, zaś od połowy marca 1909 oficerem sztabowym do specjalnych poruczeń przy sztabie Warszawskiego Okręgu Wojskowego. Na początku sierpnia 1910 został szefem sztabu 8 Dywizji Piechoty. W połowie marca 1913 objął dowództwo 145 Nowoczerkaskiego Pułku Piechoty.
Brał udział w I wojnie światowej. Od grudnia 1914 dowodził 335 Anapskim Pułkiem Piechoty. Na początku czerwca 1915 awansował na generała majora. W listopadzie tego roku został dowódcą brygady 64 Dywizji Piechoty. Na początku 1916 objął funkcję szefa sztabu 18 Dywizji Piechoty. Pod koniec maja tego roku przeniesiono go do dyspozycji szefa Sztabu Generalnego. Od początku stycznia 1917 był nowym szefem Sztabu Generalnego. Latem 1917 znalazł się pod zwierzchnictwem dowódcy Frontu Południowo-Zachodniego. Od początku stycznia 1918 znajdował się z kolei pod zwierzchnictwem szefa sztabu Frontu Zachodniego.
W połowie marca tego roku wstąpił do nowo formowanej armii ukraińskiej. Pełnił obowiązki berdyczowskiego komendanta ujezdnego. W czerwcu 1920 został szefem sztabu 6 Brygady Zapasowej Armii Czynnej Ukraińskiej Republiki Ludowej. Od końca lipca tego roku był krótko zastępcą szefa sztabu 2 Dywizji Wołyńskiej, po czym na początku sierpnia objął funkcję szefa oddziału wojskowo-historycznego sztabu Armii Czynnej URL.
Pod koniec 1920 wraz z wojskami ukraińskimi został internowany w Polsce. Po wypuszczeniu na wolność zamieszkał w Jabłonnie pod Warszawą. Według części źródeł żył w Kaliszu. Działał w stowarzyszeniu pułkowym.
Odznaczony Orderem Świętego Stanisława III klasy, Orderem Świętej Anny III klasy i Złotą Szablą Za Waleczność.

</doc>
<doc id="2997033" url="https://pl.wikipedia.org/wiki?curid=2997033" title="Krupnik (miejscowość)">
Krupnik (miejscowość)

Krupnik (bułg. "Крупник") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 2067 mieszkańców.
Położenie.
Wzdłuż Strumy, w Kresneńskiego jaru.
Historia.
W XV wieku ze względu na rozwój gospodarczy Krupnik stał się centrum eparchii Krupniszkiej. W XVII wieku nastąpiła islamizacja osady, ale jej mieszkańcy zachowali język bułgarski. Neofit Riłski i Stefan Strezow opisywali wieś. W czasie wojen bałkańskich odbyła się bitwa pod Krupnikiem.

</doc>
<doc id="2997035" url="https://pl.wikipedia.org/wiki?curid=2997035" title="Gail Davis">
Gail Davis

Gail Davis (ur. 5 października 1925, zm. 15 marca 1997) – amerykańska aktorka filmowa i telewizyjna.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2997037" url="https://pl.wikipedia.org/wiki?curid=2997037" title="Górki (gmina Ciepielów)">
Górki (gmina Ciepielów)

Górki – część wsi Stary Ciepielów w Polsce położony w województwie mazowieckim w powiecie lipskim w gminie Ciepielów.
W latach 1975–1998 miejscowość należała administracyjnie do województwa radomskiego.

</doc>
<doc id="2997038" url="https://pl.wikipedia.org/wiki?curid=2997038" title="MLB All-Star Game 1947">
MLB All-Star Game 1947

MLB All-Star Game 1947 – 14. Mecz Gwiazd ligi MLB, który rozegrano 8 lipca 1947 roku na stadionie Wrigley Field w Chicago. Mecz zakończył się zwycięstwem American League All-Stars 2–1. Spotkanie obejrzało 41 123 widzów. 
Składy.
Po raz pierwszy w historii All-Star Game udział w głosowaniu wzięli kibice, którzy wybierali ośmiu zawodników do wyjściowego składu, starting pitcherów i pozostałych wybierali menadżerowie obydwu zespołów.

</doc>
<doc id="2997040" url="https://pl.wikipedia.org/wiki?curid=2997040" title="Joan Davis">
Joan Davis

Joan Davis właściwie Madonna Josephine Davis (ur. 29 czerwca 1907 zm. 22 maja 1961) – amerykańska aktorka filmowa.
Wyróżnienia.
Posiada dwie gwiazdy na Hollywoodzkiej Alei Gwiazd.

</doc>
<doc id="2997042" url="https://pl.wikipedia.org/wiki?curid=2997042" title="Heksenszus">
Heksenszus



</doc>
<doc id="2997046" url="https://pl.wikipedia.org/wiki?curid=2997046" title="Gold (album Rush)">
Gold (album Rush)

Gold – kompilacja utworów kanadyjskiego tria progresywnego Rush wydana 25 kwietnia 2006. Album składa się z połączonych dwóch albumów: "Retrospective I" oraz "Retrospective II".

</doc>
<doc id="2997047" url="https://pl.wikipedia.org/wiki?curid=2997047" title="Souls of Mischief">
Souls of Mischief

Souls of Mischief – amerykańska grupa hip-hopowa pochodząca z Oakland w stanie Kalifornia utworzona w latach 90. Należą do niej raperzy: A-Plus, Phesto, Opio oraz Tajai.

</doc>
<doc id="2997048" url="https://pl.wikipedia.org/wiki?curid=2997048" title="Opelousas">
Opelousas

Opelousas - miasto w Stanach Zjednoczonych, w południowo-środkowej części stanu Luizjana. Około 23 tys. mieszkańców. 
Historia.
Założone w 1720 roku jest trzecim najstarszym miastem Luizjany. Swą nazwę bierze od plemienia indiańskiego Appalousa. W XVIII i XIX wieku miasto służyło jako główny punkt handlowy pomiędzy Nowym Orleanem i Natchitoches. Jest nazywane "światową stolicą przypraw" z powodu ich produkcji na szeroką skalę.

</doc>
<doc id="2997049" url="https://pl.wikipedia.org/wiki?curid=2997049" title="Mac Davis">
Mac Davis

Morris Mac Davis (ur. 21 stycznia 1942 w Lubbocku, zm. 29 września 2020 w Nashville) – amerykański piosenkarz country i aktor. Posiada swoją gwiazdę na Hollywoodzkiej Alei Gwiazd.
Filmografia.
seriale
film

</doc>
<doc id="2997051" url="https://pl.wikipedia.org/wiki?curid=2997051" title="Józef Mazurkiewicz">
Józef Mazurkiewicz

Józef Mazurkiewicz (ur. 14 września 1904 w Kurowie, zm. 7 października 1977 w Lublinie) – historyk prawa, profesor Uniwersytetu Marii Curie-Skłodowskiej w Lublinie, przed II wojną światową adwokat, poseł na Sejm.
Życiorys.
Był synem Stanisława, miejscowego rolnika i bednarza oraz Feliksy z Kędzierskich. Ukończył szkołę powszechną w Kurowie i Państwowe Gimnazjum im. St. Staszica w Lublinie, otrzymując świadectwo maturalne w 1922. Rozpoczął studia na Wydziale Prawa i Nauk Społeczno-Ekonomicznych Katolickiego Uniwersytetu Lubelskiego. W 1927 uzyskał stopień magistra prawa KUL przed komisją egzaminacyjną Uniwersytetu Jana Kazimierza, a w 1929 absolutorium z historii na KUL.
Na stopień podporucznika został mianowany ze starszeństwem z 1 stycznia 1933 i 4394. lokatą w korpusie oficerów rezerwy piechoty. W 1934 pozostawał w ewidencji Powiatowej Komendy Uzupełnień Lublin Miasto. Posiadał przydział w rezerwie do 8 Pułku Piechoty Legionów w Lublinie.
W 1933 otworzył przewód doktorski na Uniwersytecie Jana Kazimierza na podstawie rozprawy "Ustawy amortyzacyjne w dawnej Polsce". Od 1934 praktykował jako adwokat. W latach 1938–1939 był posłem na Sejm z ramienia Obozu Zjednoczenia Narodowego. Sekretarz Prezydium Okręgu Lubelskiego Obozu Zjednoczenia Narodowego w 1938 roku.
W kampanii wrześniowej walczył w szeregach macierzystego 8 pp Leg. pod Tomaszowem Lubelskim. Ranny podczas prowadzonego przez siebie ataku na bagnety dostał się do niewoli i resztę wojny spędził w oflagu Woldenberg.
W 1945 powrócił z niewoli i podjął pracę na KUL. W 1946 uzyskał stopnie doktora nauk prawnych i magistra historii. Został zastępcą profesora KUL, prowadził wykłady z historii ustroju i prawa polskiego.
W 1949, wobec wstrzymania rekrutacji na studia prawnicze na KUL, przeszedł na nowo utworzony Wydział Prawa UMCS, początkowo jako zastępca profesora i kierownik Zakładu Historii Ustroju Polski. W 1956 został docentem, w 1962 profesorem nadzwyczajnym, a w 1971 profesorem zwyczajnym.
W latach 1956–1962 był prodziekanem, a w latach 1962–1964 dziekanem Wydziału Prawa UMCS. Wypromował sześciu doktorów, m.in. Władysława Ćwika, Jerzego Markiewicza i Artura Korobowicza.
Zmarł 7 października 1977 i został pochowany na cmentarzu przy ul. Lipowej w Lublinie
Publikacje.
Jego badania naukowe dotyczyły głównie problematyki miast prywatnych oraz historycznoprawnych dziejów Lubelszczyzny.
Opublikował m.in.:

</doc>
<doc id="2997053" url="https://pl.wikipedia.org/wiki?curid=2997053" title="Wyżnie Baranie Wrótka">
Wyżnie Baranie Wrótka

Wyżnie Baranie Wrótka (słow. "Vyšné baranie vrátka") – przełęcz w słowackiej części Tatr Wysokich, położona w ich grani głównej. Znajduje się w długiej północno-zachodniej grani Baranich Rogów i oddziela od siebie Baraniego Kopiniaczka na południowym zachodzie i Niżni Barani Zwornik na północnym wschodzie.
Przełęcz jest wyłączona z ruchu turystycznego. Północne stoki opadają z niej do Śnieżnego Bańdziocha – górnego piętra Doliny Czarnej Jaworowej, południowe natomiast zbiegają do Baranich Pól w Dolinie Pięciu Stawów Spiskich. Możliwe drogi dla taterników prowadzą na Wyżnie Baranie Wrótka od północnego wschodu z Wyżniej Baraniej Szczerbiny w sąsiedniej Baraniej Grani oraz od południa przez Baranie Pola i dalej stromą rynną.
Pierwsze wejścia (przy przejściu granią):

</doc>
<doc id="2997054" url="https://pl.wikipedia.org/wiki?curid=2997054" title="Vyšné baranie vrátka">
Vyšné baranie vrátka



</doc>
<doc id="2997057" url="https://pl.wikipedia.org/wiki?curid=2997057" title="Andowiak pstroogonowy">
Andowiak pstroogonowy

Andowiak pstroogonowy ("Thomasomys caudivarius") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak pstroogonowy występuje na zboczu zachodnich Andów od środkowego Ekwadoru do północnego Peru; zapisy z północno-zachodniego Ekwadoru wymagają potwierdzenia.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1923 roku amerykański teriolog i paleontolog Harold Elmer Anthony nadając mu nazwę "Thomasomys caudivarius". Holotyp pochodził z Taraguacochy, w Cordillera de Chilla, na wysokości , w prowincji El Oro, w Ekwadorze. 
Zmienność morfologiczna występująca między populacjami "T. caudivarius" sugeruje, że może to być gatunek politypowy. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 99–125 mm, długość ogona 141–163 mm, długość ucha 15–19 mm, długość tylnej stopy 28–31 mm; brak danych dotyczących masy ciała. 
Ekologia.
Zamieszkuje las mglisty na wysokości między 2500 a 3350 m n.p.m.. Gatunek żyjący na ziemi
Populacja.
Gatunek słabo rozpowszechniony.
Zagrożenia.
Główne zagrożenia to wylesianie, fragmentacja siedliska, i rolnictwo.

</doc>
<doc id="2997059" url="https://pl.wikipedia.org/wiki?curid=2997059" title="Libijska Partia Frontu Narodowego">
Libijska Partia Frontu Narodowego



</doc>
<doc id="2997061" url="https://pl.wikipedia.org/wiki?curid=2997061" title="Bardstown">
Bardstown

Bardstown – miasto w Stanach Zjednoczonych, w środkowej części stanu Kentucky. Około 11,7 tys. mieszkańców. Siedziba hrabstwa Nelson.
Historia.
Pierwotna nazwa miasta to Baird's Town. Było jednym z pierwszych miast późniejszego stanu Kentucky. Założone w 1788 roku. Miasto było jednym z pierwszych ośrodków katolicyzmu na ziemiach na zachód od Appalachów. W 1808 zostało siedzibą jednej z pierwszych diecezji amerykańskich - diecezji Bardstown. Katedrą była istniejąca do dziś bazylika św. Józefa, wpisana do National Register of Historic Places.
Old Tavern Talbott – tawerna zlokalizowana w sąsiedztwie budynku sądu jest częścią bogatej historii miasta. Założona w 1779 roku, korzystali z niej podobno Abraham Lincoln i Daniel Boone. Legenda głosi, że kule znajdujące się w ścianach budynku były wystrzelone przez Jesse’ego Jamesa.
Miasto obecnie.
Bardstown jest nazywane światową stolicą bourbona z powodu wielu gorzelni znajdujących się wokół miasta. W pobliżu swą siedzibę mają takie marki jak Jim Beam, Heaven Hill i Marker's Mark. Co roku organizowany jest festiwal – Kentucky Bourbon Festival. W mieście znajduje się też muzeum whiskey i czwarte w kraju co do wielkości muzeum wojny secesyjnej.

</doc>
<doc id="2997063" url="https://pl.wikipedia.org/wiki?curid=2997063" title="Miss Randy Crawford">
Miss Randy Crawford

Miss Randy Crawford – drugi album studyjny amerykańskiej piosenkarki jazzowej Randy Crawford, wydany w 1977 przez wytwórnię Warner Bros. Records pod numerem katalogowym BS 3083 (USA). Zawiera m.in. covery przebojów „Desperado” grupy The Eagles i „Over My Head” grupy Fleetwood Mac.

</doc>
<doc id="2997064" url="https://pl.wikipedia.org/wiki?curid=2997064" title="Andowiak jedwabisty">
Andowiak jedwabisty

Andowiak jedwabisty ("Thomasomys bombycinus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak jedwabisty występuje we wschodnich Andach w środkowej Kolumbii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1925 roku amerykański teriolog i paleontolog Harold Elmer Anthony nadając mu nazwę "Thomasomys bombycinus". Holotyp pochodził z obszaru Bogoty, w departamencie Cundinamarca, w Kolumbii. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 112–130 mm, długość ogona 133 mm, długość ucha 20 mm, długość tylnej stopy 26–30 mm; brak danych dotyczących masy ciała. 
Siedlisko.
Występuje na wysokości między 2800 a 3800 m n.p.m. Zamieszkuje paramo i lasy górskie.
Zagrożenia.
Dla tego gatunku zagrożeniem są nielegalne plantacje.

</doc>
<doc id="2997065" url="https://pl.wikipedia.org/wiki?curid=2997065" title="Koszewski">
Koszewski



</doc>
<doc id="2997066" url="https://pl.wikipedia.org/wiki?curid=2997066" title="Agranulocyt">
Agranulocyt



</doc>
<doc id="2997067" url="https://pl.wikipedia.org/wiki?curid=2997067" title="Granulocyt">
Granulocyt



</doc>
<doc id="2997068" url="https://pl.wikipedia.org/wiki?curid=2997068" title="Limfocyt">
Limfocyt



</doc>
<doc id="2997069" url="https://pl.wikipedia.org/wiki?curid=2997069" title="Dennis Day">
Dennis Day

Dennis Day (ur. 21 maja 1916, zm. 22 czerwca 1988) – amerykański aktor, piosenkarz, komik i osobowość radiowa.
Filmografia.
seriale
film
Wyróżnienia.
Posiada dwie gwiazdy na Hollywoodzkiej Alei Gwiazd.

</doc>
<doc id="2997072" url="https://pl.wikipedia.org/wiki?curid=2997072" title="Zadni Barani Karbik">
Zadni Barani Karbik

Zadni Barani Karbik (słow. "Zadná štrbina") – przełęcz położona w Baraniej Grani, w słowackich Tatrach Wysokich. Siodło Zadniego Baraniego Karbika oddziela od siebie dwie grupy turni: Baranie Turnie na południu i Baranie Zęby na północy. Najbliższymi wzniesieniami w grani są Skrajna Barania Turnia i Zadni Barani Ząb. Na siodło przełęczy nie prowadzą żadne znakowane szlaki turystyczne. Możliwe jest wejście na nią łatwą drogą od północy, z Pośredniego Baraniego Karbika.
Pierwszego wejścia na Zadni Barani Karbik dokonali Zygmunt Klemensiewicz, Jerzy Maślanka i Rudolf Nałęcki przy przejściu Baraniej Grani 24 sierpnia 1923 r.

</doc>
<doc id="2997073" url="https://pl.wikipedia.org/wiki?curid=2997073" title="Zadná štrbina">
Zadná štrbina



</doc>
<doc id="2997074" url="https://pl.wikipedia.org/wiki?curid=2997074" title="LKM Ns1">
LKM Ns1

Ns1 – wąskotorowa przemysłowa lokomotywa spalinowa, produkowana przez wschodnioniemieckie zakłady Lokomotivbau Karl Marx (LKM) w Babelsbergu, eksploatowana także w Polsce. Budowana w wersjach na tor szerokości 485–600 mm.
Produkcja.
Lokomotywa Ns1 powstała w odpowiedzi na zapotrzebowanie gospodarki odbudowujących się ze zniszczeń wojennych wschodnich Niemiec na małe lokomotywy budowlane i przemysłowe. Lokomotywy tego rodzaju były wykorzystywane zwłaszcza do tymczasowych kolejek wożących gruz przy odgruzowywaniu miast lub materiały budowlane. Konstrukcja została opracowana przez nie zajmujące się wcześniej budową taboru kolejowego zakłady Sanar Armaturen- und Apparatebau VEB w Halle/Saale w 1950 roku. Lokomotywa otrzymała oznaczenie DL 1 (DE 1) i była wzorowana częściowo na używanych w NRD zachodnioniemieckich lokomotywach Jung typu EL105. Do 1951 roku zbudowano ich ok. 50, po czym produkcję przeniesiono do kombinatu Lokomotivbau Karl Marx (LKM) w Babelsbergu pod Berlinem. Tam rozpoczęto produkcję nieznacznie ulepszonych lokomotyw pod oznaczeniem Ns1 ("Normal-Typ Schmalspur" – znormalizowana lokomotywa wąskotorowa). Do zakończenia produkcji w 1960 roku zbudowano ich tam 806.
Lokomotywy budowano na tory o szerokości 500–600 mm, jedynie pojedyncze egzemplarze na zamówienie kopalni węgla brunatnego Röblingen zbudowano na tor szerokości 485 mm. Od początku planowano zastosowanie silnika o mocy 15 KM, lecz z uwagi na trudności przemysłu, zastosowano jednocylindrowy silnik wysokoprężny o mocy 10 KM produkcji VEB Elbe-Werk Rosslau. Podczas napraw użytkownicy czasami wymieniali silniki na różne inne jednostki, m.in. dwucylindrowe o mocy 17 KM, czterocylindrowe o mocy 26 KM i dwucylindrowe o mocy aż 35 KM (wszystkie z wymienionych – chłodzone powietrzem). Lokomotywa standardowo nie miała kabiny, a jedynie stanowisko maszynisty z ławką na tylnej ścianie, lecz użytkownicy wyposażali je w kabiny.
Ulepszoną odmianą była Ns1a, produkowana w latach 1956–1957 w ilości 20 sztuk, z silnikiem o mocy 15 KM, przekonstruowanym przedziałem silnikowym i kabiną i masą służbową 3 tony. W latach 1958–1960 produkowano wersję Ns1b z takim samym silnikiem, wyposażoną ponadto w instalację elektryczną i elektryczny rozrusznik. Wewnątrz ramy umieszczono w niej skrzynie na akumulatory.
Służba.
Lokomotywy typu Ns1 licznie wykorzystywano na kolejach budowlanych i przemysłowych NRD. Obecnie kilkadziesiąt jest zachowanych w muzeach, kolekcjach lub na zabytkowych kolejach.
W latach 1952–1958 70 lokomotyw typu Ns1 i 2 typu Ns1b wyeksportowano za pośrednictwem Centrali Handlu Zagranicznego Metalexport do Polski, gdzie pracowały w przedsiębiorstwach budowlanych, przemyśle i górnictwie. W ich naprawie specjalizowały się zakłady ZREMB w Gliwicach, a następnie ZNTK w Nowym Sączu; remontów ich zaprzestano na początku lat 70. z uwagi na trudności z częściami zamiennymi, zwłaszcza do silników. Większość lokomotyw wycofano do tamtej pory z eksploatacji i zastąpiono krajowym sprzętem, jak GLs30, część dostosowywano do innych silników. Stosowano m.in. silniki S-320 o mocy 18 KM produkcji WSK Andrychów oraz silnik o mocy 35 KM z ciągnika Ursus C-330.
W Polsce zachowały się trzy lokomotywy typu Ns1, częściowo przebudowane (z nieoryginalnymi silnikami): w Zakładzie Uzdatniania Wody Bielany w Krakowie, Zakładzie Torfowym w Podczerwonym oraz Cegielni Cienia w Opatówku. Istnieje także samo podwozie lokomotywy, w skansenie w Wenecji koło Żnina.
Lokomotywy Ns1 eksportowano w niewielkich ilościach także do Finlandii i Korei Północnej.
Opis.
Ostoja lokomotywy ma konstrukcję spawaną z blach stalowych i kształtowników. Do czołownic ostoi przykręcone są żeliwne płyty sprzęgowe, o zaokrąglonym czole, z dwoma gniazdami do zaczepienia łańcuchów sprzęgowych. Dodatkowy balast z czterech płyt żeliwnych może być demontowany podczas eksploatacji na słabej nawierzchni. Maźnice osi przykręcone są do ostoi, z możliwością regulacji ich położenia w celu kompensowania rozciągnięcia się łańcuchów. Sprężynowanie składa się z czterech resorów piórowych umieszczonych wewnątrz ostoi. Osie lokomotywy, z kołami o średnicy 380 mm, napędzane są łańcuchami tulejowo-rolkowymi Galla. Napęd przenoszony jest na drugą oś, która jest połączona łańcuchem z pierwszą osią. Hamulec jest ręczny, dźwigniowy.
Napęd lokomotywy w wersji Ns1 oryginalnie stanowił jednocylindrowy czterosuwowy chłodzony cieczą silnik wysokoprężny 1 NVD 14 SRW o pojemności skokowej 1110 cm³, średnicy cylindra 100 mm, skoku tłoka 140 mm, rozwijający moc 10 KM przy maksymalnej prędkości obrotowej 1500 obr./min. Silnik przykręcony jest w przedniej części ramy, obudowany maską ze zdejmowanymi klapami po bokach. W lokomotywach bez instalacji elektrycznej silnik był uruchamiany korbą rozruchową. Przed silnikiem umieszczona była chłodnica wody typu samochodowego, osłonięta kratą z pionowych prętów. Oryginalnie w lewej klapie był wykrój na wylot spalin z tłumika. Modyfikowane lokomotywy otrzymywały inne silniki, także chłodzone powietrzem, z tłumikami zewnętrznymi w różnych konfiguracjach.
Silnik napędza koła za pośrednictwem dwubiegowej mechanicznej skrzyni biegów. Zmiana biegów odbywa się za pomocą koła („kierownicy”) na stanowisku maszynisty. Pod maską znajduje się też filtr powietrza, zbiornik paliwa o pojemności 38 l i piasecznica, z rurami odprowadzającymi piasek na szyny pomiędzy zestawami kołowymi. Na zamówienie lokomotywa mogła otrzymać instalację elektryczną i oświetlenie z akumulatorami pod siedzeniem maszynisty, standardowo stosowano oświetlenie naftowe.

</doc>
<doc id="2997075" url="https://pl.wikipedia.org/wiki?curid=2997075" title="Andowiak paciorkooki">
Andowiak paciorkooki

Andowiak paciorkooki ("Thomasomys baeops") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak paciorkooki występuje w Andach w Kolumbii i Ekwadorze.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1899 roku brytyjski zoolog Oldfield Thomas nadając mu nazwę "Oryzomys baeops". Holotyp pochodził znad rzeki Pita, na wysokości 3500 m n.p.m., w Chilla Valley, w prowincji El Oro, w Ekwadorze. 
W populacjach z Ekwadoru i Kolumbii występują różnice morfologiczne, co sugeruje, że taksonomia "T. baeops" wymaga dodatkowych badań. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 95–120 mm, długość ogona 106–147 mm, długość ucha 24–27 mm, długość tylnej stopy 16–19 mm; masa ciała 27–45 g. 
Siedlisko.
Zakres wysokości to 1300-4000 m n.p.m. Zamieszkuje ekoton lasu i paramo, górskie lasy deszczowe, często wśród brzegów małych strumieni.
Populacja.
W wilgotnych środowiskach w Ekwadorze są częste. W Kolumbii są rzadkie.
Zagrożenia.
Następuje utrata siedlisk tego gatunku, ale nie jest to poważne zagrożenie.

</doc>
<doc id="2997077" url="https://pl.wikipedia.org/wiki?curid=2997077" title="Zadni Barani Ząb">
Zadni Barani Ząb

Zadni Barani Ząb (słow. "Tretí Baraní zub") – niewybitna turnia o charakterze skalnego zęba, znajdująca się w Baraniej Grani w słowackiej części Tatr Wysokich. Jest jednym z trzech Baranich Zębów. Od Skrajnej Baraniej Turni w sąsiedniej grupie Baranich Turni odgranicza go Zadni Barani Karbik, a od Pośredniego Baraniego Zęba oddzielony jest Pośrednim Baranim Karbikiem. Wierzchołek Zadniego Baraniego Zęba nie jest dostępny żadnymi znakowanymi szlakami turystycznymi. Możliwe drogi prowadzą na niego od obu sąsiednich przełęczy.
Autorami pierwszego wejścia na szczyt byli Zygmunt Klemensiewicz, Jerzy Maślanka i Rudolf Nałęcki. Wyczynu tego dokonali 24 sierpnia 1923 r. podczas przechodzenia Baraniej Grani.

</doc>
<doc id="2997078" url="https://pl.wikipedia.org/wiki?curid=2997078" title="Tretí Baraní zub">
Tretí Baraní zub



</doc>
<doc id="2997081" url="https://pl.wikipedia.org/wiki?curid=2997081" title="Andowiak złocisty">
Andowiak złocisty

Andowiak złocisty ("Thomasomys aureus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak złocisty występuje w Andach, od zachodniej Wenezueli, przez środkową i południowo-zachodnią Kolumbię, Ekwador i Peru po środkowo-zachodnią Boliwię.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1860 roku brytyjski zoolog Robert Fisher Tomes nadając mu nazwę "Hesperomys aureus". Nie wiadomo skąd pochodził holotyp. 
"T. aureus" może reprezentować kompleks gatunkowy. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 142–180 mm, długość ogona 172–250 mm, długość ucha 20–29 mm, długość tylnej stopy 33–40 mm; masa ciała 75–175 g. 
Ekologia.
Gatunek ten żyje w andyjskich lasach deszczowych na wysokości od 1500 do 4000 m n.p.m.. Andowiak złocisty prowadzi naziemny i nadrzewny tryb życia.
Populacja.
Nie jest liczny, w Ekwadorze rzadki. Populacja spada.
Zagrożenia.
Główne zagrożenia to wylesianie, fragmentacja siedliska i rolnictwo.

</doc>
<doc id="2997082" url="https://pl.wikipedia.org/wiki?curid=2997082" title="Pośredni Barani Karbik">
Pośredni Barani Karbik

Pośredni Barani Karbik (słow. "Prostredná štrbina") – stosunkowo mało wybitna przełęcz położona w Baraniej Grani, w słowackich Tatrach Wysokich. Siodło Pośredniego Baraniego Karbika oddziela od siebie dwa wyżej położone spośród trzech Baranich Zębów. Na południu graniczy z Zadnim Baranim Zębem, natomiast na północy – z Pośrednim Baranim Zębem. Na siodło przełęczy nie prowadzą żadne znakowane szlaki turystyczne. Możliwe jest wejście na nią łatwymi drogami z obu stron grani – z Zadniego Baraniego Karbika i Skrajnego Baraniego Karbika.
Pierwszego wejścia na Pośredni Barani Karbik dokonali Zygmunt Klemensiewicz, Jerzy Maślanka i Rudolf Nałęcki przy przejściu Baraniej Grani 24 sierpnia 1923 r.

</doc>
<doc id="2997083" url="https://pl.wikipedia.org/wiki?curid=2997083" title="Prostredná štrbina">
Prostredná štrbina



</doc>
<doc id="2997085" url="https://pl.wikipedia.org/wiki?curid=2997085" title="Andowiak samotny">
Andowiak samotny

Andowiak samotny ("Thomasomys apeco") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Andowiak samotny znany jest tylko z miejsca typowego w Andach w północno-środkowym Peru.
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1993 roku peruwiańska teriolożka Mariella Leo i amerykański teriolog Alfred Gardner nadając mu nazwę "Thomasomys apeco". Holotyp (dorosły samiec) pochodził z Valle de Los Chochos na wysokości 3280 m n.p.m., około 25 km na północny wschód od Pataz w Parque Nacional Río Abiseo w departamencie San Martín w Peru.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 237–238 mm, długość ogona 279–329 mm, długość ucha 27–31 mm, długość tylnej stopy 50–59 mm; masa ciała 164–333 g.
Ekologia.
Zamieszkuje lasy górskie na wysokości 3250–3380 m n.p.m. Gatunek naziemny.
Populacja.
Gatunek słabo rozpowszechniony.
Zagrożenia.
Nie zanotowano poważnych zagrożeń.

</doc>
<doc id="2997086" url="https://pl.wikipedia.org/wiki?curid=2997086" title="Skrajny Barani Karbik">
Skrajny Barani Karbik

Skrajny Barani Karbik (słow. "Predná štrbina") – stosunkowo wybitna przełęcz o wysokości ok. 2330 m, położona w Baraniej Grani, w słowackich Tatrach Wysokich. Siodło Skrajnego Baraniego Karbika oddziela od siebie dwa niżej położone spośród trzech Baranich Zębów. Na południu graniczy z Pośrednim Baranim Zębem, natomiast na północy – ze Skrajnym Baranim Zębem. Przełęcz ma kształt prostokątnego wcięcia. Nie prowadzą na nią żadne znakowane szlaki turystyczne. Możliwe jest wejście na siodło łatwymi drogami z obu stron grani – z Pośredniego Baraniego Karbika i Przełączki za Baranią Kopą.
Pierwszego wejścia na Skrajny Barani Karbik dokonali Zygmunt Klemensiewicz, Jerzy Maślanka i Rudolf Nałęcki przy przejściu Baraniej Grani 24 sierpnia 1923 r.

</doc>
<doc id="2997087" url="https://pl.wikipedia.org/wiki?curid=2997087" title="Predná štrbina">
Predná štrbina



</doc>
<doc id="2997089" url="https://pl.wikipedia.org/wiki?curid=2997089" title="Megalopolis północno-wschodniego wybrzeża USA">
Megalopolis północno-wschodniego wybrzeża USA



</doc>
<doc id="2997091" url="https://pl.wikipedia.org/wiki?curid=2997091" title="Pośredni Barani Ząb">
Pośredni Barani Ząb

Pośredni Barani Ząb (słow. "Druhý Baraní zub") – drobna turnia o charakterze skalnej iglicy, znajdująca się w Baraniej Grani w słowackiej części Tatr Wysokich. Jest jednym z trzech Baranich Zębów. Od Zadniego Baraniego Zęba odgranicza go Pośredni Barani Karbik, a od Skrajnego Baraniego Zęba oddzielony jest Skrajnym Baranim Karbikiem. Wierzchołek Pośredniego Baraniego Zęba nie jest dostępny żadnymi znakowanymi szlakami turystycznymi. Jego wschodnie stoki trawersuje droga łącząca sąsiednie przełęcze.

</doc>
<doc id="2997092" url="https://pl.wikipedia.org/wiki?curid=2997092" title="Druhý Baraní zub">
Druhý Baraní zub



</doc>
<doc id="2997094" url="https://pl.wikipedia.org/wiki?curid=2997094" title="Skrajny Barani Ząb">
Skrajny Barani Ząb

Skrajny Barani Ząb (słow. "Prvý Baraní zub") – niewybitna turnia o charakterze skalnego zęba, znajdująca się w Baraniej Grani w słowackiej części Tatr Wysokich. Jest pierwszym od dołu z trzech Baranich Zębów. Od Pośredniego Baraniego Zęba na południu oddzielony jest Skrajnym Baranim Karbikiem, natomiast od położonej na północy Baraniej Kopy odgranicza go Przełączka za Baranią Kopą. Wierzchołek Skrajnego Baraniego Zęba nie jest dostępny żadnymi znakowanymi szlakami turystycznymi. Możliwe drogi prowadzą na niego od obu sąsiednich przełęczy.
Autorami pierwszego wejścia na szczyt byli Zygmunt Klemensiewicz, Jerzy Maślanka i Rudolf Nałęcki. Wyczynu tego dokonali 24 sierpnia 1923 r. podczas przechodzenia Baraniej Grani.

</doc>
<doc id="2997095" url="https://pl.wikipedia.org/wiki?curid=2997095" title="Prvý Baraní zub">
Prvý Baraní zub



</doc>
<doc id="2997096" url="https://pl.wikipedia.org/wiki?curid=2997096" title="Opolski Festiwal Skoków">
Opolski Festiwal Skoków

Opolski Festiwal Skoków – coroczny mityng lekkoatletyczny organizowany w Opolu od 2006 roku. Główną konkurencją zawodów jest skok wzwyż.
W latach 2006–2008 areną zmagań był Stadion Gwardia, a od 2009 roku Stadion im. Opolskich Olimpijczyków. W zawodach biorą udział gwiazdy polskiej i światowej lekkoatletyki. Podczas zawodów w 2010 roku skoczek wzwyż Iwan Uchow uzyskał rezultat 2,36 i tym samym ustanowił rekord obiektu w tej konkurencji.
W 2020 roku zawody się nie odbyły z powodu pandemii koronawirusa.
Gośćmi specjalnymi corocznych edycji festiwalu są gwiazdy polskiej lekkoatletyki m.in. Zdzisław Hoffman, Władysław Kozakiewicz, Artur Partyka, Irena Szewińska (zmarła w 2018 roku).

</doc>
<doc id="2997097" url="https://pl.wikipedia.org/wiki?curid=2997097" title="Muzeum Polskiej Piosenki w Opolu">
Muzeum Polskiej Piosenki w Opolu

Muzeum Polskiej Piosenki w Opolu – muzeum działające jako samorządowa instytucja kultury miasta Opole, założone w 2007 roku. Prowadzi działalność polegającą na gromadzeniu, katalogowaniu, konserwowaniu i udostępnianiu zbiorów dotyczących polskiej piosenki. Muzeum Polskiej Piosenki jest jedyną instytucją w Polsce, której głównym celem jest utworzenie centrum informacji na temat polskiej piosenki, a także ochrona jej dorobku.
Lokalizacja.
Siedziba dyrektora muzeum mieści się na pl. Kopernika 1, jednak wystawy stałe muzeum (z multimedialną wystawą), gdzie zwiedzający mogą bezpośrednio zobaczyć pamiątki związane z polską piosenką, znajdują pod miejscami przeznaczonymi dla widowni na terenie Amfiteatru Tysiąclecia w Opolu przy ulicy Piastowskiej 14a.
Historia.
Muzeum Polskiej Piosenki w Opolu zostało powołane uchwałą Rady Miasta Opola 29 listopada 2007 roku w celu przechowywania informacji i pamiątek dotyczących opolskiego festiwalu. 26 marca 2009 r. formuła muzeum została uogólniona do "...gromadzenie, opracowywanie i prezentowanie zbiorów dotyczących polskiej piosenki, a także prowadzenie działalności kulturalno-oświatowej, edukacyjnej i popularyzacyjnej w tym zakresie".
8 czerwca 2009 roku ogłoszono akcję pod hasłem "Piosenka ma swoje historie", której celem było gromadzenie pamiątek związanych z polską piosenką. Udział w niej wzięły m.in. osoby prywatne, instytucje kultury, organizatorzy festiwali, muzycy, kompozytorzy. Dzięki ich pomocy pozyskano m.in. płyty CD, rękopisy, fotografie, plakaty, instrumenty muzyczne, kostiumy.
Pierwsza wystawa czasowa w muzeum została otwarta 3 grudnia 2009 roku i nosiła nazwę: "Grunt to bunt. Polska muzyka młodzieżowa w latach 1956-1989". Została ona poświęcona narodzinom i rozwojowi rock and rolla w Polsce. W muzeum odbyło się również kilka wystaw plenerowych. Od października 2009 roku w muzeum organizowane są cykliczne spotkania ze znanymi ludźmi polskiej piosenki, jak również z ich rodzinami i spadkobiercami. Ich celem jest popularyzacja wiedzy na temat polskiej piosenki. Gośćmi muzeum byli m.in.: Danuta Grechuta - żona Marka Grechuty, Halina Kunicka, Krystyna Prońko, Ania Rusowicz, Irena Santor, Lech Janerka, Bogusław Mec, Marek Niedźwiecki, Jan Pietrzak i Tadeusz Woźniak.
Struktura muzeum.
Zgodnie ze Statutem muzeum w skład muzeum wchodzą:
Muzeum kieruje Dyrektor, którego odwołuje i powołuje Prezydent Miasta Opola. Dyrektor jest nadzorowany przez 9-osobową Radę powoływaną przez Radę Miasta.
Natomiast zgodnie z regulaminem zaopiniowanym pozytywnie przez Prezydenta Miasta Opola 2 września 2014, struktura muzeum przedstawia się następująco:
Wystawy czasowe i plenerowe.
Wystawy czasowe:
Wystawy plenerowe:
Działalność edukacyjna.
Oprócz tego muzeum prowadzi różnego rodzaju warsztaty dla dzieci.
Działalność kulturalna.
Od października 2009 r. w muzeum organizowane są cykliczne spotkania z osobistościami polskiej sceny artystyczno-kulturalnej. W spotkaniach uczestniczyli m.in.: Danuta Grechuta (żona Marka Grechuty), Halna Kunicka, Krystyna Prońko, Ania Rusowicz, Irena Santor, Lech Janerka, Bogusław Mec, Marek Niedźwiecki, Tadeusz Woźniak, Tomasz Budzyński, Maria Szabłowska i Krzysztof Szewczyk, Filipinki i Sława Przybylska.
Od stycznia 2014 ukazuje się rocznik kulturalny "Piosenka", koncentrujący się na tematach związanych z polską piosenką, ujmowanych jednak w szerokiej perspektywie poznawczej. Pismo po raz pierwszy ukazało się w drugiej połowie roku 2006 roku jako kwartalnik, redaktorem naczelnym jest od początku Jan Poprawa.
W 2014 r. nakładem muzeum ukazał się komplet płyt z piosenkami dla dzieci pt. "Słuchanki i Śpiewanki", na których znajdują się takie utwory jak" "A ja wolę moją mamę", "Mydło lubi zabawę", "Puszek okruszek", "Kaczka dziwaczka", czy "Laleczka z saskiej porcelany".
Muzeum jest także współproducentem programu "Muzeum Polskiej Piosenki, czyli historia jednego przeboju" emitowanego na antenie TVP Rozrywka oraz filmu dokumentalnego "Dobry wieczór Opole! Festiwal - legenda".

</doc>
<doc id="2997098" url="https://pl.wikipedia.org/wiki?curid=2997098" title="Vanderlei de Lima">
Vanderlei de Lima

Vanderlei Cordeiro de Lima (ur. 11 sierpnia 1969 w Cruzeiro do Oeste) – brazylijski lekkoatleta, specjalizujący się w maratonie. Brązowy medalista z igrzysk olimpijskich 2004. 5 sierpnia 2016 roku zapalił znicz olimpijski Letnich Igrzysk Olimpijskich 2016 w Rio de Janeiro.
Kariera.
Vanderlei de Lima karierę sportową rozpoczął od biegów długodystansowych. Na mistrzostwach świata juniorów 1988 w kanadyjskim Greater Sudbury startował w biegu na 20 km i zajął w nim 8. miejsce. Potem zaczął uprawiać biegi przełajowe. Startował na mistrzostwach świata i mistrzostwach Ameryki Południowej, na których zdobył odpowiednio brązowy (1993) i złoty (1995) medal.
Pierwsze zawody maratońskie de Lima wygrał w 1994 roku w francuskim Reims. Wygrywał również znane zawody maratońskie m.in. w Tokio, São Paulo, Hamburg-Marathon. Dwukrotnie zdobywał mistrzostwo igrzysk panamerykańskich w 1999 i 2003 roku. Trzykrotny olimpijczyk: Atlanta (1996), Sydney (2000) i Ateny (2004).
Karierę sportową zakończył w 2009 roku.
Incydent w Atenach.
29 sierpnia 2004 roku w Atenach podczas igrzysk olimpijskich 2004 startował w liczącym ponad 42 km biegu maratońskim. Vanderlei de Lima prowadził w biegu i mógł zostać pierwszym brazylijskim maratończykiem, który zdobył złoty medal olimpijski w tej konkurencji. Jednak na 36. kilometrze nieoczekiwanie zaatakowany przez znanego irlandzkiego demonstranta Neila Horana. Na pomoc zawodnikowi ruszył Grek Poliwios Kosiwas, który odciągnął Horana od niego i de Lima mógł dalej kontynuować zawody.
Vanderlei de Lima jednak w wyniku incydentu stracił sporo czasu, z czego skorzystali jego rywale – Włoch Stefano Baldini i Amerykanin Mebrahtom Keflezighi i de Lima ostatecznie zakończył na 3. miejscu i tym samym zdobył brązowy medal. Brazylijska Federacja Lekkiej Atletyki z prezesem Roberto Gesta de Melo na czele apelowała do MKOl o przyznanie de Limie złotego medalu, jednak apelacja została odrzucona.
Podczas ceremonii zamknięcia igrzysk MKOl przyznał de Limie Medal Pierre de Coubertina za podtrzymanie ducha sportowej walki, na co wpływ miała radość samego zawodnika po ukończeniu biegu. Medal został zawodnikowi wręczony 7 grudnia 2004 roku w Rio de Janeiro przez członków BOC podczas ceremonii "The Brazilian Olympic Prize". De Lima został również w powszechnym głosowaniu internetowym wybranym najlepszym lekkoatletą Brazylii w 2004.
1 lutego 2005 roku brazylijski siatkarz plażowy, mistrz olimpijski 2004 – Emanuel Rego chciał publicznie podarować de Limie swój złoty medal olimpijski, jednak de Lima odmówił jego przyjęcia. W 2007 roku ukazała się książka biograficzna de Limy pt. "Vanderlei de Lima". A Maratona de uma Vida" napisana przez Renato Adrião D'Angelo.

</doc>
<doc id="2997099" url="https://pl.wikipedia.org/wiki?curid=2997099" title="Stadion im. Opolskich Olimpijczyków w Opolu">
Stadion im. Opolskich Olimpijczyków w Opolu

Stadion im. Opolskich Olimpijczyków w Opolu – stadion lekkoatletyczny w Opolu o pojemności 998 osób z bieżnią która na łuku posiada osiem torów a na prostej dziesięć torów o długości 400 metrów, z boiskiem treningowym wewnątrz. Stadion posiada również stanowiska do rzutu dyskiem i młotem, skocznie w dal i wzwyż, a także sześć szatni dla zawodników.
Opis obiektu.
Stadion lekkoatletyczny w Opolu został zbudowany w czerwcu 2009 roku w miejsce stadionu lekkoatletycznego Gwardia. Został on oficjalnie otwarty 12 września 2009 roku podczas inauguracji 4. Opolskiego Festiwalu Skoków. Na tym obiekcie odbywają się również zawody ogólnopolskie oraz międzynarodowe. 
Ludzie odwiedzający obiekt mają do dyspozycji klub fitness "Olimp", w którym znajduje się sale: aerobowa, siłowa, do gry w tenisa stołowego, a także sauna. Kierownikiem obiektu jest znany lekkoatleta, olimpijczyk z Moskwy – Janusz Trzepizur.

</doc>
<doc id="2997101" url="https://pl.wikipedia.org/wiki?curid=2997101" title="Piłka wodna na Mistrzostwach Świata w Pływaniu 2013">
Piłka wodna na Mistrzostwach Świata w Pływaniu 2013

Piłka wodna na Mistrzostwach Świata w Pływaniu 2013 odbywa się między 21 lipca a 3 sierpnia 2013 na obiekcie Piscines Bernat Picornell w Barcelonie.

</doc>
<doc id="2997103" url="https://pl.wikipedia.org/wiki?curid=2997103" title="Barania Kopa (Tatry)">
Barania Kopa (Tatry)

Barania Kopa (słow. "Barania kopa") – niewybitna turnia znajdująca się w Baraniej Grani w słowackiej części Tatr Wysokich. Jest pierwszym od dołu wzniesieniem w tej grani. Od Skrajnego Baraniego Zęba w grupie Baranich Zębów na południu oddzielona jest Przełączką za Baranią Kopą. Wierzchołek Baraniej Kopy nie jest dostępny żadnymi znakowanymi szlakami turystycznymi. Możliwe drogi prowadzą na niego od Przełączki za Baranią Kopą lub prosto z Doliny Czarnej Jaworowej.
Autorami pierwszego wejścia na szczyt byli Zygmunt Klemensiewicz, Jerzy Maślanka i Rudolf Nałęcki. Wyczynu tego dokonali 24 sierpnia 1923 r. podczas przechodzenia Baraniej Grani.

</doc>
<doc id="2997104" url="https://pl.wikipedia.org/wiki?curid=2997104" title="Barania kopa">
Barania kopa



</doc>
<doc id="2997105" url="https://pl.wikipedia.org/wiki?curid=2997105" title="Leukocyt">
Leukocyt



</doc>
<doc id="2997107" url="https://pl.wikipedia.org/wiki?curid=2997107" title="Skoki z klifów na Mistrzostwach Świata w Pływaniu 2013">
Skoki z klifów na Mistrzostwach Świata w Pływaniu 2013

Skoki z klifów na Mistrzostwach Świata w Pływaniu 2013 odbywały się między 29 a 31 lipca 2013 w Porcie Vell w Barcelonie.

</doc>
<doc id="2997109" url="https://pl.wikipedia.org/wiki?curid=2997109" title="Darlene Zschech">
Darlene Zschech

Darlene Zschech (ur. 8 września 1965) – australijska lider uwielbienia i piosenkarka w zielonoświątkowym kościele Hillsong. Jej piosenka „Shout to the Lord” (w Polsce znana jako „Mój Jezu, mój Zbawco”) w 1995 roku stała się znana na całym świecie i jest początkiem jej sławy jako autor pieśni uwielbienia. W 2000 roku otrzymała nagrodę GMA Dove Award jako piosenkarka roku.

</doc>
<doc id="2997110" url="https://pl.wikipedia.org/wiki?curid=2997110" title="Jordon Mutch">
Jordon Mutch

Jordon James Edward Sydney Mutch (ur. 2 grudnia 1991 w Derby) – angielski piłkarz występujący na pozycji pomocnika w Crystal Palace

</doc>
<doc id="2997113" url="https://pl.wikipedia.org/wiki?curid=2997113" title="Metoda Blocha-Schmigalli">
Metoda Blocha-Schmigalli

Metoda Blocha-Schmigalli, (zwana również jako procedura trójkąta Schmigalli) – w logistyce metoda optymalnego rozmieszczania punktów zależnych, pomiędzy którymi odbywa się przemieszczanie materiału, osób, dokumentów lub informacji. Służy do przestrzennego rozmieszczenia tych punktów w taki sposób, aby punkty pomiędzy którymi następuje największa ilość przepływu danego czynnika (materiał, człowiek, informacje) znalazły się jak najbliżej siebie. Punkty te rozmieszczane są na siatce trójkątów, dzięki czemu można opracować optymalne rozłożenie dużej liczby takich punktów. Rozmieszczenie tych punktów na siatce trójkątów jest podstawą do dalszego planowania rozmieszczenia przestępnego poszczególnych obiektów. Zastosowanie tej metody pozwala na lepszą organizację pracy, transportu, przepływu materiału, informacji czy osób poprzez skracanie odległości pokonywanych pomiędzy punktami o największej intensywności ruchu.
Zastosowanie.
Metoda Blocha-Schmigalli znajduje zastosowanie m.in. w:
Metoda ta została opracowana w latach pięćdziesiątych XX wieku przez Szwajcara W. Blocha, którą w późniejszym czasie rozwinął H. Schmigall. W tej metodzie wykorzystywana jest tablica powiązań między obiektami zwana inaczej tabelą transportową. Poniżej przedstawiona jest prezentacja wyjaśniająca sposób zastosowania tej metody.
Wspomaga działania ukierunkowane na redukcję pokonywanych odległości:
Metodę tą można wykorzystać również w optymalizacji rozmieszczenia miejsc pracy w biurach z uwzględnieniem częstości przepływu informacji, zadań, dokumentów pomiędzy poszczególnymi stanowiskami. Procedura trójkąta Schmigalli nadaje się do wsparcia filozofii lean management.

</doc>
<doc id="2997114" url="https://pl.wikipedia.org/wiki?curid=2997114" title="Liga Mistrzyń UEFA (2012/2013)">
Liga Mistrzyń UEFA (2012/2013)

Liga Mistrzów UEFA Kobiet w sezonie 2012/2013 – dwunasta edycja kobiecych klubowych rozgrywek o mistrzostwo Starego Kontynentu organizowanych przez UEFĘ i czwarta rozgrywana pod szyldem "UEFA Women’s Champions League" (Liga Mistrzów UEFA Kobiet). Do udziału w nich przystąpiły 54 drużyny z 46 federacji.
Prawo udziału w rozgrywkach otrzymali wszyscy zwycięzcy zmagań ligowych w poszczególnej federacji oraz 8 drużyn z drugich miejsc w ośmiu najwyżej notowanych ligach (niemieckiej, szwedzkiej, francuskiej, rosyjskiej, angielskiej, duńskiej, włoskiej i norweskiej). Zwycięzcy 14 najsilniejszych lig europejskich oraz wszystkie 8 ekip z drugich miejsc w najsilniejszych ligach zostali automatycznie przydzieleni do 1/16 finału. Pozostałe 32 zespoły swą walkę rozpoczynały od fazy wstępnej, w których podzielone zostały na 8 czterozespołowych grup. Do następnej fazy awans uzyskali ich zwycięzcy oraz dwa zespoły z najlepszym bilansem z drugich miejsc. Od 1/16 rozgrywki prowadzono systemem pucharowym. Wstępna faza grupowa została rozegrana w dniach 11–16 sierpnia 2012 roku, 1/16 finału 25–27 września (pierwsze mecze) i 3–11 października (rewanże), 1/8 finału 31 października – 1 listopada (pierwsze mecze) i 7–8 listopada (rewanże), ćwierćfinały 20 i 27–28 marca 2013 roku, półfinały 13–14 i 21 kwietnia, a finał 23 maja w Londynie. Zwycięzcą po raz pierwszy w historii została debiutująca w tym sezonie w kobiecej Lidze Mistrzów drużyna VfL Wolfsburg.
Runda wstępna.
Losowanie grup eliminacyjnych odbyło się 28 czerwca 2012 roku w siedzibie Europejskiej Unii Piłkarskiej w Nyonie. Drużyny przed losowaniem podzielone były na cztery koszyki. Eliminacje odbyły się w dniach 11–16 sierpnia poprzez rozegranie ośmiu turniejów eliminacyjnych (osiem odrębnych grup po cztery zespoły w każdej). Mecze rozegrane zostały systemem każdy z każdym, po jednym spotkaniu. Każdy turniej organizował jeden z ośmiu klubów-gospodarzy, których wyboru dokonano jeszcze przed losowaniem – były to: ŽNK Pomurje ze Słowenii, ŽFK Spartak Subotica z Serbii, Birkirkara FC z Malty, słowacki Slovan Bratysława, ŽNK SFK 2000 Sarajewo z Bośni i Hercegowiny, cypryjski Apollon Limassol, macedoński ZFK Naše Taksi oraz PK-35 Vantaa z Finlandii. Awans do kolejnej fazy turnieju uzyskiwali zwycięzcy każdej z grup oraz dwa zespoły z najlepszym bilansem z drugich miejsc.
Grupa 1.
Wyniki i tabela grupy 1, w której gospodarzem był klub ŽNK Pomurje ze Słowenii:
Grupa 2.
Wyniki i tabela grupy 2, w której gospodarzem był ŽFK Spartak Subotica z Serbii:
Grupa 3.
Wyniki i tabela grupy 3, w której gospodarzem była drużyna Birkirkara FC z Malty:
Grupa 4.
Wyniki i tabela grupy 4, w której gospodarzem był słowacki Slovan Bratysława:
Grupa 5.
Wyniki i tabela grupy 5, w której gospodarzem był ŽNK SFK 2000 Sarajewo z Bośni i Hercegowiny:
Grupa 6.
Wyniki i tabela grupy 6, w której gospodarzem był Apollon Limassol z Cypru:
Grupa 7.
Wyniki i tabela grupy 7, w której gospodarzem był ZFK Naše Taksi z Macedonii:
Grupa 8.
Wyniki i tabela grupy 8, w której gospodarzem był PK-35 Vantaa z Finlandii:
Ranking zespołów z drugich miejsc.
Dwa z ośmiu zespołów z drugich miejsc w swoich grupach eliminacyjnych również awansowały do 1/16 finału. Bilansu dokonano na podstawie spotkań z zespołami z pierwszego i trzeciego miejsca w swojej grupie (nie był więc pod uwagę brany mecz z najsłabszym przeciwnikiem). Awans uzyskały PK-35 Vantaa i ŽFK Spartak Subotica.
1/16 finału.
Do 1/16 finału przystąpiło 10 zespołów wyłonionych w fazie wstępnej oraz 22 zespoły z 14 najwyżej notowanych lig (mistrz każdej z nich oraz zespoły z drugich miejsc z pierwszych ośmiu najwyżej notowanych lig). Losowanie par 1/16 finału odbyło się 23 sierpnia 2012 roku. Przy okazji tego losowania ustalone zostały również pary 1/8 finału. Pierwsze mecze 1/16 odbyły się w dniach 25–27 września, a rewanże 3–11 października.
1/8 finału.
Pierwsze mecze 1/8 finału rozegrane zostały 31 października – 1 listopada, a rewanże 7–8 listopada 2012 roku. Do gier przystąpiono bez losowania, gdyż pary ustalono już przy poprzedniej ceremonii.
Ćwierćfinały.
27 listopada odbyło się losowanie ćwierćfinałów oraz drabinki na dalszą część rozgrywek. Ćwierćfinały odbyły się na wiosnę 2013 roku – pierwsze mecze 20, a rewanże 27–28 marca.
Półfinały.
Pierwsze mecze półfinałowe zostały rozegrane 13 i 14 kwietnia, a rewanże 21 kwietnia 2013 roku. Do finału awansowały piłkarki finalisty ostatnich trzech i zwycięzcy ostatnich dwóch edycji rozgrywek, Olympique Lyon z Francji, a także zawodniczki debiutującego w tym sezonie w kobiecej Lidze Mistrzów VfL Wolfsburg z Niemiec.
Finał.
Finał rozgrywek odbył się 23 maja 2013 roku na Stamford Bridge w Londynie. Zwycięzcą po raz pierwszy w historii została debiutująca w tym sezonie w kobiecej Lidze Mistrzów drużyna VfL Wolfsburg.

</doc>
<doc id="2997115" url="https://pl.wikipedia.org/wiki?curid=2997115" title="Raw Silk">
Raw Silk

Raw Silk – trzeci album studyjny amerykańskiej piosenkarki jazzowej Randy Crawford, wydany w 1979 przez wytwórnię Warner Bros. Records pod numerem katalogowym BSK 3283 (USA).

</doc>
<doc id="2997117" url="https://pl.wikipedia.org/wiki?curid=2997117" title="Prawdziwe uczucie">
Prawdziwe uczucie

Prawdziwe uczucie (hiszp. "Amores verdaderos") – meksykańska telenowela Televisy z przełomu 2012 i 2013 roku, której producentem jest Nicadro Diaz. Jest to nowa wersja telenoweli „Amor de Custodia” tworzonej przez Kolumbię, Argentynę i Meksyk (TV Azteca). W rolach głównych występują: Erika Buenfil i Eduardo Yáñez jako protagoniści oraz Eiza Gonzalez i Sebastián Rulli jako młodsi protagoniści. Produkcja była emitowana w Meksyku na kanale XEW-TV (El Canal de las Estrellas) o godzinie 21:00.
Wersja polska.
Od 29 sierpnia 2013 telenowela była emitowana w Polsce na kanale TV6. Na początku emitowana o 19:00. Od stycznia 2014 o 16:00. 
Ostatni odcinek wyemitowano 3 czerwca 2014.
Opracowaniem wersji polskiej zajęło się Studio Publishing. Autorką tekstu była Zuzanna Naczyńska. Lektorem serialu był Andrzej Leszczyński.

</doc>
<doc id="2997120" url="https://pl.wikipedia.org/wiki?curid=2997120" title="Nikołaj Nenowski">
Nikołaj Nenowski

Nikołaj Nenow Nenowski (bułg. "Николай Ненов Неновски", ur. 26 lipca 1963 w Wielkim Tyrnowie) – bułgarski ekonomista specjalizujący się w dziedzinie teorii i polityki pieniężnej, historii monetarnej i historii myśli ekonomicznej. Profesor ekonomii na Uniwersytecie Juliusza Verne’a w Amiens we Francji.
Edukacja i kariera akademicka.
Nikołaj Nenowski jest absolwentem Uniwersytetu Moskiewskiego (1989). Tytuł doktora ekonomii uzyskał w Bułgarskiej Akademii Nauk (1995). Po ukończeniu doktoratu wykładał na Uniwersytecie Gospodarki Krajowej i Świata w Sofii, gdzie później został profesorem ekonomii i uczył teorii monetarnej i finansów międzynarodowych. Jest on również powiązany z Laboratoire d'Economie d'Orléans (LEO) od 2002 roku, a także z Międzynarodowym Centrum Badań nad Gospodarką (ICER) w Torino, od 2006 roku.
Od 1991 jest związany z francuską wspólnotą nauczycieli akademickich. Przez lata zajmował stanowiska w wielu instytucjach, takich jak: Uniwersytet w Owernii, Uniwersytet Clermont-Ferrand, Uniwersytet Aix-Marseille, Uniwersytet Paris I – Sorbonne (Sorbona) oraz Uniwersytet w Bordeaux IV. Był także profesorem wizytującym na Uniwersytecie w Kioto, prowadził wykłady i seminaria na Uniwersytecie Kiusiu (Fukuoka), Uniwersytecie w Nagasaki, International University of Kagoshima i University of Hitotsubashi / Nihon University (Tokyo). 
W latach 2010-2012 pracował w Laboratoire d'Economie d'Orléans na Uniwersytecie w Orleanie. Zorganizował konferencję na temat spraw gospodarczych i geostrategicznych gospodarek bałkańskich (luty 2011), a w grudniu tego samego roku – na temat regulacji banków i ryzyka systemowego. Wykładał także teorię i historię kryzysu finansowego w EDHEC Business School w Nicei.
Jest członkiem Komitetu Redakcyjnego: Revue d'économie politique, East-West Journal of Economics and Business (Grecja), The Journal of Comparative Economic Studies (Japonia), Panoeconomicus (Serbia), Economic Studies [Ikonomicheski Izsledvania] redagowany przez Bułgarską Akademię Nauk.
Od 2011 jest członkiem brytyjskiej firmy Partners Cobden. Jest założycielem i wiceprezesem "Bulgarian Macroeconomic Association" – Bułgarskiego Stowarzyszenia Makroekonomicznego (2003-2005) oraz twórcą "Bulgarian Hayek Society" (2002).
Bank centralny i kariera polityka.
W 1996 roku rozpoczął pracę w Dziale badań Narodowego Banku Bułgarskiego, gdzie był zaangażowany w badania empiryczne i teoretyczne, skupiając się na teorii polityki pieniężnej, metodach ekonometrycznych i modelowaniu. Został szefem Działu Badań w 1997 roku. Nenowski służył jako członek Rady Prezesów Narodowego Banku Bułgarii od 2002 do 2008 roku. Był członkiem Rady Doradczej Prezydenta Bułgarii w sprawach gospodarki 2002-2008 (raport ekonomiczny dla prezydenta). Był również doradcą bułgarskiego ministra finansów (2008-2009).
Ważniejsze publikacje.
Artykuły:
Książki:
Rozdziały w książkach:

</doc>
<doc id="2997128" url="https://pl.wikipedia.org/wiki?curid=2997128" title="James Chester">
James Chester

James Grant Chester (ur. 23 stycznia 1989 w Warrington) – walijski piłkarz angielskiego pochodzenia występujący na pozycji obrońcy w angielskim klubie Stoke City oraz w reprezentacji Walii. Wychowanek Manchesteru United, w swojej karierze grał także w takich zespołach jak Peterborough United, Plymouth Argyle, Carlisle United, Hull City oraz West Bromwich Albion.

</doc>
<doc id="2997129" url="https://pl.wikipedia.org/wiki?curid=2997129" title="Mieczysław Tarnawski (duchowny)">
Mieczysław Tarnawski (duchowny)

Mieczysław Tarnawski (ur. 24 listopada 1886 w Tartakowie, zm. 21 stycznia 1928 we Lwowie) – ksiądz rzymskokatolicki, historyk Kościoła, kapelan 214 pułku ułanów, kawaler Orderu Virtuti Militari, działacz społeczny.
Edukacja.
Urodził się 24 listopada 1886 w Tartakowie, w ówczesnym powiecie sokalskim Królestwa Galicji i Lodomerii, w rodzinie Józefa i Pauliny z Nassalskich. W 1906, jako uczeń Małego Seminarium Arcybiskupiego, ukończył C. K. VI Gimnazjum we Lwowie i wstąpił do Arcybiskupiego Seminarium Duchownego. Będąc alumnem rozpoczął studia na Wydziale Teologicznym Uniwersytetu Lwowskiego we Lwowie. W 1910 przyjął święcenia kapłańskie.
Następnie podjął studia na Uniwersytecie w Innsbrucku, gdzie w 1912 obronił rozprawę doktorską z teologii. Studiował historię Kościoła na Papieskim Uniwersytecie Gregoriańskim w Rzymie. W 1913 habilitował się z historii Kościoła na Wydziale Teologicznym Uniwersytetu Lwowskiego, po czym jako docent rozpoczął pracę na Wydziale Teologicznym tegoż uniwersytetu. Pełnił również funkcję podprefekta w Arcybiskupim Seminarium Duchownym. W 1916 został profesorem nadzwyczajnym w zakresie historii kościoła, a trzy lata później zwyczajnym na Wydziale Teologicznym Uniwersytetu Lwowskiego. 
Służba wojskowa.
W lipcu 1920, w okresie ofensywy bolszewickiej na Warszawę, wstąpił do Armii Ochotniczej. Został kapelanem 214 pułku ułanów (późniejszego 24 pułku ułanów). Odznaczył się w bitwie pod Kowlem, gdzie po śmierci dowódcy szwadronu, objął dowództwo i wyprowadził oddział z krzyżowego ognia. Wykazał się także męstwem podczas obrony Zamościa przed kawalerią Siemiona Budionnego. Przy forsowaniu rzeki Horyń samorzutnie dokonał wywiadu na most i mimo trzech ran postrzałowych, pozostał w linii do końca. 
Za bohaterstwo wykazane podczas wojny polsko–bolszewickiej, na wniosek dowódcy 214 pułku ułanów płk. Tadeusza Żółkiewskiego, został odznaczony Krzyżem Srebrnym Orderem Virtuti Militari. Uroczystość dekoracji odbyła się na placu św. Ducha we Lwowie z udziałem władz cywilnych i wojskowych. Miesięczna pensję dla odznaczonego VM przeznaczał na cele oświatowe 24 pułku ułanów, a potem na stypendium dla niezamożnych kadetów Korpusu Kadetów Nr 1 we Lwowie.
Działalność naukowa.
Po demobilizacji w październiku 1920 ks. prof. Tarnawski powrócił do pracy dydaktycznej na Uniwersytecie Jana Kazimierza. W 1922 objął funkcję dziekana Wydziału Teologicznego. Odrzucił propozycję bpa Mariana Leona Fulmana objęcia stanowiska rektora nowo powstałego katolickiego Uniwersytetu Lubelskiego ze względu na pogarszający się stan zdrowia. 1 lutego 1926 z tego samego powodu zrezygnował z wykładów.
Udzielał się również społecznie; przewodniczył Towarzystwu Wzajemnej Pomocy Kapłanów, działał w Polskim Towarzystwie Teologicznym, był członkiem komitetu redakcyjnego „Gazety Kościelnej”. 
Arcybiskup Józef Bilczewski oraz jego następca abp Bolesław Twardowski wysuwali kandydaturę ks. prof. Tarnawskiego na biskupa sufragana diecezji lwowskiej. Kandydatura została jednak odrzucona przez Stolicę Apostolską wobec sprzeciwu metropolity lwowskiego obrządku greckokatolickiego abpa Andrzeja Szeptyckiego. 
Zmarł 21 stycznia 1928 we Lwowie. Pochowany na Cmentarzu Janowskim we Lwowie.

</doc>
<doc id="2997130" url="https://pl.wikipedia.org/wiki?curid=2997130" title="Laraine Day">
Laraine Day

Laraine Day (ur. 13 października 1920, zm. 10 listopada 2007) – amerykańska aktorka filmowa i telewizyjna.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2997131" url="https://pl.wikipedia.org/wiki?curid=2997131" title="Southern California Open 2013">
Southern California Open 2013

Southern California Open 2013 – tenisowy turniej WTA z cyklu Southern California Open rozgrywany w dniach 29 lipca-5 sierpnia 2013 roku w Carlsbadzie na kortach twardych o puli nagród 795 707 dolarów amerykańskich.

</doc>
<doc id="2997133" url="https://pl.wikipedia.org/wiki?curid=2997133" title="Hypnidae">
Hypnidae

Hypnidae – monogatunkowa rodzina morskich ryb chrzęstnoszkieletowych z rzędu drętwokształtnych (Torpediniformes), czasami klasyfikowana w randze podrodziny drętwowatych (Torpedinidae).
Występowanie.
Szelf kontynentalny i najwyższe warstwy stoku kontynentalnego wokół Australii.
Cechy charakterystyczne.
Od drętwowatych różnią się mniejszym ogonem i mniejszymi płetwami grzbietową i ogonową.
Klasyfikacja.
Do rodziny zaliczany jest rodzaj:

</doc>
<doc id="2997135" url="https://pl.wikipedia.org/wiki?curid=2997135" title="Kuropatnicki Hrabia">
Kuropatnicki Hrabia

Kuropatnicki Hrabia − polski herb szlachecki, hrabiowska odmiana herbu Nieczuja.
Opis herbu.
Opis z wykorzystaniem klasycznych zasad blazonowania:
"W polu czerwonym ostrzew naturalna, o trzech sękach z prawej i dwóch z lewej, w którą wbity krzyż srebrny. Nad tarczą korona hrabiowska, dziewięciopałkowa, a nad nią hełm w koronie, z której klejnot: godło między skrzydłami orlimi czarnymi. Labry: czerwone, podbite srebrem."
Najwcześniejsze wzmianki.
Nadany w Galicji 10 marca 1779 z predykatem "hoch- und wohlgeboren" ("wysoko urodzony i wielmożny") Ewarystowi Andrzejowi Kuropatnickiemu. Tytuł został nadany na podstawie patentu z 1775, posiadania Orderu św. Stanisława, tytułu kasztelana bełzkiego oraz przeprowadzonej legitymacji szlachectwa.
Herbowni.
Jedna rodzina herbownych:
graf Kuropatnicki von Kuropatniki.

</doc>
<doc id="2997141" url="https://pl.wikipedia.org/wiki?curid=2997141" title="Pływanie na otwartym akwenie na Mistrzostwach Świata w Pływaniu 2013 – 25 km mężczyzn">
Pływanie na otwartym akwenie na Mistrzostwach Świata w Pływaniu 2013 – 25 km mężczyzn

25 km mężczyzn - jedna z konkurencji rozgrywanych podczas Mistrzostw Świata w Pływaniu 2013 w ramach pływania na otwartym akwenie. Zawody zostały rozegrane 27 lipca.
Do rywalizacji zgłoszonych zostało 35 zawodników z 24 państw.
Zwycięzcą konkurencji został niemiecki pływak Thomas Lurz. Drugie miejsc zajął Belg Brian Ryckeman, a trzecie Jewgienij Dratcew reprezentujący Rosję.
Wyniki.
Rywalizacja rozpoczęła się o 8:00.

</doc>
<doc id="2997143" url="https://pl.wikipedia.org/wiki?curid=2997143" title="Egipska Partia Narodowo-Demokratyczna">
Egipska Partia Narodowo-Demokratyczna



</doc>
<doc id="2997145" url="https://pl.wikipedia.org/wiki?curid=2997145" title="Demetrious Johnson">
Demetrious Johnson

Demetrious Khrisna Johnson (ur. 13 sierpnia 1986 w Madisonville) – amerykański zawodnik mieszanych sztuk walki, pierwszy w historii mistrz Ultimate Fighting Championship w wadze muszej w latach 2012–2018, zwycięzca turnieju One Flyweight World Grand Prix z 2019 oraz od 2022 mistrz One Championship w wadze muszej.
Kariera MMA.
Wczesna kariera.
Johnson początkowo uprawiał kolarstwo górskie, zapasy oraz baseball. Ostatecznie zainteresował się MMA i w 2007 roku w debiucie znokautował swojego rywala w niespełna 45 sekund. Kolejne lata to walki głównie na lokalnych galach AX Fighting Championships oraz King of the Cage z czego wszystkie wygrane i to w większości przed czasem. W styczniu 2010 roku udał się na Alaskę do Anchorage by stoczyć pojedynek z Jesse Brockiem którego błyskawicznie znokautował wysokim kopnięciem w głowę. To efektowne zwycięstwo pozwoliło Johnsonowi wypromować się oraz nawiązać kontakt z większą organizacją.
World Extreme Cagefighting.
Niepokonany od swojego debiutu w 2007 i legitymujący się zawodowym rekordem 10 zwycięstw Demetrious Johnson związał się w 2010 roku z siostrzaną organizacją UFC - World Extreme Cagefighting. WEC wyróżniało się na tle innych organizacji jak i samego UFC tym, iż na galach walczyli zawodnicy lżejszych wag (koguciej, piórkowej i lekkiej). Johnson podpisał kontrakt na pojedynki w kategorii koguciej (do 61 kg), a w debiucie w nowej organizacji zmierzył się z utytułowanym Anglikiem Bradem Pickettem na gali WEC 48 (24 kwietnia). Johnson przegrał pojedynek na punkty głównie przez brak obron przed sprowadzeniami które sukcesywnie stosował Anglik. Po pierwszej porażce w karierze szybko dostał kolejną szanse. 30 września na WEC 51 zdominował całkowicie Nicka Pace’a wygrywając z nim bezsprzecznie na punkty. Na kolejną walkę nie musiał długo czekać i 41 dni później stoczył pojedynek z Damacio Page który wygrał przed czasem fundując mu duszenie gilotynowe w 3. rundzie. Będąc nadal pod kontraktem z WEC, 28 października 2010, prezydent UFC - Dana White poinformował, że WEC zostanie połączone z UFC, a zawodnicy kategorii koguciej, piórkowej i lekkiej zasilą szeregi największej organizacji na świecie.
Ultimate Fighting Championship.
Połączenie organizacji zakończyło się na początku 2011 roku. Wszyscy zawodnicy na kontrakcie WEC stali się zawodnikami UFC - również Johnson. Pierwszy jego pojedynek w UFC został zaplanowany na 5 stycznia, a został zestawiony z japońską gwiazdą MMA Norifumi Yamamoto. Johnson zdominował zapaśniczo Japończyka który posiadał braki w tej płaszczyźnie walki i wygrał pewnie z nim na punkty. Będąc po trzech zwycięskich pojedynkach matchmaker UFC Joe Silva zestawił go z Brazylijczykiem Renan Barão ale ostatecznie nie doszło do ich pojedynku i nowym rywalem Amerykanina został rodak Miguel Torres. Torres - były mistrz WEC w wadze koguciej mający na koncie ponad 40 zawodowych walk w tym aż 39 zwycięskich oraz posiadający 15-centymetrową przewagę wzrostu nad Johnsonem był murowanym faworytem w tym pojedynku. „Mighty Mouse” wygrał pojedynek kolejny raz korzystają ze swoich rewelacyjnych zapasów dominując byłego mistrza w każdej rundzie. Dwa solidne zwycięstwa w UFC dały możliwość Johsonowi stoczenia walki o pas mistrzowski w wadze koguciej której mistrzem był Dominick Cruz. Do walki doszło 1 października na gali UFC Live. Johnson przegrał pojedynek jednogłośnie na punkty po 5-rundowym pojedynku głównie z powodu dobrej pracy kickbokserskiej i obrony przed sprowadzeniami Cruza.
Przejście do kat. muszej.
W 2012 roku Dana White ogłosił wprowadzenie nowej kategorii wagowej w UFC jaką była waga musza (do 56 kg). Mając do wyboru nadal walczyć w koguciej (i stoczenie walki z Eddim Winelandem) lub zejść wagę niżej i zasilić nową dywizję, wybrał tę drugą opcję i został włączony do turnieju który miał wyłonić pierwszego w historii mistrza wagi muszej. Oprócz Johnsona do turnieju zostali dodani Joseph Benavidez, Yasuhiro Urushitani oraz Ian McCall - ten ostatni został rywalem „Mighty Mouse'a” w pierwszym półfinale turnieju.
Turniej mistrzowski.
Na gali UFC on FX: Alves vs. Kampmann (3 marca 2012) doszło do eliminatora między Johsonem a McCallem. Johnson w ciągu całego pojedynku był minimalnie gorszym zawodnikiem od McCalla. Sędziowie jednak ostatecznie ogłosili większościowe zwycięstwo Johsona, które spotkało się z falą krytyki i protestami sztabu McCalla jak i samego zawodnika. Na konferencji prasowej po gali, Dana White poinformował o błędzie sędziego liczącego punkty i zmianie wyniku Johnson vs. McCall przez komisję stanową ze zwycięstwa tego pierwszego na większościowy remis. Od razu został ogłoszony rewanżowy pojedynek który odbył się 8 czerwca. W tym pojedynku przeważał już Johnson klasycznie dominując rywala zapaśniczo ale również boksersko. O inauguracyjne mistrzostwo wagi muszej zmierzył się z Benavidezem który w swoim półfinale znokautował Japończyka Yasuhiro Urushitani.
Historyczne zwycięstwo.
Walka mistrzowska miała miejsce 22 września w Toronto, Kanadzie na UFC 152. Będąc co-main eventem gali, obaj zawodnicy dali dynamiczną i efektowną walkę z kilkoma zwrotami akcji (jedną z nich był nokdaun zafundowany Johnsonowi) jednak to Johnson był zawodnikiem minimalnie szybszym i celniejszym od swojego rywala oraz zanotował kilka kluczowych sprowadzeń co ostatecznie pozwoliło przekonać do siebie sędziów (punktacja: 48–47, 47–48, 49–46) i zostać pierwszym w historii UFC mistrzem wagi muszej.
2013–2015.
Na swoją pierwszą obronę tytułu nie musiał stosunkowo długo czekać i zaraz na początku 2013 roku, zmierzył się z Johnem Dodsonem. Johnson w swoim stylu dynamicznie punktował rywala szybkimi kombinacjami w stójce oraz obaleniami ale Dodson nie odstawał w tych aspektach od mistrza i do półmetka pojedynku zafundował aż trzy nokdauny obrońcy tytułu po których raz za razem lądował na deskach. Po trzeciej rundzie sytuacja zaczęła się zmieniać na korzyść Johnsona. Słabnący kondycyjnie Dodson dał sobie narzucić tempo mistrza który bezlitośnie atakował pod siatką w klinczu kolanami i łokciami oraz obaleniami. Ostatecznie Johnson obronił tytuł jednogłośnie na punkty otrzymując również bonus finansowy za „walkę wieczoru”. W lato 27 lipca doszło do drugiej obrony mistrzowskiego pasa. Rywalem mistrza był John Moraga mający przed tym pojedynkiem dwa zwycięstwa przed czasem w UFC. Johnson całkowicie zdominował pretendenta, bez problemowo obalając go i zadając za każdym razem w parterze ciosy pięściami i łokciami. W ostatniej 5. rundzie mistrzowskiego boju Demetrious próbował założyć klucz na rękę rywalowi, by chwile później przejść do bardzo ciasno zapiętej dźwigni prostej na łokieć co zmusiło sędziego Herba Deana do natychmiastowego przerwania walki gdyż dłuższa zwłoka groziła ciężką kontuzją, a nawet złamaniem ręki Moragi. Johnson zachował tytuł oraz zwyciężył pierwszy oraz od 2010 roku przed czasem. Za poddanie rywala w ten sposób zarobił 50 tys. $ w ramach „poddania wieczoru”.
2015–2018.
Następne lata to m.in. zwycięskie rewanże z Benavidezem (przez nokaut) oraz Dodsonem (na punkty) czy poddanie mistrza Shooto Kyōji Horiguchiego. Poddanie Japończyka dokładnie w 4:59, 5 rundy jest najpóźniejszym zakończeniem walki przez poddanie w mistrzowskim pojedynku w historii UFC. 23 kwietnia 2016 pokonał przez techniczny nokaut Henry'ego Cejudo.
15 kwietnia 2017 poddał Brazylijczyka Wilsona Reisa, wyrównując tym samym rekord udanych obron tytułu UFC Andersona Silvy, który wynosi 10. 7 października 2017 podczas UFC 216 poddał Raya Borga w piątej rundzie, broniąc tym samym jedenasty raz mistrzostwo. Ponadto wygraną nad Borgiem pobił rekord obron tytułu mistrzowskiego UFC, który należał do wieloletniego mistrza wagi średniej Brazylijczyka Andersona Silvę i wynosił 10.
4 sierpnia 2018 na UFC 227 w swojej dwunastej obronie mistrzostwa ponownie zmierzył się z Henrym Cejudo, tym razem sensacyjnie ulegając mu niejednogłośnie na punkty i tracąc dzierżony od ponad 6 lat pas wagi muszej.
One Championship.
28 października 2018 doszło do porozumienia w sprawie przejścia Johnsona do singapurskiej organizacji One Championship, natomiast w ramach wymiany zawodników do UFC przeszedł niepokonany Ben Askren. W debiucie dla One Championship 31 marca 2019 pokonał Japończyka, Yuyę Wakamatsu przez poddanie w drugiej rundzie, co dało mu również awans do półfinału turnieju wagi muszej. W półfinale pokonał innego Japończyka, Tatsumitsu Wada (2 sierpnia 2019), a w finale Tajlandczyka, Danny'ego Kingada (13 października 2019). Obie walki zakończyły się decyzją jednogłośną na korzyść Johnsona. 
7 kwietnia 2021 zawalczył o pas mistrzowski One Championship w wadze muszej, jednak przegrał tą walkę przez nokaut (kolano i ciosy w parterze) w drugiej rundzie z Brazylijczykiem, Adriano Moraesem. 
27 sierpnia 2022 na gali One on Prime Video 1 doszło do ich rewanżowego, mistrzowskiego starcia. Tym razem lepszy okazał się być Johnson, który znokautował latającym kolanem w czwartej odsłonie Brazylijczyka, dzięki czemu stał się nowym mistrzem wadze muszej.

</doc>
<doc id="2997146" url="https://pl.wikipedia.org/wiki?curid=2997146" title="Lekkoatletyka na Igrzyskach Śródziemnomorskich 2013">
Lekkoatletyka na Igrzyskach Śródziemnomorskich 2013

Lekkoatletyka na Igrzyskach Śródziemnomorskich 2013 – zawody lekkoatletyczne rozegrane od 26 do 29 czerwca 2013 podczas XVII Igrzysk Śródziemnomorskich w tureckim Mersin.
Rekordy.
Podczas zawodów ustanowiono 10 krajowych rekordów w kategorii seniorów:

</doc>
<doc id="2997149" url="https://pl.wikipedia.org/wiki?curid=2997149" title="Areszt Śledczy w Opolu">
Areszt Śledczy w Opolu

Areszt Śledczy w Opolu – areszt śledczy znajdujący się w Opolu przy ulicy Sądowej 4.
Opis.
W opolskim areszcie funkcjonuje ośrodek diagnostyczny, który obsługuje głównie jednostki penitencjarne okręgu opolskiego, gdzie przeprowadzane są badania psychologiczne i psychiatryczne osób pozbawionych wolności. Na terenie aresztu funkcjonują cztery świetlice, radiowęzeł, biblioteka, a także sieć telewizji kablowej. Opiekę medyczną osadzonym zapewnia Zakład Opieki Zdrowotnej, który zatrudnia lekarzy różnych specjalności i średni personel medyczny.
W areszcie, z udziałem organizacji społecznych, kulturalnych, wychowawczych oraz religijnych, wobec osadzonych profilaktyka uzależnień, dzięki której działają grupy wsparcia Anonimowych Alkoholików (AA) i Anonimowych Narkomanów (AN). W jednostce realizowane są także programy readaptacyjne i ogólnorozwojowe, których jednym z ważniejszych elementów są prace społeczne i charytatywne przy osobach starszych i chorych. Miejscem praktyk religijnych jest kaplica więzienna.
Historia.
W latach 1879–1881 jednostka funkcjonowała jako Zespół Budynków Królewskiego Pruskiego Sądu i Więzienia. Areszt został wzniesiony w czerwonej cegły licowanej ze stropami ceramicznymi. Podczas II wojny światowej budynek sądu został całkowicie zniszczony, a w następnych latach rozebrany (obecnie w tym miejscu stoją dwa wieżowce mieszkalne). W wyniku działań wojennych budynek więzienia został częściowo zniszczony, jednak później został odbudowany na podstawie założeń architektonicznych. W styczniu 1945 roku, kiedy 106 więźniów zostało przekazanych gestapo, 52 zostało zwolnionych, a 87 ewakuowano do więzienia w Brzegu, władze niemieckie opuściły jednostkę. Pierwsi więźniowie po wojnie trafili do opolskiego aresztu na początku kwietnia 1945 roku. Wśród tych osadzonych było wielu Ślązaków podejrzewanych o współpracę z hitlerowcami oraz osoby z zarzutami działalności antypolskiej. W okresie grudzień 1945-wrzesień 1946 naczelnikiem więzienia był Salomon Morel, były komendant "obozu jenieckiego Zgoda" w Świętochłowicach.
Do 1956 roku opolski areszt funkcjonował pod zakresem działań Ministerstwa Bezpieczeństwa Publicznego, potem Ministerstwa Spraw Wewnętrznych, a od 11 września 1956 roku na mocy ustawy więziennictwo funkcjonuje pod zakresem działań Ministerstwa Sprawiedliwości.

</doc>
<doc id="2997153" url="https://pl.wikipedia.org/wiki?curid=2997153" title="Wybory do Lokalnej Rady Samorządowej Nauru w 1959 roku">
Wybory do Lokalnej Rady Samorządowej Nauru w 1959 roku

Trzecie wybory do Lokalnej Rady Samorządowej Nauru miały miejsce 12 grudnia 1959 roku. Siedmiu z dziewięciu polityków uzyskało reelekcję, a na przewodniczącego rady ponownie wybrano Hammera DeRoburta.
23 grudnia 1961 odbyły się wybory uzupełniające w dystrykcie Ubenide. Ośmiu kandydatów starało się wejść w miejsce Burara Detudamo, który zrezygnował z pełnienia funkcji. Oddano 221 głosów (w tym 7 nieważnych), a posłem, który wygrał te wybory był Adeang Deireragea.
W grudniu 1963, tuż przed kolejnymi wyborami do rady, zorganizowano kolejne wybory uzupełniające. Posłem, który zrzekł się pełnienia swej funkcji był wybrany w poprzednich wyborach dodatkowych Adeang Deireragea. W jego miejsce ponownie wszedł Buraro Detudamo.

</doc>
<doc id="2997154" url="https://pl.wikipedia.org/wiki?curid=2997154" title="Cerkiew św. Atanazego w Voskopojë">
Cerkiew św. Atanazego w Voskopojë

Cerkiew św. Atanazego (alb. Kisha e Shën Thanasit) – cerkiew prawosławna w Voskopojë, w Albanii.
Zbudowana w latach 1721–1724 w okresie największego rozkwitu Moskopole. Usytuowana na wzgórzu o tej samej nazwie, w sąsiedztwie cmentarza miejskiego.
Narteks ukończono 1721, a arkady w 1724. Narteks został zniszczony w czasie trzęsienia ziemi w 1960 i nigdy nie został odbudowany. Podwórze cerkwi było otoczone kamiennym murem, z którego w chwili obecnej pozostały tylko nieliczne fragmenty. Wejście na teren świątyni znajdowało się w kamiennej dzwonnicy, która stanowiła część ogrodzenia. 
Malowidła zostały ukończone w 1745. Stworzone były przez braci Kostandina i Athanasa Zografi z Korczy. Wewnątrz kościoła przedstawione są liczne sceny związane z męczennikami, na których przedstawili wiele szczegółów związanych z ich męczeńską śmiercią. W arkadach freski skupiają się na temacie Apokalipsy. Malowidła są uznawane za jeden z najwspanialszych przykładów albańskiej sztuki sakralnej XVIII wieku.
W 1948 obiekt został wpisany na listę religijnych zabytków kulturowych Albanii ("Objekte fetare me statusin Monument Kulture").

</doc>
<doc id="2997155" url="https://pl.wikipedia.org/wiki?curid=2997155" title="Historyczność Jezusa">
Historyczność Jezusa

Historyczność Jezusa – przedmiot dociekań naukowych i analizy danych historycznych w celu ustalenia, czy Jezus istniał jako postać historyczna, gdzie i kiedy żył oraz czy któreś z najważniejszych wydarzeń jego życia, jak np. śmierć, może być potwierdzone jako wydarzenie historyczne. Natomiast badania Jezusa historycznego wykraczają poza kwestię jego historyczności i próbują zrekonstruować jego życie i nauczanie, w oparciu o takie metody jak krytyka biblijnych tekstów ewangelicznych i historii Judei w pierwszym wieku n.e.
Najważniejszym źródłem biograficznym są trzy Ewangelie synoptyczne oraz Ewangelia Jana. Podają one fakty historyczne z życia Jezusa, jednak z punktu widzenia współczesnej metody historycznej nie są dziełami historycznymi, lecz katechezą pierwotnego Kościoła. Są zapisem ustnych przekazów i nauczania apostołów ( – didache) (por. Dzieje Apostolskie 2,42), którzy zostali – według tego, jak określali sami siebie – wybrani "uprzednio przez Boga na świadków, którzyśmy z Nim /Jezusem/ jedli i pili po Jego zmartwychwstaniu" (Dz 1,41; por. 1 J 1, 1-2). Te przekazy o życiu i nauczaniu Jezusa służyły przygotowaniu katechumenów do chrztu, a po śmierci naocznych świadków były odczytywane m.in. w czasie niedzielnej Eucharystii jako – by użyć wyrażenia Justyna Męczennika (100 – ok. 167) – "pamiętniki apostolskie" (por. Łk 1,1-4).
Innymi źródłami są apokryfy, czyli pisma niekanoniczne i tzw. agrafa, czyli rzekome wypowiedzi Jezusa, niepojawiające się w Ewangeliach. Wzmianki o Jezusie są m.in. w pismach rzymskich autorów: u Tacyta (ok. 55–120) w "Rocznikach" 15,44 i u Swetoniusza (ok. 69–130). Józef Flawiusz w dziele "Dawne dzieje Izraela" 20,9.1 ("Antiquitates Judaicae"), wspomina Jakuba, brata Jezusa nazywanego Chrystusem. Są także wzmianki w Talmudzie, który jednak często wypacza tradycję chrześcijańską. Wydzielenie wiadomości czysto historycznych z Ewangelii, które w sposób zamierzony łączą przekaz historyczny z teologią postaci i nauczania Jezusa, jest utrudnione lub wręcz niemożliwe. Zajmuje się tym nurt biblistyki zwany historią form (niem. "Formgeschichte"). Proponowane "czysto historyczne" biografie Jezusa są wzajemnie sprzeczne.
Jezus w pismach chrześcijańskich.
Najstarsze pisma.
Według Encyklopedii katolickiej do najstarszych źródeł, na jakich opiera się chrześcijaństwo, zalicza się apostolskie formuły wiary, wyznania oraz hymny chrystologiczne. Powstały one jeszcze przed spisaniem Nowego Testamentu.
Nowy Testament.
Dla wyznawców głównymi źródłami informacji o Jezusie Chrystusie są Ewangelie, z których cztery Kościół uznał za kanoniczne i włączył do Nowego Testamentu ustanawiając źródło swojej doktryny.
Według zapisów w Ewangeliach Jezus nauczał w Galilei i Judei w rzymskiej Palestynie, został skazany na śmierć przez ukrzyżowanie w Jerozolimie zgodnie z wyrokiem rzymskiego namiestnika (gr. "hegemon") Poncjusza Piłata, a trzeciego dnia po śmierci zmartwychwstał, co stanowi o sednie doktryny chrześcijaństwa.
Wiarygodność Ewangelii.
Kilkadziesiąt lat różnicy pomiędzy czasem spisania Ewangelii a wydarzeniami, które one opisują, przyczyniło się do zróżnicowania historycznych ocen wiarygodności ewangelicznych narracji. Jednakże historycy osiągają konsensus co do podstawowych faktów dotyczących życia Jezusa: że urodził się przed 4 rokiem p.n.e. za czasów Heroda Wielkiego, wychował się w Nazarecie, działalność rozpoczął ok. 30 r. n.e., głosząc nadchodzące Królestwo Boże, oczekiwane przez Żydów, zasłynął jako cudotwórca, został ukrzyżowany z wyroku Poncjusza Piłata.
Według tradycyjnego ujęcia autorami Ewangelii są świadkowie opisywanych wydarzeń (Mateusz, Jan) lub uczniowie bezpośrednich świadków (Marek, Łukasz). Z powodu schyłku pokolenia apostołów ustne podania miały zostać spisane w celu zachowania nauki i pamięci o czynach Jezusa. Uczeni popierający ten punkt widzenia podkreślają, że czas jednego-dwóch pokoleń jest zbyt krótki, by podania zostały zdominowane przez treści legendarne. Wskazują na podobieństwo cech gatunkowych Ewangelii ze "starożytną biografią" i uznają ewangeliczny portret Jezusa za dokładny, powołując się na wierność przekazu tradycji ustnej w judaizmie w czasach nowotestamentowych.
Wiek oświecenia przyniósł sceptycyzm podważający historyczną prawdziwość tych tekstów. Historycy nieuznający Ewangelii za wiarygodne źródła uważają je za kompilacje kilku redakcji dokonanych przez anonimowych autorów, którzy starali się sportretować wyłącznie pozytywny, mityczny obraz Jezusa. Ewangelie są ich zdaniem literaturą hagiograficzną, mającą na celu gloryfikację Chrystusa oraz zaprezentowanie go jako ideału moralnego i boskiego.
Ewangelie mówią o wielu wydarzeniach, które nie są udokumentowane w innych źródłach historycznych, w tym m.in.:
Niektórzy pisarze wczesnochrześcijańscy powołują się na źródła dziś niezachowane. Na przykład Juliusz Afrykańczyk piszący około 221 roku cytuje rzymskiego historyka z I wieku Tallusa wzmiankującego o zaćmieniu towarzyszącym śmierci Jezusa, polemizując z nim: "Ciemność tę Tallus w trzeciej księdze swojej Historii nazywa, jak mi się wydaje, bez racji zaćmieniem słońca (rzecz jasna że zaćmienie nie mogło mieć miejsca podczas pełni księżyca, Chrystus umarł podczas paschalnej pełni księżyca)" (za: Euzebiusz,"Historia Kościoła"). Ponadto Juliusz i Orygenes powołują się na chrześcijańskiego kronikarza Flegona, który po roku 137 miał donieść, że w czwartym roku 202. Olimpiady [tj. ok. 33 r. n.e.] miało miejsce "największe zaćmienie słońca" i że "w szóstej godzinie dnia" [w południe] "nastała noc, tak że nawet widać było gwiazdy na niebie. Było silne trzęsienie ziemi w Bitynii i wiele budynków zawaliło się w Nicei".
Naukowcy też próbują ustalić, co wydarzyło się w życiu Jezusa na przestrzeni 18 lat, między 12 a 30 rokiem życia Chrystusa, o czym Nowy Testament milczy. Wedle jednej z hipotez przez ten czas miał przebywać na terenie Brytanii wraz ze swoim wujem, Józefem z Arymatei, jednak ta jest podawana w wątpliwość. Inna teoria sugeruje jakoby Jezus miał podróżować po Bliskim Wschodzie, podejmując nauki celem zostania publicznym mówcą.
Szkoła historyczno-krytyczna.
Historycy i bibliści zajmujący się badaniami Nowego Testamentu wypracowali szereg kryteriów mających na celu ocenę, które słowa i czyny Jezusa są historyczne. Najważniejsze kryteria to:
Dotarcie do pierwotnych słów Jezusa ułatwiają powstałe w XX wieku metody badawcze: historii form, historii redakcji i historii tradycji.
Rozbieżności.
Dokumenty chrześcijańskie nie zgadzają się między sobą w pewnych sprawach. Ewangelia Mateusza mówi, że Jezus urodził się, kiedy Herod był królem Judei, czyli przed 4 rokiem przed naszą erą, zaś Ewangelia Łukasza, że urodził się, kiedy Kwiryniusz zarządzał spisem powszechnym w Judei, czyli po 6 roku naszej ery (dla właściwej oceny tego argumentu przeczytaj również rozdział następny). Rozbieżności są szczególnie widoczne w narracjach o zmartwychwstaniu. Zgodnie z ew. Mateusza kobiety przyszły do grobu o świcie i widziały anioła odwalającego głaz od grobu. Jednak według ewangelisty Łukasza kobiety zastały kamień od grobu już odsunięty.
Badacze chrześcijańscy traktują te rozbieżności jako drobne nieścisłości naturalne przy zeznaniach kilku świadków. Uważają, że poszczególne relacje są w stosunku do siebie komplementarne i nawzajem się uzupełniają. Czasem odwołują się do nowej interpretacji tekstu lub sposobu tłumaczenia, by uniknąć sprzeczności.
Daty śmierci.
Datę śmierci Jezusa rekonstruuje się na lata 30. pierwszego wieku naszej ery.
Ewangelie podają datę piątek, 14/15 nisan (według kalendarza żydowskiego). Na podstawie tych danych datę jego śmierci można wyznaczyć na 7 kwietnia 30 roku (wówczas byłby to 14 nisan 3790 AM) lub też na 3 kwietnia 33.
Apokryfy.
Tekstami o Jezusie z okresu powstania kanonicznych ewangelii są apokryfy. Informacje w nich zawarte są odrzucane przez Kościół katolicki jako niewiarygodne.
Pisma wczesnoapostolskie.
W licznie powstałych pismach Ojców Kościoła nie istnieje problem Jezusa jako faktu historycznego, lecz pytanie: „Kim on jest?”. Według "Encyklopedii katolickiej" historyczność postaci Jezusa była tak oczywista, że wypowiedzi podważające jej fakt nie miałyby żadnego znaczenia.
Pośrednie źródła żydowskie.
Józef Flawiusz, żydowski historyk, w "Dawnych dziejach Izraela" wspomina o Jezusie jako o bracie Jakuba Sprawiedliwego, przywódcy chrześcijan w Jerozolimie: "Festus już nie żył, a Albinus wyjechał; więc [Ananiasz] zwołał Sanhedryn i stawił przed sądem Jakuba, brata Jezusa zwanego Chrystusem, oraz kilku innych. Oskarżył ich o naruszenie prawa i skazał na ukamienowanie." (ks. XX.9.1)
Z pism Józefa Flawiusza wiemy, że przebywał on wówczas w Jerozolimie. W powszechnej opinii historyków fragment ten jest autentyczny, pojawiały się jednak opinie, że fraza "zwanego Chrystusem" (Mesjaszem) jest interpolacją i nie pochodzi od autora, co tym samym podważa całą relację.
Podobnie jest w przypadku drugiego fragmentu w "Dawnych dziejach Izraela", wzmiankującego o Jezusie, zwanego "Testimonium Flavianum:"
"W tym czasie żył Jezus, człowiek mądry, jeśli w ogóle można nazwać go człowiekiem. Czynił bowiem rzeczy niezwykłe i był nauczycielem ludzi, którzy z radością przyjmują prawdę. Zjednał sobie wielu Żydów, jako też Greków. On to był Chrystusem. A gdy wskutek doniesienia najznakomitszych z nas mężów Piłat zasądził go na śmierć krzyżową, jego dawni wyznawcy nie przestali go miłować. Albowiem trzeciego dnia ukazał im się znów jako żywy, co o nim, jak i wiele innych zdumiewających rzeczy przepowiedzieli prorocy. Odtąd, aż po dzień dzisiejszy, istnieje plemię chrześcijan, którzy od niego otrzymali tę nazwę".
Większość uczonych przyjmuje, że tekst jest autentyczny, ale zawiera chrześcijańskie dodatki. Wskazują na fakt, że Flawiusz nie mógłby pominąć nowej religii, gdyż to był ważny wątek w Judei, co więcej później wspomniał o Jakubie, bracie Jezusa, co pokazuje, że wcześniej musiał wspomnieć o samym Jezusie.
Nowe światło na "Testimonium Flavianum" rzuciły odkrycia z 1971 r. Profesor Schlomo Pines znalazł dwie wersje tekstu napisane po arabsku. Na ich podstawie stwierdzono, że Flawiusz używał do osoby Jezusa określeń ,Niejaki”, zaś gdy pisał o jego boskości i mesjanizmie używał czasowników ,nieimperatywnych”, czyli uważał, że mniemano o tym, że Jezus był mesjaszem. Zaś uczniowie to głosili i o tym zaświadczali. Andre M.Dubarle stwierdził, że grecki przekaz został zniekształcony przez chrześcijan, którzy odrzucili niepochlebne komentarze. Zrekonstruowany tekst powinien brzmieć tak:
"W tym czasie stał się [przyczyną nowych zaburzeń niejaki] Jezus, człowiek mądry, jeżeli w ogóle można nazwać go człowiekiem. Czynił bowiem rzeczy niezwykłe i był nauczycielem ludzi, którzy z radością przyjmują prawdę. Zjednał sobie wielu Żydów, jako też Greków. On to [uchodził za niego, lecz nim nie był] był Chrystusem. A gdy wskutek doniesienia najznakomitszych z nas mężów Piłat osądził go na śmierć krzyżową, jego dawni miłujący go [uczniowie] nie przestali [o nim głosić, że] trzeciego dnia ukazał im się znów jako żywy, co o nim, jak i wiele innych zdumiewających rzeczy przepowiedzieli boscy prorocy. I odtąd, aż po dzień dzisiejszy, istnieje plemię chrześcijan, którzy od niego otrzymali tę nazwę""."
Tę rekonstrukcję poparł między innymi Jan Radożycki, oraz dr Paulina Święcicka.
Do świadectw żydowskich należą także:
Pośrednie źródła rzymskie.
Mara Bar-Serapion.
Najstarszą według części badaczy wzmianką o Jezusie, pochodzącą z około 70 roku n.e. jest list Mara Bar-Serapiona. Jakiś czas po 70 roku n.e. Syryjczyk Mara Bar Serapion, najprawdopodobniej stoik, napisał z więzienia list do syna, zachęcając go do poszukiwania mądrości. W liście tym stawia Jezusa(?) w jednym szeregu z filozofami Sokratesem i Pitagorasem:
Człowiek ów z pewnością nie był chrześcijaninem, skoro stawia Jezusa (przy założeniu, że określenie Król Żydów odnosi się do Jezusa) na równi z Sokratesem i Pitagorasem i skoro wzmiankowana postać żyła raczej w swych naukach, a nie dzięki zmartwychwstaniu. Innym miejscu również daje wyraz swym politeistycznym poglądom. Mimo to jego wzmianka o Królu Żydów (Chrystusie?) wskazuje, że nie kwestionował jego autentyczności
Publiusz Korneliusz Tacyt.
Publiusz Korneliusz Tacyt, w "Rocznikach" (Annales), roku 115, omawiając prześladowania chrześcijan za cesarza Nerona podaje:
Styl fragmentu i nieprzychylność wobec chrześcijan wskazuje zdaniem uczonych na jego autentyczność. Niektórzy w nią powątpiewali ze względu na użycie nazwy "chrześcijanie" jednak znajdujemy ją już we wcześniejszych Dziejach Apostolskich: "w Antiochii też po raz pierwszy nazwano uczniów chrześcijanami" (11,26).
Gaius Suetonius Tranquillus (Swetoniusz).
Swetoniusz, w Żywotach cezarów pisze, że około 49 roku cesarz Klaudiusz, panujący w latach 41-54: 
Wspominają o tym wygnaniu Żydów Dzieje Apostolskie, r. 18, 2. Nie jest pewne, czy relacja Swetoniusza odnosi się do Jezusa (zapisane przez Swetoniusza imię "Chrestos" nie musi być tożsame z greckim tytułem "Christos" – Mesjasz), a okoliczności powstania gminy chrześcijańskiej w Rzymie bliżej nie znamy. Nie jest to jednak jedyne odniesienie do chrześcijan w pismach Swetoniusza. Opisując życie Nerona odnotował on: "Wymierzył również karę chrześcijanom – ludziom wyznającym nowy i bezbożny zabobon" (Żywot Nerona).
Gaius Plinius Caecilius Secundus (Pliniusz młodszy).
Pliniusz Młodszy w liście do cesarza Trajana, pisze o chrześcijanach w Azji Mniejszej. Pliniusz pisze jedynie, że modlili się oni do "Chrystusa, jako boga", nie podaje zaś imienia Jezus ("Listy" X,96).
Lukian z Samosat.
Lukian z Samosat odnosząc się do chrześcijan napisał: 
Claudius Galenus (Galen z Pergamonu).
Galen z Pergamonu (ok. 129 - ok. 200), klasyk starożytnej medycyny wspomniał Jezusa, gdy mówił o jego wyznawcach:
Marek Korneliusz Fronton.
Marek Korneliusz Fronton w II wieku, napisał:
Praca Frontona najwyraźniej nie była oparta na dogłębnych studiach, ale na obiegowych opiniach na temat chrześcijan.
Inne.
W pozostałych źródłach rzymskich i żydowskich tamtego okresu, które dotrwały do naszych czasów, nie ma wzmianek na temat Jezusa, choć notują bardzo wiele drobnych wydarzeń. Są to m.in.:
Kwestionowanie istnienia Jezusa.
Niektórzy badacze Biblii, filozofowie i teologowie począwszy od XIX wieku zaczęli kwestionować istnienie Jezusa jako postaci historycznej. Przykładowi przedstawiciele: Bruno Bauer, David Friedrich Strauss.

</doc>
<doc id="2997157" url="https://pl.wikipedia.org/wiki?curid=2997157" title="Euselachii">
Euselachii

Euselachii (z gr. "Eu" – prawdziwe, dobre lub oryginalne; "selachos" – rekin lub ryba chrzęstna) – takson w obrębie ryb chrzęstnoszkieletowych (Chondrichthyes), obejmujący współcześnie występujące rekiny (w potocznym znaczeniu), płaszczki oraz spokrewnione z nimi taksony kopalne. W zapisie kopalnym znane są z warstw środkowego dewonu. 
Takson Euselachii łączy dwie główne grupy ryb chrzęstnoszkieletowych o prymitywnej budowie ciała. Rekinokształtne charakteryzują się ułożeniem szczelin skrzelowych na bokach ciała, dwiema płetwami grzbietowymi uzbrojonymi w kolce, oraz obecnością płetwy odbytowej. Przednia krawędź płetwy piersiowej nie łączy się z bokiem głowy. Drugą grupę stanowią płaszczki, u których szczeliny skrzelowe położone są w dolnej części ciała, a przednia krawędź rozszerzonej płetwy piersiowej połączona jest z bokiem głowy, tworząc u większości gatunków kształt dysku.

</doc>
<doc id="2997159" url="https://pl.wikipedia.org/wiki?curid=2997159" title="Sidi Kasim">
Sidi Kasim

Sidi Kasim (arab. سيدي قاسم, "Sīdī Qāsim"; fr. "Sidi Kacem"; daw. "Petitjean") – miasto w północnym Maroku, w regionie Al-Gharb-Szararda-Bani Ahsin, siedziba administracyjna prowincji Sidi Kasim. W 2004 roku liczyło ok. 74 tys. mieszkańców. Sidi Kasim jest ośrodkiem handlowym regionu rolniczego a także ośrodkiem przemysłu rybnego, olejarskiego, metalowego i drzewnego. W mieście działa rafineria ropy naftowej.

</doc>
<doc id="2997160" url="https://pl.wikipedia.org/wiki?curid=2997160" title="Aleksandr Zaustinski">
Aleksandr Zaustinski

Aleksandr Pietrowicz Zaustinski, ros. Александр Петрович Заустинский (ur. 11 czerwca 1893 r. w Sankt Petersburgu, zm. 20 grudnia 1971 r. w Montmorency) – rosyjski wojskowy (rotmistrz), emigracyjny działacz wojskowy, dowódca ochotniczego oddziału w składzie Grupy Interwencyjnej "Tietjen" podczas II wojny światowej.
Po wybuchu I wojny światowej wstąpił ochotniczo do armii rosyjskiej. Służył w 1 Moskiewskim Pułku Dragonów. W 1918 r. wstąpił do wojsk Białych gen. Antona I. Denikina. Doszedł do stopnia rotmistrza. W połowie października 1920 r. wraz z wojskami Białych został ewakuowany z Krymu do Gallipoli. Na emigracji zamieszkał we Francji. Dorobił się sklepu owocowego w Paryżu. Był członkiem Rosyjskiego Związku Ogólnowojskowego (ROWS). Po ataku wojsk niemieckich na ZSRR 22 czerwca 1941 r., przybył na okupowane obszary radzieckie. Stanął na czele antypartyzanckiego oddziału ochotniczego złożonego z byłych jeńców wojennych, formowanego w rejonie Wieliża przy sztabie niemieckiej 9 Armii. Wszedł on w skład Grupy Interwencyjnej "Tietjen". W 1942 r. w kolaboracyjnym piśmie „Za rodinu” opublikowano artykuł pt. „Bolszoj kapitan. Rotmistr Zaustinskij i jego bor´ba s krasnymi partizanami” autorstwa Nikołaja N. Brieszko-Brieszkowskiego. Po zakończeniu wojny A. P. Zaustinski powrócił do Francji. Był członkiem paryskiego oddziału Ruchu Ludowo-Monarchistycznego. W latach 50. został jego przewodniczącym.

</doc>
<doc id="2997165" url="https://pl.wikipedia.org/wiki?curid=2997165" title="Ashley Torres">
Ashley Torres

Ashley Anthony Jr. Torres (ur. 15 września 1985) – belizeński piłkarz występujący na pozycji napastnika lub lewego obrońcy, obecnie zawodnik Paradise/Freedom Fighters.
Kariera klubowa.
Torres rozpoczynał swoją piłkarską karierę w zespole Placencia Pirates, w którego barwach nie odniósł jednak większych sukcesów, a po upływie kilku miesięcy przeniósł się do klubu Texmar Boys z siedzibą w mieście Mango Creek. W 2007 roku triumfował z nim w Super League of Belize, rozgrywkach niezrzeszonych w Belizeńskim Związku Piłki Nożnej. W sezonie 2008 dotarł natomiast do dwumeczu finałowego tej ligi. W późniejszym czasie został zawodnikiem Georgetown Ibayani, gdzie występował przez następny rok, po czym powrócił do Texmar, gdzie w 2009 roku ponownie wygrał Super League. W sezonie 2010/2011, już jako piłkarz Toledo Ambassadors, wywalczył tytuł wicemistrza kraju, zaś w 2011 roku podpisał umowę z Placencia Assassins FC. Tam w sezonie 2011 po raz trzeci już triumfował w nieoficjalnych rozgrywkach Super League, zaś rok później wygrał nowo powstałą Premier League of Belize, notując pierwszy w karierze tytuł mistrzowski.
W połowie 2013 roku Torres przeszedł do zespołu Paradise/Freedom Fighters z siedzibą w mieście Punta Gorda.
Kariera reprezentacyjna.
W 2013 roku Torres został powołany przez kostarykańskiego selekcjonera Leroya Sherriera Lewisa na turniej Copa Centroamericana. Właśnie w tych rozgrywkach zadebiutował w seniorskiej reprezentacji Belize, 18 stycznia w przegranym 0:1 meczu fazy grupowej z Kostaryką. Ogółem podczas tych rozgrywek pojawiał się na boisku czterokrotnie, a jego drużyna zajęła ostatecznie czwarte miejsce, najwyższe w historii swoich występów w tym turnieju. Kilka miesięcy później znalazł się w ogłoszonym przez amerykańskiego trenera Iana Morka składzie na Złoty Puchar CONCACAF, gdzie występował na pozycji obrońcy i pozostawał rezerwowym zawodnikiem swojej kadry, rozgrywając tylko jedno spotkanie, a Belizeńczycy, debiutujący wówczas w tych rozgrywkach, zanotowali komplet porażek i odpadli z turnieju już w fazie grupowej.

</doc>
<doc id="2997166" url="https://pl.wikipedia.org/wiki?curid=2997166" title="Wybory do Lokalnej Rady Samorządowej Nauru w 1963 roku">
Wybory do Lokalnej Rady Samorządowej Nauru w 1963 roku

Czwarte wybory do Lokalnej Rady Samorządowej Nauru miały miejsce pod koniec 1963 roku. Wszyscy politycy uzyskali reelekcję, a na przewodniczącego rady ponownie wybrano Hammera DeRoburta.
W grudniu 1964 odbyły się wybory uzupełniające w dystrykcie Aiwo. Czterech kandydatów starało się wejść w miejsce Raymonda Gadabu, który zmarł. Wybory wygrał Edwin Tsitsi.

</doc>
<doc id="2997167" url="https://pl.wikipedia.org/wiki?curid=2997167" title="Citi Open 2013 (kobiety)">
Citi Open 2013 (kobiety)

Citi Open 2013 – tenisowy turniej WTA z cyklu Washington Open rozgrywany w dniach 29 lipca–4 sierpnia 2013 roku w Waszyngtonie na kortach twardych o puli nagród 235 000 dolarów amerykańskich.

</doc>
<doc id="2997168" url="https://pl.wikipedia.org/wiki?curid=2997168" title="Poleto (Bułgaria)">
Poleto (Bułgaria)

Poleto (bułg. "Полето") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 681 mieszkańców.
Gospodarka.
We wsi znajdują się magazyny kawy.

</doc>
<doc id="2997169" url="https://pl.wikipedia.org/wiki?curid=2997169" title="Awarapan">
Awarapan



</doc>
<doc id="2997171" url="https://pl.wikipedia.org/wiki?curid=2997171" title="Colombiana">
Colombiana

Colombiana – francuski film sensacyjny z 2011 roku w reżyserii Oliviera Megatona.
Światowa premiera filmu miała miejsce 27 lipca 2011 roku, natomiast w Polsce premiera filmu odbyła się 2 września 2011 roku.
Opis fabuły.
Cataleya (Zoe Saldana) jest świetnie wyszkoloną płatną zabójczynią. Potrafi zmylić każdy pościg i jest mistrzynią kamuflażu. Nawet kochanek nie zna jej prawdziwej tożsamości. Kobieta ma tylko jeden cel. Chce wytropić i zabić wszystkie osoby, które przyczyniły się do śmierci jej rodziców.
Obsada.
i inni

</doc>
<doc id="2997172" url="https://pl.wikipedia.org/wiki?curid=2997172" title="NDR 2">
NDR 2

NDR 2 – niemiecka stacja radiowa należąca do Norddeutscher Rundfunk (NDR), publicznego nadawcy radiowo-telewizyjnego dla północnych Niemiec. Została uruchomiona w 1956 roku i adresowana jest do słuchaczy w średnim wieku, preferujących muzykę rozrywkową. Aktualnie jej oferta muzyczna jest zbliżona do formatu adult contemporary. Siedzibą stacji jest centrum radiowe NDR w Hamburgu. 
Stacja jest dostępna w analogowym i cyfrowym przekazie naziemnym na całym obszarze obsługiwanym przez NDR, czyli w krajach związkowych Hamburg, Dolna Saksonia, Szlezwik-Holsztyn i Meklemburgia-Pomorze Przednie, a także - ze względu na zasięg nadajników - w Bremie. Dodatkowo można ją znaleźć w Internecie oraz w niekodowanym przekazie z satelity Astra 1M. 

</doc>
<doc id="2997174" url="https://pl.wikipedia.org/wiki?curid=2997174" title="Zbigniew Jara">
Zbigniew Jara

Zbigniew Juliusz Jara (ur. 2 stycznia 1919 w Milczy, zm. 11 października 2008 w Zagórzu) – polski lekarz weterynarii, profesor, filozof biologii, ichtiopatolog, poeta.
Życiorys.
Zbigniew Jara urodził się 2 stycznia 1919 w Milczy. Jego rodzice, Wilhelmina, z domu Jankiewicz (1890-1962) i Władysław (1886-1947), byli nauczycielami w szkole powszechnej. Był bratem Wiesława (ur. 1917, żonaty z Heleną z domu Hrycaj, która była siostrą Marii, żony Zygmunta Żyłki-Żebrackiego.
Zbigniew Jara wychowywał się w Milczy, gdzie zainteresował się światem przyrody. W 1936 zdał egzamin dojrzałości w Państwowym Gimnazjum im. Królowej Zofii w Sanoku (w jego klasie byli m.in. Jerzy Albert, Marian Killar, Stanisław Koń). W latach 1939-1939 studiował weterynarię na Akademii Medycyny Weterynaryjnej we Lwowie (w 1938 był asystentem-wolontariuszem prof. Wacława Moraczewskiego), zaś działalność uczelni, a tym samym jego edukację, przerwał wybuch II wojny światowej we wrześniu 1939 i decyzja Niemców o zamknięciu uniwersytetu. W związku z tym powrócił do Sanoka, gdzie został członkiem konspiracyjnych organizacji podziemnych: Służby Zwycięstwu Polski, a następnie Związku Walki Zbrojnej i Armii Krajowej, w ramach której w komórce wywiadowczej prowadził nasłuch polskojęzycznych radiostacji z zachodniej Europy i prowadził punkt kontaktowy sieci wywiadu AK (w Sanoku i Krośnie, gdzie jednocześnie pracował zawodowo w Składnicy Kółek Rolniczych). Uczestniczył również w tajnym nauczaniu.
W marcu 1942 przedostał się z powrotem do Lwowa, gdzie w tym czasie została reaktywowana działalność szkoły weterynaryjnej pod niemiecką nazwą Staatliche Tierärztliche Fachkurse (Państwowe Kursy Zawodowe z Weterynarii), dzięki czemu Zbigniew Jara ukończył studia w czasie wojny (jednocześnie pracował jako asystent naukowy). Funkcjonował także w charakterze laboranta na Podziemnym Uniwersytecie Jana Kazimierza. W cel ukończenia kursu tymczasowo był zatrudniony w Miejskiej Rzeźni w Krakowie, po czym uzyskał dyplom lekarza weterynarii i pracował we Lwowie do stycznia 1945. Podczas pobytu w Krakowie, w sierpniu 1944 został aresztowany w ulicznej łapance i przez 24 dni był przetrzymywany jako zakładnik w niemieckim obozie pracy przymusowej Plaszow, gdzie w razie wybuchu miejskiego powstania miał zostać rozstrzelany. Wkrótce, po uzyskaniu dyplomu we Lwowie, w lutym 1945 po raz kolejny przybył do Krakowa i przez trzy miesiące był sekretarzem w Studium Weterynaryjnym przy Wydziale Rolniczym Uniwersytetu Jagiellońskiego.
Tuż po zakończeniu wojny, 24 czerwca 1945 trafił na Ziemie Zachodnie do zniszczonego Wrocławia z pionierską Grupą Kulturalno-Oświatową (pod kierunkiem Stanisława Kulczyńskiego), mającą za zadanie tworzyć pod względem naukowo-dydaktycznym powstający Uniwersytet Wrocławski, zaś równocześnie pracował także fizycznie przy odbudowie budowlanej. Od końca 1945 był asystentem na Wydziale Medycyny Weterynaryjnej Uniwersytetu i Politechniki Wrocławskiej, a później do 1952 starszym asystentem w Zakładzie Limnologii i Rybactwa. Jednocześnie w latach 1948-1952 na Wydziale Nauk Biologicznych tejże uczelni studiował i ukończył biologię w specjalizacji filozofia. W 1952 był asystentem profesora w dziedzinie epizootiologii. W 1952 doktoryzował się (temat pracy: „Układ krzepnięcia krwi karpia ("Cyprinus carpio" L.)”), a w 1961 uzyskał habilitację (temat dysertacji: „Studia nad mechanizmami Trombogenezy w krwi karpia ("Cyprinus carpio" L.)”). Obie prace są uważane za fundamentalne w badaniach hematologii ryb słodkowodnych, a jego rozprawa habilitacyjna został określona mianem „wydarzenia budzącego duże nadzieje”. Od 1972 pracował jako profesor nadzwyczajny.
Od 1964 do 1966 prodziekan Wydziału Medycyny Weterynaryjnej Wyższej Szkoły Rolniczej we Wrocławiu (potem Akademia Rolnicza, a obecnie Uniwersytet Przyrodniczy). Od 1976 kierownik Zakładu Ichtiopatologii w Katedrze Epizootiologii WSR we Wrocławiu (pierwsza tego typu jednostka badawcza w Polsce), w latach 1976–1989 kierownik Zakładu Fizjologii Zwierząt w Instytucie Zoologicznym na Wydziale Nauk Biologicznych Uniwersytetu Wrocławskiego. Pełnił funkcję przewodniczącego Wydziału VIII Nauk Biologicznych Polskiej Akademii Nauk. Pionier Wrocławia.
Specjalizował się w ichtiopatologii (patologii zwierząt w dziale ichtiologii), fizjologii zwierząt, wykładał neuroanatomię i neuropsychologię, prowadził wykłady z neuroanatomii i neuropsychologii, zajmował się także parazytologią. Łącznie napisał 180 publikacji naukowych (w tym 51 książek akademickich i 51 artykułów w czasopismach). Współtworzył podręczniki akademickie i monografie w dziedzinie fizjologii i patologii zwierząt, symetrii i układów biologicznych. Dokończył nowatorską publikację naukową pt. "Ichtiopatologia", której pierwotnym autorem był zmarły przedwcześnie Andrzej Chodyniecki. Pod kierunkiem Zbigniewa Jary powstało 30 magisteriów i 7 doktoratów.
Przez 17 lat był redaktorem „Wiadomości Parazytologicznych”, a ponadto przewodniczącym Rady Redakcyjnej „Zoologia Poloniae” i w Radzie Redakcynej „Acta Parasitologica Polonica”, przewodniczącym Wydziału VIII Nauk Biologicznych PAN. W latach 1956–1965 sekretarz Zarządu Głównego Polskiego Towarzystwa Zoologicznego. Członek Rady Naukowej Wrocławskiego Ogrodu Zoologicznego (1957–1968), w latach 1962–1966 i 1974–1977 szef Polskiego Towarzystwa Parazytologicznego, Oddział Wrocław, od 1945 działał w Polskim Towarzystwie Przyrodników im. Kopernika, od 1959 funkcjonował jako ekspert ds. rybactwa przy FAO, od 1967 członek Wrocławskiego Towarzystwa Naukowego, w 1968 członek organizacji Wildlife Disease Association. Wiedzę przyrodniczą popularyzował w audycjach radiowych. Ponadto działał w Kole Towarzystwa Przyjaciół Sanoka we Wrocławiu. Wielokrotnie nagradzany i odznaczany. Był członkiem Światowego Związku Żołnierzy Armii Krajowej.
Poza sferą zawodowo-naukową był również pisarzem. Tworzył poezję (wiersze pisał od 1940), opowiadania i reportaże w prasie. Napisał m.in. wiersz pt. "Niepokonana", zadedykowany himalaistce Wandzie Rutkiewicz po jej śmierci, który został opublikowany w miesięczniku „Góry i Alpinizm”. Był autorem wspomnień z lat studiów we Lwowie, z czasu kampanii wrześniowej 1939 (fragmenty zostały opublikowane na łamach „Rocznika Sanockiego” z 2011) i lat II wojny światowej, wydanych pośmiertnie pt. "Przyczynek do historii 1939–1945". Pasjonował się muzyką – od dzieciństwa grał na skrzypcach. Wystąpił także w programie tworzonym przez Kabaret Elita.
Zamieszkiwał przy ulicy Stefczyka 28 we Wrocławiu. Pod koniec życia jako emerytowany profesor nadzwyczajny powrócił w rodzinne strony (w tym czasie wygłaszał m.in. prelekcje). Zmarł w Domu Brata Alberta w Zagórzu 11 października 2008. 18 października 2008 został pochowany na Cmentarzu Centralnym w Sanoku. Jego synem jest Adam Jara.

</doc>
<doc id="2997176" url="https://pl.wikipedia.org/wiki?curid=2997176" title="Światowe Dni Młodzieży 2016">
Światowe Dni Młodzieży 2016

31. Światowe Dni Młodzieży – spotkanie młodych katolików, które odbyły się w dniach 26–31 lipca 2016 w Krakowie. Informację o organizacji tego wydarzenia podał papież Franciszek podczas mszy kończącej 28. Światowe Dni Młodzieży w Rio de Janeiro. Spotkanie młodych przebiegało pod hasłem "Błogosławieni miłosierni, albowiem oni miłosierdzia dostąpią" (Mt 5, 7).
Były to drugie ŚDM w Polsce po 6. ŚDM w Częstochowie w 1991.
13 kwietnia 2014 brazylijska młodzież przekazała Krzyż Światowych Dni Młodzieży i Ikonę Matki Bożej reprezentantom Polski. 14 kwietnia 2014 Krzyż i Ikona Matki Bożej dotarły do Polski. Ich peregrynacja po całym kraju rozpoczęła się od archidiecezji poznańskiej, a 20 maja 2016 dotarły do archidiecezji krakowskiej.
ŚDM 2016 było celem podróży apostolskiej papieża Franciszka do Polski, który oprócz udziału w głównych wydarzeniach odwiedził m.in. sanktuarium na Jasnej Górze i obóz koncentracyjny Auschwitz-Birkenau.
Na Światowe Dni Młodzieży do Krakowa przybyła również młodzież z Chin. Część młodzieży została zawrócona z lotniska do domów przez chińskie służby lotniskowe pod zarzutem „złamanie wytycznych dotyczących wyjazdów zagranicznych”. Zabrano im paszporty i zagrożono „poważnymi skutkami”.
W dniach 29-30 lipca 2017 w Tauron Arena Kraków odbył się koncert "Młodość - projekt życia" z okazji 1. rocznicy ŚDM w Krakowie. 
Kandydaci do organizacji.
Kandydatami do organizacji Światowych Dni Młodzieży w roku 2016 były:
Zgodnie z przyjętą zasadą, że Światowe Dni Młodzieży odbywają się w wymiarze międzynarodowym naprzemiennie w Europie i na pozostałych kontynentach, spodziewano się, że kolejne Światowe Dni Młodzieży odbędą się w jednym z miast europejskich. Ogłoszenie miejsca kolejnych Światowych Dni Młodzieży nastąpiło 28 lipca 2013 w Rio de Janeiro.
Starania o organizację ŚDM w Krakowie podjął już w 2011 Stanisław Dziwisz. Zostały one poparte przez samorządowców oraz Konferencję Episkopatu Polski, która wystosowała list do papieża Benedykta XVI. W imieniu państwa polskiego papieża zaprosił również Prezydent RP Bronisław Komorowski.
Przygotowania duchowe.
10 września 2013 podczas pierwszego organizacyjnego spotkania koordynatorów diecezjalnych i lokalnego komitetu organizacyjnego ŚDM ogłoszono wstępny program duchowych przygotowań. Peregrynacja ikony Salus Populi Romani i Krzyża ŚDM rozpoczęła się w Niedzielę Palmową 13 kwietnia 2014 przekazaniem symboli stuosobowej grupie młodzieży z wszystkich diecezji Polski. 14 kwietnia 2014 ikona i krzyż znalazła się w archidiecezji poznańskiej, skąd powędrowała do następnej diecezji. W każdej diecezji pozostały ok. 20 dni. Peregrynacja zakończyła się w Krakowie. Wizyta ikony i Krzyża oznaczała nie tylko obecność w kościołach i kaplicach, ale także w domach dziecka i domach poprawczych. Szersze przygotowania duchowe objęły także szkoły i całe parafie. Szczegółowy program przygotowań został zaprezentowany na Konferencji Episkopatu Polski w październiku 2013. Przygotowania były oparte na programie duszpasterskim Kościoła w Polsce oraz na tematach orędzi papieskich do młodych na trzy najbliższe lata, opublikowanych jesienią 2013 roku. Poinformowano także o nowej inicjatywie „Bilet dla Brata”, która miała umożliwić udział w ŚDM ubogiej młodzieży ze wschodu Europy.
W kościele Świętego Krzyża w Krakowie każdego 16. dnia miesiąca o godz. 18.00 odbywała się msza w intencji 31. ŚDM. Inicjatorem modlitwy było Krakowskie Diecezjalne Biuro ŚDM, przygotowujące młodzież archidiecezji krakowskiej do wydarzeń w roku 2016.
Miejsce i przebieg ŚDM.
Ambasadorzy.
Ambasadorami Światowych Dni Młodzieży 2016 zostali: Arkadiusz „Arkadio” Zbozień, Joanna Adamik, Przemysław Babiarz, ks. Jakub Bartczak, Bęsiu i DJ Yonas, Jakub Błaszczykowski, Sara Chmiel, Michał Chorosiński, Dorota Chotecka, Konrad Ciesiołkiewicz, Ireneusz Dudek, Jerzy Dudek, Dominika Figurska, Magda Frączek, Łukasz i Paweł Golcowie, Brygida Grysiak, Krzysztof Hołowczyc, ks. Jan Adam Kaczkowski, Zbigniew Kaliszuk, Marek Kamiński, Zofia Klepacka, o. Leon Knabit, Mateusz Kusznierewicz, Monika Kuszyńska, Andrzej Lampert, Mateusz Ligocki, Dariusz Malejonek, Patrycja Markowska, Grzegorz Markowski, bp Rafał Markowski, Jan Mela, Maciej Musiał, Mateusz Ochman, Radosław Pazura, Urszula Smok, Muniek Staszczyk, Krzysztof Trebunia-Tutka, Piotr „Tau” Kowalczyk.
Termin głównych uroczystości.
Organizatorzy planowali, że Światowe Dni Młodzieży odbędą się w ostatnim tygodniu lipca 2016. Papieska Rada ds. Świeckich z organizatorami papieskich pielgrzymek podała nieoficjalnie termin 25 lipca do 1 sierpnia, tę datę miał potwierdzić sam papież Franciszek. 7 marca 2014 Stanisław Dziwisz ogłosił, że papież Franciszek zaakceptował termin spotkania z młodymi i będzie to 26–31 lipca 2016. Jednak termin uległ zmianie na 27–31 lipca 2016.
Miejsce głównych uroczystości.
Wśród możliwych lokalizacji wymieniało się: Błonia krakowskie (wadą tej lokalizacji jest za mała powierzchnia, aby pomieścić wszystkich uczestników), lotnisko w Pobiedniku (wadą tej lokalizacji jest słabe połączenie komunikacyjne) oraz Przylasek Rusiecki. Kolejnym możliwym miejscem uroczystości był teren wojskowy w krakowskich Pychowicach. Na spotkaniu 10 września 2013 roku wymieniono Sanktuarium Bożego Miłosierdzia w Krakowie-Łagiewnikach jako miejsce celebracji Drogi Krzyżowej. Stanisław Dziwisz oświadczył, że główne uroczystości odbędą się na Błoniach. Spotkania mogły też odbywać się w Parku Jordana, na dwóch stadionach oraz w kampusie uniwersyteckim. Droga krzyżowa miałaby się odbyć wzdłuż Wisły. Organizatorzy planowali, że papież mógłby płynąć na statku, a młodzież mogłaby iść bulwarami.
29 marca 2015 Stanisław Dziwisz podał, że główne uroczystości odbędą się 26 lipca 2016 na krakowskich Błoniach. Tam odbędzie się uroczysta msza na otwarcie ŚDM i powitanie papieża. 29 lipca 2016 również na Błoniach odbędzie się droga krzyżowa. 30 lipca 2016 młodzież z krakowskich błoni przeniesie się do podkrakowskich Brzegów w gminie Wieliczka i tam będą uczestniczyć w czuwaniu z papieżem i w tym samym miejscu dzień później, 31 lipca 2016, odbędzie się msza na zakończenie ŚDM pod przewodnictwem papieża Franciszka.
Przebieg głównych wydarzeń.
26 lipca (wtorek) – msza inaugurująca.
Mszę otwierającą ŚDM odprawił Stanisław Dziwisz na krakowskich Błoniach. Wzięło w niej udział 200 tysięcy wiernych z różnych krajów. Stanisław Dziwisz przed mszą powiedział „Wybiła godzina, na którą czekaliśmy od trzech lat”. Podziękował młodym pielgrzymom za przybycie, przypominając im, że jest Kraków to miasto świętego papieża. Podczas homilii metropolita powiedział: 
28 lipca (czwartek) – spotkanie z papieżem na Błoniach.
Przy dziedzińcu Pałacu Arcybiskupów papież Franciszek otrzymał od władz miasta klucze i tramwajem udał się na Błonia. Tam przesiadł się do papamobile. Przejeżdżając przez sektory, pozdrawiał młodych pielgrzymów. W spotkaniu wzięło udział około 600 tys. osób. Po udaniu się na główne miejsce uroczystości, papież został przywitany przez Stanisława Dziwisza oraz uczestników ŚDM. Papież rozpoczynając swoją homilię, przywitał młodzież z całego świata. Powiedział również: Papież również pytał młodzież, czy chcecie dla waszego życia tego wyobcowującego „oszołomienia”, czy też chcecie poczuć moc, która sprawia, że czujecie się żywi, pełni? Wyobcowujące oszołomienie, czy moc łaski? Jest jedna odpowiedź, by być spełnionymi, aby mieć odnowione siły: nie jest to rzecz, nie jest to jakiś przedmiot, ale żywa osoba – która nazywa się Jezus Chrystus”.
29 lipca (piątek) – droga krzyżowa na Błoniach.
Na krakowskich Błoniach z udziałem papieża i ponad 800 tys. osób, odbyło się nabożeństwo drogi krzyżowej. Stacje drogi krzyżowej, przypominające elementy uczynków co do duszy i co do ciała. Od stacji do stacji przemieszczała się grupa młodych ludzi z krzyżem ŚDM. Przy każdej z nich odgrywano odpowiednią scenę, związaną z tematyką uczynków. Rozważania jak i stacje nawiązały do Jubileuszu Roku Miłosierdzia oraz do różnych uczynków m.in.: "wątpiącym dobrze radzić, strapionych pocieszać, chorych nawiedzać czy umarłych pogrzebać". Na zakończenie, do młodych zwrócił się papież Franciszek, który powiedział: 
30 lipca (sobota) – wieczorne czuwanie modlitewne w Brzegach.
Przy 1,5 mln wiernych w Kampusie Miłosierdzia w Brzegach w obecności papieża Franciszka odbyło się wieczorne czuwanie modlitewne. Wieczorne czuwanie rozpoczęło się od przejścia papieża przez Bramę Miłosierdzia na Campus Misericordiae.
W swoim rozważaniu skierowanym do młodych papież powiedział: Podkreślił również: 
31 lipca (niedziela) – msza kończąca ŚDM w Brzegach.
W Kampusie Miłosierdzia w Brzegach w obecności od 1,5 do 3 mln młodych wiernych, pod przewodnictwem papieża Franciszka odbyła się uroczysta msza kończąca ŚDM 2016 w Krakowie. Podczas homilii papież powiedział: 
Po mszy papież przekazał ogień miłosierdzia młodzieży z sześciu kontynentów, później odmówił modlitwę Anioł Pański; podczas modlitwy papież powiedział, że "Święty Jan Paweł II radował się z nieba i pomoże wam zanieść wszędzie radość Ewangelii" i ogłosił, że kolejne Światowe Dni Młodzieży odbędą się w 2019 w Panamie.
Wydarzenia poboczne.
Oprócz wydarzeń centralnych odbywały się katechezy w kościołach, niedaleko miejsc zakwaterowań. Wzorem poprzednich lat organizowano Festiwal Młodych i Centrum Powołaniowe.
Organizacja.
Finanse.
Koszt organizacji Światowych Dni Młodzieży w Krakowie wyniosły 200 612 193 zł. Większość (prawie 143 miliony) zostało pokryte ze składek pielgrzymów, po 10% zostało sfinansowane z budżetu Państwa i wkładu wiernych, 9% kwoty pochodziło z darowizn. Władze Krakowa z tytułu utrzymania czystości, zapewnienia porządku, organizacji parkingów i komunikacji miejskiej poniosło koszt 27,2 mln złotych, z czego realne koszty miasta to około 5 mln złotych. Nie są znane dokładne kwoty, jakie zarobiła m.in. branża gastronomiczna, muzea, czy sprzedawcy pamiątek w związku ze Światowymi Dniami Młodzieży.
Komitet organizacyjny.
Podczas zebrania biskupów diecezjalnych na Jasnej Górze 26 sierpnia 2013 roku biskupi postanowili, że na czele Ogólnopolskiego Zespołu ds. Wizyty Ojca Świętego w czasie Światowego Dnia Młodzieży w 2016 r. stanie kard. Dziwisz, a krakowskim komitetem organizacyjnym pokieruje jego biskup pomocniczy Damian Muskus. W skład Ogólnopolskiego Zespołu weszli także: były przewodniczący Konferencji Episkopatu Polski Józef Michalik, były prymas Polski Józef Kowalczyk, metropolita warszawski Kazimierz Nycz, przewodniczący Konferencji Episkopatu Polski Stanisław Gądecki, metropolita częstochowski Wacław Depo, prymas Polski Wojciech Polak i biskup radomski Henryk Tomasik, krajowy duszpasterz młodzieży. Powołano także kilka zespołów roboczych. Wyznaczono również diecezjalnych koordynatorów przygotowań do Światowego Dnia Młodzieży.
Lokalny Komitet Organizacyjny w Krakowie.
Po spotkaniu 2 września 2013 roku ze Stanisławem Dziwiszem, wojewodą małopolskim Jerzym Millerem, prezydentem Krakowa Jackiem Majchrowskim oraz marszałkiem województwa małopolskiego Markiem Sową, bp Damian Muskus przedstawił wstępny skład sekretariatu ŚDM. Początkowo pracami sekretariatu kierował Robert Tyrała, a jego zastępcą był Mateusz Hosaja; rzecznikiem prasowym był Tomasz Kijowski; w sekretariacie pracują ponadto dwie osoby świeckie. Cały komitet liczy kilkudziesięciu członków zrzeszonych w kilku zespołach roboczych; jest to komitet wspólny strony kościelnej i władz lokalnych. W czerwcu 2014 roku, na zebraniu Konferencji Episkopatu Polski w Warszawie bp Damian Muskus poinformował o zmianach w składzie Sekretariatu Generalnego. Od tego czasu pracę sekretariatu koordynował Grzegorz Suchodolski. W skład sekretariatu weszli ponadto: Paweł Kubani, Tomasz Kijowski, Magdalena Dobrzyniak i Dorota Abdelmoula (później rzeczniczka ŚDM). Cały komitet liczył ok. 300 osób: pracowników i wolontariuszy długoterminowych z całego świata, którzy pracowali w kilkunastu sekcjach merytorycznych oraz w grupach projektowych.
Hymn i oprawa wizualna.
25 września 2014 komitet organizacyjny ogłosił, że hymnem ŚDM będzie kompozycja Jakuba Blycharza "Błogosławieni miłosierni". Nagranie odbyło się 14 października w studiu filmowym Alvernia Studios; wzięło w nim udział troje wokalistów: Aleksandra Maciejewska, Katarzyna Bogusz i Przemysław Kleczkowski oraz 47 chórzystów. Hymn został zaprezentowany 6 stycznia 2015 roku. 27 marca została zaprezentowana hiszpańska wersja hymnu "Bienaventurados los misericordiosos", nagrana w Buenos Aires dzięki adaptacji Carlosa Abregú. 19 maja zaprezentowano wersję arabską, 20 czerwca – rosyjską (Благословенны милосердные), 22 lipca – francuską ("Heureux les miséricordieux"). 28 lipca ukazała się angielska wersja ("Blessed are the Merciful"), 21 sierpnia portugalska ("Bem-aventurados os misericordiosos"), a 17 września 2015 na YouTube ukazała się ukraińska wersja Благословенні милосердні.
Autorką logo jest Monika Rybczyńska we współpracy z Emilią Pyzą. Logo przedstawia kartograficzne kontury Polski zaznaczone czerwonym kolorem, żółty krzyż na środku symbolizuje Jezusa Chrystusa. Żółte koło oznacza lokalizację Krakowa. Krzyż otulony jest czerwono–niebieskim płomieniem symbolizującym Boże Miłosierdzie bezpośrednio nawiązujący do obrazu Jezusa Miłosiernego. Wszystkie trzy kolory logo nawiązują do herbu Krakowa. Logo zostało zaprezentowane 3 lipca 2014 w sali „okna papieskiego” w Kurii Metropolitalnej w Krakowie.
Autorem ornatów, animacji komputerowych oraz projektu dekoracji Krakowa był Maciej Cieśla, u którego – w czasie jego pracy w zespole organizacyjnym ŚDM – wykryto nowotwór złośliwy kości. Grafik zmarł niedługo przed rozpoczęciem Światowych Dni Młodzieży. 27 lipca 2016 papież Franciszek wspomniał postać Macieja Cieśli z „okna papieskiego”.
Transmisje telewizyjne.
Partnerem ŚDM 2016 była Telewizja Polska. Szczególnie na wydarzeniu skupiła się TVP3 Kraków, która to między 27 a 31 lipca emitowała trwający 17 godzin dziennie (od 7:00 do 23:15 (z czego półtorej godziny dziennie także w ramach pasma wspólnego)) program specjalny dedykowany w całości Światowym Dniom Młodzieży 2016 w Krakowie.
Dzięki udostępnieniu przez TVP sygnału innym nadawcom wszystkie wydarzenia pokazała również Telewizja Trwam.
Dni w diecezjach.
Poszczególne diecezje, którym główni organizatorzy przyporządkowali nazwy miejsc biblijnych, przygotowały obchody ŚDM na swoim terenie. Diecezje polskie i przyporządkowane im miejsca biblijne:
Kontrowersje.
W związku z organizacją Światowych Dni Młodzieży pojawiły się głosy krytykujące finansowe zaangażowanie władz miasta w organizację wydarzenia. Swój sprzeciw wyraziła m.in. partia Razem czy Nacjonalistyczne Stowarzyszenie „Zadruga”.

</doc>
<doc id="2997177" url="https://pl.wikipedia.org/wiki?curid=2997177" title="David Stockdale">
David Stockdale

David Adam Stockdale (ur. 20 września 1985) – angielski piłkarz występujący na pozycji bramkarza w Birmingham City.
Kariera.
Karierę rozpoczął w drużynie York City. Trafił do niej w 2003 roku, gdzie grał przez 3 lata. W tej drużynie rozegrał 24 spotkania w lidze. W 2005 roku został wypożyczony do Wakefield-Emley. Rok później trafił na wypożyczenie do Worksop Town. W 2006 roku podpisał kontrakt z Darlington. W barwach tej drużyny rozegrał 47 spotkań przez 2 sezony i był podstawowym zawodnikiem. W kwietniu 2008 roku podpisał kontrakt z Fulham FC. Szybko został zgodę na wypożyczenie do Rotherham United. 13 września 2009 roku Stockdale doczekał się debiutu w Fulham. Jego drużyna wygrała 2-1 z Evertonem. 29 grudnia przedłużył kontrakt z klubem do 2013 roku. 22 stycznia został wypożyczony do Plymouth Argyle. Zagrał tam w 21 meczach. W sezonie 2010/11 pod nieobecność pierwszego bramkarza drużyny Marka Schwarzera, Stockdale rozegrał 10 spotkań w Premier League. 26 lipca 2011 udał się na wypożyczenie do Ipswich Town. W sezonie 2013/14 powrócił do bramki "The Cottagers". Zagrał w 19 meczach pod nieobecność Maartena Stekelenburga, który był często kontuzjowany. Nie pomógł w utrzymaniu się Fulham w najwyższej klasie rozgrywkowej w Anglii.

</doc>
<doc id="2997178" url="https://pl.wikipedia.org/wiki?curid=2997178" title="NDR Kultur">
NDR Kultur

NDR Kultur – niemiecka stacja radiowa należąca do Norddeutscher Rundfunk (NDR), publicznego nadawcy radiowo-telewizyjnego dla północnych Niemiec. Jak wskazuje już sama nazwa, jest rozgłośnią o profilu kulturalnym, zaś w jej ofercie muzycznej dominuje muzyka poważna. W dzisiejszej postaci stacja działa od 2003 roku, ale jest kontynuatorką uruchomionego w 1956 Programu Trzeciego NDR, który miał zbliżony profil tematyczny. Siedzibą rozgłośni jest centrala NDR w Hamburgu. 
Stacja jest dostępna w analogowym i cyfrowym przekazie naziemnym na całym obszarze obsługiwanym przez NDR, czyli w krajach związkowych Hamburg, Dolna Saksonia, Szlezwik-Holsztyn i Meklemburgia-Pomorze Przednie, a także - ze względu na zasięg nadajników - w Bremie. Dodatkowo można ją znaleźć w Internecie oraz w niekodowanym przekazie z satelity Astra 1M. 

</doc>
<doc id="2997179" url="https://pl.wikipedia.org/wiki?curid=2997179" title="Ciasteczka krabowe">
Ciasteczka krabowe

Ciasteczka krabowe – specjalność kuchni karaibskiej, charakterystyczna zwłaszcza dla Kuby.
Proste i łatwe w przygotowaniu danie z mięsa krabów, które łączy się z jajkami i kolendrą, mieszając ze sobą. Na końcu dodaje się drobno siekaną paprykę chili. Z powstałej masy formuje się niewielkie kotleciki, które smaży się w panierce. Podaje się najczęściej w towarzystwie sałatki z avocado, skropione sokiem z limonki. Danie było popularne wśród kubańskiej biedoty. Zapoznał się z nim w młodości Fidel Castro (jego ojciec posiadał plantację trzciny cukrowej, na której pracowali słabo opłacani robotnicy). Z czasem ciasteczka stały się jednym z ulubionych przysmaków dyktatora.

</doc>
<doc id="2997181" url="https://pl.wikipedia.org/wiki?curid=2997181" title="Notacja Einsteina">
Notacja Einsteina



</doc>
<doc id="2997182" url="https://pl.wikipedia.org/wiki?curid=2997182" title="Jerzy Cyran">
Jerzy Cyran

Jerzy Stanisław Cyran (ur. 20 lutego 1936) – regionalny polityk samorządowy, były wiceprezydent Katowic.
Życiorys.
Od 1981 do 1984 roku pełnił funkcję wiceprezydenta Katowic. 16 grudnia 1981 roku jako wiceprezydent Katowic był jednym z podejmujących decyzje o pacyfikacji kopalni Wujek. Jest odpowiedzialny za przeprowadzenie akcji pod kryptonimem „Oczyszczania Przedpola” przed bramą Kopalni Wujek.
Od 1992 Jerzy Cyran jest jednym z dwóch likwidatorów spółki Art-B, której prezesami byli Bogusław Bagsik i Andrzej Gąsiorowski.
Bank Handlowo Kredytowy w Katowicach mianował Cyrana na likwidatora.

</doc>
<doc id="2997183" url="https://pl.wikipedia.org/wiki?curid=2997183" title="Plum (zespół)">
Plum (zespół)



</doc>
<doc id="2997184" url="https://pl.wikipedia.org/wiki?curid=2997184" title="Jezioro Manzala">
Jezioro Manzala



</doc>
<doc id="2997186" url="https://pl.wikipedia.org/wiki?curid=2997186" title="Nikołaj Breszko-Breszkowski">
Nikołaj Breszko-Breszkowski



</doc>
<doc id="2997187" url="https://pl.wikipedia.org/wiki?curid=2997187" title="Across the Country Vol. 2">
Across the Country Vol. 2

Across The Country Vol. 2 – album koncertowy Elvisa Presleya, składający się z koncertu (Evening Show) nagranego o 8:30 pm, 31 maja 1975 roku w Huntsville w Alabamie. Elvis ubrany był w Red Phoenix suit. Wydany został w 2007 roku. 

</doc>
<doc id="2997188" url="https://pl.wikipedia.org/wiki?curid=2997188" title="Greg Maddux">
Greg Maddux

Gregory Alan Maddux (ur. 14 kwietnia 1966) – amerykański baseballista, który występował na pozycji miotacza przez 23 sezony w Major League Baseball. Rekordzista pod względem liczby otrzymanych Złotych Rękawic.
Kariera zawodnicza.
Maddux po ukończeniu Valley High School w Las Vegas w 1984 roku został wybrany w drugiej rundzie draftu przez Chicago Cubs. Początkowo grał w klubach farmerskich tego zespołu: w Pikeville Cubs (Rookie), Peoria Chiefs (Class A), Pittsfield Cubs (Double-A) i Iowa Cubs (Triple-A). W MLB zadebiutował 2 września 1986 w meczu przeciwko Houston Astros, w którym zaliczył porażkę, uderzenie i zdobył runa. W 1988 po raz pierwszy wystąpił w Meczu Gwiazd. W 1992 zwyciężył między innymi w klasyfikacji zwycięstw (20) i po raz pierwszy otrzymał nagrodę Cy Young Award dla najlepszego miotacza w National League.
W grudniu 1992 jako wolny agent podpisał pięcioletni kontrakt wart 28,5 miliona dolarów z Atlanta Braves. W sezonie 1995 zagrał w dwóch meczach World Series (1–1 W–L, 2,25 ERA, 16 IP, 1 CG), w których Braves pokonali Cleveland Indians 4–2. W tym samym roku po raz trzeci miał najwięcej zwycięstw w lidze (19, w 1994 16), a w głosowaniu do nagrody MVP National League zajął 3. miejsce za Barrym Larkinem z Cincinnati Reds i Dante Bichette z Colorado Rockies. W sierpniu 1997 stał się najlepiej opłacanym zawodnikiem w MLB, po podpisaniu nowego, siedmioletniego kontraktu wartego 57,5 miliona dolarów.
W marcu 2004 ponownie został zawodnikiem Chicago Cubs. 7 sierpnia 2004 w meczu przeciwko San Francisco Giants zaliczył 300. zwycięstwo, zaś 26 lipca 2005 został trzynastym zawodnikiem w historii Major League Baseball, który zaliczył 3000. strikeout w karierze. W lipcu 2006 w ramach wymiany zawodników przeszedł do Los Angeles Dodgers. Grał jeszcze w San Diego Padres i ponownie w Los Angeles Dodgers, w którym zakończył zawodniczą karierę.
Późniejszy okres.
W latach 2010–2011 był asystentem generalnego menadżera w Chicago Cubs. Od listopada 2011 pełni tę funkcję w Texas Rangers. W marcu 2013 był trenerem miotaczy reprezentacji Stanów Zjednoczonych na turnieju World Baseball Classic. W 2014 został uhonorowany członkostwem w Baseball Hall of Fame.

</doc>
<doc id="2997190" url="https://pl.wikipedia.org/wiki?curid=2997190" title="Święty Ildefons (obraz El Greca z 1613)">
Święty Ildefons (obraz El Greca z 1613)

Święty Ildefons – obraz hiszpańskiego malarza pochodzenia greckiego Dominikosa Theotokopulosa, znanego jako El Greco.
Dla większości historyków ukazana postać przedstawia świętego Ildefonsa choć w przeszłości identyfikowano ja ze świętym Eugeniuszem lub świętym Błażejem.
Obraz został namalowany do retabulum jako pendant do innego dzieła "Święty Piotr" namalowanego w tym samym roku. El Greco stosuje również niską perspektywę jednakże stylem nawiązuje do swoich dzieł z początku XVII wieku. Jedynym elementem łączącym oba dzieła jest wzburzone niebo stanowiące tło dla monumentalnej postaci. Postać św. Ildefonsa została przedstawiona z niebywałą drobiazgowością i bogactwem ornamentacji. Na haftowanej i wyszywanej dalmatyce, na ornacie obszywanym galonami i na brokacie i adamaszku malarz prezentuje cały repertuar srebrnych i złotych tonów, zgaszone róże, odbłyski perłowej macicy i orient pereł. Prawdopodobnie namalowany pastorał był kopią jakiegoś innego dzieła złotnika, które El Greco widział.
W drugiej połowie XVII wieku, anonimowy artysta wykonał kopię dzieła El Greca. Postać świętego jest niemal identyczna choć rysy nie oddają tej mistrzowskiej starczej dobroci jaką można znaleźć w postaciach El Greca. U dołu anonimowy artysta ukazuje sceny z życia świętego. Również niebo nie jest tak ekspresywne jak oryginale. Obecnie kopia znajduje się w zbiorach muzeum Prado

</doc>
<doc id="2997192" url="https://pl.wikipedia.org/wiki?curid=2997192" title="Joey Maxim">
Joey Maxim

Joey Maxim, właśc. Giuseppe Antonio Berardinelli (ur. 28 marca 1922 w Cleveland, zm. 2 czerwca 2001 w West Palm Beach) – amerykański bokser, zawodowy mistrz świata kategorii półciężkiej.
Rozpoczął karierę boksera zawodowego w 1941. W tym roku wygrał 10 walk przy 1 porażce, a w 1942 11 walk przy sześciu przegranych (pokonali go wówczas Jimmy Bivins i dwukrotnie przyszły mistrz świata wagi ciężkiej Ezzard Charles). W sierpniu 1946 pokonał innego przyszłego mistrza świata wszechwag Jersey Joe Walcotta, z którym dwukrotnie przegrał w następnym roku.
W grudniu 1948 pokonał Bivinsa, a w lutym 1949 po raz trzeci uległ Ezzardowi Charlesowi. 23 maja tego roku w Cincinnati zdobył tytuł mistrza Stanów Zjednoczonych w wadze półciężkiej NBA po zwycięstwie nad byłym mistrzem świata Gusem Lesnevichem.
24 stycznia 1950 w Londynie odebrał tytuł mistrza świata wagi półciężkiej Freddiemu Millsowi, którego znokautował w 10. rundzie. Wygrał następnie 7 walk towarzyskich i 30 maja 1952 w Chicago spróbował odebrać pas mistrza świata wagi ciężkiej Ezzardowi Charlesowi, ale przegrał na punkty. 2 sierpnia tego roku w Nowym Jorku obronił tytuł w wadze półciężkiej po zwycięstwie nad Bobem Murphym, a 12 grudnia w Daly City po raz piąty uległ Charlesowi, tym razem w walce towarzyskiej.
25 czerwca 1952 na Yankee Stadium w Nowym Jorku Maxim zmierzył się w obronie tytułu mistrza świata w wadze półciężkiej z Sugar Rayem Robinsonem, który był mistrzem w wadze średniej. Było to podczas kulminacji fali upałów w Nowym Jorki, a temperatura powietrza sięgała 40 °C. Arbiter Ruby Goldstein zasłabł z gorąca i musiał być zastąpiony po 10. rundzie. Robinson wyraźnie prowadził na punkty, ale wskutek hipertermii spowodowanej upałem nie był w stanie wyjść do 14. rundy, a Maxim zwyciężył przez techniczny nokaut.
17 grudnia 1952 Maxim utracił pas mistrzowski po porażce na punkty w Saint Louis z Archiem Moore’em. Dwukrotnie próbował odzyskać tytuł, ale przegrywał z Moore’em na punkty 24 czerwca 1953 w Ogden i 27 stycznia 1954 w Miami. 7 czerwca tego roku w Nowym Jorku pokonał na punkty przyszłego mistrza świata wagi ciężkiej Floyda Pattersona, choć według dziennikarzy nie było to zasłużone zwycięstwo. Była to pierwsza porażka Pattersona na zawodowym ringu.
Po tym pojedynku Maxim stoczył tylko 10 walk, z których 8 przegrał, w tym 6 ostatnich. Pokonali go m.in.: dwukrotnie Bobo Olson (w 1955 i 1957), Willie Pastrano (w 1955), dwukrotnie Eddie Machen (w 1957) i Giacomo Bozzano (w 1958). W 1958 zakończył karierę.
Później pracował jako m.in. taksówkarz, właściciel restauracji i komik.
Został wybrany w 1994 do Międzynarodowej Bokserskiej Galerii Sławy. Zmarł w 2001 w następstwie powikłań po udarze mózgu, którego doznał cztery miesiące wcześniej.

</doc>
<doc id="2997196" url="https://pl.wikipedia.org/wiki?curid=2997196" title="Lata górne i chmurne">
Lata górne i chmurne

Lata górne i chmurne – tom wspomnień autorstwa Tadeusza Beceli z 1965, wydany przez Wydawnictwo Poznańskie z okładką zaprojektowaną przez Irenę Jarzyńską. Jest kontynuacją wcześniejszego tomu – "Osobliwych lat". Publikacja zdobyła I nagrodę w konkursie rozpisanym przez Oddział Poznański Polskiego Towarzystwa Historycznego na pamiętniki i wspomnienia z historii Wielkopolski.
Książka dzieli się na dwie zasadnicze części: od awansu społecznego autora, jakim było zdobycie zawodu krawca i przejście ze wsi (Niemarzyn) do miasta powiatowego (Rawicz) oraz dalsze jego losy, po przeprowadzeniu się do Poznania (od 1930). Swoje przeżycia autor ukazał na szerokim tle społecznym, politycznym i obyczajowym Wielkopolski i Poznania lat międzywojennych. Biografia Beceli była charakterystyczna dla wielu ludzi tamtych czasów – Poznań rozwijał się dynamicznie, m.in. dzięki napływowi osób z różnych stron regionu i kraju. Autor początkowo jest pastuchem, potem terminatorem u krawca, następnie rekrutem i podoficerem Wojska Polskiego, uczniem poznańskiej szkoły budowlanej, a ostatecznie komunistycznym konspiratorem. Jest to pierwsza po wojnie tak szeroka publikacja wspomnieniowa o poznańskim ruchu rewolucyjnym, historii miejskich struktur KPP, jej podziemnych metodach działania i szykanach ze strony władz państwowych (m.in. więzienie w Rawiczu). Becela przedstawia też szeroko procesy adaptacyjne ludności wiejskiej w środowisku wielkomiejskim. Opisuje również antypiłsudczykowską postawę społeczeństwa wielkopolskiego podczas zamachu majowego (marszałka nazywano tu "Pizdulskim").

</doc>
<doc id="2997200" url="https://pl.wikipedia.org/wiki?curid=2997200" title="Rosemary DeCamp">
Rosemary DeCamp

Rosemary DeCamp (ur. 14 listopada 1910, zm. 20 lutego 2001) – amerykańska aktorka filmowa i telewizyjna.
Filmografia.
seriale
film
Nagrody i nominacje.
Została nominowana do nagrody Emmy, a także posiada swoją gwiazdę na Hollywoodzkiej Alei Gwiazd.

</doc>
<doc id="2997203" url="https://pl.wikipedia.org/wiki?curid=2997203" title="Marcia Gudereit">
Marcia Gudereit

Marcia Gudereit, z domu Schiml (ur. 8 września 1965 w Moose Jaw) – kanadyjska curlerka, złota medalistka olimpijska z Nagano 1998, trzykrotna mistrzyni świata.
W 1990 dołączyła jako otwierająca do drużyny Sandry Schmirler. Już w pierwszym sezonie wspólnej gry ekipa wygrała mistrzostwa prowincji, w Scott Tournament of Hearts 1991 zawodniczki z Saskatchewan uplasowały się na 4. miejscu. 
Po raz kolejny na mistrzostwach Kanady Gudereit wystąpiła w 1993. Wówczas po fazie grupowej ekipa Schmirler bezpośrednio znalazła się w finale, w którym triumfowała wynikiem 7:6 nad Manitobą (Maureen Bonar). W Round Robin Mistrzostw Świata 1993 Kanadyjki zajęły 3., w dziewięciu meczach doniosły dwie porażki (ze Szwedkami i Niemkami). W fazie finałowej spotkały się właśnie z tymi dwoma zespołami. W półfinale Kanada pokonała 10:7 Szwedki (Elisabet Johansson), w ostatnim spotkaniu triumfowały 5:3 nad Niemkami (Janet Strayer).
Jako "Team Canada" ekipa z Reginy obroniła tytuły mistrzowskie podczas Scott Tournament of Hearts 1994. Zawodniczki do finału zakwalifikowały się z tylko jednym przegranym meczem rundy grupowej. W finale zawodów zwyciężyły 5:3 nad reprezentacją Manitoby (Connie Laliberte). Zespół Marcii w półfinale Mistrzostw Świata 1994 wygrał 10:6 z Niemkami (Josefine Einsle). Mecz finałowy przeciwko Szkocji (Christine Cannon) zakończył się wynikiem 5:3 dla Kanadyjek. Był to pierwszy przypadek, gdy w mistrzostwach świata kobiet złote medale zdołała obronić drużyna w dokładnie tym samym składzie. Na Mistrzostwach Kraju 1995 Gudereit ponownie grała w "Team Canada". Curlerki dotarły do rundy finałowej, uplasowały się na najniższym stopniu podium przegrywając górny mecz Page play-off i półfinał przeciwko Manitobie (Connie Laliberte) i Albercie (Cathy Borst).
W 1996 zespołowi z Caledonian Curling Club nie udało się wygrać rywalizacji rangi prowincjonalnej, zawodniczki dokonały tego jednak rok później. Dotarły do fazy finałowej Scott Tournament of Hearts 1997, gdzie dwukrotnie zwyciężając nad zespołem Alison Goring z Onatrio zdobyły tytuły mistrzowskie. Trzeci występ na mistrzostwach świata dla Kanadyjek zakończył się kolejnym sukcesem. Drużyna Sandry Schmirler pokonała w półfinale 5:2 Dunki (Helena Blach Lavrsen) i uplasowała się na pierwszym miejscu zwyciężając w finale 8:4 Norweżki (Dordi Nordby).
Curling debiutował na zimowych igrzyskach olimpijskich w 1998. Marcia Gudereit wraz z koleżankami wygrała krajowe eliminacje w finale zwyciężając z drużyną Shannon Kleibrink i reprezentowała Kanadę na zawodach w Nagano. Kanadyjki z 6 wygranymi meczami i jedną porażką były najlepsze w rundzie grupowej. Zakwalifikowały się do finału pokonując w spotkaniu półfinałowym 6:5 Brytyjki (Kirsty Hay). Sięgnęły po tytuły mistrzyń olimpijskich triumfując w decydującym meczu nad Dunkami (Helena Blach Lavrsen) 7:5. Po sukcesie olimpijskim drużyna Schmirler uplasowała się na 3. miejscu Mistrzostw Kanady 1998. W 1999 nie wystąpiła w zawodach przerywając finał mistrzostw Saskatchewan przeciwko Cindy Street.
Po śmierci Sandry Schmirler w 2000 drużyna czasowo zawiesiła działalność. Marcia Gudereit kontynuowała karierę przy boku Jan Betker, z którą wystąpiła na arenie krajowej jeszcze dwukrotnie, w 2003 i 2007. Podczas Scott Tournament of Hearts 2003 reprezentacja Saskatchewan zakwalifikowała się do fazy finałowej. Przegrywając mecz Page play-off przeciwko Cathy Cunningham z Nowej Fundlandii i Labradoru uplasowała się tuż za podium. W kolejnych zawodach drużyna zajęła 2. miejsce Round Robin i pokonała 8:5 w wyższym meczu Page play-off "Team Canada" dowodzony przez Kelly Scott. W finale zmierzyły się te same zespoły a mecz również zakończył się tym samym wynikiem, jednak na niekorzyść ekipy Gudereit.
Zespół Jan Betker zakwalifikował się do turnieju finałowego kanadyjskich kwalifikacji olimpijskich do Turynu 2006. Z czterema wygranymi i pięcioma przegranymi meczami został sklasyfikowany na 7. miejscu.
W związku z licznymi sukcesami Marcia Gudereit została włączona do kilku hal sławy:
Dodatkowo w 1998 wraz z koleżankami z zespołu olimpijskiego otrzymała tytuł doctora honoris causa na Uniwersytecie Regina. Tytułom dla najlepszych zawodniczek prowincjonalnych mistrzostw juniorek nadano nazwiska zawodniczek, najlepsza otwierająca turnieju otrzymuje tytuł "Marcia Gudereit All-Star Lead".
Drużyna.
Drużyny mikstowe
Życie prywatne.
Pracuje jako starszy analityk systemowy w Co-operators General Insurance Company. Mieszka w Reginie, ma męża Kerry'ego, który również gra w curling. Jest matką dwóch synów: Colina i Jareda. Jest również honorowym ambasadorem Sandra Schmirler Foundation.

</doc>
<doc id="2997204" url="https://pl.wikipedia.org/wiki?curid=2997204" title="Niżnia Barania Ławka">
Niżnia Barania Ławka

Niżnia Barania Ławka (słow. "Nižná barania lávka") – przełęcz w słowackiej części Tatr Wysokich, położona w ich grani głównej. Znajduje się w długiej północno-zachodniej grani Baranich Rogów i oddziela od siebie Niżni Barani Zwornik na zachodzie i Barani Kopiniak na wschodzie. Jest to płytkie siodło, tworzące razem z Baranim Kopiniakiem i Pośrednią Baranią Ławką szerokie obniżenie grani pomiędzy Niżnim a Wyżnim Baranim Zwornikiem, traktowane przez Słowaków jako jedna dwusiodłowa przełęcz ("Sedlo baraních strážnic").
Przełęcz jest wyłączona z ruchu turystycznego. Północne stoki opadają z niej do Baraniego Bańdziocha – górnego piętra Doliny Czarnej Jaworowej, południowe natomiast zbiegają do Baranich Pól w Dolinie Pięciu Stawów Spiskich.
Pierwsze wejścia (przy przejściu granią):

</doc>
<doc id="2997205" url="https://pl.wikipedia.org/wiki?curid=2997205" title="Marcia Schiml">
Marcia Schiml



</doc>
<doc id="2997206" url="https://pl.wikipedia.org/wiki?curid=2997206" title="Nižná barania lávka">
Nižná barania lávka



</doc>
<doc id="2997207" url="https://pl.wikipedia.org/wiki?curid=2997207" title="Romans Morza Karaibskiego">
Romans Morza Karaibskiego

Romans Morza Karaibskiego – zbiór reportaży autorstwa Olgierda Budrewicza z 1962 ("Czytelnik").
Autor opisał swoją podróż do Ameryki Środkowej i Południowej, którą odbył w 1961. Tekst zilustrował własnymi fotografiami. Podróż rozpoczął w Amsterdamie i odwiedził następujące kraje i terytoria: Surinam, Gujanę Brytyjską, Trynidad i Tobago, Curaçao, Wenezuelę, Jamajkę, Portoryko, Haiti, Kubę i Gwatemalę.

</doc>
<doc id="2997210" url="https://pl.wikipedia.org/wiki?curid=2997210" title="Pośrednia Barania Ławka">
Pośrednia Barania Ławka

Pośrednia Barania Ławka (słow. "Sedlo baraních strážnic", niem. "Weiszjoch", węg. "Waisz-horhos") – przełęcz w słowackiej części Tatr Wysokich, położona w ich grani głównej. Znajduje się w długiej północno-zachodniej grani Baranich Rogów i oddziela od siebie Barani Kopiniak na północnym zachodzie i Wyżni Barani Zwornik na południowym wschodzie. Jest to wybitne siodło, tworzące razem z położonym blisko niego Baranim Kopiniakiem i Niżnią Baranią Ławką szerokie obniżenie grani pomiędzy Wyżnim a Niżnim Baranim Zwornikiem, traktowane przez Słowaków jako jedna dwusiodłowa przełęcz.
Przełęcz jest wyłączona z ruchu turystycznego. Północne stoki opadają z niej do Baraniego Bańdziocha – górnego piętra Doliny Czarnej Jaworowej, południowe natomiast zbiegają do Baranich Pól w Dolinie Pięciu Stawów Spiskich. Najdogodniejsza droga dla taterników na Pośrednią Baranią Ławkę wiedzie od południa przez Baranie Pola, łatwe są też drogi od północnego wschodu z Przełęczy Stolarczyka oraz od południa przez Barani Ogród.
Pierwsze wejścia:

</doc>
<doc id="2997211" url="https://pl.wikipedia.org/wiki?curid=2997211" title="Cywilizacja nuragijska">
Cywilizacja nuragijska

Cywilizacja nuragijska ("Nuragijczycy", "Nuragowie", "kultura nuragijska", "kultura nuorska", "cywilizacja nuorska") – starożytna cywilizacja, zamieszkująca tereny położone w dzisiejszych Włoszech (przede wszystkim Sardynię) od około XVII wieku przed naszą erą do około II wieku p.n.e.
Charakterystyka.
Pochodzenie Nuragijczyków nie jest jasne. Był to pasterski lud podzielony na plemiona składające się z rodzinnych struktur klanowych. Władza zarówno polityczna, jak też religijna i wojskowa spoczywała w rękach patriarchy klanu, będącego rodzajem króla-pasterza. Społeczność nuragijską tworzyli słudzy-pasterze, rzemieślnicy, rolnicy i przypuszcza się, że także niewolnicy. Osobną klasę o dużym znaczeniu stanowili kapłani i kapłanki.
Cywilizacja nuragijska znana jest głównie ze wznoszonych przez jej przedstawicieli największych europejskich megalitycznych budowli, od których wzięła sama nazwę – nuragów. Ich liczba wynosi około 7000. Budowle te – świątynie ze źródłami świętej wody – oraz grobowce i około 500 figurek z brązu o różnorakim przeznaczeniu stanowią materiał badawczy do poznania cywilizacji i jej zwyczajów. Ruchome zabytki społeczeństwa nuragijskiego znajdują się w muzeum w Cagliari.
Hipotetyczna identyfikacja.
Istnieją teorie, że ludy Szerden wymieniane wśród Ludów Morza to Sardowie z tego okresu. Teoria ta została wsparta faktem odnalezienia fenickiej inskrypcji z IX w p.n.e. z Nora, gdzie Sardynia występuje jako „Shardan” ("be-shardan").
Potencjalna Atlantyda na Sardynii.
Włoski dziennikarz Sergio Frau wysuwając amatorską hipotezę w książce „Kolumny Herkulesa” z kulturą nuragijską łączy platońską Atlantydę. Twierdzi on też, że Słupy Heraklesa z opisu Platona mogły leżeć nie przy Cieśninie Gibraltarskiej, lecz między Tunezją i Sycylią, zaś czas od zalania Atlantydy do narodzin Platona nie wynosił dziewięć tysięcy, a jedynie dziewięćset lat. Wówczas to upadła także kultura minojska na Krecie, co miało związek ze zmianami do jakich doszło po wybuchu wulkanu na greckiej wyspie Santoryn. Informacje te na początku sierpnia 2009 podało także amerykańskie czasopismo „Independent”. 
Hipoteza o umiejscowieniu Atlantydy, jeśli naprawdę istniała, dziewięć stuleci przed Platonem ma swoich zwolenników także w świecie nauki, a potężne budowle cywilizacji nuragijskiej istotnie mogą przywoływać skojarzenia ze świetnością kultury Atlantów. Jednak w odniesieniu do umiejscowienia Atlantydy na Sardynii jest ona stosunkowo nowa. Dodatkowo wysunięta przez osobę spoza świata nauki, nadal wymaga ewentualnych badań. Równocześnie wielu badaczy nie przyjmuje dzisiaj takiego wyjaśnienia kwestii Atlantydy. Jest ono jednak warte odnotowania ze względu na kulturę nuragijską, do której nawiązuje.

</doc>
<doc id="2997212" url="https://pl.wikipedia.org/wiki?curid=2997212" title="Sedlo baraních strážnic">
Sedlo baraních strážnic



</doc>
<doc id="2997214" url="https://pl.wikipedia.org/wiki?curid=2997214" title="Iljaz Mirahori">
Iljaz Mirahori

Iljaz Mirahori (? - zm. w 1511) – albański urzędnik Mehmeda II. Urodził się w wiosce Panarit w południowo-wschodniej Albanii.
Został wyznawcą islamu i otrzymał wykształcenie wojskowe w pałacu w Adrianopolu, gdzie uczył się z późniejszym sułtanem Bajazydem II. W 1453 roku brał udział w zdobyciu Konstantynopola oraz twierdzy Yedikule.
Pod rządami Bajazyda II, Iljaz Mirahori został mianowany "mir-i aburem" – zarządcą stajni w pałacu cesarskim. Poślubił jedną z córek cesarza i otrzymał stanowisko baja w sandżaku Janiny.
W nagrodę za wieloletnią służbę otrzymał od sułtana Bajazyda II kilka wsi w okręgu Korczy, m.in. Panarit, Drenovë, Vithkuq, Vodice. Jego imię połączone jest z Meczetem Iljaza Mirahoriego, za którego budowniczego jest uważany. Jest to najstarszy zabytek w Korczy.

</doc>
<doc id="2997215" url="https://pl.wikipedia.org/wiki?curid=2997215" title="Nuragowie">
Nuragowie



</doc>
<doc id="2997216" url="https://pl.wikipedia.org/wiki?curid=2997216" title="Nuragijczycy">
Nuragijczycy



</doc>
<doc id="2997217" url="https://pl.wikipedia.org/wiki?curid=2997217" title="Barani Kopiniak">
Barani Kopiniak

Barani Kopiniak (słow. "Hrebeň baraních strážnic", niem. "Weiszspitze", "Weiszturm", węg. "Waisz-csúcs", "Waisz-torony") – szeroka turnia w słowackiej części Tatr Wysokich. Znajduje się w ich grani głównej, w północno-zachodniej grani masywu Baranich Rogów. Od Niżniego Baraniego Zwornika na zachodzie oddziela go Niżnia Barania Ławka, z kolei na wschodzie graniczy z Wyżnim Baranim Zwornikiem, oddzielonym Pośrednią Baranią Ławką. Odcinek grani obejmujący kopulastego Baraniego Kopiniaka i sąsiadujące z nim przełęcze jest przez Słowaków traktowany jako jedna dwusiodłowa przełęcz ("Sedlo baraních strážnic"). Wierzchołek Baraniego Kopiniaka leży tuż ponad Pośrednią Baranią Ławką.
Południowe stoki opadają z Baraniego Kopiniaka do Baranich Pól w Dolinie Pięciu Stawów Spiskich, natomiast północne zbiegają do Baraniego Bańdziocha – górnego piętra Doliny Czarnej Jaworowej. Barani Kopiniak jest wyłączony z ruchu turystycznego. Najdogodniejsza droga dla taterników prowadzi na jego wierzchołek z Pośredniej Baraniej Ławki. Północną i południową ścianą szczytu poprowadzono kilka bardzo trudnych dróg.
Pierwsze wejścia:

</doc>
<doc id="2997218" url="https://pl.wikipedia.org/wiki?curid=2997218" title="Hrebeň baraních strážnic">
Hrebeň baraních strážnic



</doc>
<doc id="2997220" url="https://pl.wikipedia.org/wiki?curid=2997220" title="Now We May Begin">
Now We May Begin

Now We May Begin – czwarty album studyjny amerykańskiej piosenkarki jazzowej Randy Crawford, wydany 9 maja 1980 przez wytwórnię Warner Bros. Records pod numerem katalogowym BSK 3421 (USA). Jeden z najciekawszych albumów w dyskografii artystki. Pierwszy album zawierający przebój z pierwszych pozycji list przebojów. Nagranie „One Day I’ll Fly Away” w Belgii i Holandii dotarło do miejsca pierwszego, natomiast w Wielkiej Brytanii do pozycji drugiej. Również nagrania „Same Old Story (Same Old Song)”, „Last Dance at Danceland” i "Tender Falls the Rain" cieszyły się sporym powodzeniem.

</doc>
<doc id="2997221" url="https://pl.wikipedia.org/wiki?curid=2997221" title="Neapol, śpiewające miasto">
Neapol, śpiewające miasto

Neapol, śpiewające miasto (niem. "Die singende Stadt") – niemiecki film z 1930 roku w reżyserii Carmine'a Gallone'a, pierwszy w historii europejski dźwiękowy film muzyczny z Janem Kiepurą i Brigitte Helm w rolach głównych. Rok później ten sam reżyser zrealizował film w wersji anglojęzycznej pt. „City of Song”.

</doc>
<doc id="2997228" url="https://pl.wikipedia.org/wiki?curid=2997228" title="Fryderyk Osterloff">
Fryderyk Osterloff

Fryderyk Krystian Osterloff (ur. 1822 w Świeciu, zm. 8 listopada 1888 w Warszawie) – polski entomolog.
Syn przemysłowca Karola Augusta Osterloffa (1798–1866) i Karoliny Mietke. W 1844 ukończył Instytut Gospodarstwa Wiejskiego na Marymoncie. Pod wpływem W. Jastrzębowskiego zajął się botaniką, potem przeniósł zainteresowania na entomologię. Miał dwóch synów, Konrada Władysława i Karola, oraz córkę Antoninę, zamężną za Zdzisławem Pietrzykowskim. Zmarł 8 listopada 1888 w Warszawie. Pochowany jest na Cmentarzu Ewangelicko-Augsburskim w Warszawie (aleja D, grób 55).

</doc>
<doc id="2997229" url="https://pl.wikipedia.org/wiki?curid=2997229" title="Magic (album B’z)">
Magic (album B’z)

MAGIC – siedemnasty album studyjny japońskiego zespołu B’z, wydany 18 listopada 2009 roku. Osiągnął 1 pozycję w rankingu Oricon i pozostał na liście przez 26 tygodni, sprzedał się w nakładzie . Album zdobył status podwójnej platynowej płyty.
Limitowana edycja albumu została wydana z bonusowym DVD zawierającym nagrania z „Magical Backstage Tour 2009”.

</doc>
<doc id="2997231" url="https://pl.wikipedia.org/wiki?curid=2997231" title="Mecz ostatniej szansy">
Mecz ostatniej szansy

Mecz ostatniej szansy − brytyjsko-amerykańska komedia o tematyce sportowej w reżyserii Barry'ego Skolnicka, z główną rolą byłego walijskiego piłkarza Vinniego Jonesa. Film jest remakem amerykańskiego filmu z 1974 roku "Najdłuższy jard" z różnicą, że film z Burtem Reynoldsem w roli głównej przedstawia inną dyscyplinę sportu - futbol amerykański.
Opis fabuły.
Danny Meehan, była gwiazda angielskiej piłki nożnej zostaje skazany na trzy lata więzienia za napaść na policjantów pod wpływem alkoholu. Ponieważ naczelnik więzienia jest wielkim maniakiem futbolu, Meehan otrzymuje propozycję prowadzenia drużyny strażników więziennych, lecz odmawia i w zamian proponuje naczelnikowi rozegranie meczu: strażnicy kontra skazańcy, w którym jest kapitanem zespołu oraz grającym trenerem. W krótkim czasie musi przemienić rozleniwionych więźniów w zgrany zespół. Jeśli jego drużyna przegra - współwięźniowie mu tego nie wybaczą, a jeśli wygra – może zapomnieć o warunkowym zwolnieniu.
Obsada.
i inni.
Produkcja.
"Mecz ostatniej szansy" był kręcony w okresie kwietnia-czerwca 2001. Najwięcej scen z więzienia było kręconych w dawnym więzieniu HM Prison Oxford, natomiast akcja z meczu była kręcona na boisku Yeading.

</doc>
<doc id="2997232" url="https://pl.wikipedia.org/wiki?curid=2997232" title="Romance in Durango">
Romance in Durango

Romance in Durango – piosenka skomponowana przez Boba Dylana, nagrana przez niego w lipcu 1975 r., wydana na albumie "Desire" w styczniu 1976 r.
Historia i charakter utworu.
Utwór ten został nagrany w Studio E Columbia Recording Studios w Nowym Jorku 28 lipca 1975 r. Była to druga sesja nagraniowa tego albumu, która trwała od godz. 19:00 do 4 nad ranem. Producentem sesji był Don DeVito. Sesja ta, nazywana ze względu na dużą liczbę muzyków w studiu "sesją bigbandową", nie przebiegała bez problemów. Linia zatargu biegła między dwoma muzykami: basistą Robem Stonerem i perkusistą Terrym Stannardem. Sposób gry Stannarda doprowadzał Stonera do frustracji. Stoner był jednak - obok Scarlet Rivery - najcenniejszym nabytkiem Dylana, więc wkrótce został kierownikiem zespołu.
Piosenka ta była jedyną, która z tej sesji ukazała się na albumie. Opowiada ona historię, która mogłaby stać się scenariuszem dla Sama Peckinpaha. Utwór jest utrzymany w stylu Tex-Mex (teksańsko-meksykańskim). Aranżacja na płycie powstała pod wpływem muzyków "mariachi" ze stanu Jalisco w środkowo-zachodnim Meksyku, gdzie Dylan spędził jakiś czas podczas kręcenia filmu Pat Garrett i Billy Kid. Tekst powstał w czasie współpracy z Jacques'em Levym w lipcu 1975 r. Otwierające piosenkę wersy ("hot chili peppers in the blistering sun") powstały według kartki pocztowej wysłanej do Levy'ego przez dramaturga Jacka Gelbera, przedstawiającej kilka strąków chili na tle meksykańskiej chaty. 
Bohaterem piosenki jest typowa dla całego albumu (poza takimi utworami jak "Mozambique" i "Sara") postać człowieka poza prawem. W swojej książce "Voice Without Restraint: A Study of Bob Dylan's Lyrics and Their Background" z 1982 r. John Herdman opisuje dylanowski charakter człowieka poza prawem posługując się m.in. postacią z "Romance in Durango". 
Dylan rozpoczął wykonywać tę piosenkę na koncertach już podczas pierwszej tury "Rolling Thunder Revue". Były to wersje bardzo dynamiczne i energiczne, kontrastujące z raczej spokojną a nawet nieco senną wersją albumową.

</doc>
<doc id="2997236" url="https://pl.wikipedia.org/wiki?curid=2997236" title="Dixieland Delight">
Dixieland Delight

Dixieland Delight – album koncertowy Elvisa Presleya, składający się z koncertu (Afternoom Show) nagranego o 2:30 pm, 31 maja 1975 roku i 1 czerwca 1975 r. (Evening Show) o 8:30 pm, w Huntsville w Alabamie. Elvis ubrany był w Red Phoenix suit i Indian Feather suit. Wydany został w 2009 roku. 
"31 maja 1975 r.".
Bonus: "Johnny B. Goode", "Hound Dog", "I'm Leavin'" (31 Maja 1975 r. (2:30 PM))
"1 czerwca 1975 r.".
Bonus: "I Got a Woman – Amen", "Release Me", "Heartbreak Hotel", "How Great Thou Art" (1 czerwca 1975 r. (2:30 PM))

</doc>
<doc id="2997237" url="https://pl.wikipedia.org/wiki?curid=2997237" title="Kosuke Hagino">
Kosuke Hagino



</doc>
<doc id="2997239" url="https://pl.wikipedia.org/wiki?curid=2997239" title="Neoselachii">
Neoselachii



</doc>
<doc id="2997243" url="https://pl.wikipedia.org/wiki?curid=2997243" title="Connor Jaeger">
Connor Jaeger

Connor Jaeger (ur. 30 kwietnia 1991 w Hackensack) – amerykański pływak, specjalizujący się w stylu dowolnym, wicemistrz olimpijski i wicemistrz świata.
Kariera.
Wystartował na igrzyskach olimpijskich w Londynie (2012) na 1500 metrów stylem dowolnym, gdzie był szósty z czasem 14:52,99.
Rok później zdobył brązowy medal mistrzostw świata w Barcelonie na 400 m stylem dowolnym. Na dystansie 800 m i 1500 m w tym samym stylu był czwarty. W 2015 na mistrzostwach świata w Kazaniu zdobył srebrny medal w konkurencji 1500 m stylem dowolnym oraz zajął czwarte miejsce na dystansie 400 i 800 m stylem dowolnym.
Podczas igrzysk olimpijskich w Rio de Janeiro zdobył srebrny medal na dystansie 1500 m stylem dowolnym, uzyskując w finale czas 14:39,48 i poprawiając jednocześnie rekord Ameryki. W konkurencji 400 m kraulem zajął piąte miejsce z czasem 3:44,16.
Po tych zawodach zakończył karierę pływacką.

</doc>
<doc id="2997245" url="https://pl.wikipedia.org/wiki?curid=2997245" title="NDR Info">
NDR Info

NDR Info – niemiecka stacja radiowa należąca do Norddeutscher Rundfunk (NDR), publicznego nadawcy radiowo-telewizyjnego dla północnych Niemiec. Została uruchomiona w 1989 pod nazwą NDR 4 i pierwotnie prezentowała szerokie spektrum audycji mówionych, dotyczących różnych tematów społecznych i kulturalnych. Począwszy od 1998 jej ramówka ewoluowała w stronę stacji "stricte" informacyjnej. Proces ten został przypieczętowany w 2004, kiedy to uzyskała obecną nazwę. Siostrzaną rozgłośnią cyfrową jest NDR Info Spezial. 
Stacja jest dostępna w analogowym i cyfrowym przekazie naziemnym na całym obszarze obsługiwanym przez NDR, czyli w krajach związkowych Hamburg, Dolna Saksonia, Szlezwik-Holsztyn i Meklemburgia-Pomorze Przednie, a także – ze względu na zasięg nadajników – w Bremie. Dodatkowo można ją znaleźć w Internecie oraz w niekodowanym przekazie z satelity Astra 1M.

</doc>
<doc id="2997246" url="https://pl.wikipedia.org/wiki?curid=2997246" title="Todd Herremans">
Todd Herremans

Todd Herremans (ur. 13 października 1982 roku w Ravenna w stanie Michigan) – amerykański zawodnik futbolu amerykańskiego, grający na pozycji guarda. W rozgrywkach akademickich NCAA występował w drużynie Saginaw Valley State.
W roku 2005 przystąpił do draftu NFL. Został wybrany przez drużynę Philadelphia Eagles w szóstej rundzie (126. wybór). W drużynie z Pensylwanii występuje do tej pory.

</doc>
<doc id="2997249" url="https://pl.wikipedia.org/wiki?curid=2997249" title="Evan Mathis">
Evan Mathis

Evan Bradley Mathis (ur. 1 listopada 1981 roku w Birmingham w stanie Alabama) – amerykański zawodnik futbolu amerykańskiego, grający na pozycji guarda. W rozgrywkach akademickich NCAA występował w drużynie Alabama.
W roku 2005 przystąpił do draftu NFL. Został wybrany przez drużynę Carolina Panthers w trzeciej rundzie (79. wybór). Występował również w drużynach Miami Dolphins oraz Cincinnati Bengals. Od sezonu 2011 gra dla klubu Philadelphia Eagles. W drużynie z Pensylwanii występuje do tej pory.

</doc>
<doc id="2997254" url="https://pl.wikipedia.org/wiki?curid=2997254" title="Jason Peters">
Jason Peters

Jason Raynard Peters (ur. 22 stycznia 1982 roku w Queen City w stanie Teksas) – amerykański zawodnik futbolu amerykańskiego, grający na pozycji offensive tackle. W rozgrywkach akademickich NCAA występował w drużynie Arkansas.
W roku 2004 przystąpił do draftu NFL. Pomimo że według przewidywań skautów miał być wybrany w czwartej rundzie draftu nie został wybrany w ogóle. Jako wolny agent po drafcie związał się z zespołem Buffalo Bills, w którym występował do roku 2008. Przed sezonem 2009, w ramach wymiany został wytransferowany do zespołu Philadelphia Eagles. W drużynie z Pensylwanii występuje do tej pory.

</doc>
<doc id="2997255" url="https://pl.wikipedia.org/wiki?curid=2997255" title="Meczet Iljaza Mirahori">
Meczet Iljaza Mirahori

Meczet Iljaza Mirahori (alb. "Xhamia e Iljaz Mirahorit") – meczet w Korczy, w Albanii. Meczet został zbudowany w latach 1494-1496 przez beja Iljaza Mirahoriego.
W 1948 roku obiekt został wpisany na listę religijnych zabytków kulturowych Albanii ("Objekte fetare me statusin Monument Kulture").

</doc>
<doc id="2997256" url="https://pl.wikipedia.org/wiki?curid=2997256" title="Władimir Charżewski">
Władimir Charżewski

Władimir Grigorjewicz Charżewski, ros. Владимир Григорьевич Харжевский (ur. 19 maja 1892 r. w guberni podolskiej, zm. 4 lipca 1981 r. w Lakewood, New Jersey) – rosyjski wojskowy (generał major), emigracyjny działacz wojskowy i kombatancki.
Życiorys.
Ukończył szkołę realną w Winnicy. W 1911 r. został zmobilizowany do armii rosyjskiej. Służył w 47 Ukraińskim Pułku Piechoty. W 1912 r. w stopniu praporszczika odszedł do rezerwy. W 1913 r. rozpoczął naukę w Jekateryńskim Instytucie Górniczym w Sankt Petersburgu. Po wybuchu I wojny światowej ponownie zmobilizowano go do wojska. Walczył w jednym z pułków piechoty na Froncie Północno-Zachodnim, od lata 1916 r. na Froncie Południowo-Zachodnim, a następnie na Froncie Rumuńskim. Kilkakrotnie był ranny. Doszedł do stopnia kapitana. Jesienią 1917 r. wstąpił do Oddziału Rosyjskich Ochotników, który sformował płk M. G. Drozdowski. Uczestniczył w marszu Jassy-Don. Służył w Drozdowskim Pułku Strzeleckim w Armii Ochotniczej gen. Antona I. Denikina (następnie Siły Zbrojne Południa Rosji). Uczestniczył w drugim marszu kubańskim. Wiosną 1919 r. awansował na podpułkownika. Od lata 1919 r. w stopniu pułkownika dowodził batalionem strzeleckim, a następnie 2 Drozdowskim Pułkiem Strzeleckim. Po ewakuacji wojsk białych na Krym na pocz. 1920 r., mianowano go generałem majorem. Na pocz. października tego roku objął dowództwo Drozdowskiej Dywizji Strzeleckiej. Wkrótce wraz z wojskami białych został ewakuowany do Gallipoli. Na emigracji zamieszkał w Bułgarii. W grudniu 1923 r. objął funkcję zastępcy przewodniczącego bułgarskiego oddziału Stowarzyszenia Gallipojczyków. We wrześniu 1924 r. przybył do Pragi, gdzie rozpoczął naukę w Instytucie Górniczym. Jednocześnie aktywnie zaangażował się w działalność białej emigracji rosyjskiej w Czechosłowacji, organizując struktury organizacyjne „gallipojczyków” w różnych miejscowościach. Działał w Rosyjskim Związku Ogólnowojskowym (ROWS). Ponadto był członkiem organizacji bojowej gen. Aleksandra P. Kutiepowa, działającej konspiracyjnie przeciwko ZSRR. Odbywał liczne podróże po różnych krajach Europy. W 1930 r. zawarł porozumienie z polskim wywiadem wojskowym w sprawie przerzucania dywersantów ROWS do Związku Sowieckiego. Po zajęciu części Czechosłowacji przez Niemcy na pocz. 1939 r., odmówił współpracy z okupantami. W listopadzie 1944 r. od gen. Antona Turkula otrzymał propozycję wstąpienia do nowo tworzonego Komitetu Wyzwolenia Narodów Rosji (KONR), ale jej nie przyjął. Na pocz. 1945 r. ewakuował się w głąb Niemiec. Po zakończeniu wojny wyjechał do Maroka, gdzie został buchalterem w firmie Renault. Jednocześnie utworzył lokalne oddziały Stowarzyszenia Gallipojczyków i ROWS. W 1956 r. zamieszkał w USA, pracując jako projektant. W Nowym Jorku współwydawał miesięcznik „Pieriekliczka”, będący organem prasowym miejscowego oddziału Stowarzyszenia Gallipojczyków. W latach 1967-1979 przewodniczył ROWS. Stanął też na czele Stowarzyszenia Gallipojczyków.

</doc>
<doc id="2997257" url="https://pl.wikipedia.org/wiki?curid=2997257" title="Droga korowo-jądrowa">
Droga korowo-jądrowa



</doc>
<doc id="2997258" url="https://pl.wikipedia.org/wiki?curid=2997258" title="Brook MacDonald">
Brook MacDonald

Brook MacDonald (ur. 25 listopada 1991) − nowozelandzki kolarz górski, mistrz świata juniorów.
Kariera.
Pierwszy sukces w karierze Brook MacDonald osiągnął w 2009 roku, kiedy zdobył złoty medal w downhillu w kategorii juniorów podczas mistrzostw świata w Canberze. Na podium zawodów Pucharu Świata w kolarstwie górskim po raz pierwszy w karierze stanął 5 czerwca 2011 roku w brytyjskim Fort William. Zajął tam trzecie miejsce w downhillu, przegrywając tylko z Gregiem Minnaarem z RPA i reprezentantem gospodarzy, Dannym Hartem. Pierwsze pucharowe zwycięstwo osiągnął nieco ponad rok później - 29 lipca 2012 roku w Val d’Isère, gdzie wyprzedził dwóch Brytyjczyków: Gee Athertona i Josha Brycelanda. Zajął też między innymi ósme miejsce podczas mistrzostw świata w Leogang w 2012 roku. W 2013 roku wywalczył mistrzostwo Nowej Zelandii w downhillu.

</doc>
<doc id="2997261" url="https://pl.wikipedia.org/wiki?curid=2997261" title="Femtosatelita">
Femtosatelita

Femtosatelita, femto-satelita – rodzaj miniaturowego sztucznego satelity. Zalicza się do nich urządzenia o wadze poniżej 100 gram. Do tej kategorii należy np. WikiSat V3.2 o wadze 17,6 grama.

</doc>
<doc id="2997262" url="https://pl.wikipedia.org/wiki?curid=2997262" title="Julian Tarnawski (prawnik)">
Julian Tarnawski (prawnik)

Julian Franciszek Tarnawski (ur. 29 stycznia 1908 w Oknie, zm. 13–14 kwietnia 1940 w Katyniu) – sędzia grodzki, magister, porucznik piechoty rezerwy Wojska Polskiego.
Życiorys.
Urodził się 29 stycznia 1908 we wsi Okno, w ówczesnym powiecie horodeńskim Królestwa Galicji i Lodomerii, w rodzinie Jana i Julii z Patraszewskich.
W 1930 ukończył studia na Wydziale Prawa Uniwersytetu Jana Kazimierza we Lwowie i rozpoczął pracę w Rudkach, a następnie aplikował w sądzie w Samborze. W 1935 został przeniesiony do Oleska, a następnym roku mianowany asesorem sądowym. 21 stycznia 1938 został mianowany sędzią grodzkim w Olesku.
Ukończył Szkołę Podchorążych Rezerwy Piechoty przy 17 pułku piechoty. 1 grudnia 1932 mianowany podporucznikiem. Na stopień porucznika rezerwy został awansowany ze starszeństwem z 1 stycznia 1937 i 198. lokatą w korpusie oficerów piechoty. Przydzielony do 52 pułku piechoty Strzelców Kresowych w Złoczowie.
Po agresji III Rzeszy na Polskę powołany do wojska. W wyniku napaści sowieckiej na Polskę we wrześniu 1939 wzięty do niewoli przez Armię Czerwoną, przekazany NKWD i wywieziony w głąb Rosji. Zamordowany w Katyniu przez NKWD strzałem w tył głowy 13 lub 14 kwietnia 1940. Po odkryciu mogił katyńskich wiosną 1943 roku udało się zidentyfikować ciało por. Juliana Tarnawskiego. Władze niemieckie oznaczyły ciało por. Tarnawskiego numerem AM 1537, oznaczającą lokalizację zwłok w zbiorowej mobile.
Julian Tarnawski był żonaty z Heleną Chabałowską, z którą miał córkę Halinę.
5 października 2007 minister obrony narodowej Aleksander Szczygło mianował go pośmiertnie na stopień kapitana. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2997263" url="https://pl.wikipedia.org/wiki?curid=2997263" title="Selachii">
Selachii

Selachii (z gr. "selachos" – rekin lub ryba chrzęstna) – takson w obrębie Euselachii, obejmujący współcześnie występujące spodouste, powszechnie nazywane rekinami, a także raszple i piłonosy.
Diagnoza.
Cechą diagnostyczną ryb zaliczanych do Neoselachii – taksonu obejmującego wspólnego przodka współczesnych rekinów oraz wszystkich jego potomków – jest obecność na zębach i łuskach przynajmniej jednej warstwy enameloidu – substancji podobnej do szkliwa. U Selachii otwory skrzelowe znajdują się zwykle na bokach ciała. Przednia krawędź płetwy piersiowej nie jest połączona z bokiem głowy. Płetwa odbytowa jest obecna lub nie. Połówki obręczy piersiowej nie są połączone na grzbiecie. Cechy te odróżniają rekiny od płaszczek.
Nazewnictwo popularne.
W dawnym znaczeniu do Selachii zaliczano rekiny i płaszczki. Termin ten został zawężony do rekinów. W literaturze polskiej nazwami Selachii, Selachia, Selachimorpha lub Selachiformes różni autorzy określali, zwykle w randze rzędu: spodouste, rekiny, rekinokształtne lub żarłacze. Stanisław Rutkowicz w 1982 dla synonimu Pleurotremata (Selachii) użył nazwy bokoszpare. 
Klasyfikacja.
W obrębie Selachii wyróżniane są dwa nadrzędy:

</doc>
<doc id="2997264" url="https://pl.wikipedia.org/wiki?curid=2997264" title="Tom Seaver">
Tom Seaver

George Thomas Seaver (ur. 17 listopada 1944 we Fresno, zm. 31 sierpnia 2020 w Calistoga) – amerykański baseballista, który występował na pozycji miotacza przez 20 sezonów w Major League Baseball. Był członkiem mistrzowskiego zespołu z 1969, któremu nadano przydomek "Miracle Mets".
Seaver studiował na University of Southern California, gdzie w latach 1965–1966 grał w drużynie uniwersyteckiej USC Trojans. W kwietniu 1966 podpisał kontrakt jako wolny agent z New York Mets, w którym zadebiutował 13 kwietnia 1967 w meczu przeciwko Pittsburgh Pirates. W tym samym sezonie wystąpił po raz pierwszy w All-Star Game, w którym zaliczył save’a i został pierwszym zawodnikiem w historii klubu, który otrzymał nagrodę NL Rookie of the Year Award.
W 1969 miał najwięcej zwycięstw w lidze (25, w 1975 i 1981 również zwyciężał w tej klasyfikacji) i zagrał w dwóch meczach World Series, w których Mets pokonali Baltimore Orioles 4–1. W tym samym roku po raz pierwszy otrzymał nagrodę Cy Young Award, zaś w głosowaniu na najbardziej wartościowego zawodnika w National League zajął 2. miejsce za Williem McCoveyem z San Francisco Giants. W sezonach 1970, 1971 oraz 1973 miał najlepszy wskaźnik ERA (odpowiednio 2,82, 1,76 oraz 2,08).
W czerwcu 1977 w ramach wymiany zawodników przeszedł do Cincinnati Reds. 16 czerwca 1978 w spotkaniu z St. Louis Cardinals rozegrał no-hittera. 18 kwietnia 1981 w meczu przeciwko St. Louis Cardinals zaliczył 3000. strikeout w karierze jako piąty zawodnik w historii Major League Baseball. W 1983 ponownie grał w New York Mets. W styczniu 1984 jako wolny agent podpisał kontrakt z Chicago White Sox. Będąc zawodnikiem tego zespołu 4 sierpnia 1985 w spotkaniu z New York Yankees na Yankee Stadium zaliczył 300. zwycięstwo. W czerwcu 1986 w ramach wymiany zawodników przeszedł do Boston Red Sox. Po raz ostatni zagrał 19 września 1986.
W 1992 został wybrany do Galerii Sław Baseballu. W All-Star Game 2013 roku wykonał honorowy pierwszy rzut do Davida Wrighta z New York Mets, który otrzymał najwięcej głosów spośród trzeciobazowych.

</doc>
<doc id="2997267" url="https://pl.wikipedia.org/wiki?curid=2997267" title="Thomas Tellefsen">
Thomas Tellefsen

Thomas Dyke Acland Tellefsen (ur. 26 listopada 1823 r. w Trondheim, zm. 6 października 1874 w Paryżu) – norweski pianista, kompozytor i pedagog.
Od 1842 mieszkał w Paryżu, gdzie pobierał lekcje u Fryderyka Chopina w latach 1844–1847. Księżna Marcelina Czartoryska wprowadziła go do Hotelu Lambert, gdzie w 1851 zadebiutował jako pianista (z dużym powodzeniem).
Apogeum kariery pianistycznej Tellefsena przypada na okres 1850–1860. Był wielokrotnie na tournée w Norwegii, Szwecji i Anglii.
Na dorobek kompozytorski Tellefsena składają się 44 opusy: solowe utwory fortepianowe, dwa koncerty fortepianowe oraz muzyka kameralna. Kompozytor zadedykował swoje kompozycje głównie arystokracji polskiej, rosyjskiej i francuskiej.
Po śmierci Fryderyka Chopina (w 1849) Tellefsen przejął jego uczniów.

</doc>
<doc id="2997268" url="https://pl.wikipedia.org/wiki?curid=2997268" title="Rémi Thirion">
Rémi Thirion

Rémi Thirion (ur. 23 kwietnia 1990) − francuski kolarz górski, brązowy medalista mistrzostw świata i Europy.
Kariera.
Pierwszy sukces w karierze Rémi Thirion osiągnął w 2008 roku, kiedy zdobył brązowy medal w downhillu w kategorii juniorów podczas mistrzostw świata w Val di Sole. W zawodach tych przegrał jedynie z dwoma Brytyjczykami: Joshem Brycelandem oraz Samem Dale'em. Na rozgrywanych rok później mistrzostwach Europy w Zoetermeer w tej samej kategorii wiekowej ponownie był trzeci. Na podium zawodów Pucharu Świata w kolarstwie górskim po raz pierwszy w karierze stanął 28 lipca 2013 roku w Vallnord. Francuz zwyciężył tam w downhillu, wyprzedzając bezpośrednio Brytyjczyka Gee Athertona i Australijczyka Samuela Hilla. 

</doc>
<doc id="2997269" url="https://pl.wikipedia.org/wiki?curid=2997269" title="Antonio Maria Doria Pamphilj">
Antonio Maria Doria Pamphilj



</doc>
<doc id="2997270" url="https://pl.wikipedia.org/wiki?curid=2997270" title="Cerkiew Trójcy Świętej w Tomsku">
Cerkiew Trójcy Świętej w Tomsku

Cerkiew Trójcy Świętej – prawosławna cerkiew w Tomsku, w jurysdykcji eparchii tomskiej Rosyjskiego Kościoła Prawosławnego. 
Świątynia została wzniesiona w latach 1836–1844 według projektu K. Gurskiego dla parafii jednowierczej, z fundacji P. Pozdiejewa. Budynek poświęcił w roku zakończenia budowy biskup tomski Atanazy. W 1858 i 1888 do głównej bryły świątyni dostawiono dwa ołtarze boczne św. Haralampiusza z Magnezji oraz św. Dymitra Sołuńskiego. 
W latach 1936–1937, po zamknięciu cerkwi Zmartwychwstania Pańskiego w Tomsku, do swojego aresztowania, w świątyni służył ostatni przed wielką czystką biskup tomski – Serafin (Szamszew). Budowla została odebrana wiernym we wrześniu 1939 i zaadaptowana na garaż, a następnie na piekarnię. Rosyjski Kościół Prawosławny odzyskał cerkiew w 1945. Obiekt został odremontowany przez wiernych i ponownie poświęcony 15 lutego 1946.

</doc>
<doc id="2997274" url="https://pl.wikipedia.org/wiki?curid=2997274" title="Rakitna (Bułgaria)">
Rakitna (Bułgaria)

Rakitna (bułg. "Ракитна") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 131 mieszkańców.

</doc>
<doc id="2997275" url="https://pl.wikipedia.org/wiki?curid=2997275" title="Ernst Kalwitzki">
Ernst Kalwitzki

Ernst Kalwitzki (ur. 3 października 1909 w Gelsenkirchen, zm. 3 lutego 1991 w Bremie) – niemiecki piłkarz, grający na pozycji napastnika. Wieloletni zawodnik Schalke 04 Gelsenkirchen.
Kariera piłkarska.
Ernst Kalwitzki karierę piłkarską rozpoczął w Union Gelsenkirchen i grał w nim do 1933. Następnie przeniósł do FC Schalke 04, gdzie przez wiele lat wraz z Fritzem Szepanem stanowił o sile ataku drużyny "Die Königsblauen". W latach 1933–1942 z tym zespołem sześciokrotnie zdobywał mistrzostwo Niemiec, a w sezonie 1937 zdobył Puchar Niemiec.
W sezonie 1939 rozegrał jeden z najlepszych w swojej piłkarskiej karierze. W finale mistrzostw Niemiec jego FC Schalke 04 wygrało z Admirą Wiedeń 9:0, a Kalwitzki w tym meczu strzelił pięć bramek. Mimo tego w reprezentacji III Rzeszy nie zagrał ani razu, gdyż selekcjoner Sepp Herberger stawiał na Ernsta Lehnera z TSV Schwaben Augsburg.
Łącznie dla FC Schalke 04 w mistrzostwach Niemiec rozegrał 66 meczów i strzelił 54 bramki, a w Pucharze Niemiec strzelił 28 goli w 36 meczach.
W 1942 Kalwitzki został powołany do Wehrmachtu. Po szkoleniu w Bonn Kalwitzki przeszedł na front wschodni. Po tym jak, podczas jednej z walk został ranny, wrócił do Goslar – głównej siedziby Wermachtu w czasie II wojny światowej. Tam dostał się amerykańskiej niewoli.
Po zakończeniu kariery.
Ernst Kalwitzki po zakończeniu II wojny światowej grał krótko w Rhenania Köln, a 1949 w Preußisch-Oldendorf zakończył karierę piłkarską. Po zakończeniu kariery piłkarskiej Kalwitzki był przez pewien czas trenerem SG Wattenscheid 09. Następnie był porządkowym na stadionie FC Schalke 04 – Glückauf-Kampfbahn aż do momentu przenosin zespołu na Parkstadion.
Życie prywatne.
Ernst Kalwitzki jest teściem Helmuta Jagielskiego – piłkarza m.in. Werderu Brema. Na początku lat 70. Kalwitzki przeniósł się wraz z rodziną do Bremy, gdzie zmarł 3 lutego 1991 w wieku 82 lat.

</doc>
<doc id="2997278" url="https://pl.wikipedia.org/wiki?curid=2997278" title="A miało być tak pięknie (album Michała Łanuszki)">
A miało być tak pięknie (album Michała Łanuszki)

A miało być tak pięknie – drugi album Michała Łanuszki wydany w kwietniu 2013 przez MyMusic Records. Album zrealizowano wyłącznie przy użyciu analogowych urządzeń w Studio 7 w Piasecznie.

</doc>
<doc id="2997280" url="https://pl.wikipedia.org/wiki?curid=2997280" title="Tuja Mleczarnia">
Tuja Mleczarnia

 
Tuja Mleczarnia – dawny wąskotorowy przystanek osobowy znajdująca się we wsi Orłówko, w Gminie Nowy Dwór Gdański, w powiecie nowodworskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Lichnów. Odcinek do Ostaszewa Żuławskiego został otwarty w 1901 roku.

</doc>
<doc id="2997282" url="https://pl.wikipedia.org/wiki?curid=2997282" title="Bokoszpare">
Bokoszpare



</doc>
<doc id="2997283" url="https://pl.wikipedia.org/wiki?curid=2997283" title="Burmistrzowie Grodziska Wielkopolskiego">
Burmistrzowie Grodziska Wielkopolskiego

Tabele przedstawiają burmistrzów Grodziska Wielkopolskiego od XIV do XXI wieku.

</doc>
<doc id="2997284" url="https://pl.wikipedia.org/wiki?curid=2997284" title="Senokos (obwód Błagojewgrad)">
Senokos (obwód Błagojewgrad)

Senokos (bułg. "Сенокос") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 38 mieszkańców.

</doc>
<doc id="2997285" url="https://pl.wikipedia.org/wiki?curid=2997285" title="Tuja (przystanek kolejowy)">
Tuja (przystanek kolejowy)

 
Tuja – dawny wąskotorowy przystanek osobowy znajdująca się we wsi Tuja, w Gminie Nowy Dwór Gdański, w powiecie nowodworskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Jeziernika. Odcinek do Ostaszewa Żuławskiego został otwarty w 1901 roku.

</doc>
<doc id="2997286" url="https://pl.wikipedia.org/wiki?curid=2997286" title="Lubieszewo Gdańskie">
Lubieszewo Gdańskie

 
Lubieszewo Gdańskie – dawny wąskotorowy przystanek osobowy znajdująca się we wsi Lubieszewo, w Gminie Nowy Dwór Gdański, w powiecie nowodworskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Jeziernika. Odcinek do Ostaszewa Żuławskiego został otwarty w 1901 roku.

</doc>
<doc id="2997287" url="https://pl.wikipedia.org/wiki?curid=2997287" title="Senokos">
Senokos



</doc>
<doc id="2997290" url="https://pl.wikipedia.org/wiki?curid=2997290" title="Tarnobrzeski Okręg Przemysłowy">
Tarnobrzeski Okręg Przemysłowy

Tarnobrzeski Okręg Przemysłowy – okręg przemysłowy na granicy województw świętokrzyskiego i podkarpackiego, a czasem także dodawane jest województwo lubelskie (Janów Lubelski), co sprawia, że zasięg okręgu przemysłowego silnie utożsamiany jest z obszarem dawnego województwa tarnobrzeskiego. 
Historia.
Początki Okręgu przypadają na dwudziestolecie międzywojenne, kiedy powstała idea Centralnego Okręgu Przemysłowego, dzięki której powstało miasto Stalowa Wola i huta wybudowana w latach 1936-1938. Po II wojnie światowej hutę odbudowano i rozbudowano. W 1953 w okolicach Tarnobrzega odkryto bogate złoża siarki, dzięki czemu powstało Tarnobrzeskie Zagłębie Siarkowe. W 1958 powstała pierwsza kopalnia w okolicach wsi Piaseczno, zastosowano w niej metodę odkrywkową i podziemnego wytopu. W 1960 uruchomiono kombinat siarkowy w Machowie, a w 1969 rozpoczęła pracę kopalnia w Grzybowie z zastosowaniem po raz pierwszy w Europie systemem podziemnego wytapiania siarki, metodę tę zastosowano również w Jeziórku. W 1965 rozpoczęła wytop huta szkła płaskiego w Sandomierzu. W latach 90. XX wieku, w związku z przemianami gospodarczymi, załamaniem się rynku przemysłu ciężkiego i likwidacją kopalń siarki znaczenie okręgu zmalało. W celu zmniejszenia skutków społecznych załamania Zagłębia Siarkowego powołano Tarnobrzeską Specjalną Strefę Ekonomiczną.
Zasięg.
Głównymi ośrodkami okręgu są miasta: Stalowa Wola (Huta, Elektrownia), Tarnobrzeg (Siarkopol, Elektrownia), Sandomierz (Huta), Nisko, Staszów, Janów Lubelski, Gorzyce, Połaniec (Elektrownia), Grzybów (kopalnia siarki), Jeziórko (kopalnia siarki), Skopanie (fabryka firanek). Czasem w jego skład dodaje się: Mielec. Błędem jest zaliczanie Ostrowca Świętokrzyskiego, który to jest częścią Staropolskiego Okręgu Przemysłowego.
Turystyka.
Nowym pomysłem na ożywienie regionu jest promocja turystyki (w tym turystyki religijnej) i kreacja nowych miejsc pracy opartych na usługach. Ważnymi ośrodkami są: Sandomierz, Baranów Sandomierski, Opatów, Tarnobrzeg, Koprzywnica, Klimontów, Ujazd (Krzyżtopór). Większość inwestycji związana jest z rewitalizacją obiektów historycznych, tworzeniem szlaków turystycznych i pielgrzymkowych (np: Małopolska Droga św. Jakuba) oraz wykorzystaniem terenów poprzemysłowych na cele rekreacyjne (Jezioro Tarnobrzeskie). Określenie Tarnobrzeski Okręg Przemysłowy coraz bardziej staje się określeniem historycznym.

</doc>
<doc id="2997293" url="https://pl.wikipedia.org/wiki?curid=2997293" title="Jakub Schlosser">
Jakub Schlosser

Jakub Schlosser (ur. 25 października 1897 r. w Lipsku (pow. iłżecki), zm. ?) – łódzki lekarz chirurg.
Biogram.
Urodził się w ortodoksyjnej rodzinie Ajzyka, kupca. Ukończył gimnazjum w Wiedniu. Studiował na uniwersytetach w Wiedniu i Berlinie i tu w 1929 r. uzyskał dyplom doktora medycyny.
W 1931 r. rozpoczął prywatną praktykę w Łodzi. Mieszkał przy ul. Cegielnianej (obecnie ul. Stefana Jaracza) 30.
Był członkiem zarządu łódzkiego Oddziału Żydowskiego Towarzystwa Krajoznawczego.
Należał do zwolenników emigracji Żydów do Palestyny.
Publikował artykuły dotyczące higieny i krajoznawstwa na łamach łódzkiej prasy „Lodzer Togbłat”, „Najer Fołksbłat” i „Der Judiszer Arbajter”. 
Po zajęciu Łodzi przez Niemców we wrześniu 1939 r. Chaim Rumkowski powołał go do Rady Starszych gminy żydowskiej w Łodzi, której członkowie zostali niebawem aresztowani podczas jej inauguracyjnego posiedzenia (11 listopada 1939 r.) i straceni lub wywiezieni do obozów koncentracyjnych na terenie Rzeszy. Był wśród nich. Data i miejsce śmierci są nieznane.

</doc>
<doc id="2997294" url="https://pl.wikipedia.org/wiki?curid=2997294" title="Suchostreł">
Suchostreł

Suchostreł (bułg. Сухострел) – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 6 mieszkańców.

</doc>
<doc id="2997295" url="https://pl.wikipedia.org/wiki?curid=2997295" title="Lubieszewo Mleczarnia">
Lubieszewo Mleczarnia

 
Lubieszewo Mleczarnia – dawny wąskotorowy przystanek osobowy znajdująca się we wsi Lubieszewo, w Gminie Nowy Dwór Gdański, w powiecie nowodworskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Jeziernika. Odcinek do Ostaszewa Żuławskiego został otwarty w 1901 roku.

</doc>
<doc id="2997297" url="https://pl.wikipedia.org/wiki?curid=2997297" title="Jeff Hughes">
Jeff Hughes

Jeffrey Edward Hughes (ur. 29 maja 1985) – piłkarz pochodzący z Irlandii Północnej występujący na pozycji lewego pomocnika w Fleetwood Town.
Hughes rozegrał 2 spotkania w reprezentacji Irlandii Północnej. Zadebiutował w niej 21 maja 2006 roku w przegranym 0-1 spotkaniu towarzyskim z Urugwajem, które rozegrano w New Jersey.

</doc>
<doc id="2997298" url="https://pl.wikipedia.org/wiki?curid=2997298" title="Suszica (obwód Błagojewgrad)">
Suszica (obwód Błagojewgrad)

Suszica (bułg. "Сушица") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 79 mieszkańców.

</doc>
<doc id="2997299" url="https://pl.wikipedia.org/wiki?curid=2997299" title="Antoni Tarnawski (nauczyciel)">
Antoni Tarnawski (nauczyciel)

Antoni Tarnawski (ur. 12 czerwca 1902, zm. wiosną 1940 w Charkowie) – porucznik piechoty rezerwy Wojska Polskiego, nauczyciel, ofiara zbrodni katyńskiej. 
Życiorys.
Urodził się w rodzinie Jana i Józefy z Pieniakowskich. Został mianowany podporucznikiem rezerwy ze starszeństwem z dniem 1 stycznia 1932 roku. Podczas ćwiczeń rezerwy był dowódcą kompanii. Przydzielony w rezerwie do 52 pułku piechoty Strzelców Kresowych w Złoczowie. We wrześniu 1939 zmobilizowany do Ośrodka Zapasowego 12 Dywizji Piechoty. 
W czasie kampanii wrześniowej 1939 roku dostał się do sowieckiej niewoli. Przebywał w obozie w Starobielsku. Wiosną 1940 roku został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 roku spoczywa na Cmentarzu Ofiar Totalitaryzmu w Charkowie.
5 października 2007 minister obrony narodowej Aleksander Szczygło mianował go pośmiertnie na stopień kapitana. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2997300" url="https://pl.wikipedia.org/wiki?curid=2997300" title="Yvonne De Carlo">
Yvonne De Carlo

Yvonne De Carlo (ur. 1 września 1922, zm. 8 stycznia 2007) – kanadyjska aktorka filmowa i telewizyjna, piosenkarka oraz tancerka.
Życiorys.
"Źródło": Filmweb
Urodziła się w 1922 roku w Vancouver w Kanadzie. Ojciec opuścił rodzinę, kiedy miała trzy lata. Była samotnie wychowywana przez matkę – Marie De Carlo. Za namową matki, Yvonne podjęła naukę w lokalnej szkole tańca, a także w szkole dramatycznej. Pod koniec lat trzydziestych XX wieku, Yvonne wraz z matką przeniosły się do Hollywood, gdzie znalazła pracę w chórze. Równocześnie zaczęła też chodzić na castingi, chcąc zacząć grać w filmach. Początkowo grywała epizodyczne role w przeciętnych produkcjach. Przełomem okazała się rola w filmie „Salome, Where She Danced” (1945), która zapewniła jej rozpoznawalność. Sukcesem okazała się rola w filmie „Frontier Gal” (1945), po którym zaczęła dostawać znaczące role, w takich filmach jak np. w „Song Of Scheherazade” (1947). W tym okresie była kojarzona z epickimi filmami kostiumowymi i musicalami, gdzie grała egzotyczne piękności. Dopiero rola w westernie „Black Bart” (1948) pomogła Yvonne przełamać ten schemat. Jednak od tej pory kojarzono ją z westernami. Te najbardziej znane z jej udziałem to: „Tomahawk” (1951), „Silver City” (1951) oraz „Shotgun” (1955). De Carlo pojawiła się również w odcinku pilotażowym „Bonanzy” w 1959 roku. Jej najlepiej zapamiętanym filmem z lat pięćdziesiątych jest „Dziesięcioro przykazań” (1956). Poza aktorstwem Yvonne wydała w tym czasie kilka albumów muzycznych. W 1955 roku Yvonne De Carlo poślubiła aktora i kaskadera Roberta Morgana w 1955 roku. Razem pojawili się w filmie „Death Of Scoundrel” (1956). Po narodzinach dwóch synów aktorka zaczęła ograniczać aktywność zawodową. Poprzestała na takich jak np. Lily Munster w „The Munsters”, który zapewnił De Carlo popularność przed nowym pokoleniem fanów. Nakręcono 70 odcinków i mimo popularności serialu został on przerwany w 1966 roku. Duża część obsady spotkała się później ponownie na planie „Munster, Go Home!” (1966 r.).
W latach sześćdziesiątych aktorka wróciła do westernów i wystąpiła m.in. w „Hostile Guns” (1967) i „Arizona Bushwhackers” (1968). Po rozwodzie z Robertem Morganem w 1968 roku na trzy lata porzuciła aktorstwo. W 1971 roku zagrała w filmach „Follies”, „Siedem minut” i „The Delta Factor”. Od początku lat siedemdziesiątych, grywała już sporadycznie. Zmarła w 2007 roku w Los Angeles z powodu niewydolności serca.
Wyróżnienia.
Ma dwie gwiazdy na Hollywoodzkiej Alei Gwiazd.

</doc>
<doc id="2997302" url="https://pl.wikipedia.org/wiki?curid=2997302" title="Jan Opieliński">
Jan Opieliński

Jan Tadeusz Opieliński, pseud. „Wojsznar”, „Zdanowicz” (ur. 2 października 1882, zm. 4 listopada 1918 w Lublinie) – oficer Legionów Polskich, komendant warszawskiej Komendy Naczelnej Polskiej Organizacji Wojskowej, a później komendant POW na zabór austriacki w Lublinie.
Życiorys.
Żołnierz I Brygady Legionów Polskich. Członek Związku Strzeleckiego we Lwowie. W 1916 roku rozkazem Józefa Piłsudskiego został odkomenderowany do pracy w Polskiej Organizacji Wojskowej. Latem 1917 roku wszedł w skład 15-osobowego Konwentu Organizacji A, któremu była podporządkowana Polska Organizacja Wojskowa. W 1917 roku był również w Komisji Wojskowej Tymczasowej Rady Stanu. Od lipca 1917 roku był komendantem Komendy Naczelnej POW w Warszawie, a od marca 1918 roku do śmierci był komendantem Komendy Naczelnej POW nr 4 w Lublinie.
Zmarł na hiszpankę tydzień przed odzyskaniem przez Polskę niepodległości. Po śmierci został awansowany do stopnia majora Wojska Polskiego.
W jego nekrologu pisano: 
Jego żoną była Antonina (zm. 1925), działaczka niepodległościowa, 2 sierpnia 1931 pośmiertnie odznaczona Medalem Niepodległości.
Grób na Powązkach.
Pochowano go na cmentarzu Powązkowskim w Warszawie (kwatera 195., rząd 3., grób 10.). W 1926 roku na jego grobie wystawiono rzeźbę Peowiaka pt. „Walka” autorstwa Edwarda Wittiga: umierającego nagiego wojownika z opadającą do tyłu głową trzymającego w lewej dłoni krótki miecz. Figura „Umierającego bohatera" będąca fragmentem rzeźby „Walka" na tym grobie stała się pierwowzorem Pomnika Poległych Żołnierzy Polskiej Organizacji Wojskowej odsłoniętego na Placu Małachowskiego w Warszawie w 1933 roku i ponownie w 1999 roku.
Pomnik na cmentarzu został poświęcony 1 grudnia 1935 roku, co było okazją do podniosłej uroczystości, w której wzięli udział m.in.: gen. Edward Śmigły-Rydz, premier Marian Zyndram-Kościałkowski i wiceminister skarbu Adam Koc. Od tej pory ten grób jest uznawany za kwaterę POW na Powązkach.

</doc>
<doc id="2997304" url="https://pl.wikipedia.org/wiki?curid=2997304" title="Jeziernik (stacja kolejowa)">
Jeziernik (stacja kolejowa)

Jeziernik – dawna wąskotorowa stacja kolejowa znajdująca się we wsi Jeziernik, w gminie Ostaszewo, w powiecie nowodworskim, w województwie pomorskim. Odcinek do Ostaszewa Żuławskiego został otwarty w 1901 roku.

</doc>
<doc id="2997305" url="https://pl.wikipedia.org/wiki?curid=2997305" title="Jan Wojsznar-Zdanowicz">
Jan Wojsznar-Zdanowicz



</doc>
<doc id="2997306" url="https://pl.wikipedia.org/wiki?curid=2997306" title="Jan Opieliński-Zdanowicz">
Jan Opieliński-Zdanowicz



</doc>
<doc id="2997307" url="https://pl.wikipedia.org/wiki?curid=2997307" title="Jan Zdanowicz-Opieliński">
Jan Zdanowicz-Opieliński



</doc>
<doc id="2997308" url="https://pl.wikipedia.org/wiki?curid=2997308" title="Troskowo">
Troskowo

Troskowo (bułg. "Тросково") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 28 mieszkańców.
Historia.
W 1891 roku Georgi Strezow napisał o wsi: 

</doc>
<doc id="2997312" url="https://pl.wikipedia.org/wiki?curid=2997312" title="Nadleśnictwo Marcule">
Nadleśnictwo Marcule

Nadleśnictwo Marcule – samodzielna jednostka organizacyjna Lasów Państwowych w Regionalnej Dyrekcji Lasów Państwowych w Radomiu. Sprawuje zarząd nad lasami na terenie południowo-wschodnim województwa mazowieckiego. Obejmuje zasięgiem teren trzech powiatów: lipski, radomski, zwoleński, oraz pięciu gmin (Rzeczniów, Sienno, Iłża, Wierzbica, Kazanów). Składa się z dwóch obrębów leśnych: Marcule oraz Małomierzyce.
Powierzchnia lasów państwowych w zarządzie Nadleśnictwa Marcule wynosi 11 636 ha. Nadleśnictwo sprawuje także nadzór nad lasami niepaństwowymi o powierzchni 4 249 ha.
Na terenie nadleśnictwa znajduje się Arboretum w Marculach. Siedzibą nadleśnictwa jest osada Marcule w powiecie radomskim w gminie Iłża. W Nadleśnictwie Marcule ma przystanek Starachowicka Kolej Wąskotorowa.
Skład drzewostanów.
Na obszarze nadleśnictwa dominują drzewostany jednogatunkowe sosnowe, które obecnie są przebudowywane w kierunku drzewostanów mieszanych.
Skład gatunkowy:
W podszytach dominują graby i leszczyny. 

</doc>
<doc id="2997314" url="https://pl.wikipedia.org/wiki?curid=2997314" title="Ferenike i Pejsidoros">
Ferenike i Pejsidoros

Ferenike i Pejsidoros – opowiadanie polskiego pisarza Lucjana Rydla z 1909 r.
Historyczno-obyczajowy obrazek z życia starożytnych Greków nakreślony na tle 88 olimpiady w 428 roku p.n.e.
Treść.
Na panhelleńskie igrzyska w elejskiej Olimpii przybywa przebrana za mężczyznę matka z ukochanym synem. On ma uczestniczyć w olimpijskich konkurencjach juniorów, ona gorąco pragnie oglądać jego wystąpienie i być naocznym świadkiem jego zwycięstwa, choć prawo surowo zakazuje kobietom wstępu na teren igrzysk. Za jego złamanie grozi bezwarunkowe strącenie winnej ze skały Typajon.
Tło historyczne.
Podzielona na 7 części (rozdziałów) fabuła opowiadania mówi o córce i wnuku słynnego Diagorasa z Rodos, pochodzącego ze znakomitego rodu Eratydów, który był periodonikiem, czyli zwycięzcą we wszystkich najważniejszych zawodach (agonach) helleńskich i kilku pomniejszych (autor podaje ten rodowód w treści utworu – rozdz. I, IV). Pindar poświęcił mu swą odę Olimpijską VII jako zwycięzcy w walce na pięści. Zwycięstwa odnosił też ojciec Diagorasa oraz jego synowie w latach późniejszych. W opowiadaniu jego wnuk Pejsidoros występuje w olimpijskim pięcioboju (pentatlonie) ostatniego dnia igrzysk. Gdy odnosi upragnione zwycięstwo, matka – nie mogąc ukryć szczęścia – mimowolnie zdradza się wśród widzów.
Treść utworu oparto na odnotowanym w historii autentycznym wydarzeniu, jakie miało miejsce podczas jednej ze starożytnych olimpiad. Pauzaniasz tak pisze o tym zdarzeniu:
Mimo wyrozumiałości hellanodików (kierowników igrzysk i zarazem sędziów sportowych), wprowadzono odtąd zasadę, iż oprócz zawodników także ich opiekunowie-trenerzy (gimnaści) musieli występować na stadionie nago.
Cechy utworu.
Pisarz był dobrym znawcą historii starożytnej Grecji (z której prowadził wykłady), jak również tłumaczem Homerowej Iliady (1896). W zdarzeniu przekazanym przez Pliniusza i Pauzaniasza dostrzegł możliwość nie tylko pokazania piękna i chwały miejsca starożytnych olimpiad, ale i przekazania pewnych wartości oraz morału ważnych dla swych współczesnych. Głębszą podstawę inspiracji stanowiła odbyta wcześniej podróż do Grecji i wrażenia wyniesione z odwiedzenia znanych miejsc kultury antycznej (szczegóły topograficzne w opisach sugerują znajomość terenu z autopsji). W opowiadaniu Rydel daje barwne przedstawienie scenerii i atmosfery igrzysk, a także emocjonalne opisy poszczególnych konkurencji sportowych odbywających się w kolejnych dniach wielkiej imprezy – tak jak przekazały to źródła antyczne. W toku narracji przybliża charakterystyczne miejsca Olimpii (święty okręg Altis, świątynia Zeusa z jego imponującym posągiem Fidiasza, aleja posągów zwycięzców) w okresie jej rozkwitu, a pomiędzy widzów wplata znakomite postacie tych czasów (Sokrates z Alkibiadesem, Tukidydes, Eurypides, Arystofanes, Sofokles).
Szczęśliwe zakończenie tej niezwykłej historii – to na szerokim tle triumfów fizycznych (ciała) w Olimpii, dodatkowo ukazanie triumfu ducha ludzkiego, wrażliwości i rozsądku nad administracyjnym rygorem i bezduszną literą prawa. Ogólniejszy morał zawarty w utworze Rydla podpowiada, że różniąca się od autokratycznych reżimów demokracja musi w swych zasadach kierować się także humanitaryzmem i przepisami prawa dostosowanymi nie tylko do życia, lecz i do wyjątkowych wypadków. Tylko wtedy można w społeczeństwie ludzi wolnych mówić o pięknie i jedności ducha i ciała (starogrecki ideał kalokagatii).
Wydania.
Pierwodruk utworu ukazał się w krakowskim wydawnictwie Gebethnera i Spółki w 1909 r. Międzywojenne wydania pochodzą z Państwowego Wydawnictwa Książek Szkolnych we Lwowie (1929?, 1934). Powojenne edycje należą do wydawnictwa "Nasza Księgarnia" (1951, 1952, 1953, 1959, 1970).

</doc>
<doc id="2997315" url="https://pl.wikipedia.org/wiki?curid=2997315" title="Vincent Price (singel)">
Vincent Price (singel)

Vincent Price – singel promujący album „Now What?!” brytyjskiej grupy Deep Purple. Utwór „Vincent Price” przypomina postać słynnego amerykańskiego aktora kina grozy. Jest ostatnim, 11. z kolei utworem na płycie długogrającej. Na singlu, oprócz tytułowej piosenki, znajduje się utwór „First Sign of Madness” powstały podczas sesji nagraniowej „Now What?!” ale nie załączony finalnie do płyty. Wyjątkowo „First Sign of Madness” zamieszczono jako bonus edycji niemieckiej albumu.
Teledysk.
To pierwszy po ponad 20 latach wideoklip grupy Deep Purple. Został opublikowany w serwisie YouTube 17 maja 2013. Obraz nakręcono w Berlinie. Wyreżyserował go Jörn Heitmann, znany z realizacji teledysków grupy Rammstein.

</doc>
<doc id="2997318" url="https://pl.wikipedia.org/wiki?curid=2997318" title="Nowa Cerkiew (przystanek kolejowy)">
Nowa Cerkiew (przystanek kolejowy)

Nowa Cerkiew – dawny wąskotorowy przystanek osobowy znajdująca się we wsi Nowa Cerkiew, w gminie Ostaszewo, w powiecie nowodworskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Lichnów. Odcinek do Lichnów został otwarty w 1893 roku.

</doc>
<doc id="2997323" url="https://pl.wikipedia.org/wiki?curid=2997323" title="Nowa Cerkiew I">
Nowa Cerkiew I

Nowa Cerkiew I – dawny wąskotorowy przystanek osobowy znajdująca się we wsi Nowa Cerkiew, w gminie Ostaszewo, w powiecie nowodworskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Lichnów. Odcinek do Lichnów został otwarty w 1893 roku.

</doc>
<doc id="2997324" url="https://pl.wikipedia.org/wiki?curid=2997324" title="Ernest Bauman">
Ernest Bauman

Ernest Bauman (ur. 1805 w Poznaniu, zm. 11 września 1889 w Sanoku) – inżynier, powstaniec listopadowy.
Ernest Bauman urodził się w 1805 w Poznaniu. Był pochodzenia niemieckiego, zaś z przekonania poczuwał się Polakiem.
Został żołnierzem Wojska Polskiego Królestwa Kongresowego. Brał udział w powstaniu listopadowym jako podoficer Pułku Jazdy Poznańskiej. Został ranny podczas walk. Za waleczność 15 września 1831 został odznaczony Krzyżem Srebrnym Wojskowego Orderu Virtuti Militari (nr 2952).
Około 1848/1849 udał się na emigrację, później powrócił z niej. Pracował jako inżynier prywatny wzgl. architekt prywatny. W Sanoku zamieszkiwał w domu pod numerem konskrypcyjnym 250. Był żonaty z Ludwiką z domu Dorych. Jego synami byli Stanisław (inżynier geometra w Sanoku) i Roman (kupiec w Bochni).
Zmarł 11 września 1889 w Sanoku. Został pochowany na cmentarzu przy ulicy Jana Matejki w Sanoku 13 września 1889. Jego grób nie zachował się. Tabliczka pamięci Ernesta Baumana została umieszczona na rodzinnym grobowcu, położonym w części tego cmentarza przy ulicy Rymanowskiej.
Nieopodal grobowca Baumanów został postawiony dębowy Krzyż Powstańców, który w 1923 ustanowili sanoccy harcerze i uczniowie Państwowego Gimnazjum im. Królowej Zofii w Sanoku: Fritz Hotze, Józef Pudełko, Tadeusz Riedrich, Zygmunt Żyłka-Żebracki, dla upamiętnienia polskich powstań niepodległościowych. Umieszczono na nim tabliczkę z napisem: "Bohaterom z 1831/63 Harcerze 1923", która została wykonana w Sanockiej Fabryce Wagonów. 11 listopada 1996 roku poświęcono nowy krzyż wraz z odnowioną tabliczką metalową, którą ufundował ówczesny Naczelnik ZHP, Ryszard Pacławski (obecnie jest zamontowana u zbiegu dwóch części drzewa krzyża i zawiera inskrypcję "Bohaterom z 1831 63 Harcerze 1923 1996"). Ponadto na pionowej części drewnianej krzyża przymocowano tabliczkę z napisem "Ernest Bauman Powstaniec 1831 r. Kawaler V.M. pof. pułku jazdy pozn."
Order Virtuti Militari należący do Ernesta Baumana przekazał jego syn Stanisław Bauman swojemu wnukowi, majorowi Stanisławowi Biedze.

</doc>
<doc id="2997325" url="https://pl.wikipedia.org/wiki?curid=2997325" title="Gubernia połtawska">
Gubernia połtawska

Gubernia połtawska () – jednostka administracyjna Imperium Rosyjskiego, Ukraińskiej Republiki Ludowej, Państwa Ukraińskiego (Hetmanatu) i Ukraińskiej Socjalistycznej Republiki Radzieckiej w pierwszym kwartale XX wieku ze stolicą w Połtawie, utworzona w 1803 roku z podziału guberni małorosyjskiej na gubernię połtawską i czernihowską.
Położenie pomiędzy 51°8′ i 48°41′ szer. geogr. północnej 31°2′ i 36°03′ dł. geogr. wschodniej; powierzchnia .
Demografia.
Gubernia zamieszkana była w chwili utworzenia (w 1803) przez 1343 tys. osób, natomiast spis powszechny z roku 1897 wykazał 2 778 151, przy czym podział według języka deklarowanego jako ojczysty był następujący: ukraiński 2 583 133 (92,98%), jidysz 110 352 (3,97%), rosyjski 72 941 (2,63%), niemiecki 4579 (0,16%), polski 3891 (0,14%), białoruski 1344 (0,05%), inne1819 (0,07%), osoby, które nie zadeklarowały języka ojczystego 92 (&lt;0,01%).

</doc>
<doc id="2997326" url="https://pl.wikipedia.org/wiki?curid=2997326" title="Żeleznica (obwód Błagojewgrad)">
Żeleznica (obwód Błagojewgrad)

Żeleznica (bułg. "Железница") – wieś w południowo-zachodniej Bułgarii, w obwodzie Błagojewgrad, w gminie Simitli. Według danych Narodowego Instytutu Statystycznego, 31 grudnia 2011 roku wieś liczyła 363 mieszkańców.

</doc>
<doc id="2997328" url="https://pl.wikipedia.org/wiki?curid=2997328" title="Lac d’Orient">
Lac d’Orient

Lac d’Orient (także lac-réservoir Seine) – sztuczne jezioro we Francji, w regionie Grand Est, w departamencie Aube, położone na terenie parku regionalnego Forêt d’Orient. Powierzchnia jeziora wynosi 23 km².
Jezioro utworzone zostało w 1966 w celu regulacji poziomu wód Sekwany, z którą połączone jest dwoma kanałami. Zimą i wiosną Lac d'Orient przyjmuje nadmiar wód, ograniczając zagrożenie powodziowe w dolnym biegu rzeki. Latem i jesienią, gdy poziom wód w rzece jest niski, część wód trafia z powrotem do Sekwany.
Nad jeziorem rozwinęła się turystyka. Jest to ośrodek uprawiania sportów wodnych, w szczególności żeglarstwa oraz wędkarstwa. Są także wyznaczone piaszczyste plaże do kąpieli. Wokół jeziora biegnie wyasfaltowana ścieżka rowerowa, której jednym z odgałęzień można dojechać do Troyes.
Około 300 m od piaszczystej plaży znajduje się kamping.
Nad jeziorem położone są miejscowości Lusigny-sur-Barse, Mesnil-Saint-Père oraz Géraudot. Około 15 km na zachód od Lac d'Orient znajduje się miasto Troyes. W sąsiedztwie jeziora, około 2 km na północny wschód znajduje się inny sztuczny zbiornik wodny – Lac du Temple.

</doc>
<doc id="2997329" url="https://pl.wikipedia.org/wiki?curid=2997329" title="Palczewo (przystanek kolejowy)">
Palczewo (przystanek kolejowy)

Palczewo – dawny wąskotorowy przystanek osobowy znajdująca się we wsi Palczewo, w gminie Ostaszewo, w powiecie nowodworskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Lichnów. Odcinek do Lichnów został otwarty w 1893 roku.

</doc>
<doc id="2997331" url="https://pl.wikipedia.org/wiki?curid=2997331" title="Lac-réservoir Seine">
Lac-réservoir Seine



</doc>
<doc id="2997334" url="https://pl.wikipedia.org/wiki?curid=2997334" title="Pordenowo (przystanek kolejowy)">
Pordenowo (przystanek kolejowy)

Pordenowo – dawny wąskotorowy przystanek osobowy znajdująca się we wsi Pordenowo, w gminie Lichnowy, w powiecie malborskim, w województwie pomorskim. Położony był na linii kolejowej z Nowego Dworu Gdańskiego Wąskotorowego do Lichnów. Odcinek do Lichnów został otwarty w 1893 roku.

</doc>
<doc id="2997339" url="https://pl.wikipedia.org/wiki?curid=2997339" title="Nolan Gould">
Nolan Gould

Nolan Gould (ur. 28 października 1998 w Columbus, USA) – amerykański aktor dziecięcy, występował w roli Luke’a Dunphy’ego w sitcomie "Współczesna rodzina".
Życiorys.
Gould zaczął swoją karierę od udziału w reklamach, w wieku 3 lat. Gdy miał 5 lat, razem z rodzicami przeprowadził się do Kalifornii. Jego bratem jest Aidan Gould.
Popularność przyniosła mu rola Luke’a Dunphy’ego w serialu "Współczesna rodzina", w którym gra od 2009 roku.
Jest członkiem Mensa International, a w wieku 13 lat jego IQ wynosiło 150. Potrafi grać na banjo oraz kontrabasie.

</doc>
<doc id="2997342" url="https://pl.wikipedia.org/wiki?curid=2997342" title="Kościół Świętych Walentego i Bartłomieja w Skrońsku">
Kościół Świętych Walentego i Bartłomieja w Skrońsku

Kościół Świętych Walentego i Bartłomieja – rzymskokatolicki kościół filialny, położony we wsi Skrońsko (gmina Gorzów Śląski). Świątynia należy do parafii Narodzenia Najświętszej Maryi Panny w Kościeliskach w dekanacie Gorzów Śląski, diecezji opolskiej.
Historia kościoła.
W Skrońsku do 1999 roku istniała drewniana świątynia, wybudowana około 1600 roku. Była ona remontowana w latach 1909–1910. 27 września 1999 roku kościółek doszczętnie spłonął, prawdopodobnie dla zatarcia śladów włamania. 
Mieszkańcy Skrońska wraz z całą parafią w Kościeliskach, wybudowali w miejsce drewnianego kościółka, nowy, murowany. 23 września 2003 roku kościół został konsekrowany.

</doc>
<doc id="2997344" url="https://pl.wikipedia.org/wiki?curid=2997344" title="Pływanie na Mistrzostwach Świata w Pływaniu 2013 – 400 m stylem dowolnym mężczyzn">
Pływanie na Mistrzostwach Świata w Pływaniu 2013 – 400 m stylem dowolnym mężczyzn

400 m stylem dowolnym mężczyzn – jedna z konkurencji rozgrywanych podczas Mistrzostw Świata w Pływaniu 2013 w ramach pływania. Eliminacje oraz finał odbyły się 28 lipca.
W tej konkurencji wzięło udział 48 zawodników z 43 państw.
Złoty medal zdobył Sun Yang reprezentujący Chiny. Drugie miejsce zajął Japończyk Kōsuke Hagino, a brązowy medal przypadł Connorowi Jaegerowi ze Stanów Zjednoczonych.

</doc>
<doc id="2997348" url="https://pl.wikipedia.org/wiki?curid=2997348" title="Peak Oil">
Peak Oil



</doc>
<doc id="2997349" url="https://pl.wikipedia.org/wiki?curid=2997349" title="Alassane N’Diaye">
Alassane N’Diaye

Alassane N’Diaye (ur. 25 lutego 1990) – francuski piłkarz senegalskiego pochodzenia występujący na pozycji pomocnika.
Kariera piłkarska.
Kariera klubowa.
W 2009 rozpoczął karierę piłkarską w Crystal Palace. Potem występował w klubach Swindon Town, Southend United, Barnet, Hayes &amp; Yeading United, Hastings United, Łokomotiw Płowdiw, Beroe Stara Zagora, Irtysz Pawłodar, Toboł Kustanaj i ASM Belfort. 8 września 2017 roku przeniósł się do ukraińskiego Czornomorca Odessa, w którym grał do końca roku.

</doc>
<doc id="2997350" url="https://pl.wikipedia.org/wiki?curid=2997350" title="Clark Porter Kuykendall">
Clark Porter Kuykendall

Clark Porter Kuykendall (ur. 10 maja 1896 w Towanda, Pa., zm. 7 maja 1957 w Ashville, NC) – amerykański prawnik i urzędnik konsularny.
Życiorys.
Syn Benjamina, prawnika (prokuratora okręgowego), prezesa lokalnego banku ("Citizens' National bank ot Tcwanda"), i Louise. Członek społeczności episkopalnej. Ukończył "Towanda High School" w Towanda. Studiował na "Mercersburg Academy" w Mercersburg, Pa.. Pełnił służbę w służbie medycznej Armii Amerykańskiej, we Francji (1917-1919), po czym został uhonorowany francuskim Krzyżem Wojennym za dokonania pod Flirey. Absolwent prawa na Columbia University w Nowym Jorku (1920). Wstąpił do Służby Zagranicznej, pełniąc szereg funkcji konsularnych, m.in. wicekonsula w Amsterdamie (1920-1923), wicekonsula/konsula w Batawii (1923-1927), konsula w Oslo (1927-1930), Bergen (1930), Oslo (1930), Neapolu (1930-1933), Cherbourgu (1933-1935), I sekretarza poselstwa/konsula w Kownie (1935-1938), konsula w Gdańsku (1938-1940), Królewcu (1940-1941), Karachi (1941), Manili (1941-1942), pracownika Departamentu Stanu (1943-1944), konsula/konsula gen. w Liverpoolu (1944-1948), i konsula gen. w Lagos (1948). Pochowany na "Oak Hill Cemetery" w Towanda.

</doc>
<doc id="2997357" url="https://pl.wikipedia.org/wiki?curid=2997357" title="Robert Visoiu">
Robert Visoiu



</doc>
<doc id="2997361" url="https://pl.wikipedia.org/wiki?curid=2997361" title="Sekretariat ds. Memoriałów">
Sekretariat ds. Memoriałów

Sekretariat ds. Memoriałów – dawna instytucja Kurii Rzymskiej, zajmująca się przyjmowaniem, a następnie referowaniem papieżowi różnego rodzaju próśb i petycji adresowanych do niego. Zaliczany był do tzw. urzędów pałacowych, a sekretarz ds. Memoriałów był członkiem familii papieskiej. W XIX wieku urząd ten składał się z sekretarza, jego zastępcy, trzech minutantów i jednego supernumerariusza.
Urząd ten istniał z pewnością już za pontyfikatu Klemensa VIII (1592-1605). Początkowo sekretarz ds. Memoriałów był na ogół niższej rangi prałatem, jednak stopniowo (od końca XVIII wieku już regularnie) coraz częściej urząd ten obejmowali kardynałowie. W 1884-85 sprawował go Polak Mieczysław Ledóchowski.
Sekretariat ds. Memoriałów został formalnie zlikwidowany przez Piusa X w 1904, w praktyce jednak przestał funkcjonować już pod koniec pontyfikatu Leona XIII (1878-1903).

</doc>
<doc id="2997362" url="https://pl.wikipedia.org/wiki?curid=2997362" title="Jo Mallon">
Jo Mallon

Adriana Johanna "Jo" Mallon, także Bal (ur. 23 października 1905 w Goudzie, zm. 2 maja 1970 w Schiedam) – holenderska lekkoatletka, biegaczka średniodystansowa.
Podczas igrzysk olimpijskich w Amsterdamie (1928) odpadła w eliminacjach na 800 metrów – zajęła 4. miejsce w swoim biegu, a awans do finału dawało znalezienie się na jednej z trzech pierwszych pozycji.
Reprezentantka kraju w meczach międzypaństwowych.
Trzykrotna mistrzyni Holandii w biegu na 800 metrów (1928, 1929 i 1930).
Jej siostra Annie także uprawiała lekkoatletykę .

</doc>
<doc id="2997363" url="https://pl.wikipedia.org/wiki?curid=2997363" title="Adriana Mallon">
Adriana Mallon



</doc>
<doc id="2997377" url="https://pl.wikipedia.org/wiki?curid=2997377" title="P.G.T. Beauregard">
P.G.T. Beauregard



</doc>
<doc id="2997388" url="https://pl.wikipedia.org/wiki?curid=2997388" title="Fenian Ram">
Fenian Ram

Fenian Ram (Holland II) – drugi okręt podwodny zaprojektowany i zbudowany przez amerykańskiego konstruktora i wynalazcę pochodzenia irlandzkiego Johna Hollanda, jedna z pierwszych tego rodzaju konstrukcji na świecie, pierwszy pełnowymiarowy okręt tej klasy Hollanda. W zwodowanym w 1881 roku okręcie, John Holland po raz pierwszy zastosował wiele rozwiązań konstrukcyjnych, które dwie dekady później znalazły zastosowanie w uznawanym za kamień milowy konstrukcji okrętów podwodnych okręcie Holland. Fenian Ram wyposażony był w dwucylindrowy silnik benzynowy Brayton o mocy 15 KM, zanurzał się, utrzymywał głębokość oraz wynurzał nie dzięki balastowi, lecz z użyciem sterów głębokości, z zachowaniem niewielkiej rezerwy wyporu hydrostatycznego. Podobnie jak późniejsze projekty Hollanda, Fenian Ram utrzymywał stabilność wzdłużną i poprzeczną przez utrzymywanie środka ciężkości zawsze w jednym punkcie. Zbiorniki balastowe znajdowały się na przodzie i rufie okrętu, z dwoma zbiornikami także w śródokręciu celem dostosowania wzdłużnego środka ciężkości. John Holland zapewniał, że Fenian Ram zdolny jest do pływania na powierzchni z prędkością 9 mil morskich na godzinę (podobnie jak pod wodą, mimo że nigdy nie zostało to zmierzone).
Uzbrojony był w pneumatyczną armatę, która mogła wystrzelić podwodną torpedę Whiteheada o długości 6 stóp (1,8 m). W 1883 roku okręt został ukradziony przez Bractwo Fenickie, które sfinansowało jego budowę, i przetransportowany do New Haven w stanie Connecticut. Obecnie jako eksponat muzealny znajduje się w Paterson w stanie New Jersey, gdzie wcześniej mieszkał John Holland.

</doc>
<doc id="2997392" url="https://pl.wikipedia.org/wiki?curid=2997392" title="Holland II">
Holland II



</doc>
<doc id="2997394" url="https://pl.wikipedia.org/wiki?curid=2997394" title="Upiory (film)">
Upiory (film)

Upiory (org. "Spookies") – amerykańsko-holenderski niezależny film grozy z 1986 roku. Tytuł alternatywny: "Duchy".
Treść.
Grupa młodych ludzi szukając miejsca do dobrej zabawy trafia do starego domu na starym cmentarzu. Okazuje się, że mieszka tam czarownik Kreon. Potrzebuje on świeżych dusz aby podtrzymać wieczną młodość swojej narzeczonej. Rozpoczyna się więc polowanie na młodych ludzi, w którym biorą udział sługi czarownika - Trup Z Szafy, Kobieta - Pajęczyca, Elektryczny Mutant, Piszczący Błękitny Gej oraz armia zombie...

</doc>
<doc id="2997395" url="https://pl.wikipedia.org/wiki?curid=2997395" title="Upiory">
Upiory



</doc>
<doc id="2997396" url="https://pl.wikipedia.org/wiki?curid=2997396" title="Duchy">
Duchy



</doc>
<doc id="2997397" url="https://pl.wikipedia.org/wiki?curid=2997397" title="Franciszek Otwinowski">
Franciszek Otwinowski

Franciszek Jaxa Otwinowski herbu Gryf (zm. przed 31 grudnia 1783 roku) – sędzia ziemski krakowski w 1776 roku, podsędek ziemski krakowski w latach 1765-1776, starosta szczercowski w 1744 roku.
Życiorys.
Poseł na sejm 1762 roku z województwa krakowskiego. Był elektorem Stanisława Augusta Poniatowskiego, sędzia kapturowy w 1764 roku. Członek konfederacji Andrzeja Mokronowskiego w 1776 roku. Poseł i sędzia sejmowy z województwa krakowskiego na sejm 1776 roku.

</doc>
<doc id="2997402" url="https://pl.wikipedia.org/wiki?curid=2997402" title="Hostel 3">
Hostel 3

Hostel 3 (org. "Hostel: Part III") – amerykański film grozy z 2011 roku. Sequel filmu "Hostel 2".
Treść.
Akcja toczy się w Las Vegas. Scott zaprasza swoich najbliższych przyjaciół, by świętowali razem jego wieczór kawalerski. W jednym z kasyn, chłopaki spotykają dwie piękne kobiety, dzięki którym trafiają na ekskluzywne przyjęcie w hotelu na peryferiach miasta. 

</doc>
<doc id="2997404" url="https://pl.wikipedia.org/wiki?curid=2997404" title="Rada Legislacyjna Nauru">
Rada Legislacyjna Nauru

Rada Legislacyjna Nauru (ang. "Nauru Legislative Council") – trzeci organ władzy, który został powołany dla mieszkańców Nauru. Istniała w latach 1966–1968. Następczyni Lokalnej Rady Samorządowej, poprzedniczka parlamentu.
9 grudnia 1965 roku, na wniosek Rady Powierniczej ONZ, parlament australijski przyjął omawiany wcześniej projekt ustawy o utworzeniu Rady Legislacyjnej Nauru, znany pod nazwą "Nauru Act 1965".
Rada Legislacyjna Nauru była tak naprawdę jednym z preludiów do uniezależnienia się od Australii. Istniała krótko, bo tylko dwa lata. Pierwsze i jedyne wybory do rady odbyły się na początku 1966 roku. Jej jedynym przewodniczącym był Hammer DeRoburt.
W styczniu 1968 roku, została zastąpiona przez parlament.

</doc>
<doc id="2997405" url="https://pl.wikipedia.org/wiki?curid=2997405" title="Kobieta w czerni (film 1989)">
Kobieta w czerni (film 1989)

Kobieta w czerni (ang. "The Woman in Black") – brytyjski film grozy z 1989 roku. Adaptacja powieści Susan Hill pod tym samym tytułem.
Opis fabuły.
Młody adwokat zostaje oddelegowany do uregulowania majątku niedawno zmarłej samotnej wdowy. Na miejscu okazuje się, że miejscowa ludność niechętnie mówi o zmarłej, a jej ponury stary dom jest omijany z daleka. Prawnik ignoruje złowrogie ostrzeżenia mieszkańców, by zostawił tę sprawę i wchodzi do domu. Wewnątrz powoli i z rosnącym lękiem odkrywa straszną historię domu.

</doc>
<doc id="2997409" url="https://pl.wikipedia.org/wiki?curid=2997409" title="Norbert Bisky">
Norbert Bisky

Norbert Bisky (ur. 10 października 1970 w Lipsku) – niemiecki malarz współczesny. Uważany jest za współczesnych przedstawicieli figuratywizmu w malarstwie niemieckim.
Jest synem polityka lewicy Lothara Bisky’ego, młodszym bratem dziennikarza i pisarza Jensa Bisky’ego oraz starszym bratem zmarłego w roku 2008 Stefana Bisky’ego.
Norbert Bisky urodził się i dorastał w Niemieckiej Republice Demokratycznej w rodzinie działacza Socjalistycznej Partii Jedności Niemiec. W roku 1990 rozpoczął studia germanistyki i historii sztuki na Uniwersytecie im. Humboldta w Berlinie. Po trzech latach studiów przeniósł się do Wolnej Szkoły Sztuki (Freie Kunstschule Berlin) i zdecydował poświęcić się malarstwu. W roku 1995 przebywał w Hiszpanii na stypendium programu Erasmus na wydziale sztuk pięknych Uniwersytetu Complutense w Madrycie. W latach 1994-1999 studiował pod kierunkiem Georga Baselitza na Akademii Sztuk Pięknych w Berlinie, uczestniczył w Międzynarodowej Akademii Letniej w Salzburgu (Internationale Sommerakademie Salzburg) u Jima Dine’go, a następnie ukończył w roku 1999 kurs mistrzowski u Georga Baselitza.
W latach 2008–2010 był gościnnym profesorem na Haute École d’Art et de Design w Genewie. A w latach 2016 – 2018 na Hochschule für Bildende Künste Braunschweig. W 2015 roku zamienił studia na Ereza Israeli z Tel Awiwu na trzy miesiące.
Twórczość.
Początkowo tworzył Bisky obrazy olejne utrzymane w jasnej kolorystyce, które sam określił jako „wyprane w proszku do płukania Lenor”. Obrazy te przedstawiały młodych wysportowanych mężczyzn na tle dziewiczej przyrody. Krytycy wskazywali na podobieństwo do malarstwa oficjalnego III Rzeszy i realizmu socjalistycznego, w tym do malarstwa Aleksandra Dejneki i estetyki filmów Leni Riefenstahl, czemu sam malarz gwałtownie zaprzeczał. Bisky raczej nawiązuje swoim stylem do przetworzonych wspomnień z dzieciństwa malując „obrazy raju” i „fałszywe obietnice” w olśniewające jasne obrazy wyidealizowanych ciał i nietkniętej przyrody.
Obecnie maluje wielkoformatowe obrazy nawiązujące do różnych kierunków sztuki od Renesansu do Pop-artu. W późniejszych latach wielkoformatowe obrazy Bisky'ego, często przedstawiające nastolatków, coraz częściej przesuwały się w stronę ciemniejszych tematów. Strata osobista, doświadczenie terroru, podróże do Brazylii i doniesienia mediów zainspirowały go do zbadania takich tematów, jak przemoc, seksualność i zniszczenie symbolizowane przez postacie, w wielu przypadkach unoszące się, spadające lub upadające bez żadnej osi grawitacyjnej. Ugruntowane w świadomości publicznej za pomocą obrazów medialnych po atakach 11 września, te spadające postacie badają przemijalność młodzieży, utratę autonomii, izolację i rozpad współczesnej cywilizacji.
Estetyczny zgiełk otaczający postacie jest przerywany obcym zapyleniem wskazówek z chrześcijańskiej ideologii, historii sztuki, kultury gejowskiej, pornografii i apokaliptycznych wizji. Dzięki temu Bisky przekazuje na płótnie wrażenie niestabilności, które wyraźnie rezonują z naszym współczesnym stanem rzeczy.
W maju 2013 roku Norbert Bisky stworzył swój pierwszy scenograficzny utwór „Masse” Berlin State Ballet, który miał swoją premierę w legendarnym berlińskim klubie nocnym Berghain i był tematem telewizyjnego filmu dokumentalnego niemieckiej reżyserki Nicole Graf.
Od maja 2017 r. wielkoformatowy obraz Norberta Bisky „Vertigo” jest eksponowany w holu wejściowym Berghaina w ramach koncepcji artystycznej klubu, w której znajdują się także prace Wolfgang Tillmansi Josepha Marra.
Na Światowy Dzień Wolności Prasy Norbert Bisky stworzył obraz „Rauschen”, który został wydrukowany na stronie tytułowej licznych niemieckich gazet codziennych, we współpracy z federalnym stowarzyszeniem wydawców niemieckich gazet (BDZV: Bundesverband Deutscher Zeitungsverleger) 3 maja 2019 r.
Jego obrazy cieszą się wielkim powodzeniem na aukcjach sztuki współczesnej, znajdują się w kolekcjach muzeów sztuki współczesnej na całym świecie.
Norbert Bisky mieszka i tworzy w Berlinie. Bisky jest reprezentowany przez König Galerie w Berlinie.
Wystawy.
2022
2021
2020
2019
2018
2017 
2016
2015
2014
2013
2012
2011
2010
2009
2008
2007
2006
2005
2004
2003
2002
2001

</doc>
<doc id="2997412" url="https://pl.wikipedia.org/wiki?curid=2997412" title="Don DeFore">
Don DeFore

Don DeFore (ur. 25 sierpnia 1913, zm. 22 grudnia 1993) – amerykański aktor filmowy i telewizyjny.
Nagrody i nominacje.
Został nominowany do nagrody Emmy. Ma swoją gwiazdę w Hollywoodzkiej Alei Gwiazd.

</doc>
<doc id="2997414" url="https://pl.wikipedia.org/wiki?curid=2997414" title="Nowe Borszyny">
Nowe Borszyny

Nowe Borszyny (niem. "Neu Borschenen") – przysiółek wsi Borszyny w Polsce, położony w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 przysiółek administracyjnie należał do województwa olsztyńskiego.
W miejscowości brak zabudowy.

</doc>
<doc id="2997415" url="https://pl.wikipedia.org/wiki?curid=2997415" title="Lac d'Orient">
Lac d'Orient



</doc>
<doc id="2997416" url="https://pl.wikipedia.org/wiki?curid=2997416" title="Oleszka (Frączkowo)">
Oleszka (Frączkowo)

Oleszka – przysiółek osady Frączkowo w Polsce, położony w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 przysiółek administracyjnie należał do województwa olsztyńskiego.
W miejscowości brak zabudowy.

</doc>
<doc id="2997417" url="https://pl.wikipedia.org/wiki?curid=2997417" title="Plinkajmy">
Plinkajmy

Plinkajmy (niem. "Plienkeim") – przysiółek wsi Kąpławki w Polsce, położony w województwie warmińsko-mazurskim, w powiecie kętrzyńskim, w gminie Barciany.
Brak zabudowy w przysiółku.
W latach 1975–1998 przysiółek administracyjnie należał do województwa olsztyńskiego.

</doc>
<doc id="2997418" url="https://pl.wikipedia.org/wiki?curid=2997418" title="Plinkajmy Małe">
Plinkajmy Małe

Plinkajmy Małe (niem. "Adlig-Plienkeim") – nieistniejąca już miejscowość w Polsce, położona w województwie warmińsko-mazurskim, w powiecie kętrzyńskim, w gminie Barciany.
Nazwa.
17 października 1949 r. ustalono urzędową polską nazwę miejscowości – Plinkajmy Małe, określając drugi przypadek jako Plinkajm Małych, a przymiotnik – małoplinkajmski.

</doc>
<doc id="2997419" url="https://pl.wikipedia.org/wiki?curid=2997419" title="Piękny koniec">
Piękny koniec

Piękny koniec – piąty album (czwarty studyjny) zespołu Mikromusic wydany w marcu 2013 roku. Pierwotnie album miał się ukazać pod koniec lutego, ale z powodu problemów z okładką albumu premierę przesunięto na 5 marca.

</doc>
<doc id="2997422" url="https://pl.wikipedia.org/wiki?curid=2997422" title="Kodeks Ambrozjański A 147">
Kodeks Ambrozjański A 147

Kodeks Ambrozjański A 147 ("Codex Ambrosianus A 147"; oznaczany siglum F) – grecki kodeks uncjalny zawierający niekompletny Hexateuch (Rodzaju–Jozuego) w przekładzie Septuaginty, pochodzący z początku V wieku n.e. Przechowywany jest w Mediolanie. Na liście rękopisów Septuaginty według klasyfikacji Alfreda Rahlfsa oznaczony symbolem F.
Opis kodeksu.
Zachowane karty kodeksu przekazują następujące partie tekstu: Rodzaju 31:15—37, 42:14—21, 42:28—46:6, 47:16—48:3, 48:21—50:14, Wyjścia 1:10—8:19, 12:31—30:29, 31:18—32:6, 32:13—36:3, 37:10—do końca księgi, Kapłańska 1:1—9:18, 10:14—do końca księgi. Księga Liczb z lukami. Powtórzonego Prawa 1:1—27:63, 29:14—do końca księgi. Jozuego 1:1—2:9, 2:15—4:5, 4:10—5:1, 5:7—6:23, 7:1—9:27, 10:37—12:12.
Manuskrypt jest napisany na najlepszym i najjaśniejszym dostępnym pergaminie, starannym pismem uncjalnym. Kodeks zawiera 213 kart, o wymiarach 32,5 na 27,3 cm, złożonych w quatro. Karty są zapisane po trzy kolumny na każdej stronie, i po 35 linii w każdej kolumnie. Pismo jest charakterystyczne dla IV-V wieku. Używa liter początkowych, które w połowie swojej szerokości wystają na margines. Często stosuje interpunkcję, w wielu odmianach stosuje też znaki, akcenty i przydechy. Swobodnie dodaje "prima manu", przez co jest wyjątkiem wśród wczesnych manuskryptów uncjalnych. 
Kolor atramentu zmienia się po Księdze Powtórzonego Prawa, reszta fragmentów wydaje się być napisana przez innego skrybę. Praca obu kopistów jest sobie współczesna, numeracja całego manuskryptu została dodana przez pierwszego skrybę. Kodeks przeszedł przez ręce dwóch korektorów, zawiera różne notatki i scholia. Został on w znacznym stopniu poprawiony w XI wieku. Używa kilku skrótów oprócz nomina sacra. Zawiera też wiele adnotacji marginalnych napisanych grecką kursywą. Wiele uwag marginalnych pochodzi z Hexapli.
Historia.
Zgodnie z inskrypcją na pustej stronie („ex Macedonia Corcyram advecta, ibique Ill. Card. Fed. Borromaei Bibliothecae Ambrosianae Fundatoris iussu empta eidemque Bibliothecae transmissa sunt”.) manuskrypt został nabyty w Korfu dla kardynała Federigo Boromeusza (1564-1631), założyciela Biblioteki Ambrozjańskiej. Kodeks ten zwrócił uwagę Bernarda de Montfaucona (Diar. Ital., str. 11, Pal. sacr. str. 27, 186). Był kolacjonowany przez Holmesa, ale w sposób niewystarczający. Ceriani dokonał transkrypcji tekstu kodeksu (Mon. sacr. et prof. iii., Mediol. 1864) i uzupełnił go w przedmowę, ale pełna prolegomena które była przewidziana w innym tomie nie ukazała się.
Obecnie rękopis jest przechowywany w Bibliotece Ambrozjańskiej w Mediolanie (A. 147 inf.).

</doc>
<doc id="2997431" url="https://pl.wikipedia.org/wiki?curid=2997431" title="Indywidualne Mistrzostwa Europy w Grass Tracku 1998">
Indywidualne Mistrzostwa Europy w Grass Tracku 1998

Indywidualne Mistrzostwa Europy na torze trawiastym 1998 – zawody żużlowe, mające na celu wyłonienie medalistów indywidualnych mistrzostw Europy na torze trawiastym w sezonie 1998. W finale zwyciężył Czech Zdeněk Schneiderwind.

</doc>
<doc id="2997433" url="https://pl.wikipedia.org/wiki?curid=2997433" title="Carter DeHaven">
Carter DeHaven

Carter DeHaven (ur. 5 października 1886, zm. 20 lipca 1977) – amerykański reżyser, producent filmowy i aktor.
Filmografia.
reżyser
producent
aktor
Nagrody i nominacje.
Został nominowany do nagrody Independent Spirit Awards, a także posiada swoją gwiazdę na Hollywoodzkiej Alei Gwiazd.

</doc>
<doc id="2997435" url="https://pl.wikipedia.org/wiki?curid=2997435" title="Mike Beaumont">
Mike Beaumont

Mike Beaumont (ur. 26 lipca 1948 w Ripon) – brytyjski żużlowiec.
Największe sukcesy odnosił w wyścigach na trawie, wielokrotnie startując w finałach indywidualnych mistrzostw Europy na torze trawiastym (najlepszy wynik: Damme 1982 – srebrny medal). Był również półfinalistą indywidualnych mistrzostw świata na długim torze (1975).
W rozgrywkach ligi brytyjskiej reprezentował kluby z Leicester (1976), Middlesbrough (1976–1977) oraz Scunthorpe (1980).

</doc>
<doc id="2997436" url="https://pl.wikipedia.org/wiki?curid=2997436" title="Julius Wadsworth">
Julius Wadsworth

Julius Wadsworth (ur. 11 maja 1902 – zm. 4 kwietnia 1999 w Silver Spring, Maryland k. Waszyngtonu) – urzędnik konsularny, funkcjonariusz wywiadu wojskowego (ppłk.) i rzeźbiarz amerykański.
Syn Clarence'a Seymoura i Katherine Fearing. Absolwent Harvard University. Pełnił cały szereg funkcji konsularno–dyplomatycznych, m.in. wicekonsula w Caracas (1928), La Guaira (1929), Panamie (1930), Bogocie (1930-1931), "charge d'affaires" w Oslo (1932), wicekonsula w Szanghaju (1934-1937), konsula w Gdańsku (1938). W okresie II wojny światowej pełnił służbę w Pentagonie, w Wydziale Wywiadu Wojskowego Sztabu Generalnego Departamentu Wojny ("War Department General Staff, Military Intelligence Division"). Odszedł na emeryturę w stopniu ppłk.
Władał też jęz. francuskim, hiszpańskim, łacińskim, niemieckim i norweskim. Realizował się w rzeźbiarstwie. W 1939 zakupił posiadłość "Denis Bay" na wyspie Saint John w archipelagu Wysp Dziewiczych Stanów Zjednoczonych. Przed śmiercią mieszkał w Waszyngtonie.

</doc>
<doc id="2997438" url="https://pl.wikipedia.org/wiki?curid=2997438" title="(315166) 2007 GA4">
(315166) 2007 GA4



</doc>
<doc id="2997440" url="https://pl.wikipedia.org/wiki?curid=2997440" title="Michał Sachanbiński">
Michał Sachanbiński

Michał Sachanbiński (ur. 20 stycznia 1934 w Szpitówce) – polski geolog, specjalizujący się w fizyce minerałów, gemmologii oraz mineralogii; nauczyciel akademicki związany z Uniwersytetem Wrocławskim i Szkołą Wyższą Rzemiosł Artystycznych i Zarządzania we Wrocławiu.
Życiorys.
W 1956 przyjechał do Wrocławia, gdzie podjął studia geologiczne na miejscowym uniwersytecie, które ukończył w 1962 roku, zdobywając tytuł magistra. W następnym roku podjął pracę naukowo-dydaktyczną na swojej macierzystej uczelni w Zakładzie Mineralogii i Petrografii. Na Wydziale Nauk Przyrodniczych przeszedł przez wszystkie szczeble drabiny akademickiej od pracownika laboratoryjnego do profesora zwyczajnego. W 1989 otrzymał tytuł profesora nauk przyrodniczych.
Działał w Zrzeszeniu Studentów Polskich. Od 1960 do 1962 przewodniczył radzie uczelnianej tej organizacji na Uniwersytecie Wrocławskim. Od 1962 do 1963 był sekretarzem, a od 1963 do 1965 wiceprzewodniczącym rady okręgowej ZSP. Od 1963 do 1965 wchodził również w skład Głównej Komisji Rewizyjnej ZSP. Od 1962 do rozwiązania należał do Polskiej Zjednoczonej Partii Robotniczej. Od 1981 do 1982 pełnił funkcję I sekretarza Komitetu Uczelnianego PZPR na UWr.
Został członkiem wielu komitetów i towarzystw naukowych, w tym m.in. Komitetu Nauk Mineralogicznych Polskiej Akademii Nauk, przewodniczącym Komitetu Nauk o Ziemi Oddziału Wrocławskiego PAN, członkiem założycielem Polskiego Towarzystwa Mineralogicznego i Polskiego Towarzystwa Gemmologicznego, w którym od chwili jego utworzenia do 2010 roku sprawował funkcję wiceprezesa. Od 1972 do 2007 reprezentował Polskę w Komisji Muzeów i Komisji Gemmologii w Międzynarodowej Asocjacji Mineralogicznej IMA. Współorganizował w Instytucie Nauk Geologicznych UWr. Muzeum, którego do 2009 był kierownikiem. Od 1975 jest członkiem Rady Naukowej Muzeum Ziemi PAN. Jego wielką zasługą jest utworzenie pierwszego w Polsce Zakładu Gemmologii.
Jest współorganizatorem i rektorem Szkoły Wyższej Rzemiosł Artystycznych i Zarządzania we Wrocławiu (od 2002 roku), w której utworzono specjalność jubilerstwo i rzeczoznawstwo kamieni szlachetnych.
Dorobek naukowy.
Dorobek naukowy Michała Sachanbińskiego określają 132 publikacje specjalistyczne i 51 prac popularnonaukowych, wśród których daje się wyróżnić kilka kierunków prowadzonych indywidualnie przez profesora lub w zespołach. Do jego najważniejszych publikacji należą:
Odznaczenia.
Jest posiadaczem wielu odznaczeń państwowych, resortowych i organizacji społecznych, w tym m.in. złotego Medalu Uniwersytetu Wrocławskiego, Medalu Komisji Edukacji Narodowej oraz Krzyża Oficerskiego Orderu Odrodzenia Polski.

</doc>
<doc id="2997442" url="https://pl.wikipedia.org/wiki?curid=2997442" title="Siergiej Jeroszyn">
Siergiej Jeroszyn

Siergiej Walerjewicz Jeroszyn, ros. Сергей Валериевич Ерошин (ur. 26 lipca 1973, zm. 6 sierpnia 2020 w Togliatti) – rosyjski żużlowiec.
Złoty medalista młodzieżowych indywidualnych mistrzostw Rosji (1994). Srebrny medalista indywidualnych mistrzostw Rosji (Togliatti 1994).
Finalista drużynowych mistrzostw świata (Piła 1997 – VI miejsce). Brązowy medalista klubowego Pucharu Europy (Diedenbergen 1999 – w barwach klubu Mega-Łada Togliatti).
Startował w lidze polskiej, w barwach klubów Śląsk Świętochłowice (2000) oraz KSM Krosno (2001–2002).

</doc>
<doc id="2997443" url="https://pl.wikipedia.org/wiki?curid=2997443" title="Siergiej Jeroszin">
Siergiej Jeroszin



</doc>
<doc id="2997445" url="https://pl.wikipedia.org/wiki?curid=2997445" title="Marguerite De La Motte">
Marguerite De La Motte

Marguerite De La Motte (ur. 22 czerwca 1902 w Duluth w stanie Minnesota, zm. 10 marca 1950) – amerykańska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2997447" url="https://pl.wikipedia.org/wiki?curid=2997447" title="Tim Van Patten">
Tim Van Patten



</doc>
<doc id="2997449" url="https://pl.wikipedia.org/wiki?curid=2997449" title="Łysy Młyn">
Łysy Młyn

Łysy Młyn – staw i dawny młyn wodny na bezimiennym dopływie Warty w gminie Suchy Las, na zachód od drogi z Poznania do Biedruska, na północ od Radojewa.
Zbiornik ma powierzchnię 3 ha. Zamieszkują w nim i w jego okolicach następujące gatunki fauny: topik, bagnik przybrzeżny, topielnica, jętki, pływak żółtobrzeżek, żagnica jesienna, żagnica wielka, husarz władca, traszka grzebieniasta, ropucha szara, kumak nizinny, rzekotka, żaba jeziorkowa, żaba moczarowa, żółw błotny i zaskroniec zwyczajny.
Akwen stanowi łowisko wędkarskie ze strefą połowów przy brzegach południowym i wschodnim oraz całkowitym zakazem kąpieli. Zarządza nim koło PZW nr 122 "Przynęta".
Wokół stawu poprowadzono ścieżkę dydaktyczną (1,2 km) poświęconą roli wody w środowisku (częściowo po drewnianych kładkach nad odcinkami bagiennymi). Przy akwenie stoi też odrestaurowany młyn z ekspozycją narzędzi rybackich oraz wystawą poświęconą, urodzonemu w pobliskim Glinnie, Wojciechowi Bogusławskiemu – ojcu teatru polskiego. Ponadto w młynie znajduje się ekspozycja na temat roli martwego drewna w środowisku naturalnym. Istnieje tu też tzw. "leśne laboratorium" z pracownią entomologiczną.
Przy szosie z Poznania znajduje się parking, przystanki autobusowe i pawilon informacyjny. Łysy Młyn ze wszystkich stron otoczony jest przez tereny poligonu Biedrusko.
Atrakcje w pobliżu: cmentarz w Biedrusku, pałac w Radojewie.

</doc>
<doc id="2997450" url="https://pl.wikipedia.org/wiki?curid=2997450" title="Katastrofa drogowa w Monteforte Irpino">
Katastrofa drogowa w Monteforte Irpino

Katastrofa drogowa w Monteforte Irpino – katastrofa autokaru, która wydarzyła się 28 lipca 2013 roku na autostradzie A16 w mieście Monteforte Irpino, w regionie Kampania położonym na południu Włoch. W katastrofie zginęło 39 osób, a 19 zostało rannych (10 pasażerów autokaru oraz 9 osób z pojazdów, w które uderzył autokar).
Autokarem podróżowali pielgrzymi z Neapolu, wracający z miejsc związanych ze świętym Ojcem Pio, w tym z miejsca jego urodzenia, miasta Pietrelcina. Do tragedii doszło na wiadukcie w Monteforte Irpino, 50 kilometrów od Neapolu. Autokar z nieznanych przyczyn uderzył w kilka samochodów, które zwolniły ze względu na korek na autostradzie A16. Po chwili rozpędzony pojazd uderzył w barierki, a następnie przebił jedną z nich i runął z wiaduktu z wysokości 30 metrów. Po upadku autokar przełamał się na dwie części.
Uderzone samochody zostały zepchnięte na inne – łącznie w katastrofie uczestniczyło 14 samochodów i autokar. Wszystkie ofiary śmiertelne to osoby podróżujące autokarem.
Rozważane są dwie najbardziej prawdopodobne przyczyny katastrofy. Pierwsza, że kierowca autokaru zbyt późno zauważył zwalniające pojazdy i usiłował je wyminąć oraz druga, że w pojeździe doszło do awarii układu hamulcowego. Za drugą tezą przemawia fakt, iż na drodze nie było śladów hamowania.
30 lipca 2013 roku został ogłoszony we Włoszech dniem żałoby narodowej dla upamiętnienia ofiar katastrofy.

</doc>
<doc id="2997451" url="https://pl.wikipedia.org/wiki?curid=2997451" title="Całuj mnie mocno (singel Mieczysława Fogga)">
Całuj mnie mocno (singel Mieczysława Fogga)

Całuj mnie mocno ("Bésame mucho") – cover nagrany przez Mieczysława Fogga i wydany jako singel przez wytwórnię Fogg Record w 1947 lub 1948.
Piosenka Bésame mucho ("Całuj mnie mocno") została napisana w 1940 przez Meksykankę Consuelo Velázquez w rytmie bolera, była nagrywana przez wielu artystów na całym świecie. W Polsce, oprócz Mieczysława Fogga, nagrali ją m.in. Marta Mirska, Henryk Rostworowski, Zbigniew Rawicz, Irena Santor czy Violetta Villas. Fogg wykonał ten utwór jako tango. Podczas nagrania towarzyszyła mu orkiestra pod dyrekcją Władysława Kabalewskiego, która była firmowym zespołem wytwórni Fogg Record.
Na drugiej stronie umieszczono fokstrota „Minut pięć dać mi chciej” (Give Me Five Minutes More) autorami którego byli Jule Styne – muzyka i Sammy Cahn – słowa. Autorem polskiego tekstu był również Henryk Rostworowski. Oryginalny tytuł to „Five Minutes More”, ale często występuje w tej rozszerzonej wersji. Również i ten utwór Mieczysław Fogg śpiewał wraz z orkiestrą Kabalewskiego.
Płyta, 10” szelakowy singel odtwarzany z prędkością 78 obrotów na minutę, wydana została przez należącą do piosenkarza wytwórnię Fogg Record. Strona z utworem Bésame mucho nosi numer matrycowy 104 (nr BIEM: B-46190), strona z utworem „Minut pięć dać mi chciej” nosi numer matrycowy 105 (nr BIEM: B-46191).

</doc>
<doc id="2997456" url="https://pl.wikipedia.org/wiki?curid=2997456" title="Stefan Forlicz">
Stefan Forlicz

Stefan Hubert Forlicz (ur. 21 sierpnia 1950 w Brzegu) – polski ekonomista, specjalizujący się w ekonometrii i statystyce, profesor nauk ekonomicznych, nauczyciel akademicki.
Życiorys.
Urodził się w 1950 w Brzegu, gdzie ukończył kolejno szkołę podstawową oraz I Liceum Ogólnokształcące. Po zdaniu egzaminu maturalnego podjął studia z zakresu elektroniki i automatyzacji na Politechnice Wrocławskiej, które ukończył w 1972.
Od lat 70. związany był zawodowo z wrocławską Akademią Ekonomiczną im. Oskara Langego, pracując w Instytucie Ekonomii. W 1981 uzyskał tam stopień naukowy doktora nauk ekonomicznych w zakresie ekonomii, zaś w 1987 stopień doktora habilitowanego nauk ekonomicznych w zakresie ekonomii. Przeszedł też tam przez wszystkie szczeble zawodowe począwszy od asystenta po profesora zwyczajnego. Był kierownikiem Katedry Metod Symulacyjnych oraz kierownik Katedry Ekonomii Matematycznej. W 1996 prezydent Aleksander Kwaśniewski nadał mu tytuł profesora.
Wykładał także w Katedrze Ekonomii i Badań Regionalnych na Wydziale Zarządzania i Inżynierii Produkcji Politechniki Opolskiej oraz we wrocławskiej filii Wyższej Szkoły Zarządzania i Bankowości w Poznaniu. Brał udział w utworzeniu we Wrocławiu Wyższej Szkoły Bankowej, w której w 1998 objął stanowisko rektora. Był także kierownikiem Katedry Metod Ilościowych WSB we Wrocławiu, a w 2013 stanął na czele Instytutu Ekonomii tej uczelni.
Zainteresowania naukowe Stefana Forlicza koncentrują się w szeroko pojętej ekonomii, ze szczególnym uwzględnieniem ekonometrii i statystyki, ekonomii matematycznej, ekonomiki informacji oraz mikroekonomii. Do jego najważniejszych publikacji należą:
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2011). Wyróżniony tytułem doktora honoris causa Narodowego Uniwersytetu Górniczego w Dniepropietrowsku (2013).

</doc>
<doc id="2997459" url="https://pl.wikipedia.org/wiki?curid=2997459" title="Indywidualne Mistrzostwa Europy na Żużlu 2013">
Indywidualne Mistrzostwa Europy na Żużlu 2013

Indywidualne Mistrzostwa Europy na Żużlu 2013 – cykl zawodów żużlowych, mających wyłonić medalistów indywidualnych mistrzostw Europy w sezonie 2013. Rozegrano turnieje eliminacyjne (trzy półfinały i turniej "Challenge") oraz 4 turnieje finałowe (Gdańsk, Togliatti, Goričan i Rzeszów), w których wystąpiło 9 najlepszych zawodników turnieju "Challenge", broniący tytułu mistrza Europy Aleš Dryml, imiennie zaproszeni czołowi żużlowcy świata oraz każdorazowo zawodnik z "dziką kartą". Złoty medal zdobył Słowak Martin Vaculík.

</doc>
<doc id="2997465" url="https://pl.wikipedia.org/wiki?curid=2997465" title="Dzikie serce (telenowela 2013)">
Dzikie serce (telenowela 2013)

Dzikie serce (hiszp. "Corazón Indomable") – meksykańska telenowela Televisy z 2013 roku, której producentem jest Nathalie Lartilleux. Jest to remake telenoweli tej samej stacji o tytule "Marimar" z 1994 roku w której główne role zagrali Thalía i Eduardo Capetillo. W rolach głównych występują: Ana Brenda Contreras i Daniel Arenas, zaś w rolę antagonistów wcielają się Elizabeth Alvarez, René Strickler i Rocío Banquells. Produkcja była emitowana w Meksyku na kanale Canal de las Estrellas. Była najchętniej oglądaną telenowelą w Meksyku i biła w rankingach emitowaną w paśmie prime-time "Burzę" ("La Tempestad").
Wersja polska.
W Polsce telenowela była emitowana na kanale TV4 od 3 marca do 15 października 2015. Finałowy odcinek obejrzało 532 tys. widzów. Opracowaniem wersji polskiej zajęła się Agnieszka Figlewicz. Lektorem serialu był Kacper Kaliszewski.

</doc>
<doc id="2997466" url="https://pl.wikipedia.org/wiki?curid=2997466" title="Leaving Jackson on Fire">
Leaving Jackson on Fire

Leaving Jackson on Fire – wydany w 2011 roku album Elvisa Presleya składający się z materiału zarejestrowanego 9 czerwca 1975 podczas koncertu w Jackson w Missisipi. Elvis miał na sobie "Black Phoenix suit".

</doc>
<doc id="2997467" url="https://pl.wikipedia.org/wiki?curid=2997467" title="Laura Biagiotti">
Laura Biagiotti

Laura Biagiotti (ur. 4 sierpnia 1943 w Rzymie, zm. 26 maja 2017 tamże) – włoska projektantka mody, założycielka domu mody sygnowanego jej imieniem i nazwiskiem.
Życiorys.
Jej ojcem był Giuseppe Biagiotti a matką Delia Soldaini Biagiotti, założycielka pracowni mody, która projektowała mundury dla pracowników Alitalii. W młodości studiowała archeologię i literaturę na rzymskim Uniwersytecie La Sapienza, ale przerwała studia, by pomagać matce w pracowni krawieckiej.
W 1965 roku wraz z mężem Gianni Cigną założyła firmę odzieżową Biagiotti Export. W 1972 roku zdecydowała się zainwestować w dzianinę, kupując MacPherson of Pisa, firmę specjalizującą się w produkcji odzieży z kaszmiru. W 1972 to także rok założyła swój dom mody sygnowany własnym imieniem i nazwiskiem, który swoją pierwszą kolekcję zaprezentował we Florencji, na Circolo della Stampa, przyciągając uwagę kupujących bardzo kobiecym stylem. W latach 70. marka "Laura Biagiotti" stała się jedną z najbardziej znanych w Europie a także w świecie. Pierwszy pokaz mody miał kilka elementów, które obracały się wokół białej marynarki, którą można było nosić w ciągu dnia lub wieczorem, w zależności od pasujących akcesoriów. Laura Biagiotti preferowała stroje, które potrafią zapewnić komfort pracującym kobietom. Biel w połączeniu ze szlachetnymi materiałami od razu stał się znakiem rozpoznawczym jej stylu. Na początku lat 80. zadebiutowała linia "„Portret”", promowana m.in. przez Dianę Vreeland, dziennikarkę modową magazynu Vogue. Następnie jej kolekcje obejmowały okulary, szaliki, krawaty, buty, biżuterię, torby oraz kolekcje męskie i dziecięce. W latach 80. projektantka doskonaliła swój styl w imię eksperymentowania z tkaninami: jej kreacje były coraz bardziej innowacyjne, do tego stopnia że New York Times nazwał ją „Królowa kaszmiru”. W 1982 roku z zapachem "Fiori Bianchi", projektantka wkroczyła na rynek perfum. Najlepiej sprzedający się zapach firmy, "Roma" pojawił się w 1988 roku. Te słynne na całym świecie perfumy zostały zamknięte w flakonie przypominającym swoim kształtem starożytną, rzymską kolumnę. Kolekcja "Laura Biagiotti Uomo" dla mężczyzn została wprowadzona na rynek w 1987 roku. W 1988 roku Biagiotti jako pierwsza włoska projektantka zaprezentowała pokaz mody w Chinach (kolekcja jedwabnych i kaszmirowych sukienek i bluzek); w 1995 roku jako pierwsza projektantka zaprezentowała swój pokaz mody na Kremlu. W 1999 roku Laura Biagiotti podpisała umowę sponsorską z Teatrem Piccolo w Mediolanie, gdzie jej kolekcje są przezentowane do dziś. Biagiotti działała również jako propagatorka kultury: w 1998 roku jej firma "Laura Biagiotti Parfums" przywróciła schodom Cordonata Campidoglio (prowadzących na Plac Kapitoliński i zaprojektowanych przez Michała Anioła) ich starożytną świetność, w 2003 roku podarowała nową kurtynę do teatru La Fenice w Wenecji, a w lutym 2007 rozpoczęła finansowanie odbudowy fontann na Piazza Farnese w Rzymie.
Laura Biagiotti była w latach 2000 - 2008 przewodniczącą "Komitetu Leonardo", składającego się z wybitnych Włochów w dziedzinie przemysłu, sztuki i kultury, a w 2009 roku została jego honorową przewodniczącą.
Kolekcje Biagiotii na wybiegu prezentowały znane światowe modelki, m.in.: Eva Herzigová, Sandra Chudzinski, Estelle Lefébure, Gretha Cavazzoni, Sibyl Buck, Niki Taylor, Cindy Crawford, Yasmeen Ghauri, Ling Tang oraz polskie modelki: Agnieszka Martyna, Agnieszka Maciąg i Patrycja Gardygajło.
Biagiotti zmarła 26 maja 2017 w szpitalu Sant' Andrea w Rzymie, gdzie była hospitalizowana na oddziale intensywnej terapii po zatrzymaniu akcji serca, którego doznała w swojej rezydencji w Guidonia. 
Życie prywatne.
Od 1980 roku mieszkała i pracowała na rzymskiej wsi Guidonia, w odrestaurowanym XI - wiecznym zamku Marco Simone, wraz z mężem Gianni Cigną, który zmarł w sierpniu 1996 roku. Jej córka Lavinia Biagiotti Cigna (ur. 12 października 1978) weszła do rodzinnej firmy w 1997 roku i została wiceprezesem firmy w 2005.

</doc>
<doc id="2997470" url="https://pl.wikipedia.org/wiki?curid=2997470" title="Kościół Wniebowstąpienia Pańskiego w Marklowicach Dolnych">
Kościół Wniebowstąpienia Pańskiego w Marklowicach Dolnych

Kościół pod wezwaniem Wniebowstąpienia Pańskiego w Marklowicach Dolnych – zabytkowy drewniany kościół w Marklowicach Dolnych w gminie Piotrowice koło Karwiny, w kraju morawsko-śląskim, w Czechach (w historycznym regionie Śląska Cieszyńskiego). Wybudowany w 1739 na miejscu poprzedniego, również drewnianego. Jest kościołem filialnym parafii św. Marcina w Piotrowicach koło Karwiny. Uważany jest za najlepiej zachowany drewniany kościół na Górnym Śląsku.
Historia.
Najstarsza wzmianka o marklowickim kościele pochodzi z 1360, zaś ze spisu świętopietrza z 1447 wiadomo, że był kościołem parafialnym. Po okresie Reformacji został zwrócony katolikom przez specjalną komisję 14 kwietnia 1654 roku. Wizytator biskupi w 1679 odnotował wezwanie kościoła: był nim wówczas św. Mikołaj, biskup. Kościół był wówczas filią parafii w Zebrzydowicach. Obecny kościół z nowym wezwaniem powstał w tym miejscu w 1739 roku. W latach 1912-1913 przeprowadzono ostatnie prace budowlane. W 1927 roku malowidła ścienne wykonał Maule z Frysztatu. W 1952 r. odkryto w jego wnętrzu pierwotne, unikatowe polichromie z motywami roślinnymi.
Architektura i wnętrze.
Od zachodu do nawy przylega wieża z izbicą i cebulastym hełmem. Stoi ona poza rzutem podstawy kościoła i prawdopodobnie pierwotnie stała oddzielnie lub tylko wolno przylegając. Na wschodnim końcu znajduje się pięcioboczne prezbiterium, zaś na zewnątrz od niego znajduje się obudowana klatka schodowa do oratorium. Malowidła ścienne przedstawiają wazony z kwiatami, zaś na siedmiu kolumnach są to wazony płomieniste, które symbolizują apokalipsę. Ołtarz jest klasycystyczny, a wyposażenie empirowe. W kościele znajduje się obraz Matki Boskiej z 1860, namalowany przez Edwarda Świerkiewicza, polskiego malarza, publicystę, aktora i działacza społecznego. Kościół znajduje się pod stałą obserwacją konserwatorów. Kościół otoczony jest cmentarzem.

</doc>
<doc id="2997471" url="https://pl.wikipedia.org/wiki?curid=2997471" title="Denis Prychynenko">
Denis Prychynenko

Denis Prychynenko, ukr. Денис Причиненко, "Denys Pryczynenko" (ur. 17 lutego 1992 roku w Poczdamie, Niemcy) – niemiecki piłkarz pochodzenia ukraińskiego, grający na pozycji środkowego pomocnika lub obrońcy. W 2010 przyjął obywatelstwo niemieckie.
Kariera piłkarska.
Kariera klubowa.
Urodził się w Poczdamie w rodzinie ukraińskiej. Wychowanek Szkoły Piłkarskiej Energie Cottbus, w juniorskim składzie której grał w sezonie 2007/08. W następnym sezonie 2008/2009 bronił barw juniorów klubu Tennis Borussia Berlin, a w 2009 roku przeniósł się do Szkocji, do zespołu Heart of Midlothian FC.
26 lutego 2011 rozpoczął karierę piłkarską w podstawowym składzie Heart of Midlothian FC. Jednak kontynuować występy przeszkodziła kontuzja. Dla poprawy "formy sportowej" 3 listopada 2011 został wypożyczony do Raith Rovers F.C., w którym występował do 3 stycznia 2012. Po wygaśnięciu kontraktu 27 lipca 2013 podpisał kontrakt z FK Sewastopol. Po rozformowaniu klubu, w lipcu 2014 przeszedł do CSKA Sofia. W lipcu 2015 został piłkarzem Unionu Berlin, ale nie zagrał żadnego meczu i 12 stycznia 2016 kontrakt za obopólną zgodą został anulowany. Następnie grał w White Star Bruksela i K Beerschot VA. W 2021 został zawodnikiem KMSK Deinze.
Kariera reprezentacyjna.
W 2010 bronił barw juniorskiej reprezentacji Ukrainy, ale potem zrezygnował z ukraińskiego obywatelstwa.

</doc>
<doc id="2997472" url="https://pl.wikipedia.org/wiki?curid=2997472" title="World Touring Car Championship 2005">
World Touring Car Championship 2005

Sezon 2005 World Touring Car Championship – drugi sezon serii World Touring Car Championship. Sezon rozpoczął się 10 kwietnia na torze Autodromo Nazionale di Monza, a zakończył się 20 listopada na torze ulicznym w Makau po rozegraniu 10 rund składających się z 20 wyścigów. Tytuł w klasyfikacji kierowców zdobył Andy Priaulx, a tytuł wśród producentów wywalczyło BMW.
Kierowcy i zespoły.
Źródło: Oficjalna strona World Touring Car Championship
Wyniki.
Kierowcy.
Kierowcy w sezonie 2006 byli nagradzani punktami w następującej kolejności: 10–8–6–5–4–3–2–1.
† – Kierowca nie ukończył wyścigu, ale został sklasyfikowany po przejechaniu 90% dystansu.

</doc>
<doc id="2997474" url="https://pl.wikipedia.org/wiki?curid=2997474" title="Orectolobidae">
Orectolobidae



</doc>
<doc id="2997475" url="https://pl.wikipedia.org/wiki?curid=2997475" title="Brodatowate">
Brodatowate



</doc>
<doc id="2997476" url="https://pl.wikipedia.org/wiki?curid=2997476" title="Wojewódzki Urząd Bezpieczeństwa Publicznego w Katowicach">
Wojewódzki Urząd Bezpieczeństwa Publicznego w Katowicach

Wojewódzki Urząd Bezpieczeństwa Publicznego w Katowicach (WUBP Katowice) – jednostka terenowa Ministerstwa Bezpieczeństwa Publicznego, funkcjonująca na terenie województwa katowickiego (od marca 1953: województwa stalinogrodzkiego) w latach 1945-1954 (od powołania samego województwa do czasu zlikwidowania Ministerstwa Bezpieczeństwa Publicznego).
W 1953 roku, na terenie całego kraju, funkcjonowało: 17 WUBP, 2 MUBP na prawach
wojewódzkich (w Warszawie i Łodzi), 14 MUBP, 10 UBP na miasto i powiat (Toruń, Będzin, Bielsko, Bytom, Częstochowa, Gliwice, Radom, Tarnów, Jelenia Góra, Wałbrzych), 265 PUBP, 1 UBP na Nową Hutę i placówki UBP na m.st. Warszawę: UBP Wawer i UBP Włochy.
Historia.
WUBP w Katowicach uczestniczył między innymi w rozbiciu antypolskiej organizacji Czarny Wilk Hubertus.
Siedziba.
Siedziba WUBP w Katowicach mieściła się w budynku przy ul. Powstańców 31, areszt śledczy przy ul. Mikołowskiej 10a, a siedziba NKWD przy ul. Królowej Jadwigi 10.

</doc>
<doc id="2997481" url="https://pl.wikipedia.org/wiki?curid=2997481" title="Corona de lágrimas (telenowela 2012)">
Corona de lágrimas (telenowela 2012)

Corona de lágrimas – meksykańska telenowela Televisy z przełomu 2012 i 2013 roku, której producentem jest Jose Alberto Castro. W rolach głównych występują: Victoria Ruffo, África Zavala, José María Torre i Mane de la Parra, zaś w rolę antagonistów wcielili się Alejandro Nones, Ernesto Laguardia i Adriana Louvier. Telenowela jest adaptacją produkcji tej samej stacji z 1965 roku z udziałem Any Martin. Produkcja była emitowana w Meksyku na kanale El Canal de las Estrellas o godzinie 16:15.

</doc>
<doc id="2997482" url="https://pl.wikipedia.org/wiki?curid=2997482" title="Lois Smith">
Lois Smith

Lois Smith (ur. 3 listopada 1930) – amerykańska aktorka filmowa i telewizyjna.
Nagrody i nominacje.
Została uhonorowana nagrodą Specjalną i nagrodą NSFC, a także otrzymała nominację do nagrody Aktor i nagrody Gotham.

</doc>
<doc id="2997491" url="https://pl.wikipedia.org/wiki?curid=2997491" title="LaMB (film)">
LaMB (film)

LaMB – japońsko-singapurski film anime z elementami filmu science-fiction z 2009 roku w reżyserii Ryosuke Tei (angielska wersja – Thomas Chou), którego premiera światowa odbyła się 24 marca 2009 roku, zaś polska – 6 kwietnia 2013 roku na kanale AXN Sci-Fi. Film wyprodukowany przez Animax.
Fabuła.
Na planecie Cerra przestępcy nie są karani więzieniem. Dzięki systemowi nazywanemu „Laminacją” noszą specjalne kombinezony. Pozwalają im one pracować, ale czynią również niewolnikami. Stąd liczne debaty nad etyką takiego postępowania. Jedną z „zalaminowanych” jest Eve, zajmująca się uzbrojeniem, a skazana za nieumyślne spowodowanie śmierci. Tymczasem na Cerrę przybywa Jack, który podejmuje pracę naukową, by zapomnieć o śmierci żony. Zostaje jednak wciągnięty w rozgrywki polityczne wbrew swojej woli. Do tego nawiązuje romans z Eve.

</doc>
<doc id="2997492" url="https://pl.wikipedia.org/wiki?curid=2997492" title="Praska poczta pneumatyczna">
Praska poczta pneumatyczna

Praska poczta pneumatyczna () – ostatni zachowany miejski system poczty pneumatycznej. Składa się z sieci metalowych rur znajdujących się pod centrum Pragi, mających łącznie 55 km długości. Rozpoczęła działanie w 1889 roku i była używana przez banki, instytucje rządowe oraz media do sierpnia 2002, kiedy to system uszkodziła powódź. Dotychczasowy właściciel Telefónica O2 Czech Republic nie był zainteresowany remontem sieci. W 2012 roku system zakupiony został przez przedsiębiorstwo Wind.com. Celem nowego właściciela jest przywrócenie do ruchu niektórych tras i udostępnienie ich do użytku dla turystów i szkół. Jako pierwsza ma zostać reaktywowana trasa z Poczty Głównej na zamek.
Budowa.
Przewody.
Przewody zbudowane są ze stalowych rur o średnicy 65 mm i o grubości ścianek 2,5–3 mm. Połączone są one przez czternastocentymetrowe łączniki zapewniające gładkość połączeń spawanych i ich szczelność. By zapobiec powstawaniu przyspieszających korozję prądów błądzących, co jakiś czas na przewodzie umieszczone są ceramiczne izolatory. Podziemne rury zabezpieczone są przed środowiskiem zewnętrznym poprzez warstwę włókna szklanego i bitumu. Przewody zwykle zakopane są pod powierzchnią praskich chodników na głębokości 80–120 cm. Wewnątrz budynków rury zabezpieczone są jedynie antykorozyjną farbą.
Dla zakrętów w przewodach podziemnych minimalny promień łuku wynosi 250 cm, jednak najczęściej stosowany jest promień 300 cm. Wewnątrz budynków minimalny dozwolony promień jest mniejszy i wynosi 200 cm. Są to rury gięte w normalnej temperaturze przy wykorzystaniu specjalnie zbudowanej do tego celu maszyny. 
Wzdłuż każdego przewodu położony był też kabel pozwalający na komunikację i sterowanie poszczególnymi elementami sieci.
Każdy segment miejskiej sieci wyposażony jest w studzienkę inspekcyjną pozwalającą na konserwację przewodu bądź usunięcie zeń zaciętej kapsuły. Do tego celu wykorzystywało się ciśnienie dochodzące do 30 atmosfer, pozwalające na przepchnięcie nawet ciężkiej, zaklinowanej kapsuły.
Kapsuły.
System korzystał z kapsuł o średnicy zewnętrznej 48 mm i długości 200 mm. Zakończone były one z jednej strony plastikową, 57-milimetrową obręczą zmniejszającą tarcie, a z drugiej strony kołnierzem z elastycznego tworzywa sztucznego będącym uszczelnieniem pozwalającym na sprężenie powietrza za kapsułą. Pomiędzy kapsułą a ścianą przewodu pozostawało 8 mm przerwy, co umożliwiało swobodny ruch kapsuły wewnątrz rury.
Jednostki napędowe.
Każda linia wyposażona jest we własną jednostkę napędową składającą się z elektrycznej pompy. Każda pompa może obsługiwać 3 kilometry przewodu.
Pompy te mogą tłoczyć powietrze w obie strony, wytwarzając nadciśnienie lub podciśnienie w rurze. Pompy połączone są z przewodami poprzez T-kształtne przyłącza. Obie strony złączki wyposażone są w przełączniki aktywowane przez przesuwającą się kapsułę.
W czasie działania systemu pompa najpierw pracuje w trybie ssania, ciągnąc kapsułę do przyłącza. Zanim ta do niego dotrze, uderza w pierwszy przełącznik. Wtedy pompa przestawia się na tryb dmuchania. Zanim jednak rozpędzi się do maksymalnej mocy, kapsuła mija złącze siłą rozpędu i od tej pory jest już popychana przez sprężone powietrze.
Starsze pompy są typu łopatkowego z pojedynczą łopatą. Bardziej współczesne pompy są natomiast pompami tłokowymi.
Transportowane ładunki.
Kapsuły mogą być załadowane przesyłkami o maksymalnej szerokości 5 cm i długości 30 cm. Ich waga nie może przekraczać 3 kg. Zwykle transportowano zwinięte wiadomości i dokumenty, ale technicznie przez pocztę mógł zostać przesłany każdy ładunek spełniający powyższe warunki.
Niebezpieczne i żrące substancje mogące uszkodzić przewody były zabronione. Prędkość ruchu kapsuły mogła być regulowana, co pozwalało transportować delikatne ładunki.
Linie i stacje.
Praska poczta pneumatyczna składa się z pięciu głównych linii zorganizowanych według topologii gwiazdy. Połączone są poprzez rozjazdy, koncentratory i linie subskrybentów poczty. Długość całej sieci wynosi około 55 kilometrów. Niektóre najbardziej używane segmenty sieci zawierają dwa przewody, po jednej na każdy kierunek ruchu kapsuł. Większość linii składała się jednak tylko z jednego przewodu, w którym kierunek ruchu determinowany jest poprzez tryb tłoczenia pompy. Główne linie łączyły poszczególne poczty i biura:
Oryginalnie było 16 linii subskrybentów, ale tylko 7 przetrwało do dzisiaj. Zachowane są 24 stacje poczty. Sieć przekracza rzekę Wełtawę w trzech miejscach korzystając z mostów (Hlávkův most, Mánesův most, most Legií).
Sterownia główna.
Wszystkie linie łączyły się w budynku poczty głównej na ul. Jindřišská. W tym miejscu wszystkie przesyłki były rejestrowane oraz kontrolowano i monitorowano system. Tutaj też przesyłki kierowane były z jednej linii do drugiej. Kapsuła była wyjmowana przez pracownika z kieszeni odbiorczej, spisywana i wkładana do wrzutu linii docelowej.
Stan danej linii był wskazywany poprzez lampki sygnalizacyjne na panelu kontrolnym. W jednej linii mogło znajdować się maksymalnie 10 kapsuł, wysyłanych z 30-sekundowymi przerwami. Takie sytuacje jednak rzadko zdarzały się w praktyce.
Wysyłanie kapsuły do linii odgałęźnej odbywało się według ustalonego wcześniej zamówienia, jako że rozjazdy mogły być przestawiane tylko przed rozpoczęciem przesyłu. Pierwsza kapsuła po przekierowaniu przestawiała rozjazd w jego pozycję domyślną, dzięki czemu podążające za nią kapsuły mogły poruszać się dalej linią główną. Wymagało to jednak wysłania zamówionej kapsuły jako pierwszej.

</doc>
<doc id="2997493" url="https://pl.wikipedia.org/wiki?curid=2997493" title="Drogi wojewódzkie w województwie dolnośląskim">
Drogi wojewódzkie w województwie dolnośląskim



</doc>
<doc id="2997494" url="https://pl.wikipedia.org/wiki?curid=2997494" title="Jerzy Jasiewicz">
Jerzy Jasiewicz

Jerzy Jasiewicz (ur. 24 listopada 1900 w Łomży, zm. 17 maja 1979 w Warszawie) – major kawalerii Wojska Polskiego.
Życiorys.
Jerzy Jasiewicz urodził się 24 listopada 1900 roku w Łomży, w rodzinie Stanisława herbu Rawicz (1850–1917) i Jadwigi Dunin-Brzezińskiej herbu Łabędź (1870–1956), jako szósty z dziewięciorga rodzeństwa. Był młodszym bratem pułkownika Wincentego Jasiewicza.
W 1918 ukończył Korpus Kadetów w Połtawie. Walczył w Armii Ochotniczej Denikina.
25 lipca 1920 roku został przyjęty do Wojska Polskiego i przydzielony do 2 pułku Ułanów Grochowskich. W dniach 10–11 października 1920 roku w walkach pod wsią Baranowska Rudnia okrążony z oddziałem, przedostał się do pułku, wywołując zamieszanie w szeregach nieprzyjaciela i powstrzymując jego kontratak. Został za to odznaczony Krzyżem Srebrnym Orderu Virtuti Militari. 
Od 14 lutego do 21 czerwca 1921 roku był słuchaczem 38. klasy Szkoły Podchorążych Piechoty w Warszawie. 3 marca 1922 roku Naczelnik Państwa i Naczelny Wódz mianował go podporucznikiem z dniem 1 listopada 1921 roku w korpusie oficerów jazdy i wcielił do 2 pułku Ułanów Grochowskich. 17 listopada 1923 roku został awansowany do stopnia porucznika. W 1926 roku został wyznaczony na stanowisko instruktora w Szkole Podoficerów Zawodowych Kawalerii w Jaworowie. 23 sierpnia 1929 roku otrzymał przeniesienie do 3 pułku Ułanów Śląskich w Tarnowskich Górach. We wrześniu 1930 roku został przeniesiony do 1 dywizjonu samochodów pancernych w Brześciu, a z dniem 1 września 1931 roku do 4 dywizjonu pancernego w Brześciu. 17 grudnia 1931 roku został awansowany do stopnia rotmistrza ze starszeństwem z dniem 1 stycznia 1932 roku i 23. lokatą w korpusie oficerów kawalerii. Od 1934 roku dowódca szwadronu w 12 pułku Ułanów Podolskich. W lipcu 1938 roku został przeniesiony do dywizjonu rozpoznawczego 10 Brygady Kawalerii w Rzeszowie na stanowisko dowódcy szwadronu strzeleckiego. W grudniu 1938 roku został przesunięty na stanowisko zastępcy dowódcy dywizjonu. Na majora awansował ze starszeństwem z dniem 19 marca 1939 roku. W sierpniu 1939 roku został instruktorem w Centrum Wyszkolenia Kawalerii w Grudziądzu.
Podczas wojny obronnej 1939 dowodził oddziałem wydzielonym grupy kawalerii płk. Tadeusza Komorowskiego. Za udział w walkach wrześniowych 11 listopada 1948 roku został odznaczony przez Biuro Kapituły Virtuti Militari w Londynie Krzyżem Złotym Orderu Virtuti Militari. Ciężko ranny, trafił do szpitala, a od 1941 przebywał w obozach jenieckich. Najpierw w Stalagu XXI-A a następnie w Oflagu II C Woldenberg, nr jeniecki 6933. W styczniu 1945 opuścił oflag. Przeniesiony do rezerwy, osiadł w Gnieźnie, a w 1963 roku w Warszawie, gdzie zmarł i został pochowany na cmentarzu Powązkowskim w Warszawie (kwatera 346 wprost-1-6). Był żonaty, miał 2 córki.

</doc>
<doc id="2997496" url="https://pl.wikipedia.org/wiki?curid=2997496" title="Palpitacje">
Palpitacje



</doc>
<doc id="2997497" url="https://pl.wikipedia.org/wiki?curid=2997497" title="Chicago Double-Strike">
Chicago Double-Strike

Chicago Double-Strike – album na żywo Elvisa Presleya, składający się z koncertów z 1 i 2 maja 1977 r. w Chicago w stanie Illinois. Elvis miał na sobie King of Spades suit i Mexican Sundial suit. Został wydany w 2012 roku.

</doc>
<doc id="2997498" url="https://pl.wikipedia.org/wiki?curid=2997498" title="Poczta pneumatyczna w Pradze">
Poczta pneumatyczna w Pradze



</doc>
<doc id="2997501" url="https://pl.wikipedia.org/wiki?curid=2997501" title="Qué bonito amor">
Qué bonito amor

„Qué bonito amor” (pol. "„Jak piękna jest miłość”") – meksykańska telenowela Televisy z przełomu 2012 i 2013 roku, której producentem jest Salvador Mejía. Jest to remake telenoweli La Hija del Mariachi. W rolach głównych występują: Jorge Salinas i Danna García, zaś w rolę antagonistów wcielają się Pablo Montero, Malillany Marín, Roberto Palazuelos i Salvador Pineda. Produkcja była emitowana w Meksyku na kanale El Canal de las Estrellas o godzinie 19:25.

</doc>
<doc id="2997502" url="https://pl.wikipedia.org/wiki?curid=2997502" title="Dyskusyjny klub filmowy „Kino-oko”">
Dyskusyjny klub filmowy „Kino-oko”

Dyskusyjny klub filmowy „Kino-oko” – zrzeszenie miłośników sztuki filmowej istniejące w Katowicach od 1961 roku do końca lat 80. XX wieku.
Historia.
DKF założony w Katowicach wiosną 1961 roku przez Antoniego Halora, wówczas studenta katowickiej ASP, wraz z grupą kolegów. Nazwa klubu pochodziła od nazwy grupy założonej w latach dwudziestych, przez jednego z najwybitniejszych dokumentalistów w dziejach kina Dzigę Wiertowa. Klub działał początkowo przy Zarządzie Wojewódzkim Towarzystwa Przyjaźni Polsko-Radzieckiej, a ponieważ większość członków stanowili studenci, drugim patronem klubu została Rada Okręgowa Zrzeszenia Studentów Polskich. Mieścił się w Katowicach w Pałacu Goldsteinów przy Placu Wolności 12a. Projekcje odbywały się w czwartkowe wieczory w sali działającego w pałacu kina „Przyjaźń”, a dyskusje po filmie od 1973 roku, kiedy w wyremontowanych piwnicach pałacu ulokował się studencki klub Puls, miały miejsce w tym miejscu.
Od początku praca klubu była nastawiona na popularyzację wiedzy o filmie, pierwszy cykl nosił tytuł „Środki wyrazu sztuki filmowej”. Prelekcje i pokazy poświęcone były przede wszystkim początkom filmu oraz historii filmu niemego. Jednym z ciekawszych wydarzeń tego okresu był, zorganizowany dla członków ZPAP, architektów i studentów szkół artystycznych, pokaz filmu Henriego-Georges’a Clouzota „Tajemnice Picassa”. Klub nawiązał stały kontakt ze Studiem Filmów Rysunkowych w Bielsku-Białej. Między innymi pokazano, nagrodzony później na festiwalu w Krakowie, film Władysława Nehrebeckiego „Za borem, za lasem”.
W roku 1966, w związku z wyjazdem Halora na studia w Szkole Filmowej w Łodzi, prezesem klubu został Henryk Waniek. W tym okresie Rada klubu wiele uwagi poświęcała filmowi animowanemu i filmowi o sztuce; korzystano z zasobów filmowych ambasad (Francja, Holandia, Kanada, USA). Kolejnym prezesem klubu został dziennikarz Leszek Faber. Od czerwca 1971 roku do marca 1972 w działalności DKF nastąpiła przerwa. W marcu 1972 roku grupa studentów Uniwersytetu Śląskiego z Janem Lewandowskim i Andrzejem Jurą na czele reaktywowała działalność klubu. W połowie lat siedemdziesiątych ukształtował się zarząd klubu, w którym działali między innymi Edward Kabiesz, Piotr Fuglewicz i Grzegorz Grzegorek, który po ukończeniu przez Lewandowskiego studiów, został w 1978 roku prezesem klubu i pełnił tę funkcję do 1980 roku.
Zgodnie z nazwą w odnowionym klubie były organizowane coroczne seminaria na temat kina rosyjskiego i radzieckiego. Pierwsze poświęcono twórczości Eisensteina, kolejne kinu litewskiemu, komediom Gajdaja, nurtowi obyczajowemu kina niemego, wreszcie tematowi tradycji i folkloru w radzieckim kinie poetyckim. Odbywały się seminaria i przeglądy polskiego kina: Andrzeja Munka, Marka Piwowskiego, dorobku Zespołu „Silesia” oraz rodzimego filmu kryminalnego. Cennego materiału porównawczego dostarczył przegląd czterech ekranizacji szekspirowskiego „Makbeta”: Orsona Wellesa, Akiry Kurosawy, Romana Polańskiego i Georga Schaefera.
Rok 1976 był rokiem piętnastolecia klubu, jubileusz przyniósł trzy duże imprezy: seminarium „Niedokończone rozmowy” poświęcone twórczości literackiej i filmowej Wasilija Szukszyna z wykładem Andrzeja Drawicza „Twórczość Szukszyna na tle współczesnej literatury radzieckiej”. Drugą był przegląd filmów Kazimierza Kutza, w ciągu pięciu dni wyświetlono wszystkie filmy tego reżysera. O twórczości Kutza oraz pracy z nim mówili między innymi: Marian Brandys, Ryszard Kłyś, Wojciech Kilar. Ostatnią imprezą był przegląd pod nazwą „Nowe kino szwedzkie” zorganizowany przy pomocy Ambasady Szwecji w Warszawie i Instytutu Filmowego w Sztokholmie, na którym Andrzej Werner mówił na temat kina szwedzkiego, a Witold Leszczyński przedstawił swój film „Życie po szwedzku”.
Warto zwrócić uwagę, że wielu prelegentów spotkań klubowych jak na przykład Brandys, Werner czy Drawicz było w owym czasie jawnie związanych z opozycją demokratyczną, a patronem klubu był nominalnie socjalistyczny SZSP, nadzór polityczny nie był już wtedy zbyt skuteczny. Sensacją była prezentacja „Wszystkich ludzi prezydenta” Alana J. Pakuli (3 lutego 1977) i „Lotu nad kukułczym gniazdem” Miloša Formana (29 kwietnia 1977), filmów z powodów politycznych niezakupionych na polskie ekrany, kopie dostarczyła Ambasada Amerykańska. Wydarzenie zainteresowało Służbę Bezpieczeństwa, złożyła ona nawet w związku z tym Lewandowskiemu propozycję współpracy, którą ten odrzucił. W roku 1977 DKF „Kino-oko” zorganizował przegląd filmów Krzysztofa Kieślowskiego, głównie półkowników. Pokazano wówczas „Murarza”, „Robotników 71” i „Spokój”. Dyskusja z udziałem reżysera trwała do późnej nocy, jej ślad można znaleźć w firmie „Amator”, gdzie spotkanie Filipa Mosza z autorytetami kina odbywa się w Katowicach, w kinie Przyjaźń siedzibie Kino-oka.
W roku 1982 SZSP zostało rozwiązane, reaktywowało się ZSP, a Klub w połowie lat 80. przeniósł się do Klubu Filmowca Śląskiego Towarzystwa Filmowego w Katowicach przy ulicy Szafranka 9 (budynek Muzeum Historii Katowic), gdzie działał do końca lat osiemdziesiątych.

</doc>
<doc id="2997505" url="https://pl.wikipedia.org/wiki?curid=2997505" title="Hexeline">
Hexeline

Hexeline – polskie przedsiębiorstwo odzieżowe i dom mody założone w roku 1981 w Łodzi przez projektantkę mody Halinę Zawadzką. Pod nazwą Hexeline funkcjonuje od 1989 roku.
Opis.
Siedziba przedsiębiorstwa od początku istnienia znajduje się w Łodzi. W 1997 roku powstał pierwszy salon firmowy. Hexeline posiada salony na terenie całej Polski (m.in.: Bydgoszcz, Poznań, Warszawa, Katowice, Kraków, Wrocław).
Marka Hexeline rozpoznawana jest w wielu częściach świata. Odbiorcami kolekcji Hexeline są głównie rynki europejskie i azjatyckie. Kolekcje Haliny Zawadzkiej porównywane są z kolekcjami renomowanych światowych domów mody. Efektowne projekty tworzone są dla kobiet eleganckich w różnym wieku.
Przedsiębiorstwo zostało wielokrotnie wyróżniane w konkursie „Doskonałość Mody”, którego patronatem jest miesięcznik poświęcony modzie „Twój Styl”. Firma przyznaje również własną nagrodę – Hexetalent – podczas międzynarodowego konkursu dla młodych projektantów „OFF Fashion” w Kielcach.
Hexeline współpracuje ze znanymi polskimi modelkami (Agnieszka Martyna, Ilona Felicjańska, Ewa Pacuła, Violetta Kołakowska).

</doc>
<doc id="2997507" url="https://pl.wikipedia.org/wiki?curid=2997507" title="Młodzieżowe Indywidualne Mistrzostwa Polski na Żużlu 1993">
Młodzieżowe Indywidualne Mistrzostwa Polski na Żużlu 1993

Młodzieżowe Indywidualne Mistrzostwa Polski na Żużlu 1993 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1993. Rozegrano dwa turnieje półfinałowe oraz finał, w którym zwyciężył Tomasz Bajerski.
Finał.
 
 
 
 
 
 

</doc>
<doc id="2997508" url="https://pl.wikipedia.org/wiki?curid=2997508" title="Gród Pobiedziska">
Gród Pobiedziska

Gród Pobiedziska – rekonstrukcja wczesnośredniowiecznego grodu piastowskiego i wystawa machin oblężniczych, zlokalizowane w Pobiedziskach (Letnisko Leśne), na Szlaku Piastowskim. Sąsiaduje bezpośrednio z pobiedziskim skansenem miniatur.
Obiekt otwarto 2 czerwca 2012. W ramach zrekonstruowanego grodu prezentowane są elementy obronne fortecy (np. wieża bramna), a także stała wystawa średniowiecznych maszyn oblężniczych w skali 1:1 (m.in. machiny neurobalistyczne, kusza wałowa, onager, pluteje, 14-osobowy taran, trebusz, czy wieża oblężnicza). Na terenie założenia organizowane są imprezy rekonstrukcyjne i rycerskie.
Autorem i realizatorem pomysłu budowy grodu była firma "Siege Studio" z Gruszczyna, a zwłaszcza Bartosz Styszyński. Celem funkcjonowania placówki jest umożliwienie zwiedzającym uzyskania podstawowej wiedzy merytorycznej na temat machin i technik oblężniczych, bez której nie jest możliwe głębsze zrozumienie założeń architektury obronnej dawnych czasów.
Atrakcje turystyczne w pobliżu: Wielkopolski Park Etnograficzny w Dziekanowicach, Szlak kościołów drewnianych wokół Puszczy Zielonka, Muzeum Przyrodniczo-Łowieckie w Uzarzewie, szlak kajakowy Puszcza Zielonka, rezerwat przyrody Las Liściasty w Promnie.

</doc>
<doc id="2997511" url="https://pl.wikipedia.org/wiki?curid=2997511" title="Młodzieżowe Indywidualne Mistrzostwa Polski na Żużlu 1994">
Młodzieżowe Indywidualne Mistrzostwa Polski na Żużlu 1994

Młodzieżowe Indywidualne Mistrzostwa Polski na Żużlu 1994 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1994. Rozegrano dwa turnieje półfinałowe oraz finał, w którym zwyciężył Grzegorz Rempała.

</doc>
<doc id="2997513" url="https://pl.wikipedia.org/wiki?curid=2997513" title="Obołoń Kijów (2013)">
Obołoń Kijów (2013)

Obołoń Kijów (ukr. Футбольний клуб «Оболонь» Київ, "Futbolnyj Kłub "Obołoń" Kyjiw") – ukraiński klub piłkarski z siedzibą w stolicy Ukrainy – Kijowie.
Od 2015 występuje w rozgrywkach ukraińskiej Perszej-lihi.
Historia.
Chronologia nazw:
1 lutego 2013 na bazie Obołoni powstał nowy klub "Obołoń-Browar Kijów", do którego przeszło większość piłkarzy starego klubu. Głównym trenerem obrano Serhija Sołdatowa. W 2013 klub otrzymał status profesjonalny i w sezonie 2013/14 debiutował w rozgrywkach Drugiej Ligi.
21 sierpnia 2020 klub zmienił nazwę na Obołoń Kijów.

</doc>
<doc id="2997516" url="https://pl.wikipedia.org/wiki?curid=2997516" title="A Profile. The King on Stage CD 4">
A Profile. The King on Stage CD 4

A Profile. The King on Stage CD 4 – album koncertowy Elvisa Presleya. Został nagrany podczas występu na żywo 24 kwietnia 1977 r. w Ann Arbor. Jest jedną z części box setu "A Profile. The King on Stage".

</doc>
<doc id="2997522" url="https://pl.wikipedia.org/wiki?curid=2997522" title="Tomasz Kamiński (żużlowiec)">
Tomasz Kamiński (żużlowiec)

Tomasz Kamiński (ur. 12 lutego 1973 w Bydgoszczy) – polski żużlowiec.
Sport żużlowy uprawiał w latach 1990–1994 w barwach klubu Polonia Bydgoszcz, sezon 1992 spędzając na wypożyczeniu w Polonii Piła.
Srebrny medalista drużynowych mistrzostw Polski (1993). Finalista młodzieżowych indywidualnych mistrzostw Polski (Toruń 1993 – XI miejsce). Finalista turnieju o "Brązowy Kask" (Krosno 1992 – XIV miejsce). Finalista turnieju o "Srebrny Kask" (Machowa 1993 – XIV miejsce). 
Karierę sportową zakończył w 1994 r. w wyniku obrażeń, które odniósł podczas wypadku na bydgoskim stadionie.

</doc>
<doc id="2997529" url="https://pl.wikipedia.org/wiki?curid=2997529" title="Dekret o umocnieniu niemieckości">
Dekret o umocnieniu niemieckości

Dekret o umocnieniu niemieckości (niem. "Erlaß des Führers und Reichskanzlers zur Festigung deutschen Volkstums") – niemiecki dekret Adolfa Hitlera z 7 października 1939 roku zapowiadający wielką germanizacyjną akcję przesiedleńczo-kolonizacyjną pod nazwą Heim ins Reich polegającą na sprowadzeniu w granice III Rzeszy ludności mającej niemieckie pochodzenie i mieszkających za granicą, tzw. Volksdeutschów.
Historia.
"„(...) całą wschodnią i południowo-wschodnią Europę częściowo wypełniają odpryski niemieckiego narodu. Właśnie w tym leży powód i przyczyna następujących międzypaństwowych konfliktów. W epoce pryncypium narodowości i idei rasowej utopijna jest wiara, iż członkowie wysokowartościowego narodu mogą zostać zasymilowani. Zatem zadaniem perspektywicznego porządku europejskiego życia jest przeprowadzenie przesiedleń, aby tym sposobem zlikwidować część europejskiego podłoża konfliktów”." – Adolf Hitler (mowa wygłoszona w Reichstagu 6 października 1939 roku)
Jednym z deklarowanych przez Adolfa Hitlera celów wszczęcia II wojny światowej była ochrona rzekomo prześladowanej za granicą mniejszości niemieckiej; szczególnie tej mieszkającej w przedwojennej Czechosłowacji oraz w Polsce. Ochroną Niemców żyjących w tych krajach naziści motywowali konieczność aneksji ziem państw ościennych, a po jej przeprowadzeniu – dokonanie masowych wysiedleń rdzennej ludności oraz przesiedlenia na ich miejsce Volksdeutschów z zagranicy. Istotne znaczenie miała w tym wypadku również nazistowska ideologia poszukiwania „przestrzeni życiowej” tzw. Lebensraum, która głosiła potrzebę rozszerzenia granic III Rzeszy na wschód ze względu na przeludnienie Niemiec.
Tzw. Dekret o „umacnianiu niemieckości” wystosowany został przez Adolfa Hitlera 7 października 1939 roku po zakończeniu aneksji Polski. Stanowił on podstawę prawną do sprowadzenia do III Rzeszy ludności niemieckiego pochodzenia mieszkającej za granicą. Zapoczątkował on wielką akcję wysiedleńczo-kolonizacyjną, w wyniku której rozpoczęto wysiedlanie obywateli polskich oraz zasiedlanie opustoszałych terenów przez Volksdeutschów. Za przeprowadzenie akcji odpowiedzialny był personelnie Reichsführer-SS Heinrich Himmler, a realizowano ją w oparciu o kadry oraz agencje SS jak Hauptamt Volksdeutsche Mittelstelle, VOMI (pol. Główny Urząd ds. Niemców Etnicznych) oraz Reichskommissar für die Festigung deutschen Volkstums (pol. Komisariat Rzeszy do spraw Umacniania Niemczyzny).
Dekret wskazywał również osoby oraz instytucje odpowiedzialne za realizację akcji przesiedleńczej na terenach okupowanych niewcielonych do Rzeszy Niemieckiej, z których później utworzono Generalne Gubernatorstwo. W owym czasie na terenie okupowanej Polski funkcjonował Zarząd Wojskowy Wehrmachtu. Jako odpowiedzialnego za akcję wskazano w dekrecie szefa administracji tzw. „Ober-Ost”, którym był wtedy Hans Frank oraz podporządkowanych mu szefów administracji okupacyjnych okręgów wojskowych, którymi byli Albert Forster w okręgu Rzeszy Gdańsk-Prusy Zachodnie, Arthur Greiser w okręgu Rzeszy Kraj Warty oraz Arthur Seyss-Inquart w dystrykcie krakowskim.
Na podstawie dekretu powołany został Komisariat Rzeszy do spraw Umacniania Niemczyzny, na którego czele stanął Heinrich Himmler, a kierownikiem został SS-Gruppenführer Ulrich Greifelt. Planowaniem oraz logistyką przedsięwzięcia zajął się SS-Oberführer oraz prof. Uniwersytetu Humboldta w Berlinie Konrad Meyer-Hetling. Dokument umożliwiał rozpoczęcie szeregu akcji wysiedleńczych ludności polskiej i żydowskiej oraz wywożenie jej do obozów koncentracyjnych. W dalszej perspektywie przyczynił się również do utworzenia komisji przesiedleńczych, administrowanych przez wysokich funkcjonariuszy SS oraz tworzenia gett dla Żydów oraz szeregu przejściowych obozów przesiedleńczych dla repatriowanych Volksdeutschów oraz Polaków i Żydów.
Treść dokumentu.
W punkcie pierwszym dekretu władze III Rzeszy stawiały sobie za cel "„sprowadzenie do Rzeszy tych Reichs- i Volksdeutschów mieszkających za granicą, których przewidziano do ostatecznego powrotu do kraju”". W drugim punkcie w zakamuflowanej formie zapowiedziano wysiedlenia rdzennej ludności zamieszkałej na danym terenie jako "„zlikwidowanie szkodliwego wpływu takich narodowo obcych grup, które stanowią niebezpieczeństwo dla Rzeszy i niemieckiej wspólnoty”". Na wygospodarowanie terenów potrzebnych dla kolonistów dekret wskazywał ustawę o uzyskaniu ziemi dla potrzeb Wehrmachtu z dnia 29 marca 1935 roku, co wiązało się z wysiedleniem ludności mieszkającej do tej pory na tych terenach.
Dokument podpisali kanclerz III Rzeszy Adolf Hitler, przewodniczący rady ministrów feldmarszałek Hermann Göring, szef kancelarii rzeszy Hans Lammers oraz szef naczelnego dowództwa Wehrmachtu Wilhelm Keitel.
Po wojnie.
Po wojnie dokument został włączony jako dowód w akta procesów norymberskich pod sygnaturą „686-PS”.

</doc>
<doc id="2997533" url="https://pl.wikipedia.org/wiki?curid=2997533" title="Independent Digital">
Independent Digital

Independent Digital (do 2012 roku Propolis Media) – spółka działająca w branży muzycznej i telekomunikacyjnej od 2002 roku. Zajmuje się dystrybucją nagrań audio i video w formatach cyfrowych, przede wszystkim w sieci Internet.
Opis.
Firma Independent Digital została założona w 2002 roku przez Andrzeja Dąbrowskiego i Marka Włodarczyka, do dzisiaj członków jej zarządu oraz jedynych udziałowców. Swoją działalność koncentruje przede wszystkim na dystrybucji nagrań muzycznych oraz video w formatach cyfrowych (Internet / telefonia komórkowa). W ramach swoich działań skupia się na reprezentowaniu katalogu niezależnych podmiotów działających na rynku rozrywkowym.
Licencjodawcy.
Od 2002 roku Independent Digital regularnie pozyskuje kolejnych licencjodawców, których wydawnictwa wzbogacają liczący ponad 25 tysięcy tytułów katalog reprezentowany przez firmę. Wśród obecnych licencjodawców znajdziemy takie firmy jak: 
W trakcie działalności Independent Digital współpracowało między innymi z Agora, TVP.
Dystrybutorzy.
Independent Digital ma podpisane bezpośrednie umowy ze wszystkim polskimi operatorami komórkowymi. Posiada również bezpośrednie umowy z takimi dystrybutorami zagranicznymi, jak iTunes, Spotify, Deezer i inni.

</doc>
<doc id="2997535" url="https://pl.wikipedia.org/wiki?curid=2997535" title="Vaughn De Leath">
Vaughn De Leath

Vaughn De Leath (ur. 26 września 1894, zm. 28 maja 1943) – amerykańska piosenkarka.
Wyróżnienia.
Posiada swoją gwiazdę na Hollywoodzkiej Alei Gwiazd.
Bibliografia.
 

</doc>
<doc id="2997536" url="https://pl.wikipedia.org/wiki?curid=2997536" title="The King Has Landed">
The King Has Landed

The King Has Landed – album koncertowy Elvisa Presleya, zawierający nagranie koncertu z 22 kwietnia 1977 r. z Detroit w Michigan. Elvis miał na sobie Mexican Sundial suit. Został wydany w 2006 roku.

</doc>
<doc id="2997537" url="https://pl.wikipedia.org/wiki?curid=2997537" title="Pływanie na Mistrzostwach Świata w Pływaniu 2013 – 50 m stylem dowolnym mężczyzn">
Pływanie na Mistrzostwach Świata w Pływaniu 2013 – 50 m stylem dowolnym mężczyzn

50 m stylem dowolnym mężczyzn – jedna z konkurencji rozgrywanych podczas Mistrzostw Świata w Pływaniu 2013 w ramach pływania. Eliminacje oraz półfinały odbyły się 2 sierpnia, a finał 3 sierpnia.
Do eliminacji zgłoszonych zostało 107 zawodników z 97 państw.
Tytuł mistrzowski obronił Brazylijczyk César Cielo. Drugie miejsce zajął Rosjanin Władimir Morozow, a brązowy medal przypadł George’owi Bovellowi z Trynidadu i Tobago.

</doc>
<doc id="2997538" url="https://pl.wikipedia.org/wiki?curid=2997538" title="Studnia Napoleona">
Studnia Napoleona

Studnia Napoleona – studnia zlokalizowana na zachód od Pożegowa, dzielnicy Mosiny, na terenie Wielkopolskiego Parku Narodowego, na zboczu Moreny Pożegowskiej, w pobliżu stacji kolejowej Osowa Góra.
Studnia znajduje się przy dawnym ważnym trakcie handlowym, który wiódł z Poznania na zachód, w kierunku Prus i Francji. Była istotnym miejscem popasów i odpoczynku podróżnych. Legenda głosi, że Napoleon Bonaparte, podążając z Francji na Moskwę (1812), również zatrzymał się w pobliżu i posłał adiutanta po wodę, która okazała się mieć smak szampana. Zjawisko zamiany wody w szampana ma się tu zdarzać raz do roku o niewiadomej porze. Według innych źródeł powyższe zdarzenia mogły mieć miejsce w 1806 lub 1807.
Studnia została odnowiona i oddana do użytku 18 sierpnia 2012, w formie przypominającej obiekty XVIII/XIX-wieczne, z drewnianym zadaszeniem. Jest jednym z punktów na ścieżce dydaktycznej im. prof. Adama Wodziczki (głaz pamiątkowy ku czci profesora znajduje się w pobliżu).

</doc>
<doc id="2997542" url="https://pl.wikipedia.org/wiki?curid=2997542" title="Galeomorphi">
Galeomorphi

Galeomorphi – nadrząd ryb spodoustych w obrębie taksonu Selachii, obejmujący współcześnie żyjące rekiny, charakteryzujące się obecnością płetwy odbytowej. U większości z nich (poza rogatkokształtnymi) brak kolców w płetwach grzbietowych. W zapisie kopalnym są znane od dolnej jury. Takson Galeomorphi jest uznawany za monofiletyczny.
Klasyfikacja.
Do Galeomorphi zaliczane są rzędy:

</doc>
<doc id="2997544" url="https://pl.wikipedia.org/wiki?curid=2997544" title="Waldemar John Gallman">
Waldemar John Gallman

Waldemar John Gallman (ur. 27 kwietnia 1899 w Wellsville, zm. 28 czerwca 1980 w Waszyngtonie) – amerykański urzędnik konsularny i dyplomata.
Syn Johna i Henrietty. Ukończył "Wellsville High School" w Wellsville. Pracował jako kierownik cukierni (1920). Absolwent Uniwersytetu Cornella w Ithaca (1921). Pracownik tejże uczelni (1921-1922). Studiował prawo na "Georgetown University Law School" (1922-1923). Od 1922 pracownik Służby Zagranicznej Stanów Zjednoczonych – III sekretarz ambasady w Hawanie (1922), w Departamencie Stanu (1923-1925), III sekretarz w San Jose (1925-1926), Quito (1929-1930), II sekretarz/konsul w Rydze (1930-1934), Warszawie (1934), konsul w Gdańsku (1934-1938), pracownik Wydziału Spraw Europejskich w Departamencie Stanu (1938-1942), z-ca szefa misji w randze I sekr./konsula/radcy/ministra ambasady w Londynie (1942-1946), ambasador w Warszawie (1948-1950), Pretorii (1951-1954), Bagdadzie (1954-1958). W latach 1958–1961 pełnił funkcję dyrektora generalnego Służby Zagranicznej ("U.S. Foreign Service"). Następnie wykładał na George Washington University. Pochowany na cmentarzu Rock Creek w Waszyngtonie.

</doc>
<doc id="2997547" url="https://pl.wikipedia.org/wiki?curid=2997547" title="Biełaja Ruś">
Biełaja Ruś



</doc>
<doc id="2997549" url="https://pl.wikipedia.org/wiki?curid=2997549" title="Waldemar John Gallmann">
Waldemar John Gallmann



</doc>
<doc id="2997551" url="https://pl.wikipedia.org/wiki?curid=2997551" title="Uładzimir Bazanau">
Uładzimir Bazanau

Uładzimir Alaksandrawicz Bazanau (, , "Władimir Aleksandrowicz Bazanow"; ur. 29 listopada 1957 we wsi Bardinskoje) – radziecki i białoruski wojskowy i polityk, od 2012 roku deputowany do Izby Reprezentantów Zgromadzenia Narodowego Republiki Białorusi V i VI kadencji; pułkownik. Przewodniczący Białoruskiego Związku Piłki Nożnej (2019–2023).
Życiorys.
Urodził się 29 listopada 1957 roku we wsi Bardinskoje, w rejonie babajewskim obwodu wołogodzkiego Rosyjskiej FSRR, ZSRR. Ukończył Kołomeńską Wojskową Wyższą Szkołę Artyleryjską ze specjalnością „dowódcza artyleria taktyczna” i Wojskową Akademię Artyleryjską im. Kalinina ze specjalnością „dowódczo-sztabowa operacyjno-taktyczna wojsk rakietowych i artylerii”. Posiada stopień pułkownika.
Odbywał służbę wojskową w jako dowódca plutonu, dowódca baterii, szef sztabu dywizjonu, dowódca dywizjonu, szef sztabu brygady, dowódca pułku artyleryjskiego, dowódca brygady rakietowej, zastępca komisarza wojskowego obwodu, komisarza wojskowego komisariatu wojskowego obwodu brzeskiego. Był deputowanym do Brzeskiej Obwodowej Rady Deputowanych XXIV, XXV i XXVI kadencji. Pełni funkcję przewodniczącego obwodowego oddziału Białoruskiego Związku Weteranów Wojny w Afganistanie. Jest członkiem rady i prezydium obwodowego oddziału Republikańskiego Zjednoczenia Społecznego „Biała Ruś”.
18 października 2012 roku został deputowanym do Izby Reprezentantów Zgromadzenia Narodowego Republiki Białorusi V kadencji z Brzeskiego-Pogranicznego Okręgu Wyborczego Nr 4. Pełnił w niej funkcję zastępcy przewodniczącego Stałej Komisji ds. Bezpieczeństwa Narodowego. 11 października 2012 roku został deputowanym do Izby Reprezentantów VI kadencji z tego samego okręgu. Pełnił w niej funkcję zastępcy przewodniczącego tej samej komisji.
Przewodniczący Białoruskiego Związku Piłki Nożnej od 2019 roku.
20 listopada 2020 r. na listach sankcyjnych Litwy, Łotwy i Estonii.
30 listopada 2021 Uładzimir Bazanau i jego żona zostali zatrzymani w Czechach, kiedy przyjechał z kobiecą drużyną na mecz. Czeska policja oskarżyła Bazanowa o naruszenie przepisów dotyczących COVID-19 i stwierdziła, że ​​nie ma prawa wjeżdżać do kraju. 1 grudnia dowiedział się o ich deportacji z kraju, cofnięto im wizy Schengen.
22 marca 2023 roku wycofał swoją kandydaturę w zwykłych wyborach prezesa Białoruskiego Związku Piłki Nożnej i został zastępcą nowego prezesa Białoruskiego Związku Piłki Nożnej Mikałaja Szarsniewa.
Życie prywatne.
Uładzimir Bazanau jest żonaty, ma dwóch synów.

</doc>
<doc id="2997554" url="https://pl.wikipedia.org/wiki?curid=2997554" title="Return to the Red River">
Return to the Red River

Return to the Red River – album koncertowy Elvisa Presleya, zawierający nagranie koncertu z 30 marca 1977 r. z Alexandrii w Luizjanie. Elvis miał na sobie King of Spades suit. Został wydany w 2011 roku.

</doc>
<doc id="2997555" url="https://pl.wikipedia.org/wiki?curid=2997555" title="Black Diamond Bay">
Black Diamond Bay

Black Diamond Bay – piosenka skomponowana przez Boba Dylana, nagrana przez niego w lipcu 1975 r., wydana na albumie "Desire" w styczniu 1976 r.
Historia i charakter utworu.
Utwór ten został nagrany w Studio E Columbia Recording Studios w Nowym Jorku 30 lipca 1975 r. Była to czwarta sesja nagraniowa tego albumu. Producentem sesji był Don DeVito.
Kolejna piosenka albumu, która jest wyraźnie kinematograficzna, łącząc filmowe elementy z „Lily, Rosemary and the Jack of Hearts” ze zwariowanymi książkami humorystycznymi i narracyjnością typu „Bob Dylan’s 115th Dream”. Utwór ten jest więc typem piosenki, której odpowiednik w naszym kręgu kulturowym jest niełatwy do znalezienia. Tego typu zwariowane i absurdalne opowieści nazywa się w j. angielskim „shaggy-dog stories”. W tej piosence mamy zmieszane takie elementy jak kobieta, kapelusz typu panama, Grek, pierścień, żołnierz, trzęsienie ziemi, wulkan, Walter Cronkite i na dodatek prawdziwa miłość. Jak wiele tego typu piosenek Dylana nadaje się więc do dekonstrukcji. Często więc wskazuje się na wpływy powieści Josepha Conrada „Victory”, której elementy: tajemnicza kobieta, hotel, wulkan i „black diamond bay” czyli port węglowy powtarzają się u Dylana. Według tej interpretacji piosenka byłaby unowocześnioną, halucynacyjną wersją powieści. Piosenka ta także wydaje się mieć dwóch narratorów - bowiem z pewnością osoba z ostatniej zwrotki nie jest osobą, która opisuje całą akcje aż do tego momentu. Sama „zatoka czarnego diamentu” wydaje się być metaforą zniszczonego miejsca, w którym jego mieszkańcy prowadzą dalej bezcelowe i beznadziejne życie.
Mimo zwięzłości tekstu, Dylan i Levy potrafili ukazać rozwój i przemiany postaci. Niektóre partie piosenki zawierają ostrą ironię (np. scena oglądania przez narratora telewizji).
Piosenka ta stanowi oprawę muzyczną eksperymentalnego filmu Jamesa Benninga „11 x 14”. 

</doc>
<doc id="2997556" url="https://pl.wikipedia.org/wiki?curid=2997556" title="Jeziernik Środkowy">
Jeziernik Środkowy

 
Jeziernik Środkowy – dawny wąskotorowy przystanek osobowy znajdująca się we wsi Jeziernik, w gminie Ostaszewo, w powiecie nowodworskim, w województwie pomorskim. Położony był na linii kolejowej z Jeziernika do Żuławek Północnych. Linia ta została otwarta w 1920 roku. Zamknięta została w 1969 roku.

</doc>
<doc id="2997560" url="https://pl.wikipedia.org/wiki?curid=2997560" title="Biała Ruś">
Biała Ruś



</doc>
<doc id="2997563" url="https://pl.wikipedia.org/wiki?curid=2997563" title="Jeziernik Północny">
Jeziernik Północny

 
Jeziernik Północny – dawny wąskotorowy przystanek osobowy znajdująca się we wsi Jeziernik, w gminie Ostaszewo, w powiecie nowodworskim, w województwie pomorskim. Położony był na linii kolejowej z Jeziernika do Żuławek Północnych. Linia ta została otwarta w 1920 roku. Zamknięta została w 1969 roku.

</doc>
<doc id="2997564" url="https://pl.wikipedia.org/wiki?curid=2997564" title="Stowarzyszenie Kościołów Zielonoświątkowych w Rwandzie">
Stowarzyszenie Kościołów Zielonoświątkowych w Rwandzie

Stowarzyszenie Kościołów Zielonoświątkowych w Rwandzie (ang. "Association of Pentecostal Churches in Rwanda") – największa spośród zielonoświątkowych denominacji w Rwandzie. Kościół Zielonoświątkowy z siedzibą w Kigali obejmuje ok. 1.000.000 wiernych.
Początki kościoła są związane z posługą szwedzkich misjonarzy, którzy przybyli do kraju w 1940 roku, z sąsiedniego Konga. W 1943 roku zostali ochrzczeni pierwsi nawróceni. Stowarzyszenie Kościołów Zielonoświątkowych zostało zarejestrowane w 1962 roku. Po ludobójstwie w 1994 roku znaczna część mieszkańców Ruandy rozczarowanych Kościołem katolickim przyłączyła się do Kościoła Zielonoświątkowego, który stał się najszybciej rozwijającym wyznaniem w kraju.
Kościół Zielonoświątkowy w Rwandzie prowadzi 70 przedszkoli, 160 szkół podstawowych, 45 gimnazjów i 36 szkół średnich.

</doc>
<doc id="2997572" url="https://pl.wikipedia.org/wiki?curid=2997572" title="Nowa Kościelnica (przystanek kolejowy)">
Nowa Kościelnica (przystanek kolejowy)

 
Nowa Kościelnica – dawny wąskotorowy przystanek osobowy znajdująca się we wsi Nowa Kościelnica, w gminie Ostaszewo, w powiecie nowodworskim, w województwie pomorskim. Położony był na linii kolejowej z Jeziernika do Żuławek Północnych. Linia ta została otwarta w 1920 roku. Zamknięta została w 1969 roku.

</doc>
<doc id="2997573" url="https://pl.wikipedia.org/wiki?curid=2997573" title="Światowy Dzień Wiatru">
Światowy Dzień Wiatru

Światowy Dzień Wiatru (ang. Global Wind Day) jest światowym wydarzeniem, które odbywa się co roku w dniu 15 czerwca. Jest ono organizowane przez EWEA (European Wind Energy Association) i GWEC (Global Wind Energy Council) oraz organizacje krajowe. Jest to dzień, w którym promowana jest energia wiatru poprzez przekazywanie informacji o energii wiatrowej, jej potencjale, globalnym rozwoju i możliwościach zastępowania nieodnawialnych źródeł energii. We współpracy z EWEA i GWEC, krajowe stowarzyszenia energii wiatrowej (np. Polskie Stowarzyszenie Energetyki Wiatrowej czy Polska Izba Gospodarcza Energii Odnawialnej) oraz firmy zaangażowane w produkcję energii wiatrowej organizują wydarzenia w wielu krajach na całym świecie. W 2011 roku wiatrowe imprezy zostały zorganizowane w 30 krajach, na 4 kontynentach. Wydarzenia podczas Dnia Wiatru to m.in. wizyty w lądowych i morskich farmach wiatrowych, kampanie informacyjne, ustawianie turbin demonstracyjnych w miastach, warsztaty wiatrowe i parady wiatrowe. Wiele imprez odbyło się w Światowym Dniu Wiatru (15 czerwca), ale były także wydarzenia przed i po nim. W 2012 było już 250 zdarzeń na całym świecie m.in. z bardzo popularnym konkursem fotograficznym.

</doc>
<doc id="2997574" url="https://pl.wikipedia.org/wiki?curid=2997574" title="Altannik złotokryzy">
Altannik złotokryzy

Altannik złotokryzy ("Sericulus aureus") – gatunek średniej wielkości ptaka z rodziny altanników (Ptilonorhynchidae). Występuje w północno-zachodniej i północnej części Nowej Gwinei. Nie jest zagrożony wyginięciem.
Taksonomia.
Gatunek zgodnie z zasadami nazewnictwa binominalnego opisał Karol Linneusz w 10. edycji dzieła "Systema Naturae" w roku 1758. Umieścił go w rodzaju "Coracias", w rodzinie krasek (Coraciidae), nadając mu nazwę "Coracias aurea". Jako miejsce typowe autor błędnie wskazał Azję. George Shaw w dziele "General Zoology" zaklasyfikował altannika złotokryzego jako gatunek cudowronki, nie nadając mu jednak nazwy naukowej; niektórzy autorzy przypisywali go do rodzaju "Oriolus". Obecnie według IOC gatunek należy do rodzaju "Sericulus", jednak William Swainson, opisując ten rodzaj w 1825 roku, wymienił jedynie altannika królewskiego ("S. chrysocephalus"). Mimo tego zaznaczył, że sądząc po poprzednich opisach altannik złotokryzy (wymieniony jako "Paradisea aurea") jest blisko spokrewniony z rodzajem "Sericulus". W rodzaju tym po raz pierwszy gatunek umieścił Charles Lucien Bonaparte w roku 1850, w dziele "Conspectus generum avium".
Według IOC jest to gatunek monotypowy. W roku 2008 z altannika złotokryzego wyodrębniony został altannik ognisty ("S. ardens"). W wydawanej od 1934 do 1987 roku liście "Check-list of birds of the world" traktowany był on jeszcze jako podgatunek. 
Nazwa rodzajowa "Sericulus" pochodzi od greckiego słowa "sērikos" i oznacza „jedwabisty”. Nazwa gatunkowa "aureus" pochodzi od łacińskiego słowa "aurum" i oznacza „złoty”. Ludzie żyjący w górach Arfak nazywają ten gatunek "komeida"; inne lokalne nazwy to "da doo", "kimied" oraz "komicha".
Morfologia.
Długość ciała wynosi 24–25 cm, w tym dzioba 29–32 mm oraz sterówek 81–92 mm. Skrzydło mierzy 140–146 mm, a skok 40–43 mm. Samice zazwyczaj mają ogon większy o 5–7% niż samce, podobnie z długością dzioba. Szerokość dzioba samic wynosi 6,8–8,9 mm. Samce ważą przeciętnie 73 g, samice 84 g. Proporcja między długością sterówek i skrzydła wynosi 60%; jest to trzecia od końca pod względem wielkości proporcja ogon/skrzydło w rodzinie altanników.
W upierzeniu wyraźnie zaznaczony jest dymorfizm płciowy. Samiec ma czerwonopomarańczowy wierzch głowy i kark; czub ruchomy. Pozostała część głowy czarna, podobnie jak broda, gardło oraz przednia krawędź skrzydła. Nad okiem biała plamka. Sterówki i lotki I rzędu czarne. Pierś, brzuch oraz wierzch ciała żółte, pomarańczowawe. Nogi ciemnoszare, dziób czarny. Samicę cechuje mniej intensywne upierzenie. Ma brązową głowę, wierzch ciała, skrzydła oraz sterówki. Broda i gardło jasne. Spód ciała jasnożółty. 
Zasięg występowania.
Całkowity zasięg tego gatunku wynosi około 35 700 km2. Występuje w północno-zachodniej i północnej części Nowej Gwinei – Półwysep Vogelkop, Półwysep Wandammen, na Półwyspie Onin, wybrzeżach Zatoki Cenderawasih, w okolicach rzeki Taritatu oraz w pasmach górskich Gór Centralnych i północnej Nowej Gwinei na wschód aż do okolic rzeki Sepik.
Środowisko życia stanowią wilgotne górskie lasy. Nie zasiedla terenów ponownie zalesionych.
Zachowanie.
Altannik złotokryzy spotykany jest w grupach złożonych z 2–3 osobników, zazwyczaj obserwowana jest para samca i samicy. Sprawia wrażenie żwawego. Płochliwy i nieufny. Pieśń przypomina "zigolio" nektarników, jednak jest donośniejsza. Ptak odzywa się głośno, kiedy alarmuje; zazwyczaj jednak jest cichy i niezwracający uwagi. Żywi się owocami, w szczególności figami.
Lęgi.
Może krzyżować się z altannikiem ognistym. Sezon lęgowy we wschodniej części zasięgu trwa od maja do lipca. Występuje poligynia. Altanka zbudowana starannie z patyczków, o średniej wysokości 19 cm, szerokości 16 cm i długości 23 cm. Droga prowadząca do altanki na długości ok. 17 cm udekorowana jest niebieskimi, fioletowymi i brązowymi owocami, białymi kwiatami, skorupami ślimaków oraz liśćmi. Zaloty obserwowano w okolicach miejscowości Kiunga. Samiec, po pozbieraniu drobnych patyczków, zaczynał tańczyć przed samicą, starając się wydawać mniejszym, a następnie nagle podrywał się do góry i odchylał skrzydła. Brak informacji na temat gniazda i jaj na wolności. W niewoli w zniesieniu składane jest jedno jajo. Inkubacja trwa 21–22 dni. Pisklęta przebywają w gnieździe 21–23 dni. Po 50–56 dniach od wyklucia są w stanie samodzielnie żerować.
Status.
Międzynarodowa Unia Ochrony Przyrody (IUCN) uznaje altannika złotokryzego za gatunek najmniejszej troski (LC – "least concern"). Liczebność populacji nie została oszacowana, ale ptak ten opisywany jest jako zazwyczaj rzadki. BirdLife International uznaje trend liczebności populacji za spadkowy ze względu na postępującą utratę i degradację siedlisk oraz polowania.
Znaczenie w kulturze człowieka.
W 2010 roku na Papui-Nowej Gwinei ukazała się seria znaczków przedstawiających altanniki, w tym altannika złotokryzego. Znaczek z tym gatunkiem ukazał się również w Indonezji.

</doc>
<doc id="2997576" url="https://pl.wikipedia.org/wiki?curid=2997576" title="Pamiat' Azowa">
Pamiat' Azowa



</doc>
<doc id="2997581" url="https://pl.wikipedia.org/wiki?curid=2997581" title="Squalomorphi">
Squalomorphi

Squalomorphi – nadrząd ryb spodoustych w obrębie taksonu Selachii, obejmujący współcześnie żyjące rekiny, charakteryzujące się brakiem płetwy odbytowej u większości z nich (poza sześcioszparokształtnymi). W zapisie kopalnym są znane od dolnego permu.
Klasyfikacja.
Do Squalomorphi zaliczane są rzędy:

</doc>
<doc id="2997583" url="https://pl.wikipedia.org/wiki?curid=2997583" title="Vesa Ylinen">
Vesa Ylinen

Vesa Ylinen (ur. 27 lipca 1965 w Seinäjoki) – fiński żużlowiec.
Ośmiokrotny medalista indywidualnych mistrzostw Finlandii: pięciokrotnie złoty (1991, 1992, 1995, 1996, 1998), srebrny (1987) oraz dwukrotnie brązowy (1988, 1999). Dziewięciokrotny medalista mistrzostw Finlandii par klubowych: sześciokrotnie złoty (1990, 1991, 1992, 1993, 1998, 1999) oraz trzykrotnie srebrny (1988, 1989, 1995). Siedmiokrotny medalista drużynowych mistrzostw Finlandii: trzykrotnie złoty (1995, 1998, 1999) oraz czterokrotnie srebrny (1984, 1985, 1989, 1991).
Wielokrotny reprezentant Finlandii w eliminacjach drużynowych mistrzostw świata, mistrzostw świata par oraz indywidualnych mistrzostw świata. Finalista indywidualnego Pucharu Mistrzów (Tampere 1993 – VIII miejsce).
W 1991 r. reprezentował w lidze polskiej barw klubu Apator Toruń, zdobywając brązowy medal drużynowych mistrzostw Polski. W lidze brytyjskiej reprezentował kluby Edinburgh Monarchs (1993–1994), Belle Vue Aces (1995) oraz Scottish Monarchs (1996)

</doc>
<doc id="2997585" url="https://pl.wikipedia.org/wiki?curid=2997585" title="Niedźwiedzica (przystanek kolejowy)">
Niedźwiedzica (przystanek kolejowy)

Niedźwiedzica – dawny wąskotorowy przystanek osobowy we wsi Niedźwiedzica w gminie Stegna, w powiecie nowodworskim, w województwie pomorskim. Położony był na linii kolejowej z Jeziernika do Żuławek Północnych. Linia ta została otwarta w 1920 roku. Zamknięta została w 1969 roku.

</doc>
<doc id="2997586" url="https://pl.wikipedia.org/wiki?curid=2997586" title="Bolo tie">
Bolo tie



</doc>
<doc id="2997597" url="https://pl.wikipedia.org/wiki?curid=2997597" title="Mariusz Łazarz">
Mariusz Łazarz

Mariusz Łazarz (ur. 27 lipca 1975 w Tarnowie) – polski żużlowiec.
Sport żużlowy uprawiał w latach 1992–1995, reprezentując kluby: Unia Tarnów (1992, 1994) oraz Wanda Kraków (1993, 1995).
Srebrny medalista drużynowych mistrzostw Polski (1994). Finalista młodzieżowych indywidualnych mistrzostw Polski (Toruń 1993 – jako rezerwowy). Finalista turnieju o "Brązowy Kask" (Tarnów 1993 – V miejsce). 

</doc>
<doc id="2997641" url="https://pl.wikipedia.org/wiki?curid=2997641" title="Żuławki Południowe">
Żuławki Południowe

Żuławki Południowe – dawny wąskotorowy przystanek osobowy we wsi Żuławki w gminie Stegna, w powiecie nowodworskim, w województwie pomorskim. Położony był na linii kolejowej z Jeziernika do Żuławek Północnych. Linia ta została otwarta w 1920 roku. Zamknięta została w 1969 roku.

</doc>
<doc id="2997646" url="https://pl.wikipedia.org/wiki?curid=2997646" title="The Event">
The Event

The Event – album koncertowy Elvisa Presleya. Został nagrany podczas występu na żywo 29 marca 1977 r. w Alexandrii w Luizjanie. Elvis miał na sobie Mexican Sundial suit. Album został wydany w 1995 roku.

</doc>
<doc id="2997656" url="https://pl.wikipedia.org/wiki?curid=2997656" title="The Hangover">
The Hangover



</doc>
<doc id="2997674" url="https://pl.wikipedia.org/wiki?curid=2997674" title="The Hangover Part II">
The Hangover Part II



</doc>
<doc id="2997680" url="https://pl.wikipedia.org/wiki?curid=2997680" title="The Hangover Part III">
The Hangover Part III



</doc>
<doc id="2997695" url="https://pl.wikipedia.org/wiki?curid=2997695" title="Radogost">
Radogost



</doc>
<doc id="2997728" url="https://pl.wikipedia.org/wiki?curid=2997728" title="PKOB">
PKOB



</doc>
<doc id="2997730" url="https://pl.wikipedia.org/wiki?curid=2997730" title="Cztery lwy">
Cztery lwy

Cztery lwy (ang. "Four Lions") – brytyjsko-francuska czarna komedia z 2010 roku w reżyserii Chrisa Morrisa.
Zdjęcia kręcono głównie w Sheffield. Światowa premiera filmu miała miejsce 23 stycznia 2010 roku podczas Festiwalu Filmowego w Sundance. W Polsce premiera filmu odbyła się 17 sierpnia 2012 roku.
Opis fabuły.
Wielka Brytania. Muzułmanin Omar (Riz Ahmed) pragnie zostać męczennikiem za wiarę. Postanawia dokonać samobójczego zamachu. W swój zbrodniczy plan angażuje trzech przyjaciół – Waja (Kayvan Novak), Faisala (Adeel Akhtar) i Barry'ego (Nigel Lindsay). Ich nieporadność i głupota są największym zagrożeniem dla nich samych.

</doc>
<doc id="2997731" url="https://pl.wikipedia.org/wiki?curid=2997731" title="Żuławki Północne">
Żuławki Północne

Żuławki Północne – dawny wąskotorowa stacja kolejowa we wsi Żuławki w gminie Stegna, w powiecie nowodworskim, w województwie pomorskim. Położony był na linii kolejowej z Jeziernika do Żuławek Północnych. Linia ta została otwarta w 1920 roku. Zamknięta została w 1969 roku.

</doc>
<doc id="2997732" url="https://pl.wikipedia.org/wiki?curid=2997732" title="AS-201">
AS-201

AS-201 (Apollo-Saturn 201) – testowy lot w ramach Programu Apollo, pierwsza próba rakiety Saturn nowej serii – Saturn IB. Dla odróżnienia od poprzednich prób misję SA-201 przemianowano na AS-201. Oznaczenie SA-201 zachowano dla samej rakiety nośnej. Lot suborbitalny ze statkiem Apollo (CSM), składającym się z modułu dowodzenia (CM) i modułu silnikowego (SM). Przeprowadzono testy statku Apollo, w tym test wejścia w atmosferę, z wodowaniem w wyznaczonym miejscu.
Przebieg misji.
26 lutego 1966 roku nastąpił start dwustopniowej rakiety ze stanowiska startowego 34 Wschodniego Poligonu Rakietowego. na Przylądku Kennedy’ego na Florydzie. Statek Apollo został wyniesiony na wysokość prawie 500 km. Używając w sprytny sposób silniki Apollo, moduł dowodzenia AS-201 został umieszczony na stromej ścieżce wejścia w atmosferę, by sprawdzić wytrzymałość osłony termicznej. Chociaż silnik rozwinął ciąg o 10% mniejszy od przewidywanego, moduł wtargnął w atmosferę z prędkością 29 tys. km/godz, osiągając temperaturę powierzchni czołowej około 2700 °C. Kabina Apollo była pokryta osłoną ablacyjną na całej powierzchni. Grubość tej warstwy nie była wszędzie jednakowa. Największa grubość wynoszącą około 65 milimetrów była od strony powierzchni czołowej modułu załogowego. Kapsuła po 37 minutach lotu, opadła na trzech spadochronach, każdy o średnicy około 25 m, na powierzchnię Atlantyku (8°11′S, 11°9′W) w odległości 65 km od okrętu ratowniczego USS Boxer. Podjęcie CM nastąpiło o godzinie 19:13 26 lutego 1966 roku. Doświadczenie w całości zostało zrealizowane.

</doc>
<doc id="2997733" url="https://pl.wikipedia.org/wiki?curid=2997733" title="Simone Manuel">
Simone Manuel

Simone Manuel (ur. 2 sierpnia 1996 w Sugar Land) – amerykańska pływaczka, specjalizująca się w stylu dowolnym, dwukrotna mistrzyni olimpijska (2016), wielokrotna mistrzyni świata.
Kariera pływacka.
W 2011 roku została mistrzynią świata juniorek w sztafecie 4 × 100 m stylem dowolnym.
Dwa lata później została mistrzynią świata w Barcelonie w tej samej sztafecie.
Na mistrzostwach świata w Kazaniu zdobyła dwa medale: złoto w sztafecie mieszanej 4 × 100 m stylem dowolnym oraz brąz w sztafecie kobiecej 4 × 100 m stylem dowolnym. Na dystansie 100 m kraulem była szósta, a w konkurencji 50 m stylem dowolnym zajęła ósme miejsce.
Rok później, podczas igrzysk olimpijskich w Rio de Janeiro na dystansie 100 m stylem dowolnym zdobyła złoty medal ex aequo z Kanadyjką Penny Oleksiak. Na najkrótszym olimpijskim dystansie, 50 m kraulem zajęła drugie miejsce z czasem 24,09. Wywalczyła także medale podczas sztafet, złoto w konkurencji 4 × 100 m stylem zmiennym i srebro w sztafecie 4 × 100 m kraulem.
W 2017 roku na mistrzostwach świata w Budapeszcie zdobyła sześć medali. Manuel była najlepsza na 
100 m stylem dowolnym, gdzie ustanowiła nowy rekord Ameryki (52,27). Na dystansie dwukrotnie krótszym wywalczyła brąz, czasem 23,97 poprawiając również rekord Ameryki. Płynęła także w sztafetach kobiecych 4 × 100 m stylem dowolnym i zmiennym oraz w sztafetach mieszanych 4 × 100 m kraulem i stylem zmiennym, w każdej z nich zdobywając złoty medal. W trzech ostatnich sztafetach Manuel pomogła także pobić rekord świata.
Rekordy życiowe (basen 50 m).
"Stan na 27 czerwca 2018"

</doc>
<doc id="2997734" url="https://pl.wikipedia.org/wiki?curid=2997734" title="Duathlon na World Games 2013">
Duathlon na World Games 2013

Zawody duathlonu podczas World Games 2013 odbyły się w dniach 27 - 28 lipca w El Ingenio Park, w Cali, w Kolumbii.

</doc>
<doc id="2997739" url="https://pl.wikipedia.org/wiki?curid=2997739" title="Pius Kisambale">
Pius Kisambale

Pius Kisambale (ur. 21 grudnia 1987 w Tanzanii) - tanzański piłkarz grający na pozycji napastnika w klubie Coastal Union.

</doc>
<doc id="2997741" url="https://pl.wikipedia.org/wiki?curid=2997741" title="Modżtaba Dżabbari">
Modżtaba Dżabbari

Modżtaba Dżabbari Kordgeszlagi (per. مجتبی جباری, ur. 16 czerwca 1983 w Robatkarim) – irański piłkarz występujący na pozycji ofensywnego pomocnika.
W reprezentacji narodowej zadebiutował 2 lutego 2005 roku w wygranym 2-1 towarzyskim spotkaniu z Bośnią i Hercegowiną, które rozegrano w Teheranie.

</doc>
<doc id="2997744" url="https://pl.wikipedia.org/wiki?curid=2997744" title="Elizabeth Pelton">
Elizabeth Pelton

Elizabeth Anne Pelton (ur. 26 listopada 1993 w Fairfield) – amerykańska pływaczka, specjalizująca się w stylu dowolnym, grzbietowym i zmiennym.
W 2011 roku w Guadalajarze zdobyła 4 złote medale igrzysk panamerykańskich: na 200 m stylem grzbietowym oraz w sztafetach 4 × 100 i 4 × 200 m stylem dowolnym, a także 4 × 100 m stylem zmiennym. W tym samym roku wywalczyła złoto mistrzostw świata w Szanghaju w sztafecie 4 × 100 m stylem zmiennym.
2 lata później została mistrzynią świata w Barcelonie w sztafecie 4 × 100 m stylem dowolnym.

</doc>
<doc id="2997747" url="https://pl.wikipedia.org/wiki?curid=2997747" title="Taniec sportowy na World Games 2013">
Taniec sportowy na World Games 2013

Zawody tańca sportowego podczas World Games 2013 odbyły się w dniach 27 - 28 lipca w Cali, w Kolumbii.

</doc>
<doc id="2997748" url="https://pl.wikipedia.org/wiki?curid=2997748" title="Excitebike">
Excitebike

Excitebike – komputerowa gra wyścigowa stworzona i wydana przez Nintendo w 1984 roku. Gra zawiera edytor, w którym można stworzyć własne trasy. Excitebike pojawił się także na NES Classic Edition.

</doc>
<doc id="2997749" url="https://pl.wikipedia.org/wiki?curid=2997749" title="Bronte Campbell">
Bronte Campbell

Bronte Campbell (ur. 14 maja 1994 w Blantyre) – australijska pływaczka, specjalizująca się w stylu dowolnym, dwukrotna mistrzyni olimpijska i trzykrotna mistrzyni świata.
Kariera pływacka.
W 2011 roku została mistrzynią świata juniorek na 50 m stylem dowolnym i brązową medalistką na dystansie dwukrotnie dłuższym.
Wystartowała na igrzyskach olimpijskich w Londynie (2012) na 50 metrów stylem dowolnym, gdzie zajęła 10. miejsce z czasem 24,94.
Rok później zdobyła srebrny medal mistrzostw świata w Barcelonie w sztafecie 4 × 100 m stylem dowolnym. Podczas tej konkurencji Australijki ustanowiły nowy rekord Oceanii. Na dystansie 50 m stylem dowolnym z czasem 24,66 była piąta, a w konkurencji 100 m kraulem uplasowała się na 11. miejscu, gdy uzyskała w półfinale czas 54,46 s.
Na mistrzostwach świata na krótkim basenie w 2014 roku wywalczyła dwa srebrne medale. Jeden z nich zdobyła na dystansie 50 m stylem dowolnym, w finale uzyskując czas 23,62 s. Kolejne srebro zdobyła razem z Madison Wilson, Sally Hunter i Emily Seebohm w sztafecie 4 × 100 m stylem zmiennym. Startowała również na 100 m stylem dowolnym, gdzie z czasem 51,65 zajęła czwarte miejsce.
Podczas mistrzostw świata w 2015 roku w Kazaniu została mistrzynią świata zarówno na dystansie 50 jak i 100 m kraulem, gdzie w finałach uzyskała czasy 24,12 s (50 m) i 52,52 s (100 m). Oprócz tego zdobyła złoto w sztafecie 4 × 100 m stylem dowolnym i brąz w sztafecie zmiennej 4 × 100 m.
Na igrzyskach olimpijskich w Rio de Janeiro razem z Emmą McKeon, Brittany Elmslie i swoją siostrą Cate zdobyła złoto w konkurencji sztafet 4 × 100 m stylem dowolnym, w której reprezentantki Australii ustanowiły w finale nowy rekord świata (3:30,65 min). Na dystansie 100 m kraulem z czasem 53,04 s była czwarta, a na 50 m stylem dowolnym uplasowała się na siódmym miejscu, uzyskawszy w finale czas 24,42.
W 2017 roku podczas mistrzostw świata w Budapeszcie zdobyła trzy medale. Została wicemistrzynią w sztafecie kobiecej 4 × 100 m stylem dowolnym kobiet oraz sztafecie mieszanej 4 × 100 m stylem zmiennym, w której wraz z Mitchem Larkinem, Danielem Cavem i Emmą McKeon ustanowiła nowy rekord Australii i Oceanii (3:41,21). Płynęła także w sztafecie kobiecej 4 × 100 m stylem zmiennym i zdobyła w tej konkurencji brązowy medal. W finale 50 m stylem dowolnym uzyskała czas 24,58 i zajęła szóste miejsce ex aequo z Chinką Liu Xiang i Francuzką Anną Santamans. Na dystansie dwukrotnie dłuższym była siódma (53,18).
Życie prywatne.
Urodzona w Malawi córka pochodzących z RPA księgowego Erica i pielęgniarki Jenny. W 2001 roku wraz z rodziną wyemigrowała do Brisbane.
Jej siostra Cate również jest pływaczką, mistrzynią olimpijską.

</doc>
<doc id="2997754" url="https://pl.wikipedia.org/wiki?curid=2997754" title="Josef Franc">
Josef Franc

Josef Franc (ur. 18 stycznia 1979 w Čáslaviu) – czeski żużlowiec.
Trzykrotny złoty medalista młodzieżowych indywidualnych mistrzostw Czech (1998, 1999, 2000). Dwukrotny złoty medalista Indywidualnych Mistrzostw Czech (2017, 2018). Uczestnik cyklu finałów SEC (2018). Jedenastokrotny medalista indywidualnych mistrzostw Czech: dwukrotnie złoty (2017, 2018), sześciokrotnie srebrny (2005, 2006, 2007, 2009, 2014, 2016) oraz trzykrotnie brązowy (2013, 2015, 2020). Sześciokrotny medalista mistrzostw Czech par klubowych: złoty (2010), trzykrotnie srebrny (2007, 2008, 2013) oraz dwukrotnie brązowy (2002, 2003). Czterokrotny medalista drużynowych mistrzostw Czech: srebrny (2011) oraz trzykrotnie brązowy (2005, 2006, 2008). Pięciokrotny medalista indywidualnych mistrzostw Czech na długim torze: złoty (2013, 2014) oraz trzykrotnie srebrny (2010, 2011, 2012). Zdobywca Pucharu Czech (2013).
Finalista indywidualnych mistrzostw Europy juniorów (Krško 1998 – VIII miejsce). Dwukrotny finalista indywidualnych mistrzostw świata juniorów (Vojens 1999 – jako rezerwowy, Gorzów Wielkopolski 2000 – VI miejsce). Czterokrotny finalista indywidualnych mistrzostw Europy (Rybnik 2002 – XIV miejsce, Slaný 2003 – jako rezerwowy, Lendava 2008 – VI miejsce, Togliatti 2009 – V miejsce). Brązowy medalista indywidualnych mistrzostw świata na długim torze (2012). Dwukrotny finalista mistrzostw Europy par (Równe 2012 – V miejsce, Herxheim 2013 – VI miejsce). Finalista indywidualnych mistrzostw Europy na torze trawiastym (Bielefeld 2013 – IX miejsce). Finalista drużynowego Pucharu Świata (Praga 2013 – IV miejsce). 
Czterokrotny uczestnik turniejów o "Grand Prix Czech", jako zawodnik z "dziką kartą" (2003 – XXIV miejsce, 2007 – XV miejsce, 2012 – VII miejsce, 2013 – XVI miejsce).
W lidze brytyjskiej reprezentant klubów z Berwick (2001, 2003, 2004, 2009, 2011), Newcastle (2005-2008), Belle Vue (2006), Sheffield (2010, 2012) oraz Coventry (2012). 
W lidze polskiej startował w barwach klubów: LKŻ Lublin (2000), KSŻ Krosno (2002, 2009–2011), AK Markéta Praha (2007), Wanda Kraków (2013), Lokomotiv Daugavpils (2014) oraz KSM Krosno (2018).

</doc>
<doc id="2997756" url="https://pl.wikipedia.org/wiki?curid=2997756" title="Pegunungan Arfak">
Pegunungan Arfak

Pegunungan Arfak – góry znajdujące się w zachodniej części Nowej Gwinei na półwyspie Vogelkop (Ptasia Głowa). Najwyższy szczyt ma wysokość 2916 m n.p.m. W górach Arfak znajduje się ekoregion Vogelkop Montane Rain Forests Ecoregion.
Trzy najwyższe szczyty Pegunungan Arfak to Gunung Mebo (2916 m n.p.m.), Gunung Gombian (2855 m n.p.m.) oraz Pengunungan Lina (2735 m n.p.m.). Największym miastem leżącym w tych górach jest leżące na ich południu Manokwari; pozostałe miejscowości to Andai, Warkapi, Oransbari oraz najbardziej na południu Ransiki. W indonezyjskiej części Nowej Gwinei występuje około 50 000 gatunków owadów, w tym ponad 5000 gatunków motyli i ciem. W Pegunungan Arfak występuje wiele motyli z rodzajów "Trogonoptera", "Troides" oraz "Ornithoptera" (objętych wspólną angielską nazwą "birdwings"). Region ten został zbadany pod kątem zoologicznym w latach 1872–1873 przez L.M. d'Albertisa oraz O. Beccariego. Na jego terenie znajduje się Rezerwat Naturalny Arfak Mountains, którego obszar wynosi około 63 000 h.
Na terenie Pegunungan Arfak stwierdzono 320 gatunków ptaków, w tym 10 endemicznych. Są to: rudokurka krasnonoga ("Rallina fasciata"), ogrodnik brunatny ("Amblyornis inornata"), dziwook białoczelny ("Melidectes leucostephes"), dziwoliczek złoty ("Melipotes gymnops"), solnik czarnosterny ("Sericornis rufescens"), fletówka uboga ("Pachycephala meyeri"), tarczonos długosterny ("Paradigalla carunculata"), sześciopiór czarny ("Parotia sefilata"), astrapia czarna ("Astrapia nigra") oraz mniszka złotosterna ("Lonchura vana").
Jedynym endemicznym gatunkiem ssaka jest wolatuszka arfacka ("Pseudochirulus schlegeli") z rodziny pseudopałankowatych. Prócz tego napotkać tu można inne gatunki o ograniczonym zasięgu, jak prakolczatka, ryjkołaz rudobrzuchy ("Phascolosorex doriae"), jamrajek mysi ("Microperoryctes murina"), drzewiak niedźwiedzi oraz gryzonie – nowogwinejek wytworny ("Leptomys elegans") i białouch zachodni ("Hyomys dammermani").

</doc>
<doc id="2997757" url="https://pl.wikipedia.org/wiki?curid=2997757" title="Jozef Piovarči">
Jozef Piovarči

Jozef Piovarči (ur. 9 listopada 1984 w Żylinie) – słowacki siatkarz, środkowy. Reprezentant Słowacji, uczestnik Mistrzostw Europy w 2009 w Turcji.
Przez wiele lat grał na Słowacji. Występował w zespołach: SOPM Trenčín, Zvolen, Żylina, Opava, Púchov oraz czeska Dukla Liberec. Był także zawodnikiem włoskiego klubu, Katay Geotec Isernia. W 2012 roku z Liberca przeszedł do belgijskiej drużyny, Euphony Asse-Lennik. W latach 2011–2013 grał w europejskich pucharach. W sezonie 2012/13 z Euphony występował w rozgrywkach Ligi Mistrzów. W 2013 roku został graczem beniaminka polskiej PlusLigi, Cerradu Czarnych Radom. W sezonie 2014/2015 był graczem izraelskiego klubu Maccabi Tel Aviv.

</doc>
<doc id="2997758" url="https://pl.wikipedia.org/wiki?curid=2997758" title="FC Politehnica Timiszoara">
FC Politehnica Timiszoara



</doc>
<doc id="2997760" url="https://pl.wikipedia.org/wiki?curid=2997760" title="Emma McKeon">
Emma McKeon

Emma McKeon (ur. 24 maja 1994 w Wollongong) – australijska pływaczka specjalizująca się w stylu dowolnym i motylkowym, pięciokrotna mistrzyni olimpijska, czterokrotna mistrzyni świata i rekordzistka globu w sztafecie 4 × 100 m stylem dowolnym.
Kariera pływacka.
W 2010 roku zdobyła sześć medali igrzysk olimpijskich młodzieży. W tym samym roku była trzecia w mistrzostwach świata na krótkim basenie w Dubaju w sztafecie 4 × 100 m stylem zmiennym.
Trzy lata później wywalczyła srebrne medale mistrzostw świata w Barcelonie w sztafetach 4 × 100 i 4 × 200 m stylem dowolnym oraz w sztafecie 4 × 100 m stylem zmiennym.
Na mistrzostwach świata w Kazaniu w 2015 roku zdobyła dwa medale w sztafetach. Złoto wywalczyła w konkurencji 4 × 100 m stylem dowolnym, a brąz na dystansie 4 × 100 m stylem zmiennym. Płynęła również w konkurencji 200 m kraulem i zajęła w niej siódme miejsce.
Podczas igrzysk olimpijskich w Rio de Janeiro wywalczyła cztery medale. W konkurencjach indywidualnych zdobyła brąz na dystansie 200 m stylem dowolnym. W sztafecie 4 × 100 m stylem dowolnym razem z Brittany Elmslie, Bronte Campbell i Cate Campbell zdobyła mistrzostwo olimpijskie i poprawiła rekord świata, uzyskując 3:30,65. Płynęła także w sztafetach 4 × 200 m stylem dowolnym i 4 × 100 m stylem zmiennym, gdzie wywalczyła srebrne medale.
W 2017 roku na mistrzostwach świata w Budapeszcie jako pierwsza Australijka w historii tych zawodów zdobyła sześć medali. Indywidualnie McKeon wywalczyła srebro na dystansie 100 m stylem motylkowym, czasem 56,18 ustanawiając nowy rekord Australii i Oceanii. W konkurencji 200 m stylem dowolnym uzyskała czas 1:55,18 i zajęła drugie miejsce ex aequo z Amerykanką Katie Ledecky. Srebrne medale zdobyła także w sztafecie kobiecej 4 × 100 m stylem dowolnym oraz sztafecie mieszanej 4 × 100 m stylem zmiennym, w której Australijczycy pobili rekord Oceanii. W
sztafetach kobiet 4 × 200 m kraulem i 4 × 100 m stylem zmiennym wywalczyła brąz.
Podczas igrzysk olimpijskich w Tokio w 2021 roku jako pierwsza pływaczka i druga kobieta w historii tych zawodów zdobyła siedem medali. 

</doc>
<doc id="2997766" url="https://pl.wikipedia.org/wiki?curid=2997766" title="Indywidualne Mistrzostwa Europy w Grass Tracku 2013">
Indywidualne Mistrzostwa Europy w Grass Tracku 2013

Indywidualne Mistrzostwa Europy na torze trawiastym 2013 – zawody żużlowe, mające na celu wyłonienie medalistów indywidualnych mistrzostw Europy na torze trawiastym w sezonie 2013. W finale zwyciężył Holender Jannick de Jong.

</doc>
<doc id="2997769" url="https://pl.wikipedia.org/wiki?curid=2997769" title="Wrecking Crew">
Wrecking Crew

Wrecking Crew – komputerowa gra logiczna stworzona i wydana przez Nintendo w 1985 roku. Gra polega na zniszczeniu obiektów znajdujących się na planszy. Zawiera ona 100 poziomów.

</doc>
<doc id="2997772" url="https://pl.wikipedia.org/wiki?curid=2997772" title="ACS Poli Timișoara">
ACS Poli Timișoara

AFC Poli Timișoara – rumuński klub piłkarski, mający siedzibę w mieście Timișoara na zachodzie kraju.
Historia.
Chronologia nazw:
Po tym jak główny klub miasta Politehnica Timișoara w sezonie 2011/12 klub zajął pierwsze miejsce w Serii 2 Ligi II, ale z powodu problemów finansowych nie otrzymał licencji i 3 września 2012 został rozformowany, do Timișoary przeniósł się klub ACS Recaș i został przemianowany na ACS Poli Timișoara.
Fani postanowili wspierać amatorską drużynę Uniwersytetu Politechnicznego, "ASU Politehnica Timișoara".
7 grudnia 2012 roku Nicolae Robu, prezydent miasta Timișoara, ogłosił, że ACS Poli otrzymał zgodę od poprzedniego właściciela Politehniki Mariana Iancu na używanie nazwy Politehnica Timișoara, historii, zapisów oraz kolorów i może z nich korzystać począwszy od sezonu 2013/14. Jednakże, z powodu powikłań formalności prawnych oraz z powodu długów poprzedniego klubu zespół rozpoczął sezon jako ACS Poli.
Po zakończeniu sezonu 2012/13 klub zajął drugie miejsce w Lidze II i awansował do Ligi I.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2013).
Stadion.
Klub rozgrywa swoje mecze domowe na stadionie imienia Dana Păltinișana w Timișoarze, który może pomieścić 32 tysiące widzów i jest drugim pod względem wielkości – po Narodowym w Bukareszcie – stadionem w Rumunii. został Zbudowany w 1960 roku.
Jego patron Dan Păltinișan (1951-1995), piłkarz, występujący na pozycji obrońcy, był wychowankiem (urodził się w Timișoarze) i przez dziesięć lat zawodnikiem Politehniki.

</doc>
<doc id="2997776" url="https://pl.wikipedia.org/wiki?curid=2997776" title="111 Szpital Wojskowy w Poznaniu">
111 Szpital Wojskowy w Poznaniu



</doc>
<doc id="2997777" url="https://pl.wikipedia.org/wiki?curid=2997777" title="Matwé Middelkoop">
Matwé Middelkoop

Matwé Middelkoop (ur. 3 września 1983 w Leerdam) – holenderski tenisista, reprezentant w Pucharze Davisa.
Kariera tenisowa.
W gronie profesjonalistów występuje od 2002 roku.
W rozgrywkach ATP Tour Holender wygrał trzynaście turniejów oraz przegrał siedemnaście finałów.
W Pucharze Davisa zadebiutował w rywalizacji z Argentyną w 2009 roku, kiedy to przegrał swój jedyny mecz singlowy.
Najwyżej w rankingu gry pojedynczej znajdował się na 197. pozycji (3 listopada 2008), a w rankingu gry podwójnej na 22. pozycji (25 lipca 2022).

</doc>
<doc id="2997778" url="https://pl.wikipedia.org/wiki?curid=2997778" title="Reprezentacja Kirgistanu w futsalu mężczyzn">
Reprezentacja Kirgistanu w futsalu mężczyzn

Reprezentacja Kirgistanu w futsalu – zespół futsalowy, biorący udział w imieniu Kirgistanu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo kirgiskie. Za jego funkcjonowanie odpowiedzialna jest Federacja Piłki Nożnej Republiki Kirgistanu. 

</doc>
<doc id="2997781" url="https://pl.wikipedia.org/wiki?curid=2997781" title="Al-Salam Stadium (Kair)">
Al-Salam Stadium (Kair)



</doc>
<doc id="2997785" url="https://pl.wikipedia.org/wiki?curid=2997785" title="Mąż Indianki">
Mąż Indianki

Mąż Indianki (ang. "The Squaw Man") – amerykański film z 1914 roku, pierwszy film reżysera Cecila B. DeMille'a oraz pierwszy w historii film fabularny nakręcony w Hollywood.

</doc>
<doc id="2997787" url="https://pl.wikipedia.org/wiki?curid=2997787" title="Reprezentacja Australii w futsalu mężczyzn">
Reprezentacja Australii w futsalu mężczyzn

Reprezentacja Australii w futsalu – zespół futsalowy, biorący udział w imieniu Australiiu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo australijskie. Za jego funkcjonowanie odpowiedzialny jest Football Federation Australia. Reprezentacja Australii do 2006 r. należała do OFC.

</doc>
<doc id="2997789" url="https://pl.wikipedia.org/wiki?curid=2997789" title="As-Sajjid Muhammad as-Sajjid Dżafar">
As-Sajjid Muhammad as-Sajjid Dżafar

As-Sajjid Muhammad as-Sajjid Dżafar, "Sayed Mohammed Jaffer Sabt Abbas" (arab. السيد محمد السيد جعفر, ur. 25 sierpnia 1985) – bahrajński piłkarz grający na pozycji bramkarza w Nadi al-Muharrak ar-Rijadi i reprezentacji Bahrajnu.
Kariera piłkarska.
Jego pierwszym klubem był Nadi al-Malikijja. Grał w nim od 2004 roku. We wrześniu 2007 trafił do Nadi al-Muharrak ar-Rijadi.

</doc>
<doc id="2997791" url="https://pl.wikipedia.org/wiki?curid=2997791" title="Reprezentacja Chin w futsalu mężczyzn">
Reprezentacja Chin w futsalu mężczyzn

Reprezentacja Chin w futsalu – zespół futsalowy, biorący udział w imieniu Chin w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo chińskie. Za jego funkcjonowanie odpowiedzialny jest Chiński Związek Piłki Nożnej. 

</doc>
<doc id="2997792" url="https://pl.wikipedia.org/wiki?curid=2997792" title="Megalopaussus">
Megalopaussus



</doc>
<doc id="2997794" url="https://pl.wikipedia.org/wiki?curid=2997794" title="Enerhija Mikołajów">
Enerhija Mikołajów

Enerhija Mikołajów (ukr. Футбольний клуб «Енергія» Миколаїв, "Futbolnyj Kłub „Enerhija” Mykołajiw") – ukraiński klub piłkarski z siedzibą w Mikołajowie.
W 2013 występował w rozgrywkach ukraińskiej Druhiej lihi.
Historia.
21 grudnia 2011 na został założony klub piłkarski Enerhija Mikołajów. W 2011 roku, z inicjatywy dyrektora generalnego miejscowej firmy energetycznej Mykołaiwobłenerho Jurija Antoszenki postanowiono zorganizować w „Dniu Energetyka” mini-turniej piłki nożnej dla wszystkich oddziałów spółki. Finał odbył się 3 grudnia 2011 roku. Turniej przyciągnął 22 zespołów z różnych jego jednostek. Po ostatnim meczu, Jurij Antoszenko powiedział dziennikarzom, że wkrótce zostanie utworzona piłkarska drużyna, która będzie brać udział w konkursach regionalnych i prezentować Mykołaiwobłenerho.
25 grudnia 2011 klub debiutował w zimowych mistrzostwach obwodu mikołajowskiego.
Klub zdobył mistrzostwo obwodu w 2012 roku oraz mistrzostwo zimowe 2013 roku.
Wiosną i latem 2013 zespół (zgodnie z wymaganiami) wziął udział w Mistrzostwach Ukrainy wśród zespołów amatorskich.
W 2013 klub otrzymał status profesjonalny i w sezonie 2013/14 debiutował w rozgrywkach Drugiej Ligi, ale już 6 marca 2014 z przyczyn finansowych zrezygnowała ze startu w rundzie wiosennej sezonu 2013/14.

</doc>
<doc id="2997795" url="https://pl.wikipedia.org/wiki?curid=2997795" title="Friedrich Karm">
Friedrich Karm

Friedrich Karm (ur. 21 stycznia 1901, zm. 3 października 1980) – estoński piłkarz grający na pozycji napastnika. W swojej karierze grał tylko w jednym klubie - Tallinna Sport. Trzynastokrotny reprezentant Estonii.
Kariera klubowa.
Jego jedynym klubem był Tallinna Sport. Zdobył z nim trzy mistrzostwa Estonii.
Kariera reprezentacyjna.
Karm w reprezentacji zadebiutował w 1920, a ostatni mecz w 1927. Jego bilans stanął na 13 meczach i na 8 bramkach.

</doc>
<doc id="2997796" url="https://pl.wikipedia.org/wiki?curid=2997796" title="Puchar Ukrainy w piłce nożnej (2013/2014)">
Puchar Ukrainy w piłce nożnej (2013/2014)

Puchar Ukrainy 2013/2014 (oficjalna nazwa: Puchar Ukrainy w piłce nożnej, ukr. Кубок України з футболу) - XXIII rozgrywki ukraińskiej PFL, mające na celu wyłonienie zdobywcy krajowego Pucharu, który zakwalifikuje się tym samym do Ligi Europy UEFA sezonu 2014/15. Sezon trwał od 24 lipca 2013 do 15 maja 2014.
W sezonie 2013/2014 rozgrywki te składały się z:
Drużyny.
Do rozgrywek Pucharu przystąpiło 51 klubów Premier, Pierwszej i Drugiej Lihi oraz Zdobywca i Finalista Pucharu Ukrainy 2012 roku spośród drużyn amatorskich.
Terminarz rozgrywek.
I runda wstępna (1/64).
Mecze rozegrano 24 lipca 2013.
II runda wstępna (1/32).
Mecze rozegrano 7 sierpnia 2013.
1/16 finału.
Mecze rozegrano 25 września 2013, jedynie mecz Nywa Tarnopol - UkrAhroKom Hołowkiwka odbył się 26 września 2013.
1/8 finału.
Mecze rozegrano 30 października 2013, jedynie mecz MFK Mikołajów - Szachtar Donieck odbył się 29 października 2013.
1/4 finału.
Mecze rozegrano 26 marca 2014
1/2 finału.
Mecze rozegrano 7 maja 2014

</doc>
<doc id="2997797" url="https://pl.wikipedia.org/wiki?curid=2997797" title="Reprezentacja Kuwejtu w futsalu mężczyzn">
Reprezentacja Kuwejtu w futsalu mężczyzn

Reprezentacja Kuwejtu w futsalu – zespół futsalowy, biorący udział w imieniu Kuwejtu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo kuwejckie. Za jego funkcjonowanie odpowiedzialna jest Kuwejcka Federacja Piłki Nożnej ("Al-Ittihad al-Kuwajti li-Kurat al-Kadam").

</doc>
<doc id="2997799" url="https://pl.wikipedia.org/wiki?curid=2997799" title="Wrotkarstwo artystyczne na World Games 2013">
Wrotkarstwo artystyczne na World Games 2013

Zawody wrotkarstwa artystycznego podczas World Games 2013 odbyły się w dniach 26 - 27 lipca w Cali, w Kolumbii.

</doc>
<doc id="2997800" url="https://pl.wikipedia.org/wiki?curid=2997800" title="I liga czeska w piłce nożnej kobiet">
I liga czeska w piłce nożnej kobiet

I liga czeska kobiet ("czes. I. liga žen") – jest najwyższą klasą rozgrywek ligowych w piłkę nożna kobiet w Czechach pod patronatem Czeskomorawskiego Związku Piłki Nożnej ("czes. Českomoravský fotbalový svaz")
W rozgrywkach bierze udział 8 klubów. Mistrz gra w Ligi Mistrzów UEFA Kobiet. Bezpośrednio do II ligi nie spada żadna drużyna, jednak ostatnia drużyna walczy w barażach o utrzymanie z mistrzem drugiej ligi.
Rozgrywki powstały po rozpadzie Czechosłowacji w miejsce tamtejszych rozgrywek.
Uczestnicy.
Skład ligi w sezonie 2013/2014
Medaliści.
Liga zdominowana jest przez drużynę Sparty Praga, która na dwadzieścia edycji osiemnaście razy zdobywała złoty medal. Dwa razy tytuł mistrz a Czech zdobyła drużyna SK Slavii Praga.

</doc>
<doc id="2997808" url="https://pl.wikipedia.org/wiki?curid=2997808" title="Koszt (ekonomia)">
Koszt (ekonomia)

Koszty – pojęcie księgowe. W analizie teoretycznej są to koszty, które obejmują zarówno wydatki poniesione w związku z wykorzystaniem danych zasobów, jak i koszty alternatywne (koszty utraconych możliwości – tj. koszty odzwierciedlające wartość najlepszej możliwej korzyści utraconej w wyniku dokonanego wyboru).
Niekiedy w analizie teoretycznej przyjmuje się, że koszty ekonomiczne obejmują również zysk normalny, tj. wynagrodzenie za czas poświęcony przez przedsiębiorcę oraz za jego umiejętności i zdolności.
Pojęcia przychody oraz koszty dotyczą perspektywy księgowej, a nie finansowej. Przychody i koszty tworzą rachunek zysków i strat.

</doc>
<doc id="2997811" url="https://pl.wikipedia.org/wiki?curid=2997811" title="Hekman">
Hekman



</doc>
<doc id="2997813" url="https://pl.wikipedia.org/wiki?curid=2997813" title="Psałterz paryski">
Psałterz paryski

Psałterz paryski (oznaczony przez siglum 1133) – bizantyjski ilustrowany manuskrypt zawierający psałterz w przekładzie Septuaginty, pochodzący z połowy X wieku n.e. Jest przechowywany w Paryżu, co też nadało mu jego nazwę. Na liście rękopisów Septuaginty według klasyfikacji Alfreda Rahlfsa oznaczony numerem 1133.
Opis.
Manuskrypt zawiera 449 kart i 14 całostronicowych miniatur wykonanych „w wielkim stylu, niemal klasycznym”, jak określa je Encyclopaedia Britannica. Karty kodeksu mają wymiary 36 na 26 cm. Wspólnie z „Homiliami Grzegorza z Nazjanzu” wykonanymi około 880 roku dla Bazylego I., Psałterz paryski uważa się za wybitny pomnik tzw. renesansu macedońskiego w sztuce bizantyńskiej X wieku.
Najbardziej znana miniatura pochodząca z tego psałterza przedstawia Dawida grającego na harfie obok siedzącej postaci kobiecej, personifikacji Melodii. Wokół tej centralnej grupy znajduje się postać nimfy Echo, różne zwierzęta zauroczone muzyką, postać mężczyzny oraz zarys budowli symbolizujących miasto Betlejem. Cały ten układ jest prawdopodobnie wzorowany na grecko-rzymskim malarstwie ściennym przedstawiającym Orfeusza oczarowującego świat swoją muzyką.
Ta i inne miniatury mają tak wyraźną hellenistyczną formę wykonania w przeciwieństwie do znanych zabytków średniowiecznej sztuki bizantyjskiej, a w szczególności ilustracji, że większość XIX-wiecznych autorytetów datowała rękopis na czasy Justyniana. Jednak bizantynolodzy, Hugo Buchthal i Kurt Weitzmann, wykazali niezbicie, że kodeks powstał w X wieku.
Manuskrypt przechowywany jest w Paryżu, we Francuskiej Bibliotece Narodowej (MS. Gr. 139).

</doc>
<doc id="2997815" url="https://pl.wikipedia.org/wiki?curid=2997815" title="Mistrzostwa Europy w Futsalu 1996">
Mistrzostwa Europy w Futsalu 1996



</doc>
<doc id="2997823" url="https://pl.wikipedia.org/wiki?curid=2997823" title="Montana (film 1950)">
Montana (film 1950)

Montana – amerykański western z 1950 roku z Errolem Flynnem w roli głównej.
W 1952 roku Errol Flynn za rolę Morgana Lane’a był nominowany do nagrody Bambi.
Fabuła.
Rok 1871. Do Montany przybywa australijski hodowca owiec Morgan Lane w poszukiwaniu nowych pastwisk. Udając handlarza jedzie do miasta, żeby dowiedzieć się jakie jest nastawienie hodowców bydła do owiec. Tam dowiaduje się, że głównymi przeciwnikami są: właścicielka dużego rancza Maria Singleton i jej narzeczony Rodney Ackroyd. Przeciwny hodowli owiec jest także Slim Reeves, który ukrywa prawdziwe powody niechęci wobec przybysza. Po utarczce ze Slimem zostaje zaproszony na obiad do Marii i Rodneya. Wkrótce zaprzyjaźnia się z Marią, która również nie pozostaje obojętna na jego urok. Rodney tymczasem wdaje się w romans z dziewczyną szeryfa. Kiedy w końcu Morgan przekonuje George Forsythe do wypasu owiec na swojej ziemi, która graniczy z jego pastwiskiem, zostaje zabity przez Slima. Szeryf ostrzega Morgana, że Maria i Rodney zamierzają przepędzić bydło na jego ziemię i przepłoszyć owce. Ich pomysł kończy się tragicznie, gdyż Rod zostaje stratowany przez zwierzęta. Pomimo to Maria dalej walczy z Morganem, ale ostatecznie przechodzi na jego stronę. 
Produkcja.
Początkowo główną rolę w filmie miał zagrać Gary Cooper lub Ronald Reagan, a reżyserem miał być Vincent Sherman.
Zdjęcia rozpoczęły się pod koniec 1948 roku, chociaż rzekomo scenariusz był ukończony jedynie w połowie.

</doc>
<doc id="2997835" url="https://pl.wikipedia.org/wiki?curid=2997835" title="Mojtaba Jabbari">
Mojtaba Jabbari



</doc>
<doc id="2997840" url="https://pl.wikipedia.org/wiki?curid=2997840" title="Matwe Middelkoop">
Matwe Middelkoop



</doc>
<doc id="2997859" url="https://pl.wikipedia.org/wiki?curid=2997859" title="Pot Luck">
Pot Luck

Pot Luck – piętnasty album Elvisa Presleya wydany 5 czerwca 1962 roku przez RCA Victor Records. Zawiera on zbiór różnych piosenek Elvisa zarejestrowanych w czasie sesji nagraniowych w 1961 i 1962 r. Na liście najlepszych albumów magazynu Billboard 200 płyta znalazła się na czwartym miejscu.
Zawartość.
Większość piosenek znajdujących się na płycie zostało napisanych przez Doca Pomusa i Morta Shumana, którzy wcześniej napisali takie przeboje, jak: "Surrender" oraz "His Latest Flame". Obie zostały wydane przez Elvisa jako single i szybko zdobyły szczyty listy przebojów. Z kolei utwory "Kiss Me Quick" i "Suspicion" zostały wydane jako singiel dopiero dwa lata po premierze albumu, ale i tak znalazły się na liście najlepszych singli Top 40. Pozostałe piosenki zostały skomponowane przez stałych współpracowników Elvisa, takich jak: Don Robertson, Otis Blackwell, and Paul Evans.
Jedynie ostatni utwór znajdujący się na płycie "That's Someone You Never Forget" został stworzony przez Elvisa i Reda Westa, prawdopodobnie na cześć zmarłej matki Elvisa, Gladys. W maju 1967 r. został wydany jako singiel wraz z "Long Legged Girl" i znalazł się na 92 miejscu listy przebojów magazynu Billboard Hot 100. Inna piosenka z tej sesji "You'll Be Gone" także skomponowana przez Elvisa i Westa we współpracy z Memphis Mafią i Charliem Hodge’em, została wydana jako singiel w 1965 r. razem z utworem "Do the Clam".

</doc>
<doc id="2997871" url="https://pl.wikipedia.org/wiki?curid=2997871" title="Minik Wallace">
Minik Wallace

Minik Wallace (ur. ok. 1890; zm. 1918) – jeden z sześciu grenlandzkich Inuitów, którzy w kwietniu 1897 przybyli do Nowego Jorku wraz z Robertem Pearym. Był najmłodszym z nich. Miał wówczas około siedmiu lat.
Życiorys.
"Minik" urodził się około roku 1890 na Grenlandii. W kwietniu 1897 roku przybył do Nowego Jorku wraz z pięcioma Inuitami. Peary, zajęty własną karierą, stracił zainteresowanie przybyszami i umieścił ich w Amerykańskim Muzeum Historii Naturalnej, gdzie przetrzymywano ich w przegrzanej piwnicy i traktowano jak osobliwości i ciekawostki antropologiczne. Czterech z nich wkrótce zmarło a piąty powrócił na Grenlandię. Minik pozostał w Stanach Zjednoczonych sam, osierocony i wyobcowany. Chłopca zaadoptował kurator z Muzeum Historii Naturalnej, William Wallace. Mimo to Minik nie potrafił się dostosować do nieznanej sobie kultury.
W roku 1909, w wieku około 19 lat, powrócił na Grenlandię, gdzie przez kilka lat starał się dostosować do warunków życia w Arktyce. Niestety po latach rozłąki z ojczystym krajem i innymi Grenlandczykami zatracił swoją tożsamość. Nie potrafił już dobrze porozumiewać się w języku ojczystym ani polować i łowić ryby, toteż stopniowo zaczął tęsknić za wygodniejszym życiem w Nowym Jorku. W roku 1916 ponownie wyjechał do USA, gdzie dwa lata później, w roku 1918 zmarł na grypę hiszpankę.
Minik w kulturze.
W roku 1986 została wydana książka Kenna Harpera, zatytułowana: „"Give Me My Father's Body. The Life of Minik, the New York Eskimo"”. Historia Minika została także przedstawiona w filmie dokumentalnym z 2008 roku, zatytułowanym Minik, the Lost Eskimo.

</doc>
<doc id="2997878" url="https://pl.wikipedia.org/wiki?curid=2997878" title="Wrestlemania 29">
Wrestlemania 29



</doc>
<doc id="2997891" url="https://pl.wikipedia.org/wiki?curid=2997891" title="Sayed Mohammed Jaffer">
Sayed Mohammed Jaffer



</doc>
<doc id="2997954" url="https://pl.wikipedia.org/wiki?curid=2997954" title="Telstar (utwór instrumentalny)">
Telstar (utwór instrumentalny)

Telstar − utwór instrumentalny z 1962 roku nagrany przez brytyjski zespół The Tornados, który został wydany na singlu.
W grudniu 1962 roku utwór „Telstar” osiągnął 1. miejsce na amerykańskiej liście przebojów branżowego czasopisma „Billboard” Hot 100. Dzięki temu The Tornados stali się pierwszym zespołem z Wielkiej Brytanii, którego nagranie dotarło na szczyt głównego amerykańskiego zestawienia.
Utwór powstał dla uczczenia startu pierwszego aktywnego satelity telekomunikacyjnego Telstar 1, który znalazł się na orbicie 10 lipca 1962 roku. Autorem i producentem był Joe Meek. Został wykonany na claviolinie – instrumencie klawiszowym o charakterystycznym elektronicznym brzmieniu. Nagranie powstało w studio Meeka w małym mieszkaniu nad sklepem przy Holloway Road, w północnej części Londynu. „Telstar” został sprzedany w liczbie co najmniej 5 milionów egzemplarzy na całym świecie.

</doc>
<doc id="2997962" url="https://pl.wikipedia.org/wiki?curid=2997962" title="Rekin ludojad">
Rekin ludojad



</doc>
<doc id="2998029" url="https://pl.wikipedia.org/wiki?curid=2998029" title="Sjónvarpið">
Sjónvarpið



</doc>
<doc id="2998070" url="https://pl.wikipedia.org/wiki?curid=2998070" title="King Time in Abilene">
King Time in Abilene

King Time in Abilene – album koncertowy Elvisa Presleya. Został nagrany podczas występu na żywo 27 marca 1977 r. w Abilene. Elvis miał na sobie Mexican Sundial suit. Album został wydany w 1995 roku.

</doc>
<doc id="2998091" url="https://pl.wikipedia.org/wiki?curid=2998091" title="Josephine Diebitsch Peary">
Josephine Diebitsch Peary

Josephine Diebitsch Peary (ur. 22 maja 1863, zm. 19 grudnia 1955) – amerykańska badaczka Arktyki. Była żoną Roberta Peary’ego.
Życiorys.
Josephine Peary urodziła się 22 maja 1863 w Waszyngtonie. Była córką pochodzącego z Prus profesora z Instytutu Smithsona, Hermana Henry’ego Diebitscha oraz pochodzącej z Saksonii Magdeleny Augusty Schmid. W roku 1888 wyszła za mąż za arktycznego podróżnika, Roberta Peary’ego, któremu towarzyszyła w podróżach na północ, opisując swoje przeżycia w serii książek, m.in. "My Arctic Journal" oraz "The Snow Baby". Była również członkiem założycielem Towarzystwa National Geographic. W maju 1955 za jej osiągnięcia została wyróżniona złotym medalem, będącym najwyższym odznaczeniem NG. Zmarła 19 grudnia 1955 w Portland, w stanie Maine.
Książki.
Źródło.

</doc>
<doc id="2998092" url="https://pl.wikipedia.org/wiki?curid=2998092" title="Jimmy Feigen">
Jimmy Feigen



</doc>
<doc id="2998093" url="https://pl.wikipedia.org/wiki?curid=2998093" title="Muhammad Brahmi">
Muhammad Brahmi

Muhammad Brahmi (arab. محمد براهمي; ur. 15 maja 1955 w Sidi Bu Zajd, zm. 25 lipca 2013 w Tunisie) – tunezyjski polityk, twórca i pierwszy przywódca Ruchu Ludowego.
Życiorys.
Był absolwentem Wyższego Instytutu Zarządzania Uniwersytetu w Tunisie, dyplom końcowy uzyskał na kierunku księgowość w 1982. Przez dwa lata wykładał ekonomię i zarządzanie w szkole technicznej w Manzil Bu Rukajba. Następnie został zatrudniony w Biurze ds. Irygacji. Od 1985 do 1993 utrzymywał się z pracy w branży nieruchomości. Od 1994 do 2004 pracował w Agencji Współpracy Technicznej w Arabii Saudyjskiej, następnie od 2004 był menedżerem agencji nieruchomości.
W 2005 utworzył Ruch Unionistyczny – organizację nawiązującą do koncepcji politycznych Gamala Abdela Nasera (naseryzmu). Za rządów ibn Alego była ona nielegalna.
Po rewolucji w Tunezji utworzył partię o nazwie Ruch Ludowy, która weszła następnie do lewicowej koalicji Frontu Ludowego. Zasiadał w zwołanym po rewolucji Zgromadzeniu Konstytucyjnym.
Jego partia pozostawała w opozycji wobec rządu islamskiej Partii Odrodzenia, która doszła do władzy po rewolucji. Należał do przywódców lewicowej i sekularystycznej opozycji, chociaż sam był praktykującym muzułmaninem. Identyfikował się z koncepcjami panarabskimi i socjalistycznymi.
Zamordowany 25 lipca 2013 przed swoim domem w Tunisie. Został postrzelony w samochodzie przez nieznanego sprawcę na oczach żony Mubaraki i córki Balkis. Zmarł w szpitalu. Rodzina Brahmiego oskarżyła o zainspirowanie zamachu Partię Odrodzenia. Kwestia ta nie została dotąd rozstrzygnięta. Zdaniem rządu zamachu dokonali salafici.
Po jego śmierci w Tunisie i innych miastach kraju wybuchły zamieszki, których uczestnicy domagali się dymisji rządu. Premier Ali Larajedh potępił zabójstwo, stwierdził jednak, że obecny gabinet nie ustąpi. Według medialnych doniesień w kilku miejscowościach demonstracje antyrządowe były rozpędzane przy pomocy gazu łzawiącego. W zamieszkach zginęła jedna osoba.
Jego państwowy pogrzeb zgromadził tysiące uczestników.

</doc>
<doc id="2998095" url="https://pl.wikipedia.org/wiki?curid=2998095" title="Kościół św. Jana Pawła II w Krakowie">
Kościół św. Jana Pawła II w Krakowie

Kościół św. Jana Pawła II – kościół rzymskokatolicki znajdujący się w Krakowie w dzielnicy IX przy ul. Totus Tuus 32, w Łagiewnikach.
Jest jedną z budowli Centrum Jana Pawła II „Nie lękajcie się” wykonaną według projektu architekta Andrzeja Mikulskiego. Obrzęd pobłogosławienia kościoła odbył się 23 czerwca 2013, a uroczyste poświęcenie świątyni nastąpiło 16 października 2016. Obu obrzędów dokonał metropolita krakowski kardynał Stanisław Dziwisz.
Kościół zbudowany jest na planie ośmiokąta i stylem nawiązuje do bizantyńskich kościołów Rawenny np. kościoła św. Witalisa. Projektował go Andrzej Mikulski. Ma dwa poziomy: kościół relikwii (kościół dolny) oraz kościół górny. Obok kościoła zbudowano wieżę widokową.
Kościół relikwii.
Ośmioboczna sala z ołtarzem w centrum. Wewnątrz marmurowego ołtarza umieszczono relikwię, zamkniętą w szklanej szkatule ampułkę z krwią papieża, pobraną podczas jednego z badań w klinice Gemelli. Obok znajduje się papieski krzyż pastoralny Jana Pawła II. Sala otoczona jest wieńcem kaplic służących modlitwie i oratoriów poświęconych sanktuariom maryjnym.
W kaplicy kapłańskiej, zaprojektowanej na wzór krypty św. Leonarda na Wawelu, znajduje się płyta z grobu Jana Pawła II pochodząca z Grot Watykańskich bazyliki św. Piotra w Watykanie. Na płycie umieszczony jest relikwiarz w formie otwartego ewangeliarza.
W jednej z kaplic są pochowani kardynałowie:
Kościół górny.
Wnętrze ma także kształt ośmiokąta. Prezbiterium i ściany są zdobione mozaikami, które projektował o. Marko Ivan Rupnik SJ. Do kościoła prowadzi troje odlanych z brązu drzwi przedstawiających sceny z życia Jana Pawła II. W bocznej części kościoła została umieszczona relikwia – sutanna, którą miał Jan Paweł II w trakcie zamachu w dniu 13 maja 1981 roku.

</doc>
<doc id="2998100" url="https://pl.wikipedia.org/wiki?curid=2998100" title="Ali Larajedh">
Ali Larajedh



</doc>
<doc id="2998102" url="https://pl.wikipedia.org/wiki?curid=2998102" title="Carcharias kamoharai">
Carcharias kamoharai



</doc>
<doc id="2998105" url="https://pl.wikipedia.org/wiki?curid=2998105" title="Qoornoq">
Qoornoq

Qoornoq – osada na zachodnim wybrzeżu Grenlandii, w gminie Sermersooq. Znajduje się w pobliżu Nuuk. Jest uznawana za opuszczoną osadę. W roku 2000 mieszkały w niej 2 osoby, w roku 2013 – ok. 3.

</doc>
<doc id="2998106" url="https://pl.wikipedia.org/wiki?curid=2998106" title="Barania Kazalnica">
Barania Kazalnica

Barania Kazalnica (słow. "Barania kazateľnica") – turnia w słowackiej części Tatr Wysokich, położona w ich grani głównej, w masywie Baranich Rogów. Od południa graniczy z Wyżnim Baranim Zwornikiem, zaś od strony północnej z Przełęczą Stolarczyka, tuż ponad którą się znajduje. Na szczyt nie prowadzą żadne szlaki turystyczne.
Zachodnie stoki Baraniej Kazalnicy opadają do Baraniego Bańdziocha – górnego piętra Doliny Czarnej Jaworowej. Dla taterników najciekawsza jest wschodnia ściana turni, opadająca do Baraniej Kotliny, najwyższej części Doliny Dzikiej. Sama turnia nie znajduje się dokładnie w osi grani głównej. Najdogodniejsza droga prowadzi na nią od strony Przełęczy Stolarczyka.
Pierwsze wejścia:

</doc>
<doc id="2998107" url="https://pl.wikipedia.org/wiki?curid=2998107" title="Barania kazateľnica">
Barania kazateľnica



</doc>
<doc id="2998111" url="https://pl.wikipedia.org/wiki?curid=2998111" title="Klimatyzacja solarna">
Klimatyzacja solarna

Klimatyzacja solarna – system klimatyzacji (chłodzenia), który wykorzystuje energię słoneczną.
Klimatyzacja solarna może być oparta na konwersji fototermicznej pasywnej, konwersji fototermicznej aktywnej i konwersji fotowoltaicznej (światło słoneczne zamieniane na energię elektryczną). Wykorzystanie energii słońca w klimatyzacji zwiększa bezpieczeństwo energetyczne poprzez ograniczenie importu surowców energetycznych oraz pozwala rozwijać innowacje technologiczne, Zielone miejsca pracy i zieloną gospodarkę. Klimatyzacja słoneczna będzie odgrywać coraz większą rolę w projektowaniu budynkach zeroenergetycznych.
Rozwój klimatyzacji solarnej zapobiega letnim black-outom energetycznym, poprzez ograniczenie wykorzystania energii elektrycznej z sieci. Klimatyzacja solarna stanowi najefektywniejsze wykorzystanie kolektora słonecznego.

</doc>
<doc id="2998112" url="https://pl.wikipedia.org/wiki?curid=2998112" title="Zbiór Schwartza">
Zbiór Schwartza



</doc>
<doc id="2998113" url="https://pl.wikipedia.org/wiki?curid=2998113" title="Mohamed Brahmi">
Mohamed Brahmi



</doc>
<doc id="2998118" url="https://pl.wikipedia.org/wiki?curid=2998118" title="William C. de Mille">
William C. de Mille

William Churchill de Mille (ur. 25 lipca 1878 w Waszyngtonie, zm. 8 marca 1955, Los Angeles) – amerykański scenarzysta i reżyser pochodzenia żydowskiego, brat reżysera Cecila B. DeMille.
Filmografia.
scenarzysta
reżyser
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998119" url="https://pl.wikipedia.org/wiki?curid=2998119" title="Barani Przechód">
Barani Przechód

Barani Przechód (słow. "Baraní priechod") – drobna przełęcz w słowackiej części Tatr Wysokich, w masywie Baranich Rogów. Jest położona w dolnej części południowo-zachodniego żebra Wyżniego Baraniego Zwornika i oddziela jego wierzchołek od Baraniej Igły, wznoszącej się tuż nad przełęczą 20-metrowym uskokiem.
Przełęcz jest wyłączona z ruchu turystycznego. Jej zachodnie stoki opadają do Baranich Pól w Dolinie Pięciu Stawów Spiskich, wschodnie natomiast do Baraniego Żlebu. Najdogodniejsza droga dla taterników prowadzi na przełęcz od strony Śnieżnej Przełęczy.
Pierwsze znane wejścia:

</doc>
<doc id="2998120" url="https://pl.wikipedia.org/wiki?curid=2998120" title="Baraní priechod">
Baraní priechod



</doc>
<doc id="2998122" url="https://pl.wikipedia.org/wiki?curid=2998122" title="Pływanie na Mistrzostwach Świata w Pływaniu 2013 – 4 × 100 m stylem dowolnym mężczyzn">
Pływanie na Mistrzostwach Świata w Pływaniu 2013 – 4 × 100 m stylem dowolnym mężczyzn

4 × 100 m stylem dowolnym mężczyzn – jedna z konkurencji rozgrywanych podczas Mistrzostw Świata w Pływaniu 2013 w ramach pływania. Eliminacje oraz finał odbyły się 28 lipca.
W tej konkurencji wzięło udział 68 zawodników z 17 państw. Każdy komitet narodowy mógł wystawić jedną sztafetę do eliminacji.
Złoty medal zdobyła francuska sztafeta w składzie: Yannick Agnel, Florent Manaudou, Fabien Gilot, Jérémy Stravius oraz startujący w eliminacjach: Amaury Leveaux, Grégory Mallet i William Meynard.

</doc>
<doc id="2998124" url="https://pl.wikipedia.org/wiki?curid=2998124" title="Amarillo 77">
Amarillo 77

Amarillo 77 – album koncertowy Elvisa Presleya. Został nagrany podczas występu na żywo 24 marca 1977 r. w Amarillo. Elvis miał na sobie King of Spades suit. Album został wydany w 2011 roku.

</doc>
<doc id="2998125" url="https://pl.wikipedia.org/wiki?curid=2998125" title="Barania Igła">
Barania Igła

Barania Igła (słow. "Barania ihla") – turnia w słowackiej części Tatr Wysokich, w masywie Baranich Rogów. Jest położona u dołu południowo-zachodniego żebra Wyżniego Baraniego Zwornika, od którego oddziela ją Barani Przechód, położony tuż pod jej wierzchołkiem. Turnia jest zbudowana z ciemnych skał i ma kształt czworościennego graniastosłupa o stosunkowo regularnych ścianach.
Barania Igła jest wyłączona z ruchu turystycznego. Jej zachodnie stoki opadają do Baranich Pól w Dolinie Pięciu Stawów Spiskich, wschodnie natomiast do Baraniego Żlebu. Najdogodniejsza droga dla taterników jest trudna i prowadzi na turnię od strony Baraniego Przechodu.
Pierwszego wejścia na wierzchołek dokonali Anna Pivková i Róbert Horníček 16 sierpnia 1943 r.

</doc>
<doc id="2998126" url="https://pl.wikipedia.org/wiki?curid=2998126" title="Barania ihla">
Barania ihla



</doc>
<doc id="2998130" url="https://pl.wikipedia.org/wiki?curid=2998130" title="James Marshall">
James Marshall



</doc>
<doc id="2998132" url="https://pl.wikipedia.org/wiki?curid=2998132" title="Liberalno-Demokratyczna Partia Uzbekistanu">
Liberalno-Demokratyczna Partia Uzbekistanu

Liberalno-Demokratyczna Partia Uzbekistanu (uz.: "Oʻzbekiston Liberal Demokratik Partiyasi, Oʻzlidep") – centrowa partia polityczna w Uzbekistanie.
Historia.
Partia została założona 15 listopada 2003 z inicjatywy ówczesnego prezydenta Uzbekistanu Isloma Karimova jako przeciwwaga dla dominującej Ludowo-Demokratycznej Partii Uzbekistanu. Swój debiut wyborczy liberalni demokraci odbyli rok po założeniu ich ugrupowania, gdy w wyborach parlamentarnych na przełomie 2004 i 2005 roku odnieśli zwycięstwo uzyskując 41 miejsc w 120-osobowym parlamencie i weszli do koalicji rządowej. Zwyciężyli również w kolejnych wyborach, oraz ostatnich przeprowadzonych na przełomie 2014 i 2015 roku. Wtedy uzyskali łącznie 52 mandaty i po raz trzeci z rzędu utworzyli rząd koalicyjny pod przewodnictwem Shavkata Mirziyoyeva.
W latach 2007–2016 partia Oʻzlidep była głównym zapleczem politycznym prezydenta Isloma Karimova, który dwukrotnie kandydował z jej ramienia na urząd głowy państwa. W 2016 roku pełniący obowiązki prezydenta Shavkat Mirziyoyev zapowiedział ubieganie się o prezydenturę również jako kandydat liberalnych demokratów, pomimo swojego długoletniego członkostwa w partii Milliy Tiklanish.

</doc>
<doc id="2998134" url="https://pl.wikipedia.org/wiki?curid=2998134" title="Kampania na Mauritiusie">
Kampania na Mauritiusie

Kampania na Mauritiusie (1809–1811) – konflikt angielsko-francuski o przejęcie kontroli morskiej na Oceanie Indyjskim oraz zajęcie wysp Mauritius, Reunion i Rodrigues.
W listopadzie 1808 roku cztery 40-działowe francuskie fregaty wpłynęły na wody Oceanu Indyjskiego w celu wzmocnienia francuskich pozycji na wyspach Mauritius (Île de France) oraz Réunion (Île Bonaparte). Były to: „Venus” (komandor Hamelin), „Manche” (kapitan Breton), „Bellone” (kapitan Duperre), oraz „Caroline”.
Dnia 31 maja 1809 r. fregata „Caroline” zajęła dwa brytyjskie eastindiameny „Streatham” oraz „Europe”, konfiskując towary o wartości 3 mln funtów. 26 czerwca fregata „Venus” zdobyła jeden brytyjski slup.
W tym czasie Brytyjczycy dysponowali w regionie następującymi jednostkami: fregaty HMS „Sirius” oraz HMS „Néréide” (36 dział), okręt liniowy HMS „Raisonnable” (64 działa), slup HMS „Otter” (18 dział). W drodze do Indii była też fregata HMS „Boadicea” (38 dział).
Pierwsze walki o Réunion.
We wrześniu 1809 dowodzący eskadrą komodor Josias Rowley zaplanował wraz z dowódcą garnizonu Rodrigues, płk. Henrym S. Keatingem, operację przeciw głównemu portowi na Reunion, Saint-Paul, który posiadał silne umocnienia, ale tylko od strony morza. Rowley zaokrętował 386 brytyjskich żołnierzy, których 21 września fregata „Néréide” wysadziła koło Pointe des Galets wraz z 236 marynarzami i żołnierzami piechoty morskiej. Po krótkiej walce desant zdobył trzy francuskie baterie nadbrzeżne, a następnie dwie kolejne, panujące nad portem, i obrócili ich działa przeciw jednostkom w nim stojącym. Okręty brytyjskie wsparły natarcie ogniem od strony morza. okrętów, port Saint Paul został zdobyty przez Brytyjczyków. W porcie zdobyto utracone wcześniej statki handlowe „Streatham”, „Europe” oraz uzbrojony w 11 dział "Grappler" (prawdopodobnie brytyjski okręt korsarski, oraz francuską fregatę „Caroline” (40 dział), którą po wyremontowaniu przemianowano na HMS „Bourbonaise” i włączono do sił angielskich (kapitan Robert Corbett). Zniszczywszy umocnienia nadbrzeżne i działa Anglicy opuścili port, ale wobec zbliżającej się francuskiej odsieczy, wylądowali ponownie i spalili państwowy magazyn z jedwabiem wartym pół miliona funtów. 23 sierpnia strony zawarły porozumienie, na mocy którego Brytyjczycy mogli bez przeszkód zabrać wszystkie należące do państwa francuskiego dobra, co uczyniwszy, odpłynęli oni na Rodrigues 28 września. Atak na umocnienia Saint-Paul od strony lądu kosztował marynarkę 7 zabitych, 18 rannych i 1 zaginionego.
Działania francuskie.
W tym samym czasie dwie francuskie fregaty „Venus” i „Manche” w towarzystwie kolejnego slupa przebywały w Zatoce Bengalskiej, gdzie dnia 18 listopada 1809 zdobyły trzy handlowe jednostki brytyjskie „Windham”, „United Kingdom” oraz „Charlton”. Z wyjątkiem „Windham” (Brytyjczycy odbiją go w grudniu) pozostałe dwa statki zostały odesłane na Mauritius. 2 listopada francuska fregata „Bellone” zdobyła brytyjski slup HMS „Victor” (18 dział) a 22 listopada portugalską fregatę „Minerva”, które również odesłano na Mauritius. W czerwcu 1810 r. w ręce Francuzów wpada ponownie „Windham” oraz „Ceylon”. W walkach tych poległo 22 angielskich marynarzy a 75 zostało rannych. Francuzi stracili 22 zabitych oraz 38 rannych.
Zdobycie Réunion.
Eskadra brytyjska znajdująca się ówcześnie na Rodrigues składała się z następujących 36 działowych fregat: HMS „Iphigenia” (kapitan Lambert), HMS „Magicienne” (kapitan Curtis), HMS „Néréide” (kapitan Nesbit Willoughby), HMS „Boadicea” (kmdr Josias Rowley), HMS „Sirius” (kapitan Samuel Pym). Na Rodrigues znajdowało się kilka tysięcy brytyjskich żołnierzy, których wcześniej przetransportowano na 14 statkach transportowych z Indii. 3 lipca 1810 cała eskadra dowodzona przez płk. Keatinga w towarzystwie 14 transportowców i 3650 ludzi opuściła wyspę, kierując się na Réunion. 6 lipca Brytyjczycy zaatakowali stolicę Saint Denis bronioną przez 576 francuskich obrońców. Dwa dni później Francuzi skapitulowali. Straty brytyjskie wyniosły 22 zabitych i 78 rannych. Brak danych na temat strat francuskich.
Dalsze działania.
Pozostawiwszy wojsko na Réunion, fregaty brytyjskie popłynęły w kierunku Mauritiusa celem blokady wyspy. Dnia 13 sierpnia fregata Sirius zdobyła Île de la Passe położoną niedaleko Grand Port na Mauritiusie. W walkach poległo 7 Anglików, 18 zostało rannych. 20 sierpnia 1810 r. francuskie fregaty „Bellone” i „Minerve”, slup „Victor” oraz pryz „Ceylon” wpłynęły do Grand Portu nie napotykając oporu brytyjskiego. Dzień później Brytyjczycy ponownie odzyskali utracony wcześniej „Windham”.
Bitwa morska koło Grand Port.
Dnia 23 sierpnia 1810 roku fregaty brytyjskie („Sirius”, „Iphigenia”, „Magicienne „i „Néréide”) podpłynęły w rejon Grand Portu w celu zaatakowania francuskiej eskadry dowodzonej przez Victora Guya Duperré. Rozegrała się bitwa przy Grand Port zwana bitwą fregat. Fregaty „Sirius”, „Iphigenia”, „Néréide” i „Magicienne „skupiły na sobie ogień wszystkich jednostek francuskich i baterii portowej (strzelającej z odległości 300 m), zamieniając się w pływające wraki. „Néréide” wkrótce skapitulowała, towarzyszące jej fregaty „Sirius” i „Magicienne „zostały podpalone przez własne załogi. Mocno uszkodzona „Iphigenia” wycofała się z walki, kierując się na wyspę Île de la Passe, gdzie dnia 29 sierpnia skapitulowała wraz z załogą wyspy. Od dnia 20 sierpnia Brytyjczycy stracili 108 zabitych i 182 rannych. Straty francuskie wyniosły 37 zabitych oraz 112 rannych. Z liczącej 281 ludzi załogi „Néréide”, zmarło 92 marynarzy a 137 odniosło rany. 52 trafiło do niewoli. Wkrótce w rejon walk nadpłynęła z pomocą 40-działowa fregata francuska „Astrée”. Flota francuska liczyła w tym okresie 7 fregat.
Ostatnie walki.
Dnia 3 września 1810 roku brytyjska fregata HMS „Africaine” (38 dział) opuściła Réunion. 12 września doszło do walki z francuskimi fregatami „Astrée” oraz zdobytą przez Francuzów i włączoną do floty „Iphigenie”. W wyniku walki 50 Brytyjczyków poległo a 113 zostało rannych. Straty francuskie wyniosły 10 zabitych i 35 rannych. Kilka godzin później HMS „Boadicea” odbiła utraconą wcześniej HMS „Africaine”. 17 września fregata HMS „Ceylon” (32 działa) została zdobyta przez francuskie fregaty „Venus” i „Minerve”. Anglicy stracili w tej walce 10 zabitych i 31 rannych. Po ponownym włączeniu się do walki fregaty „Boadicea”, utracony „Ceylon” odbito, zdobywając przy tym francuską fregatę „Venus”.
Do dnia 21 listopada wszystkie pozostałe jednostki angielskie zebrały się koło wyspy Rodrigues: okręt liniowy HMS „Raisonable”, fregaty HMS „Cornwallis”, HMS „Nisus”, HMS „Menelaus”, HMS „Phoebe”, HMS „Doris”, HMS „Clorinde”, HMS „Psyché”, „Boadicea”, „Africaine”, „Ceylon” oraz „Néréide”. Oprócz nich kilka mniejszych jednostek wojennych oraz 60 transportowców z 10 000 żołnierzy pod wodzą generała Johna Abercrombie. Dnia 29 listopada siły te wylądowały na Mauritiusie. Francuski gubernator wyspy Charles Mathieu Isidore Decaen skapitulował dnia 3 grudnia 1810 r. Atak angielski zakończył się całkowitym sukcesem. Zdobyto wszystkie fregaty francuskie, odbito utracone jednostki handlowe. Po zakończeniu wojny wyspę Réunion zwrócono Francuzom, Mauritius oraz Rodrigues pozostały w rekach angielskich. W roku 1811 doszło do próby francuskiej akcji odwetowej. Flota francuska została jednak zatrzymana w pobliżu Madagaskaru i pobita w bitwie morskiej pod Tamatave, tracąc kilka fregat.

</doc>
<doc id="2998135" url="https://pl.wikipedia.org/wiki?curid=2998135" title="Kościół Narodzenia św. Jana Chrzciciela w Jastrzygowicach">
Kościół Narodzenia św. Jana Chrzciciela w Jastrzygowicach

Kościół Narodzenia św. Jana Chrzciciela – rzymskokatolicki kościół filialny, położony we wsi Jastrzygowice (gmina Gorzów Śląski). Świątynia należy do parafii Narodzenia Najświętszej Maryi Panny w Kościeliskach w dekanacie Gorzów Śląski, diecezji opolskiej.
Historia kościoła.
Kościół został wybudowany w 1985 roku .

</doc>
<doc id="2998136" url="https://pl.wikipedia.org/wiki?curid=2998136" title="Diseuse">
Diseuse

Diseuse – artystka kabaretowa śpiewająca lub recytująca teksty w dramatyczny sposób.
W Polsce m.in. Wiera Gran była w ten sposób określana w okresie międzywojennym.

</doc>
<doc id="2998138" url="https://pl.wikipedia.org/wiki?curid=2998138" title="Nadleśnictwo Krościenko">
Nadleśnictwo Krościenko

Nadleśnictwo Krościenko – jednostka organizacyjna Lasów Państwowych podległa Regionalnej Dyrekcji Lasów Państwowych w Krakowie. Siedziba Nadleśnictwa znajduje się w Krościenku nad Dunajcem przy ul. Trzech Koron 4.
Nadleśnictwo Krościenko obejmuje południową część województwa małopolskiego i zarządza lasami w następujących gminach:
Nadleśnictwo tworzy 9 leśnictw (w nawiasach podano powierzchnię w ha):
Nadleśnictwo Krościenko graniczy z trzema parkami narodowymi:

</doc>
<doc id="2998140" url="https://pl.wikipedia.org/wiki?curid=2998140" title="WrestleMania 29">
WrestleMania 29

WrestleMania 29 – gala pay-per-view zorganizowana przez World Wrestling Entertainment, która odbyła się 7 kwietnia 2013 roku na MetLife Stadium w East Rutherford, New Jersey. Na galę przybyło 80 676 fanów, co czyni ją drugą imprezą w historii WWE pod względem liczby publiczności po WrestleManii 32 i WrestleManii III.
Produkcja.
Bilety na galę pojawiły się w sprzedaży 10 listopada 2012 roku i już pierwszego dnia sprzedano 52 029 wejściówek, dzięki czemu pobito rekord WrestleMani X8, który wynosił 51 620 biletów. Po raz pierwszy WrestleMania 29 była transmitowana przez urządzenia mobilne dzięki WWE app oraz Xbox Live.
W scenerii WrestleManii 29 znajdowało się wiele słynnych budynków Nowego Jorku m.in. Empire State Building i Most Brookliński (na rampie) oraz Statua Wolności (nad ringiem). Na gali Sean "Diddy" Combs wykonał składankę swoich utworów, a podczas wejścia CM Punka zespół Living Colour odegrał piosenkę Cult of Personality.
Walki.
Głównym wydarzeniem wieczoru była walka pomiędzy Johnem Ceną a The Rockiem, którą wygrał Cena rewanżując się za porażkę z WrestleManii XXVIII. Ważnym punktem gali był również pojedynek No Holds Barred między Brockem Lesnarem a Triple H'em. W tym starciu obowiązywał warunek, że jeśli HHH przegra, musi zakończyć karierę. Jednak ostatecznie do tego nie doszło, ponieważ Brock Lesnar przegrał po potężnym Pedigree na stalowe schody. Na WrestleManii 29 odbyła się także walka CM Punka z The Undertakerem, z której zwycięsko wyszedł Dead Man podwyższając swoją serię zwycięstw do 21-0.Widzowie na MetLife Stadium mogli zobaczyć w sumie 9 walk:

</doc>
<doc id="2998144" url="https://pl.wikipedia.org/wiki?curid=2998144" title="Zbigniew Drabik">
Zbigniew Drabik

 Zbigniew Drabik (ur. ok. 1907 przypuszczalnie w Warszawie - zm. 28 sierpnia 1944 w Warszawie), pseudonim Ar-Gus – polski autor tekstów i kompozytor.
Jako autor piosenek debiutował w 1930 roku. Napisał tekst do piosenek: Jalousie, Wolnoć Tomku w Swoim Domku, Grenada Śpi, które ukazały się po zakończeniu wojny nakładem wytwórni "Melodie". Zginął w czasie Powstania Warszawskiego.

</doc>
<doc id="2998146" url="https://pl.wikipedia.org/wiki?curid=2998146" title="Jean Marie Dongou">
Jean Marie Dongou

Jean Marie Dongou Tsafack (ur. 20 kwietnia 1995 w Duali) – kameruński piłkarz, występujący na pozycji napastnika. Obecnie występuje w Honka.
Idolem zawodnika jest jego rodak Samuel Eto’o.
Kariera klubowa.
Dongou stawiał swoje pierwsze kroki w akademii piłkarskiej założonej przez Samuela Eto’o. Kataloński klub, który ją współfinansował, postanowił sprowadzić młodego Kameruńczyka do swojej szkółki – La Masíí. W juniorskich drużynach Barcy strzelał gola za golem. Dongou w trakcie jednego sezonu zagrał w trzech różnych kategoriach wiekowych. Większość ekspertów uważa, że jest to nowy Thierry Henry lub Wayne Rooney. W sezonie 2011/2012 Dongou został najlepszym strzelcem NextGen Series, czyli "małej Ligi Mistrzów".
27 lipca 2013 roku zadebiutował w pierwszej drużynie FC Barcelony. Blaugrana zmierzyła się w meczu towarzyskim z Vålerenga Fotball. Zespół wygrał 7:0, a sam zawodnik zdobył dwie bramki. Dongou kolejny występ w pierwszej drużynie zaliczył 2 sierpnia 2013 roku w wygranym 8:0 sparingu przeciwko Santosowi. Kameruńczyk pojawił się na boisku w 63. minucie meczu, zmieniając Leo Messiego, zaś dwadzieścia minut później wpisał się na listę strzelców.
Pierwszy oficjalny mecz o punkty w barwach pierwszej drużyny Blaugrany rozegrał 6 grudnia 2013 roku podczas spotkania Copa Del Rey przeciwko Cartagenaie. Spotkanie zakończyło się zwycięstwem "Dumy Katalonii" 4:1, zaś sam Dongou pokonał bramkarza w 90 minucie meczu. Swój pierwszy mecz w hiszpańskiej Primera División zaliczył 19 stycznia 2014 roku w zremisowanym 1:1 spotkaniu z Levante UD. Dongou wszedł na boisko z ławki rezerwowych w 84. minucie zastępując Xaviego.
Kariera reprezentacyjna.
Dongou zaliczył kilka występów w barwach reprezentacji Kamerunu U-20. W 2013 roku został powołany do pierwszej drużyny reprezentacji na mecz towarzyski przeciwko reprezentacji Gabonu.

</doc>
<doc id="2998148" url="https://pl.wikipedia.org/wiki?curid=2998148" title="Rila Fukushima">
Rila Fukushima

, ur. w Tokio – japońska aktorka i modelka.
Karierę zaczynała jako modelka, wystąpiła też w kilku teledyskach m.in. „Where Are We Runnin'”, Lenny'ego Kravitza i - „Wicked Way”, Bena Taylora. Jako aktorka, stała się znana, dzięki występowi w filmie "The Wolverine" jako Yukio.

</doc>
<doc id="2998149" url="https://pl.wikipedia.org/wiki?curid=2998149" title="Buddy DeSylva">
Buddy DeSylva

Buddy DeSylva (ur. 27 stycznia 1895, zm. 11 lipca 1950) – scenarzysta, kompozytor i producent filmowy.
Filmografia.
muzyka
producent
scenarzysta
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998150" url="https://pl.wikipedia.org/wiki?curid=2998150" title="Ryba młot">
Ryba młot



</doc>
<doc id="2998151" url="https://pl.wikipedia.org/wiki?curid=2998151" title="Sara (piosenka)">
Sara (piosenka)

Sara – piosenka skomponowana przez Boba Dylana, nagrana przez niego w lipcu 1975 r., wydana na albumie "Desire" w styczniu 1976 r.
Historia i charakter utworu.
Utwór ten został nagrany w Studio E Columbia Recording Studios w Nowym Jorku 31 lipca 1975 r. Była to piąta sesja nagraniowa tego albumu, która rozpoczęła się o godz. 20:00 i zakończyła o 4 rano. Producentem sesji był Don DeVito.
Na tej sesji podjęto próbę nagrania sześciu utworów, ale tak naprawdę nagrano tylko trzy, wszystkie w większym czy też mniejszym stopniu autobiograficzne, poświęcone miłości i małżeństwu. Były to "Abandoned Love", "Isis" i "Sara". Zapewne obecność Sary Lownds, będącej w separacji z Dylanem i przed rozwodem, spowodowała, iż zwłaszcza nagranie "Sary" brzmi spontanicznie i świeżo. Reakcja Sary na te piosenki była tak pozytywna, że wszyscy myśleli, iż nastąpi trwałe połączenie małżonków, jednak po roku nastąpił rozwód.
W pewien sposób "Sara" jest wyjątkiem w katalogu Dylana: jest prosta, sentymentalna, odkrywająca duszę i autobiograficzna. Zamyka także - zapewne nieprzypadkowo - cały album. Jednak jeśli chodzi o problem - czyli Kobieta przeciw Bogu w dyskursie o zbawieniu - to przejawia się on właściwie przez całą twórczość artysty. Wyjątkowy jest opis Sary, gdyż Dylan zastosował tu cała serię odniesień do mitologii: "sweet virgin angel", "Scorpio Sphinx", "glamorous nymph with an arrow and bow" - powoduje to, że ta mistyczna bohaterka jest poza zasięgiem słuchaczy. Owa "nietykalność" jest jeszcze dodatkowo wzmocniona wersami typu "so easy to look at, so hard to define".
Piosenka ta rozpoczyna się i kończy na plaży. Dość impresjonistyczna scena ukazuje na początku plażę, na której dzieci bawią się w piasku. Następnie pojawiają się kolejne obrazy i słuchacz jest świadkiem zalotów, małżeństwa i wreszcie problemów emocjonalnych. Plaża na końcu utworu jest pusta poza wodorostami i wrakiem statku. 
Jednym z ciekawych autobiograficznych elementów jest wers "Stayin' up for days in the Chelsea Hotel/Writing 'Sad-Eyed Lady of the Lowlands' for you". "Sad-Eyed Lady of the Lownlands" została napisana przez Dylana na samym początku znajomości z Sarą.
Dylan wykonywał "Sarę" na koncertach podczas pierwszej tury Rolling Thunder Revue w 1975 r.

</doc>
<doc id="2998157" url="https://pl.wikipedia.org/wiki?curid=2998157" title="Katastrofa autokaru pod Avellino">
Katastrofa autokaru pod Avellino



</doc>
<doc id="2998159" url="https://pl.wikipedia.org/wiki?curid=2998159" title="Porębiska (gmina Łagów)">
Porębiska (gmina Łagów)



</doc>
<doc id="2998161" url="https://pl.wikipedia.org/wiki?curid=2998161" title="Dom Krzysztofa">
Dom Krzysztofa

Dom Krzysztofa (szw. "Kristoffers hus") – szwedzki film fabularny z 1979. Dramat psychologiczny, adaptacja powieści Johana Barguma.
Opis filmu.
Od czasu rozstania z żoną Krzysztof mieszka na piętrze obszernej willi, której parter zajmuje jego babcia. Krzysztof utrzymuje się z fotoreporterskich prac dla sensacyjnego tygodnika. Jednak uważa się za artystę i swoje właściwe, artystyczne fotografie wystawia w galeriach sztuki. Jedyną osobą, z którą Krzysztof utrzymuje bliższe kontakty, jest modelka Hanna. Jego problemem jest samotność i społeczne nieprzystosowanie. Jednak wszystko się zmienia, gdy Krzysztof wykonując redakcyjne zlecenie odkrywa zwłoki emeryta, którym nikt się nie interesował. Fotograf rozpoczyna prywatne śledztwo i jednocześnie próbuje zbudować na nowo swoje relacje z byłą żoną, matką, córką.

</doc>
<doc id="2998163" url="https://pl.wikipedia.org/wiki?curid=2998163" title="Prezydenci Tadżykistanu">
Prezydenci Tadżykistanu



</doc>
<doc id="2998165" url="https://pl.wikipedia.org/wiki?curid=2998165" title="A Profile. The King on Stage">
A Profile. The King on Stage

A Profile. The King on Stage – album koncertowy Elvisa Presleya w formie box setu. Został nagrany podczas występów na żywo z 20 sierpnia 1973 w Las Vegas, 29 czerwca 1974 w Kansas City, 4 maja 1975 w Lake Charles i 24 kwietnia 1977 r. w Ann Arbor. Elvis miał na sobie (według dat, oprócz 20 sierpnia): 1974 American Eagle, Navy Blue Two-piece with red armadillo i King of Spades suit.

</doc>
<doc id="2998166" url="https://pl.wikipedia.org/wiki?curid=2998166" title="Nikolay Nenovsky">
Nikolay Nenovsky



</doc>
<doc id="2998167" url="https://pl.wikipedia.org/wiki?curid=2998167" title="Lorde">
Lorde

Lorde (wym. //), właściwie Ella Marija Lani Yelich-O’Connor (ur. 7 listopada 1996 w Takapunie) – nowozelandzka piosenkarka wykonująca muzykę z pogranicza popu i rocka alternatywnego, a także autorka tekstów piosenek.
Urodziła się w Takapunie, natomiast dorastała w Devonport na przedmieściach Auckland. Jako nastolatka podpisała kontrakt z wytwórnią muzyczną Universal Music Group, a później nawiązała współpracę z autorem tekstów i producentem muzycznym Joelem Little, który wspólnie napisał i wyprodukował większość jej utworów. Jej debiutancki minialbum zatytułowany "The Love Club EP" został wydany 8 marca 2013 roku i dotarł do drugiego miejsca na liście przebojów w Nowej Zelandii i Australii oraz uzyskał odpowiednio status platynowej płyty i siedmiokrotnej platynowej płyty.
W 2013 roku został wydany jej debiutancki singel „Royals”, który dotarł na szczyt notowania Hot 100 w Stanach Zjednoczonych, dając tym samym Lorde status najmłodszej od 1987 roku wokalistki, której utwór trafił na szczyt zestawienia Hot 100, publikowanym przez tygodnik Billboard. W tym samym roku ukazał się jej debiutancki album studyjny, zatytułowany "Pure Heroine", który dotarł do 1. miejsca na liście przebojów w Australii i Nowej Zelandii oraz trzeciej pozycji w notowaniu Billboard 200. Kolejnymi singlami pochodzącymi z tego wydawnictwa są „Tennis Court”, „Team”, „No Better” i „Glory and Gore”. 29 września 2014 roku został wydany utwór „Yellow Flicker Beat” jako pierwszy singel ze ścieżki dźwiękowej do filmu "". We wrześniu 2015 roku wydała singiel „Magnets” nagrany we współpracy z brytyjskim duetem Disclosure.
W czerwcu 2018 roku magazyn Rolling Stone opublikował zestawienie 100 najlepszych piosenek XXI wieku, w którym piosenka „Royals” znalazła się na 9. pozycji.
Wczesne lata.
Urodziła się w Takapunie, natomiast dorastała w Devonport na przedmieściach Auckland. Jako nastolatka podpisała kontrakt z wytwórnią muzyczną Universal Music Group, a później nawiązała współpracę z autorem tekstów i producentem muzycznym Joelem Little, który wspólnie napisał i wyprodukował większość jej utworów.
Kariera muzyczna.
W listopadzie 2012 samopublikowała minialbum pt. "The Love Club EP", który był dostępy do pobrania za darmo poprzez serwis SoundCloud. Po tym, jak minialbum został pobrany 60 tys. razy, wytwórnia Universal Music Group zdecydowała się wydać minialbum do sprzedaży w marcu 2013 roku. "The Love Club EP" dotarł do 2. miejsca na liście przebojów w Nowej Zelandii i Australii. Wydawnictwo uzyskało status platynowej płyty w Nowej Zelandii oraz siedmiokrotnej platynowej płyty w Australii. W czerwcu utwór „Royals” został wydany jako pierwszy singel z minialbumu. Singel ten odniósł międzynarodowy sukces komercyjny, będąc na szczycie notowania Hot 100 nieprzerwanie przez dziewięć tygodni. Dzięki temu Lorde uzyskała status najmłodszego solowego artysty, którego utwór dotarł do 1. miejsca w zestawieniu Hot 100 od czasu singla „I Think We're Alone Now” autorstwa Tiffany. W 2013 singiel „Royals” wygrał nagrodę APRA Silver Scroll Awards oraz otrzymał dwie nagrody Grammy w kategorii „Best Pop Solo Performance” i „Piosenka roku” podczas 56. gali rozdania nagród Grammy w 2014 roku.
27 września 2013 wydała debiutancki album studyjny pt. "Pure Heroine", który znalazł się na szczycie list przebojów w Australii i Nowej Zelandii oraz w pierwszej piątce list przebojów w Irlandii, Kanadzie, Norwegii i Wielkiej Brytanii. W Stanach Zjednoczonych album dotarł do trzeciej pozycji w zestawieniu Billboard 200 i sprzedał się w ilości 1,33 miliona kopii. Do końca 2013 sprzedano łącznie 1,5 miliona kopii albumu. "Pure Heroine" nominowany był także do nagrody Grammy w kategorii „Best Pop Vocal Album”. We wrześniu 2013 nagrała cover utworu „Everybody Wants to Rule the World” grupy Tears for Fears na ścieżkę dźwiękową do filmu ", który został wyprodukowany przez Michaela A. Levine i Lucasa Cantora.
W grudniu 2013 ogłosiła, że zaczęła pisać materiał na drugi album studyjny. W czerwcu 2014 roku poinformowała, że jej drugi album studyjny jest na wczesnym etapie tworzenia i jest „zupełnie inny” od jej debiutanckiego albumu. 29 września 2014 został wydany utwór „Yellow Flicker Beat” jako pierwszy singel ze ścieżki dźwiękowej do filmu ". Lorde nadzorowała wybieranie utworów na tę ścieżkę dźwiękową, dodatkowo nagrywając swój wokal do kilku utworów.
Na początku marca 2017 wydała singel „Green Light”, którym zapowiadała wydanie albumu pt. "Melodrama". Płyta ukazała się 16 czerwca i spotkała się z bardzo pozytywnym przyjęciem przez krytyków (91/100 według portalu Metacritic). Album został nominowany do Nagrody Grammy w kategorii Album Roku.
20 maja 2020 wysłała e-maila do fanów informującego o jej stałej pracy. Napisała, że w grudniu 2019 rozpoczęła pracę w studiu z .
Dyskografia.
Albumy studyjne
Minialbumy

</doc>
<doc id="2998172" url="https://pl.wikipedia.org/wiki?curid=2998172" title="Dyskusyjny klub filmowy „Kwant”">
Dyskusyjny klub filmowy „Kwant”

DKF Kwant – dyskusyjny klub filmowy założony w 1965 przez grupę 35 studentów Wydziału Mechanicznego, Energetyki i Lotnictwa Politechniki Warszawskiej.
Historia.
30 kwietnia 1965 roku na pierwszej projekcji w sali widowiskowej Domu Studenckiego Riviera w Warszawie pokazano "Salto" Tadeusza Konwickiego. Animatorem klubu na skalę globalną był Andrzej Słowicki, klub od kwietnia 1973 roku był częścią CK Riviera-Remont.
Słowicki zaproponował, by odejść od tradycyjnej formuły DKF-ów (prelekcja-projekcja-dyskusja w małym gronie) na rzecz interdyscyplinarnych dyskusji, inspirowanych filmem. Nowa formuła zaowocowała licznymi przedsięwzięciami, które uczyniły z Kwantu w latach 70. i 80. ważny ośrodek kultury studenckiej i filmowej, ale nie tylko. Dla młodej inteligencji i elit kulturalnych stolicy sala projekcyjna DS Riviera stała się ważnym miejscem na kulturalnej mapie Warszawy i całej Polski, a nawet Europy. Legendarny "DKF Kwant to było zjawisko, niepowtarzalny fenomen kulturowy, oaza wolności artystycznej i intelektualnej. Klub przecierał szlaki innym, nie tylko w kulturze filmowej".
Gośćmi Kwantu byli między innymi: Michelangelo Antonioni, Julio Cortazar, Volker Schlöndorff, Lindsay Anderson, Fernando Arrabal, Roland Topor, Miklós Jancsó, Andriej Konczałowski, Bernardo Bertolucci, Alan Parker, David Puttnam, Sidney Lumet, Marcello Mastroianni, Nikita Michałkow, Ettore Scola, István Szabó, Raúl Ruiz, Aleksandar Petrović, Věra Chytilová i Liv Ullmann.
W Kwancie odbywały się prapremiery filmów polskich reżyserów m.in.: Andrzeja Wajdy (13 prapremier z udziałem jego ekip filmowych), Krzysztofa Zanussiego, Kazimierza Kutza, Wojciecha Hasa, Tadeusza Konwickiego, Jerzego Kawalerowicza oraz twórców z kręgu cenionego wówczas tzw. kina moralnego niepokoju, takich jak Krzysztof Kieślowski, Agnieszka Holland, Feliks Falk, Filip Bajon, Janusz Kijowski, Piotr Andrejew. W kwietniu 1978 roku w Kwancie na seminarium filmowym Kino młodych – kino nieznane Andrzej Markowski nazwał po raz pierwszy ten kierunek „kinem moralnego niepokoju”. Swoje filmy przedstawiali także Marek Piwowski z Januszem Głowackim, Grzegorz Królikiewicz z Franciszkiem Trzeciakiem, Edward Żebrowski, Wojciech Marczewski, Piotr Szulkin, Andrzej Barański, Witold Leszczyński, Mieczysław Waśkowski czy Krzysztof Wojciechowski. W Kwancie odbyły się historyczne seminaria filmowe poświęcone polskiemu kinu: Andrzej Munk – Widziany z bliska (1974), Szkoła Polska i jej kontynuacja (1975) – Spotkanie twórców, jej protagonistów i oponentów, Zbyszek Cybulski – co prawdą, a co legendą (1976), Marek Hłasko – legenda pokolenia (1980). Jesienią 1980 roku na seminarium filmowym Nic o nas bez nas zostały pokazane po raz pierwszy w Polsce zakazane jeszcze "półkowniki" – filmy dokumentalne, które "stawiały klasę robotniczą w niewłaściwym świetle", dzieła Kieślowskiego, Tomasza Zygadły, Andrzeja Chodakowskiego, Marcela Łozińskiego... Seminarium zakończyło pierwsze poza Stocznią spotkanie z Lechem Wałęsą. W listopadzie 1981 roku Kwant pokazał po raz pierwszy za granicę te "zakazane filmy" w Belgradzie – uzupełnione o takie fabuły jak "Człowiek z marmuru", "Człowiek z żelaza", "Był jazz" czy filmy Wojciecha Marczewskiego, pokazane na przeglądzie NIŠTA O NAMA BEZ NAS wywołały sensację. Specjalne miejsce w repertuarze klubu zajmowali polscy twórcy pracujący za granicą, uczestniczący w swoich retrospektywach – Roman Polański, Jerzy Skolimowski, Andrzej Żuławski z Sophie Marceau, Walerian Borowczyk z Ligią Branice, Jan Lenica, Piotr Kamler czy młody Lech Majewski. Z klubem współpracowali polscy krytycy, jak Aleksander Jackiewicz, Rafał Marszałek, Andrzej Werner, Konrad Eberhardt czy Krzysztof Mętrak. Wyjątkowym wydarzeniem w dziejach Kwantu – ukoronowaniem Międzynarodowego Seminarium Filmowego MICHELANGELO ANTONIONI – PROTAGONISTA NOWEGO KINA – była 10 marca 1975 roku światowa prapremiera filmu Michelangelo Antonioniego "" z udziałem reżysera. Wyjątkową pozycję Kwantu ugruntowały kolejne międzynarodowe sympozja z udziałem światowych sław:
Działała oficyna wydawnicza DKF Kwant. 30 grudnia 1983 roku prezes DKF Kwant Andrzej Słowicki emigrował z Polski i szefem klubu został jego zastępca Edward Tobiszewski, który prowadzi klub do dziś.
W 1965 roku powołano roczne Studium Wiedzy o Filmie, w którym wykładali m.in. prof. prof. Aleksander Jackiewicz, Jerzy Toeplitz, Antoni Bohdziewicz oraz dr Jerzy Płażewski. Stało się ono protoplastą założonej w 1975 roku przez Andrzeja Słowickiego we współpracy z prof. Aleksandrem Jackiewiczem działającej do dziś Akademii Filmowej DKF Kwant – czteroletniego studium historii filmu na poziomie akademickim i to w czasach, kiedy filmoznawstwo nie było jeszcze dyscypliną uniwersytecką. Jej absolwentami są krytycy, dziennikarze, twórcy filmowi, dyrektorzy stacji telewizyjnych i liczni kinomani.

</doc>
<doc id="2998174" url="https://pl.wikipedia.org/wiki?curid=2998174" title="Steven Kloves">
Steven Kloves



</doc>
<doc id="2998176" url="https://pl.wikipedia.org/wiki?curid=2998176" title="Bazylika Kolegiacka św. Andrzeja w Olkuszu">
Bazylika Kolegiacka św. Andrzeja w Olkuszu



</doc>
<doc id="2998178" url="https://pl.wikipedia.org/wiki?curid=2998178" title="Violetta (ścieżka dźwiękowa)">
Violetta (ścieżka dźwiękowa)

Violetta – pierwszy album z oryginalną muzyką pochodzącą z serialu dla młodzieży pod tym samym tytułem, produkcji Disney Channel. Piosenki śpiewają główni bohaterowie telenoweli. Album osiągnął 3. miejsce sprzedaży w Polsce w zestawieniu OLiS oraz status podwójnej platyny.

</doc>
<doc id="2998183" url="https://pl.wikipedia.org/wiki?curid=2998183" title="Wieczorowy Uniwersytet Marksizmu-Leninizmu">
Wieczorowy Uniwersytet Marksizmu-Leninizmu

Wieczorowy Uniwersytet Marksizmu-Leninizmu (WUML) – forma masowego szkolenia aktywistów partyjnych Polskiej Zjednoczonej Partii Robotniczej. 
Charakterystyka.
Powołana do życia w 1952 r. i skierowana do aparatu szczebla wojewódzkiego (w tym członków Egzekutywy KW).
Funkcjonujące przy Komitetach Wojewódzkich PZPR w ramach kształcenia ideologicznego, WUML-e stanowiły główne ogniwo przygotowania kadr komunistycznych dla potrzeb działalności partyjnej. WUML działał w oparciu o dwuletnie studium, rzadziej kurs roczny. Rok szkolny trwał od października do czerwca. Zajęcia odbywały się raz w tygodniu, po południu, na podstawie semestralnego i rocznego harmonogramu pracy. Przedmioty nauczania określone były wytycznymi Wydziału Ideologicznego KC PZPR. Studia i kursy WUML umiejscowione były przy Komitetach Wojewódzkich, zaś filie przy miejskich i miejsko-gminnych instancjach partyjnych. Kandydaci na studia kierowani byli przez organizacje i instancje partyjne. Postulowano, aby osoby te musiały posiadać wykształcenie co najmniej średnie, choć można było odstąpić od tego warunku w przypadku członka aktywu robotniczego. Wykładowcą WUML mógł być tylko członek partii komunistycznej posiadający minimum stopień magistra, a prowadzenie wykładów i seminariów mogło zostać powierzone tylko osobom, których przygotowanie naukowe lub zawodowe było zgodne z tematyką przedmiotu. 
Stosowana w ludowym Wojsku Polskim forma kształcenia obejmująca zagadnienia pedagogiczne, politologiczne, sprawy międzynarodowe, historyczne itp.

</doc>
<doc id="2998185" url="https://pl.wikipedia.org/wiki?curid=2998185" title="WUML">
WUML



</doc>
<doc id="2998188" url="https://pl.wikipedia.org/wiki?curid=2998188" title="Jean Mbarga">
Jean Mbarga

Jean Mbarga (ur. 18 maja 1956 w Ebolmedzo) – kameruński duchowny katolicki, arcybiskup Jaunde od 2014.
Życiorys.
Prezbiterat.
Święcenia kapłańskie otrzymał 5 grudnia 1981 i został inkardynowany do archidiecezji Jaunde. Był m.in. diecezjalnym duszpasterzem młodzieży, ekonomem diecezjalnym oraz wikariuszem generalnym.
Episkopat.
15 października 2004 papież Jan Paweł II mianował go biskupem ordynariuszem diecezji Ebolowa. Sakry udzielił mu 5 grudnia 2004 ówczesny nuncjusz apostolski w Kamerunie – arcybiskup Eliseo Ariotti.
31 października 2014 papież Franciszek mianował go arcybiskupem metropolitą Jaunde.

</doc>
<doc id="2998195" url="https://pl.wikipedia.org/wiki?curid=2998195" title="Portret kardynała Tavera">
Portret kardynała Tavera

Portret kardynała Tavera – obraz olejny z 1610 autorstwa hiszpańskiego malarza pochodzenia greckiego, Dominikosa Theotokopulosa, znanego jako El Greco.
Kardynał Juan Tavera (1539–1545) zmarł 65 lat przed powstaniem tego portretu. Był jednym z najważniejszych hiszpańskich i toledańskich duchownych XVI wieku obdarzonych najważniejszymi godnościami świeckimi i duchownymi, jakie istniały w Hiszpanii. Sprawował funkcję m.in. przewodniczącego Rady Kastylii i wielkiego inkwizytora. Był mecenasem sztuki, fundatorem wielu kościołów i pomników m.in. pomników w katedrze toledańskiej. Jego imieniem nazwano szpital ("Hospital de Tavera"), dla którego El Greco namalował kilka obrazów.
Opis obrazu.
Zlecenie na wykonanie pośmiertnego portretu kardynał El Greco otrzymał od włodarzy szpitala Tavera. Zadanie nie było łatwe, gdyż kardynał Tavera nigdy nie zezwolił na sporządzenie mu portretu za życia. Zachowała się jedynie maska pośmiertna wykonana przez Alonsa Berruguete’a (także realizatora jego mauzoleum). Na jej podstawie El Greco wskrzesił postać kardynała. Wiedząc, iż pod koniec życia kapłan zmagał się z chorobą, nadał mu blade, trupio białe oblicze z bezkrwistymi wargami zapadającymi się w bezzębnych ustach. Czoło pokryte jest rzadkimi włosami, nozdrza zaciśnięte, kości policzkowe wystające ponad zapadłymi policzkami. Jedyną oznaką życia jest jego spojrzenie, zdecydowane i intensywne. Z bladością głowy kontrastuje purpurowa szata kardynalska. Lewa ręka duchownego spoczywa na książce, leżącej na stole obitym zielonym suknem, podobnym do tego z obrazu "Święty Hieronim jako kardynał". Obok leży biret kardynalski.

</doc>
<doc id="2998196" url="https://pl.wikipedia.org/wiki?curid=2998196" title="Aleksander Kawałkowski">
Aleksander Kawałkowski

 
Aleksander Kawałkowski (ur. 8 sierpnia 1899 w Warszawie, zm. 19 sierpnia 1965 w Genewie) – polski historyk i dyplomata, podpułkownik dyplomowany Wojska Polskiego, minister pełnomocny rządu na emigracji.
Życiorys.
W 1915 roku wstąpił do Polskiej Organizacji Wojskowej. W 1918 roku został przyjęty do Wojska Polskiego. Od 1 października 1919 roku do 1 czerwca 1920 roku był uczniem 20. klasy Szkoły Podchorążych Piechoty w Warszawie. W latach 1921–1922 był oficerem klasy podchorążych, a w 1923 roku oficerem kompanii kursu doszkolenia. W 1924 roku był komendantem kursu I rocznika Oficerskiej Szkoły Piechoty w Warszawie. 1 listopada 1925 roku został powołany do Wyższej Szkoły Wojennej w Warszawie, w charakterze słuchacza VI Kursu Normalnego. 28 października 1927 roku, po ukończeniu kursu i otrzymaniu dyplomu naukowego oficera Sztabu Generalnego, został przeniesiony do Wojskowego Biura Historycznego w Warszawie na stanowisko kierownika referatu. Równocześnie wykładał historię wojskowości w Oficerskiej Szkole Inżynierii. Z dniem 1 września 1932 roku został przydzielony do dyspozycji ministra spraw zagranicznych na okres 12 miesięcy. Z dniem 30 września 1933 roku został przeniesiony do rezerwy z równoczesnym przeniesieniem w rezerwie do 30 pułku Strzelców Kaniowskich w Warszawie.
Po zwolnieniu z wojska otrzymał stanowisko naczelnika Wydziału Polityki Oświatowej w Ministerstwie Wyznań Religijnych i Oświecenia Publicznego, a następnie rozpoczął służbę w dyplomacji. 1 marca 1936 roku został konsulem w Konsulacie Generalnym RP w Paryżu, a 1 października 1937 roku konsulem generalnym RP w Lille. 
6 września 1941 roku został komendantem Polskiej Organizacji Walki o Niepodległość kryptonim „Monika”, utworzonej w nieokupowanej przez Niemców części Francji, a następnie kierował pracami pionu cywilnego tej konspiracyjnej organizacji. Zaangażowany w Akcję Kontynentalną, kierował siecią wywiadowców. Po wyzwoleniu Paryża w 1944 został ministrem pełnomocnym w rządzie na emigracji, 17 maja 1944 otrzymał nominację na reprezentanta polskiego rządu emigracyjnego na Francję, Holandię i Belgię.
Zmarł 19 sierpnia 1965 roku w Genewie. Został pochowany na cmentarzu Les Champeaux w Montmorency.
Publikacje książkowe.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z historią wojny polsko-rosyjską 1918–1920. Pierwsze publikacje ukazały się w 1925 na łamach „Polski Zbrojnej”, ogółem Aleksander Kawałkowski opublikował kilkaset felietonów, artykułów i opinii na łamach „Kuriera Porannego”, „Gazety Polskiej”. Dotyczyły historii wojskowości, uwarunkowań historycznych działań zbrojnych, dziejów wojny polsko-ukraińskiej i polsko-bolszewickiej. Był autorem:

</doc>
<doc id="2998197" url="https://pl.wikipedia.org/wiki?curid=2998197" title="Andowiak">
Andowiak

Andowiak ("Thomasomys") – rodzaj ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała (bez ogona) 80–238 mm, długość ogona 97–329 mm, długość ucha 10–31 mm, długość tylnej stopy 16–59 mm; masa ciała 14–335 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2998198" url="https://pl.wikipedia.org/wiki?curid=2998198" title="Wielokąt Petriego">
Wielokąt Petriego

Wielokąt Petriego dla foremnego wielotopu formula_1-wymiarowego – wielokąt skośny, którego każde kolejne formula_2 boków (ale nie formula_1) należy do pewnej komórki wielotopu. Wielokąt Petriego dla wielokąta foremnego to ten sam wielokąt foremny, natomiast wielokąt Petriego dla wielościanu foremnego to wielokąt skośny, którego każde kolejne 2 (ale nie 3) boki należą do pewnej ściany wielościanu.
Dla każdego foremnego wielotopu istnieje jego rzut prostokątny na płaszczyznę, w którym wielokąt Petriego przechodzi na wielokąt foremny, a cała reszta jest zrzutowana do jego wnętrza. Wspominana płaszczyzna jest płaszczyzną Coxetera, będącą jedną z płaszczyzn symetrii wielotopu. Natomiast liczba ścian wielokąta (zwyczajowo oznaczana przez formula_4) jest liczbą Coxetera z grupy Coxetera. Te wielokąty i ich rzuty są przydatne w wizualizacji struktur symetrii wielotopów z wyższych wymiarów.
Wielokąty Petriego dla wielościanów foremnych.
Dla wielokąta Petriego wielościanu foremnego o symbolu Schläfliego formula_5 mającego formula_4 ścian zachodzi wzór:
Szkic dowodu.
Niech wielościan formula_8 powstaje przez odwzajemnienie (ang. "reciprocation") formula_5 względem jego sfery półwpisanej. Część wspólna wielościanów formula_5 i formula_8 razem z wnętrzem tworzy quasiforemny wielościan formula_12 którego wierzchołkami są środki krawędzi zarówno formula_13 jak i formula_14 Jego ściany są linkami (ang. "vertex figures") wyjściowych wielościanów, czyli formula_15-kątami foremnymi i formula_16-kątami foremnymi. Z każdego wierzchołka wychodzą 4 krawędzie, dwie będące kolejnymi bokami formula_15-kąta i dwie formula_16-kąta. Zatem "vertex figure" formula_19 jest prostokątem. Przeciwległe wierzchołki tego prostokąta są środkami boków dwóch kolejnych boków formula_4-kąta. Boki tego prostokąta mają długości formula_21 oraz formula_22 gdzie formula_23 jest długością krawędzi wielościanów formula_5 i formula_14 Przekątną prostokąta jest linkiem formula_4-kąta, czyli odcinkiem o długości formula_27 Z twierdzenia Pitagorasa otrzymujemy
Inne wzory na ilość boków wielokąta Petriego wielościanu formula_5
gdzie formula_32 – liczba krawędzi wielościanu.

</doc>
<doc id="2998199" url="https://pl.wikipedia.org/wiki?curid=2998199" title="Gubernia małorosyjska">
Gubernia małorosyjska

Gubernia małorosyjska – jednostka administracyjna Imperium Rosyjskiego (gubernia), obejmująca terytorium zlikwidowanego autonomicznego Hetmanatu, istniejąca w latach 1764-1781 i 1796-1803.
Po likwidacji przez Katarzynę II Hetmanatu utworzyła ona na jego terytorium pierwszą gubernię małorosyjską. Jej centrum administracyjnym był kolejno Głuchów, potem Kozielec, a na koniec Kijów. Gubernia była podzielona początkowo na 10 terytoriów pułkowych, zachowanych po Hetmanacie. W 1781 gubernię zlikwidowano i podzielono na namiestnictwa: nowogrodzko-siewierskie, czernihowskie i kijowskie. 
W 1796 Paweł I, likwidując namiestnictwa scalił je w przywróconej guberni małorosyjskiej, ze stolicą w Czernihowie, istniejącej do 1803, gdy została ostatecznie zlikwidowana i podzielona została na dwie mniejsze: połtawską i czernihowską. W skład guberni nie wchodził Kijów, stolica utworzonej w 1796 nowej guberni kijowskiej.

</doc>
<doc id="2998200" url="https://pl.wikipedia.org/wiki?curid=2998200" title="Wyżnia Barania Ławka">
Wyżnia Barania Ławka

Wyżnia Barania Ławka (słow. "Barania priehyba") – przełęcz w słowackiej części Tatr Wysokich, położona w masywie Baranich Rogów. Jest pierwszym od góry siodłem w długiej południowo-wschodniej grani Wyżniego Baraniego Zwornika i oddziela od siebie wierzchołek Wyżniego Baraniego Zwornika w grani głównej na północnym zachodzie od niższego, północno-zachodniego wierzchołka Baranich Rogów na południowym wschodzie. Siodło jest położone tuż poniżej Wyżniego Baraniego Zwornika.
Przełęcz jest wyłączona z ruchu turystycznego. Jej północno-wschodnie stoki opadają do Baraniej Kotliny – górnego piętra Doliny Dzikiej, natomiast południowo-zachodnie – do Doliny Pięciu Stawów Spiskich. Na obie strony grani z przełęczy opadają pokaźne żleby: Barani Żleb do Doliny Pięciu Stawów Spiskich i nienazwany żleb do Baraniej Kotliny. Najdogodniejsza droga dla taterników wiedzie na Wyżnią Baranią Ławkę Baranim Żlebem, inne prowadzą m.in. od Śnieżnej Przełęczy, od Baraniego Przechodu i z Doliny Dzikiej.
Pierwsze wejścia:

</doc>
<doc id="2998201" url="https://pl.wikipedia.org/wiki?curid=2998201" title="Barania priehyba">
Barania priehyba



</doc>
<doc id="2998204" url="https://pl.wikipedia.org/wiki?curid=2998204" title="Saint Croix (dopływ Zatoki Fundy)">
Saint Croix (dopływ Zatoki Fundy)

Saint Croix – rzeka w Ameryce Północnej, którą przebiega granica międzypaństwowa między amerykańskim stanem Maine a kanadyjską prowincją Nowy Brunszwik.
Rzeka liczy 121 km długości. Jej źródła znajdują się na terenie jezior Chiputneticook. W przeważającej części rzeka płynie w kierunku południowym i południowo-wschodnim, aż do ujścia do zatoki Passamaquoddy, stanowiącej część większej zatoki Fundy. 
Głównymi miejscowościami położonymi nad Saint Croix są Calais po stronie amerykańskiej i St. Stephen po stronie kanadyjskiej. W ich okolicy na rzece znajduje się elektrownia wodna.
Nazwa rzeki, oznaczająca w języku francuskim „święty krzyż”, została jej nadana przez Jacques’a Cartiera, który dotarł do niej 14 września 1565 roku, w dniu Podwyższenia Krzyża Świętego.

</doc>
<doc id="2998205" url="https://pl.wikipedia.org/wiki?curid=2998205" title="Nice (singel)">
Nice (singel)

Nice – trzeci singel polsko-łemkowskiej grupy LemON. Utwór singlowy prapremierowo został zaprezentowany w radiu RMF FM tuż po godzinie 20.30 dnia 12 czerwca 2013. Oryginalna wersja utworu z albumu jest zupełnie inna od radiowej i trwa 4:04. Zatytułowana jest „Nice (Epilog)” i jej motywem przewodnim jest poezja deklamowana przez Igora Herbuta. Recytację przeplata wokal Igora i muzyka inaczej zarejestrowana niż w edycji singlowej, nadające ton niezwykle emocjonalny.
Teledysk.
Wideoklip „Nice” został nagrany w trakcie podróży zespołu po Europie. Zdjęcia kręcono głównie w Nicei, na Lazurowym Wybrzeżu. Premiera klipu odbyła się w serwisie YouTube dnia 14 lipca 2013. Za realizację odpowiada Jan Beerend Kępiński, zdjęcia - Paweł Dyllus, scenariusz - Małgorzata Dacko, zaś montaż - Adam Ślagowski. Prezentowana w teledysku akcja z zawieszaniem słownych życzeń (z logo TAKE WHAT YOU NEED) przy udziale zespołu i rzeszy fanów przeszła w tzw. „niceizację” miast. Pod hasłem „Czego Ci brak?” z kartki papieru można wyrwać odcinek np. „nadzieję”, „miłość”, itp...

</doc>
<doc id="2998208" url="https://pl.wikipedia.org/wiki?curid=2998208" title="Saint Croix">
Saint Croix



</doc>
<doc id="2998211" url="https://pl.wikipedia.org/wiki?curid=2998211" title="Baazaar">
Baazaar

Baazaar – album polskiego wibrafonisty jazzowego Jerzego Miliana nagrany z udziałem muzyków tworzących Jerzy Millian Trio.
Wszystkie utwory na płycie to kompozycje lidera (jedynie otwierające płytę „Memory of Bach” to dzieło Miliana i Krzysztofa Komedy. Nagrania zrealizowano w czerwcu 1969 w Warszawie. LP został wydany w 1969 przez Polskie Nagrania „Muza” w wersji monofonicznej XL 0555 (matryce M-3 XW-1149, M-3 XW-1150) i stereofonicznej SXL (matryce S-3 XW-1149, S-3 XW-1150). Była to jednocześnie 17. płyta z serii Polish Jazz. Reedycje albumu na płytach CD ukazały się w 2005 roku (Polskie Nagrania PNCD 1017) oraz na płytach CD i LP w roku 2014 (GAD Records GAD CD 017, GAD LP 003).
Muzycy.
oraz

</doc>
<doc id="2998213" url="https://pl.wikipedia.org/wiki?curid=2998213" title="Ryszard Olszewski (samorządowiec)">
Ryszard Olszewski (samorządowiec)

Ryszard Olszewski (ur. 1931, zm. 20 lipca 2013) – polski samorządowiec, wiceprezydent miasta Poznania I i II kadencji samorządu III RP, w latach 1990–1998.
Życiorys.
Urodził się w Wołochach koło Lwowa 2 kwietnia 1932 roku jako najstarszy syn Bronisława Olszewskiego i Ireny Olszewskiej z domu Kirek.
Maturę uzyskał w roku 1954 w Sławie. W 1958 uzyskał dyplom inżyniera Budownictwa Lądowego Politechniki Poznańskiej.
Żona Weronika z domu Pancewicz, lekarz pediatra i psychiatra dziecięcy zmarła 25 Lipca 2018. Syn Mariusz urodzony w 1956 roku i córka Beata urodzona w 1961.
Kariera zawodowa.
Obowiązki wiceprezydenta piastował w okresie prezydentury Wojciecha Szczęsnego Kaczmarka, w ratuszu miejskim odpowiadał za gospodarkę komunalną. W okresie poprzedzającym śmierć piastował funkcję prezesa Fundacji Rozwoju Miasta Poznania, która w 2011 r. przyczyniła się między innymi do odsłonięcia pomnika Wojciecha Szczęsnego Kaczmarka na cmentarzu Zasłużonych Wielkopolan. Został pochowany na cmentarzu Miłostowo w Poznaniu w alei zasłużonych.

</doc>
<doc id="2998214" url="https://pl.wikipedia.org/wiki?curid=2998214" title="Wojciech Świątkowski (leśnik)">
Wojciech Świątkowski (leśnik)

Wojciech Świątkowski (ur. 1959, zm. 22 lipca 2013 w Suchedniowie) – polski leśnik, działacz na rzecz ochrony przyrody, wieloletni pracownik, a w latach 2011–2013 dyrektor Świętokrzyskiego Parku Narodowego.
Ze Świętokrzyskim Parkiem Narodowym związany od 1997 r., obowiązki dyrektora pełnił od 1 września 2011 r., wybrany na 5-letnią kadencję. Nominację na to stanowisko podpisał 31 sierpnia 2011 r., minister środowiska Andrzej Kraszewski. Zmarł tragicznie 22 lipca 2013 r., pogrzeb odbył się 30 lipca tego samego roku na krakowskim cmentarzu Batowickim (kw. VI-11-7).

</doc>
<doc id="2998215" url="https://pl.wikipedia.org/wiki?curid=2998215" title="Tim Butcher">
Tim Butcher

Tim Butcher (ur. 15 listopada 1967) – angielski dziennikarz, prezenter radiowy i pisarz.
Życiorys.
W latach 1990–2009 pracował dla The Daily Telegraph, m.in. jako autor wstępniaków, korespondent wojenny, szef Biura Afrykańskiego i korespondent na Bliskim Wschodzie.
W 2007 opublikował "Rzekę krwi: Podróż do pękniętego serca Afryki", w której opisał historię swojej podróży śladami ekspedycji H.M. Stanleya przez Demokratyczną Republikę Konga od jeziora Tanganika aż do ujścia Kongo. "Rzeka krwi", wydana w Polsce w 2009 roku przez Carta Blanca, była nominowana do pierwszej edycji Nagrody im. Ryszarda Kapuścińskiego.
W 2009 napisał jeden z rozdziałów do "Urodziłam się dziewczynką", charytatywnego wydawnictwa poświęconego dramatycznej sytuacji młodych kobiet i dziewcząt w niektórych krajach (m.in. Kambodży, Ugandzie i Brazylii).
W lutym 2010 roku otrzymał tytuł doktora honoris causa Uniwersytetu Northampton.

</doc>
<doc id="2998216" url="https://pl.wikipedia.org/wiki?curid=2998216" title="Zenon Szewczyk">
Zenon Szewczyk

Zenon Szewczyk (ur. 1 grudnia 1927, zm. 26 lipca 2013) – polski lekarz, nefrolog, prof. dr hab. n. med.
Absolwent z 1955 Wydziału Lekarskiego Akademii Medycznej we Wrocławiu, z którą następnie był związany przez całą karierę naukową uzyskując w niej kolejne stopnie i tytuły naukowe: doktora medycyny (1963), dr hab. nauk medycznych (1970), prof. nadzwyczajnego (1976), prof. zwyczajnego (1987). Piastował stanowiska prorektora do spraw nauki Akademii Medycznej we Wrocławiu w latach 1987-1990 oraz kierownika Katedry i Kliniki Nefrologii w latach 1970-1998. Był członkiem honorowym Towarzystwa Internistów Polskich i Polskiego Towarzystwa Nefrologicznego.

</doc>
<doc id="2998217" url="https://pl.wikipedia.org/wiki?curid=2998217" title="Ten + Eight">
Ten + Eight

Ten + Eight (10 + 8) – album polskiego muzyka i kompozytora (również jazzowego) Andrzeja Kurylewicza nagrany z udziałem muzyków tworzących jazzowy The Andrzej Kurylewicz Quintet.
Wszystkie utwory na płycie to kompozycje lidera (jedynie zamykająca album „Twarz widza” jest dziełem Włodzimierza Nahornego). „Rondo” pochodzi z filmu Cyrograf dojrzałości, do którego w tym czasie Kurylewicz pisał muzykę. Nagrania zrealizowano w październiku 1967 w Warszawie. LP został wydany w 1968 przez Polskie Nagrania „Muza” w wersji monofonicznej XL 0439 (matryca M-3 XW-905, M-3 XW-906) i stereofonicznej SX (S-3 XW-905, S-3 XW-906). Była to jednocześnie 14 płyta serii Polish Jazz. Reedycja na CD ukazała się w 2006 (PNCD 1014).
Muzycy.
oraz

</doc>
<doc id="2998218" url="https://pl.wikipedia.org/wiki?curid=2998218" title="Leon Brodowski">
Leon Brodowski

Leon Brodowski (ur. 3 listopada 1918 w Mińsku Litewskim (ówczesnej stolicy Białoruskiej Republiki Ludowej), zm. 21 lipca 2013 w Warszawie) – polski działacz społeczny i na rzecz dialogu polsko-litewskiego, założyciel i przewodniczący Ogólnopolskiego Klubu Miłośników Litwy (OKML), wieloletni wydawca i redaktor naczelny pisma "Lithuania". 
Życiorys.
Przed II wojną światową ukończył humanistyczne Gimnazjum im. Króla Zygmunta Augusta w Wilnie, a następnie podjął studia na Wydziale Prawa i Nauk Społecznych Uniwersytetu Stefana Batorego w Wilnie przerwane w czasie wojny i ukończone ostatecznie na Uniwersytecie im. Adama Mickiewicza w Poznaniu w 1945 r. W 1971 r. uzyskał doktorat z nauk prawnych na Uniwersytecie Mikołaja Kopernika w Toruniu na podstawie rozprawy "Ideologia Henryka Dembińskiego a postępowy nurt polskiej inteligencji". 
Wieloletni współpracownik Stowarzyszenia PAX, które nagrodziło go w latach 60. XX wieku nagrodą PAX im. Włodzimierza Pietrzaka za pracę "Spotkanie humanizmów" podejmującą problematykę dialogu katolików z marksistami.
W 1988 r. założył Ogólnopolski Klub Miłośników Litwy (OKML), był także redaktorem naczelnym wydawanego przez Klub kwartalnika "Lithuania" ukazującego się w latach 1990-2007. 
Pochowany 26 lipca 2013 r. na cmentarzu Powązkowskim w Warszawie (kwatera 161-3-7/8).

</doc>
<doc id="2998220" url="https://pl.wikipedia.org/wiki?curid=2998220" title="Carrossel">
Carrossel

Carrossel – brazylijska telenowela z 2012 roku. Została napisana przez Íris Abravanel, w reżyserii Reynaldo Boury.

</doc>
<doc id="2998221" url="https://pl.wikipedia.org/wiki?curid=2998221" title="Frances Dee">
Frances Dee

Frances Marion Dee (ur. 26 listopada 1909 w Los Angeles, zm. 6 marca 2004 w Norwalk) – amerykańska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998222" url="https://pl.wikipedia.org/wiki?curid=2998222" title="Hubert Gralka">
Hubert Gralka

Hubert Gralka (ur. 15 września 1922 w Nowym Bytomiu, zm. 25 lipca 2013 w Braunlage) – polski lekkoatleta, płotkarz i sprinter, później trener lekkoatletyczny.
Był wicemistrzem Polski w biegu na 400 metrów przez płotki w 1951 oraz brązowym medalistą w biegu na 400 metrów w 1951 i w 1952 oraz w biegu na 400 metrów przez płotki w 1952. 
W latach 1950-1952 wystąpił w sześciu meczach reprezentacji Polski (10 startów), bez zwycięstw indywidualnych. Pracował przy organizacji w marcu 1975 roku w Katowicach halowych mistrzostw Europy.
Rekordy życiowe:
Był początkowo zawodnikiem Zjednoczenia Zabrze, a w 1948 został jednym z czterech założycieli nowego klubu – Górnika Zabrze.
Już podczas wyczynowego uprawiania lekkoatletyki rozpoczął pracę trenera (w 1951). Był m.in. trenerem kadry olimpijskiej w biegu na 400 metrów przez płotki (1958-1962). Był również działaczem Górnika Zabrze, m.in. wiceprezesem tego klubu do spraw lekkoatletyki.
Opublikował książki "Trening płotkarza" (1962) i "Biegi przez płotki" (1964).
Zmarł w Niemczech.

</doc>
<doc id="2998224" url="https://pl.wikipedia.org/wiki?curid=2998224" title="Pływanie z płetwami na World Games 2013">
Pływanie z płetwami na World Games 2013

Zawody pływania z płetwami podczas World Games 2013 odbyły się w dniach 26 - 27 lipca w Cali, w Kolumbii.

</doc>
<doc id="2998233" url="https://pl.wikipedia.org/wiki?curid=2998233" title="Rick Dees">
Rick Dees

Rick Dees, właściwie Rigdon Osmond Dees III (ur. 14 marca 1950 w Jacksonville na Florydzie) – amerykański didżej i osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998235" url="https://pl.wikipedia.org/wiki?curid=2998235" title="Droga krajowa nr 290">
Droga krajowa nr 290



</doc>
<doc id="2998236" url="https://pl.wikipedia.org/wiki?curid=2998236" title="Katastrofa górnicza w kopalni „Wujek” - „Ruch Śląsk”">
Katastrofa górnicza w kopalni „Wujek” - „Ruch Śląsk”



</doc>
<doc id="2998238" url="https://pl.wikipedia.org/wiki?curid=2998238" title="Problem Ulama">
Problem Ulama



</doc>
<doc id="2998239" url="https://pl.wikipedia.org/wiki?curid=2998239" title="Paradoks Einsteina-Podolskiego-Rosena">
Paradoks Einsteina-Podolskiego-Rosena



</doc>
<doc id="2998240" url="https://pl.wikipedia.org/wiki?curid=2998240" title="Rekinowate">
Rekinowate



</doc>
<doc id="2998241" url="https://pl.wikipedia.org/wiki?curid=2998241" title="Cewki Helmholtza-Gaugaina">
Cewki Helmholtza-Gaugaina



</doc>
<doc id="2998242" url="https://pl.wikipedia.org/wiki?curid=2998242" title="Racquetball na World Games 2013">
Racquetball na World Games 2013

Zawody racquetball podczas World Games 2013 odbyły się w dniach 26 - 28 lipca w Cali, w Kolumbii.

</doc>
<doc id="2998245" url="https://pl.wikipedia.org/wiki?curid=2998245" title="Dolores del Río">
Dolores del Río

Dolores del Río, właśc. María de los Dolores Asúnsolo López-Negrete (ur. 3 sierpnia 1904 w Durango, zm. 1983 w Newport Beach) – meksykańska aktorka filmowa i telewizyjna, pierwsza latynoska gwiazda filmowa. Trzykrotna zdobywczyni nagrody filmowej Ariel, nazywanej "meksykańskim Oscarem".
Życiorys.
Urodziła się w 1905 w zamożnej meksykańskiej rodzinie. Jej rodzicami byli Antonia i Jesus Asúnsolo. Ojcec przyszłej aktorki pracował jako dyrektor banku w Durango. W 1910 podczas rewolucji meksykańskiej musiał uciekać do USA. Dolores wraz z matką zamieszkała tymczasem w Meksyku. Tam ukończyła francuską szkołę prywatną przy klasztorze św. Józefa.
W 1921, mając szesnaście lat, została wydana za mąż za starszego od siebie o 18 lat prawnika Jaimiego Martíneza. Para udała się w podróż po Europie, gdzie Dolores wykorzystywała swoje umiejętności taneczne, występując dla francuskich żołnierzy wracających z Maroka.
Wraz z mężem zamieszkała w Meksyku. Tam poznała reżysera Edwina Carewe, który zaproponował jej kontrakt filmowy. Dolores i Jamie wyruszyli do Hollywood. On próbował swoich sił jako scenarzysta filmowy, ona – jako aktorka.
W 1925 zadebiutowała w filmie "Joanna". Jej kariera rozwijała się szybko – zagrała m.in. w "Jaka jest cena sławy", który był jednym z najbardziej dochodowych filmów roku, oraz w "Zmartwychwstaniu" (na podstawie utworu Lwa Tołstoja) i "Ramonie"; ta ostatnia rola przyniosła jej uznanie krytyki. W 1926 wygrała konkurs piękności WAMPAS Baby Star. W latach 20. XX w. była jedną z dziesięciu najlepiej zarabiających aktorek.
Grała kobiety różnego pochodzenia – rosyjską wieśniaczkę, Francuzkę, Hiszpankę czy Polinezyjkę. Dzięki temu, że początek jej kariery przypadał na okres kina niemego, fakt, że Dolores del Rio początkowo słabo mówiła po angielsku, nie przeszkadzał jej w zdobywaniu ról.
W 1928 rozwiodła się z Jaimim Martínezem. W 1930 wyszła za Cedrica Gibbonsa.
W 1930 Del Rio wystąpiła w swoim pierwszym filmie dźwiękowym. Podpisała intratny kontrakt z United Artists, jednak utraciła go ze względu na poważną chorobę. Jej następny kontrakt podpisany był z RKO Pictures. W 1933 wystąpiła wraz z Ginger Rogers i Frede Astaire'm w filmie "Karioka".
W 1941 rozwiodła się z Cedrikiem Gibbonsem. Miała w tamtym okresie romans z Orsonem Wellesem.
W 1942 aktorka postanowiła wrócić do Meksyku. Była rozczarowana amerykańskim przemysłem filmowym, który oferował jej role wyłącznie oparte na jej urodzie, nie dające jej szansy na wykazanie się umiejętnościami aktorskimi. Była też stęskniona za ojczyzną i rodakami oraz chciała uczestniczyć w rozwoju meksykańskiego kina. Nawiązała współpracę z reżyserem Emilio Fernándezem. Wspólnie nakręcili m.in. filmy "Polny kwiat, Maria Candelaria." Ten ostatni film zdobył Złotą Palmę na pierwszym w historii MFF w Cannes oraz nagrodę na MFF w Locarno. Przyczynił się on do popularyzacji kina meksykańskiego na świecie oraz uczynił z del Rio gwiazdę światowego formatu.
Za swoje kolejne meksykańskie filmy otrzymała 3 nagrody filmowe Ariel – za "Porzuconych," film "Doña Perfecta" i "El Niño y la niebla". W latach 40. i 50. XX wieku była najważniejszą meksykańską aktorką. W latach 50. występowała także w teatrze, m.in. w "Wachlarzu Lady Windermere" oraz "Upiorach" Ibsena.
W 1947 wystąpiła w "Uciekinierze" Johna Forda i był to jej ostatni występ w amerykańskim filmie aż do 1960, kiedy zagrała w "Płonącej gwieździe" z Elvisem Presleyem. Jedną z przyczyn tej nieobecności w kinie amerykańskim mogła być pomoc, jakiej del Rio udzieliła antyfrankistowskim uchodźcom po hiszpańskiej wojnie domowej, co było źle widziane w ogarniętym antykomunistyczną podejrzliwością Hollywood okresu zimnej wojny.
Zasiadała w jury konkursu głównego na 10. MFF w Cannes (1957).
W 1960 wyszła za reżysera i producenta Lewisa Rileya. W latach 60. jej kariera znacznie zwolniła – grywała już zdecydowanie rzadziej. Poświęciła się za to działalności charytatywnej, prowadząc Estancia Infantil – placówkę opieki dziennej dla dzieci meksykańskich artystów. W ośrodku tym szczególne znaczenie miał rozwój dzieci poprzez kontakt ze sztuką – tańcem i muzyką.
W 1978 zagrała w swoim ostatnim filmie – "Sanchez i jego dzieci". Zmarła 11 kwietnia 1983 w wyniku przewlekłego zapalenia wątroby.

</doc>
<doc id="2998246" url="https://pl.wikipedia.org/wiki?curid=2998246" title="Michael Lohman">
Michael Lohman



</doc>
<doc id="2998248" url="https://pl.wikipedia.org/wiki?curid=2998248" title="Krivá">
Krivá

Krivá – wieś (obec) w północnej Słowacji, w powiecie Dolný Kubín, w historycznym regionie Orawa. Znajduje się na granicy dwóch regionów geograficznych: Pogórza Orawskiego ("Oravská vrchovina") i Magury Orawskiej ("Oravskà Magura"), w dolinie rzeki Orawa i uchodzącego do niej potoku Krivský potok. Przez miejscowość przebiega droga krajowa nr 59.
Pierwsza pisemna wzmianka o miejscowości pochodzi z 1575 roku.
W Krivej znajduje się kościół rzymskokatolicki i z miejscowości tej pochodzi m.in. zakonnica Zdenka Schelingová, błogosławiona Kościoła katolickiego.

</doc>
<doc id="2998249" url="https://pl.wikipedia.org/wiki?curid=2998249" title="Escada">
Escada

Escada SE – niemieckie przedsiębiorstwo odzieżowe i międzynarodowa grupa modowa zajmująca się szyciem luksusowych ubrań dla kobiet. Escada SE powstała w 1976 roku w Monachium i jest obecne w około 60 krajach. Jej głównymi rynkami zbytu są: Ameryka Północna, wschodnia i zachodnia Europa oraz Azja.
Firma szybko wyróżniała się swoimi projektami – charakterystyczne kreacje prezentujące nietypowe kombinacje kolorów i wzorów. 
W trakcie swojej międzynarodowej ekspansji, Escada weszła na giełdę w 1986 roku. W 1994 roku firma uruchomiła wytwórnię Sport Escada, stworzyła własną kolekcję akcesoriów, w tym torby i buty.
W roku 2007 artysta Stefan Szczęsny stworzył nową kolekcję Escady w Saint-Tropez, we Francji. 
Od lipca 2008 roku, Bruno Salzer odpowiedzialny jest za projekty, marketing i sprzedaż. W dniu 11 sierpnia 2009 roku Escada ogłosiła upadłość. W listopadzie tego samego roku spółkę wykupiła na własność Megha Mittal, obecnie pełni funkcję prezesa firmy. Natomiast właścicielem i dyrektorem zarządu jest jej teść Lakshmi Mittal.
Obecnie Escada składa się z trzech segmentów: Moda ESCADA Couture i Escada Sport, akcesoria (torby, buty i drobne wyroby ze skóry) oraz licencje (zapachy, okularów i odzieży dla dzieci).
Na wybiegach kreacje Escady prezentowały m.in.: Laetitia Casta, Cindy Crawford, Iman, Tyra Banks, Carla Bruni, Naomi Campbell, Gail Elliott, Linda Evangelista, Yasmeen Ghauri, Bridget Hall, Eva Herzigova, Liya Kebede, Yasmin Le Bon, Elle Macpherson, Karen Mulder, Carolyn Murphy, Tatjana Patitz, Agnieszka Martyna, Anja Rubik i Emilia Nawarecka.

</doc>
<doc id="2998250" url="https://pl.wikipedia.org/wiki?curid=2998250" title="Bogdan Szuluk">
Bogdan Szuluk

Bogdan Szuluk (ur. 29 lipca 1945 w Bieżuniu, zm. 27 lipca 2014 w Toruniu) – polski żużlowiec.
Sport żużlowy uprawiał w latach 1964–1974, przez całą karierę reprezentując barwy klubu Stal Toruń.
Dwukrotny finalista młodzieżowych indywidualnych mistrzostw Polski (Bydgoszcz 1967 – brązowy medal, Leszno 1968 – XI miejsce). Finalista indywidualnych mistrzostw Polski (Bydgoszcz 1972 – V miejsce). Dwukrotny finalista turniejów o "Srebrny Kask" (1966 – XI miejsce, 1967 – brązowy medal). Zdobywca VI miejsca w memoriale Zbigniewa Raniszewskiego (Bydgoszcz 1967).

</doc>
<doc id="2998253" url="https://pl.wikipedia.org/wiki?curid=2998253" title="Turbina Herona">
Turbina Herona



</doc>
<doc id="2998256" url="https://pl.wikipedia.org/wiki?curid=2998256" title="Antonín Kasper (1932–2017)">
Antonín Kasper (1932–2017)

Antonín Kasper (ur. 31 października 1932, zm. 12 listopada 2017) – czechosłowacki żużlowiec, ojciec Antonína Kaspera – również żużlowca.
Sześciokrotny medalista indywidualnych mistrzostw Czechosłowacji: trzykrotnie srebrny (1960, 1966, 1967) oraz trzykrotnie brązowy (1961, 1964, 1965).
Wielokrotny reprezentant Czechosłowacji na arenie międzynarodowej. Czterokrotny finalista drużynowych mistrzostw świata (w tym dwukrotny medalista tych rozgrywek): Göteborg 1960 – brązowy medal, Wrocław 1961 – IV miejsce, Wiedeń 1963 – srebrny medal, Londyn 1968 – IV miejsce. Wielokrotny uczestnik eliminacji indywidualnych mistrzostw świata, w tym finalista tych rozgrywek (Londyn 1963 – jako rezerwowy). Uczestnik półfinału indywidualnych mistrzostw świata na długim torze (1961 – X miejsce). Zwycięzca turnieju o „Zlatą Přilbę” (Pardubice 1963).
W lidze brytyjskiej reprezentant klubów Coventry Bees (1968–1969) i West Ham Hammers (1970).

</doc>
<doc id="2998257" url="https://pl.wikipedia.org/wiki?curid=2998257" title="Antonín Kasper (senior)">
Antonín Kasper (senior)



</doc>
<doc id="2998259" url="https://pl.wikipedia.org/wiki?curid=2998259" title="Pracownia Akustyczna Kozłowski">
Pracownia Akustyczna Kozłowski

Pracownia Akustyczna Kozłowski Sp. J. – wrocławska firma o zasięgu ogólnopolskim działająca w branży akustyki, elektroakustyki i technologii scenicznej; powstała w 2003 roku; realizuje projekty z zakresu ochrony przeciwdźwiękowej, akustyki wnętrz, elektroakustyki, systemów multimedialnych, technologii teatralnej i estradowej, mechaniki scenicznej, oświetlenia scenicznego, realizacji dźwięku; prowadzi zlecenia od etapu koncepcyjnego, przez projektowanie, konsultacje, pomiary aż po nadzór; współpracuje z projektantami innych branż, m.in. architektury, konstrukcji, instalacji sanitarnych; jest członkiem wspierającym Międzynarodową Organizację Scenografów, Techników i Architektów Teatru OISTAT oraz Audio Engineering Society AES.
Projekty.
Zrealizowane.
W trakcie kilkunastu lat pracy Pracownia zrealizowała ponad 170 projektów na terenie całej Polski, m.in.:

</doc>
<doc id="2998260" url="https://pl.wikipedia.org/wiki?curid=2998260" title="100% energii odnawialnej">
100% energii odnawialnej

Postulat 100% energii odnawialnej pojawił się w związku z globalnym ociepleniem i innymi problemami ekologicznymi (np. zanieczyszczeniem powietrza) oraz gospodarczymi (np. wyczerpywanie się energetycznych surowców nieodnawialnych). Wzrost wykorzystywania odnawialnych źródeł energii następuje znacznie szybciej, niż ktokolwiek to przewidywał. Międzyrządowy Zespół ds. Zmian Klimatu stwierdził, że jest niewiele technologicznych granic integracji portfela technologii odnawialnych źródeł energii, aby zapewnić z nich większość całkowitego światowego zapotrzebowania na energię. Mark Z. Jacobson twierdzi, że rozpoczęcie produkcji całej nowej energii tylko z wiatru, energii słonecznej oraz energii wodnej jest możliwe w 2030 r., a istniejący system dostaw energii elektrycznej może zostać zastąpiony całkowicie do 2050 r. Przeszkody w realizacji planu 100% energii odnawialnej są „przede wszystkim społeczne i polityczne, a nie technologiczne lub ekonomiczne”. Jacobson wskazuje, że koszty energii z wiatru, słońca, wody powinny być podobne do dzisiejszych kosztów energii. Europejska Rada ds. Energii Odnawialnej (EREC) wskazuje, że Unia Europejska może do 2050 zmniejszyć emisję gazów cieplarnianych o ponad 90%, jeśli całą produkcję energii przestawi na źródła odnawialne.
W skali kraju, postulat 100% energii elektrycznej z OZE dotąd osiągnęły (albo były bliskie) w krótszych przedziałach czasu (stan na 9 stycznia 2018):
Postulat 100% OZE wdrożyły także przedsiębiorstwa, takie jak np.: IKEA, Apple, Google czy Visa .
Krytyka przez środowisko akademickie.
Autorzy scenariuszy 100% OZE spotykają się z krytyką w kręgach akademickich. Podstawowym zarzutem jest fakt, że scenariusze te są zbyt uproszczone i obejmują analizę głównie energii elektrycznej, a nie pierwotnej. Ignorując energetykę jądrową (często z przyczyn pozanaukowych), autorzy znacząco obniżają prognozowane zapotrzebowanie na energię w przyszłości, co stawia ich w opozycji do innych, bardziej wiarygodnych prognoz w tej dziedzinie. W raporcie IPCC SREEN przeanalizowano 164 scenariusze rozwoju OZE, ponad połowa z nich wskazuje na ok. 27% udział OZE w zapotrzebowaniu na energię pierwotną. "The global primary energy supply share of RE differs substantially among the scenarios. More than half of the scenarios show a contribution from RE in excess of a 17% share of primary energy supply in 2030, rising to more than 27% in 2050. The scenarios with the highest RE shares reach approximately 43% in 2030 and 77% in 2050. In other words, it is likely that RE will have a signifi cantly larger role (in absolute and relative numbers) in the global energy system in the future than today."Autorem pojedynczego scenariusza, wskazującego aż 77% udziału OZE w zapotrzebowaniu na energię pierwotną w 2050, był Sven Teske, aktywista Greenpeace i miał bardzo małą wartość naukową.
Jedna z publikacji Marka Z. Jacobsona spotkała się z szeroką krytyką naukowców. 21 autorów, w tym czołowi klimatolodzy (Ken Caldeira, James Hansen) oraz specjaliści od źródeł odnawialnych (C. Clack) w swojej publikacji skrytykowało go za szereg nierealistycznych założeń (np. wielokrotne przewymiarowanie mocy generatorów energetyki wodnej). Mark Z. Jacobson, zamiast odnieść się do zarzuconych błędów, pozwał autorów pracy oraz PNAS do sądu o naruszenie dóbr osobistych, co spotkało się z szeroką krytyką. Ostatecznie pod presją środowisk akademickich i opinii publicznej pozew został wycofany.

</doc>
<doc id="2998262" url="https://pl.wikipedia.org/wiki?curid=2998262" title="Pasuk">
Pasuk



</doc>
<doc id="2998264" url="https://pl.wikipedia.org/wiki?curid=2998264" title="Jaroslav Machač">
Jaroslav Machač

Jaroslav Machač (ur. w 1926) – czechosłowacki żużlowiec.
Dwukrotny medalista indywidualnych mistrzostw Czechosłowacji: złoty (1960) oraz srebrny (1959).
Wielokrotny reprezentant Czechosłowacji na arenie międzynarodowej. Brązowy medalista drużynowych mistrzostw świata (Göteborg 1960). Wielokrotny uczestnik eliminacji indywidualnych mistrzostw świata (najlepszy wynik: Monachium 1959 – XVI miejsce w finale kontynentalnym). Dwukrotny finalista indywidualnych mistrzostw Europy na długim torze (Plattling 1960 – XIV miejsce, Oslo 1969 – XVII miejsce). Zdobywca II miejsca w turnieju o "Zlatą Přilbę" (Pardubice 1962).

</doc>
<doc id="2998265" url="https://pl.wikipedia.org/wiki?curid=2998265" title="Jaroslav Machac">
Jaroslav Machac



</doc>
<doc id="2998266" url="https://pl.wikipedia.org/wiki?curid=2998266" title="Krizia">
Krizia

 
Krizia – włoski dom mody założony w 1954 roku w Mediolanie przez Mariuccię Mandelli (1925-2015), zajmujący się szyciem luksusowych ubrań dla kobiet. Jest również producentem torebek damskich, obuwia oraz perfum. Jego głównymi rynkami zbytu są Europa oraz Azja, a przede wszystkim Japonia, gdzie Krizia ma ponad 200 butików.
Projekty firmy Krizia oparte są na czystej geometrii, ale także bogate w odniesienia i szczegóły szlachetne. 
Dom mody Krizia swoje pokazy mody organizuje nie tylko w Mediolanie, ale również w Nowym Jorku, Los Angeles, Paryżu i Tokio. 
Dom mody Krizia współpracował i współpracuje z wieloma międzynarodowymi modelkami, jak: Alek Wek, Yasmin Le Bon, Irina Pantajewa, Roshumba Williams, Eva Herzigová, Nadja Auermann, Stella Tennant, Trish Goff, Anja Rubik, Agnieszka Martyna, Kamila Szczawińska, Magdalena Wróbel.

</doc>
<doc id="2998270" url="https://pl.wikipedia.org/wiki?curid=2998270" title="Ron How">
Ron How

Ronald „Ron” How (ur. 23 grudnia 1929 w Little Missenden, zm. 11 października 2011) – brytyjski żużlowiec.
Wielokrotny finalista indywidualnych mistrzostw Wielkiej Brytanii, w tym brązowy medalista (Londyn 1964).
Wielokrotny reprezentant Wielkiej Brytanii na arenie międzynarodowej. Ośmiokrotny uczestnik finałów światowych indywidualnych mistrzostw świata (Londyn 1952 – XVI miejsce, Londyn 1957 – XI miejsce, Londyn 1958 – X miejsce, Londyn 1959 – XV miejsce, Malmö 1961 – IX miejsce, Londyn 1962 – XII miejsce, Londyn 1963 – IX miejsce, Göteborg 1964 – VI miejsce). Czterokrotny uczestnik finałów światowych drużynowych mistrzostw świata (Göteborg 1960 – srebrny medal, Wrocław 1961 – brązowy medal, Slaný 1962 – srebrny medal, Abensberg 1964 – brązowy medal).
W lidze brytyjskiej reprezentant klubów Harringay Racers (1951–1954), Wimbledon Dons (1955–1963) oraz Oxford Cheetahs (1964–1965).

</doc>
<doc id="2998273" url="https://pl.wikipedia.org/wiki?curid=2998273" title="Pracownia Akustyczna Kozłowski Sp. J.">
Pracownia Akustyczna Kozłowski Sp. J.



</doc>
<doc id="2998276" url="https://pl.wikipedia.org/wiki?curid=2998276" title="Mistrzostwa świata w szachach 2013">
Mistrzostwa świata w szachach 2013

Mistrzostwa świata w szachach 2013 – mecz szachowy, rozegrany w hotelu Hyatt Regency Chennai w Ćennaj w dniach od 9 do 25 listopada 2013 roku (planowo mecz miał trwać do 28 listopada), pomiędzy broniącym tytułu mistrza świata Viswanathanem Anandem z Indii, a pretendentem Magnusem Carlsenem z Norwegii.
Zasady.
Regulamin meczu przewidywał rozegranie 12 partii oraz ewentualnych dogrywek. Viswanathan Anand bronił tytułu po zwycięstwie w 2012 r. nad Borisem Gelfandem, natomiast Magnus Carlsen prawo do udziału w meczu o mistrzostwo świata zdobył dzięki zwycięstwu w turniej pretendentów w 2013 r. w Londynie.
Zawodnicy rozgrywali partie klasycznym tempem: 120 minut na 40 posunięć, następnie 60 minut na 20 posunięć oraz 15 minut na dokończenie partii, poczynając od 61. posunięcia dodatkowo otrzymując 30 sekund po każdym wykonanym posunięciu. W przypadku remisu przewidziano dogrywkę, składającą się z 4 partii tempem szachów szybkich (25 minut na partię oraz 10 sekund bonifikaty po każdym wykonanym posunięciu). Jeśli w dalszym ciągu wynik spotykania pozostawał nierozstrzygnięty, zawodnicy mieli rozegrać dwie partie błyskawiczne (5 minut + 10 sekund po posunięciu), a jeśli i ta dogrywka nie zdecydowałaby o zwycięzcy, odbyłaby się ostatnia, decydująca partia, w której wylosowany jako pierwszy zawodnik wybierał kolor bierek, z tym że grający białymi otrzymywał 6, a czarnymi – 5 minut. Do ostatecznego zwycięstwa białe musiały jednak wygrać, a czarnym wystarczał remis.
Sędzią głównym był Ashot Vardapetyan z Armenii. Pula nagród wynosiła 1,85 miliona euro, z czego 1,1 miliona otrzyma zwycięzca.
Przebieg meczu.
W przedmeczowych komentarzach za faworyta meczu powszechnie uważano Magnusa Carlsena. Jako potwierdzenie tej tezy wymieniano jego bezsporną dominację na świecie od prawie 4 lat (na opublikowanych w okresie od stycznia 2010 do listopada 2013 32 listach rankingowych Międzynarodowej Federacji Szachowej, I miejsce 29 razy zajmował Carlsen, natomiast Anand – zaledwie 3 razy), jak również zdecydowanie niższy wiek pretendenta (Carlsen – 22 lata, Anand – 43 lata). Po stronie Ananda przemawiało jego wielkie meczowe doświadczenie: w swojej karierze pięciokrotnie uczestniczył w meczach o mistrzostwo świata, w trzech z nich zwyciężając (był również zwycięzcą dwóch turniejów o mistrzostwo świata, w tym w jednym rozegranym systemem pucharowym). Na tym polu Carlsen był całkowitym nowicjuszem, bowiem w meczu o mistrzostwo świata uczestniczył po raz pierwszy. Komentatorzy zwracali również uwagę, że kluczową kwestią może stanowić przedmeczowe przygotowanie obu rywali, zarówno debiutowe, jak i psychologiczne.
Viswanathana Ananda wspierał zespół złożony z czterech arcymistrzów: Pétera Lékó, Surya Ganguly'ego, Sandipana Chandy i Radosława Wojtaszka, natomiast w grupie współpracowników Magnusa Carlsena znaleźli się arcymistrzowie Jon Ludvig Hammer i Laurent Fressinet.
Pierwsze cztery partie zakończyły się remisami, z tym że dwie pierwsze - szybkimi i nieciekawymi, a trzecia i czwarta – interesującymi, po trwającej kilkadziesiąt posunięć długiej walce. W piątej i szóstej partii zwyciężył Carlsen i na półmetku objął prowadzenie 4–2. Kolejne dwie partie zakończyły się remisem, a po przegranej w 9. partii sytuacja mistrza świata stała się dramatyczna (aby doprowadzić do dogrywki musiał on wygrać wszystkie trzy pozostałe partie). W 10. partii zanotowano remis, co oznaczało zwycięstwo Carlsena w stosunku 6½ – 3½ i zakończenie meczu przed czasem.
Zwyciężając w stosunku 6½ – 3½, Magnus Carlsen osiągnął najwyższy procentowy wynik (65%) w historii wszystkich meczów o mistrzostwo świata.
Mecz wywołał bardzo duże zainteresowanie w rodzinnym kraju Carlsena. Bezpośrednią telewizyjną transmisję wszystkich partii oglądało ponad 600 tys. mieszkańców Norwegii (czyli ok. 12% całkowitej ludności tego kraju).
Zapisy partii.
partia nr 1.
1.Sf3 d5 2.g3 g6 3.Gg2 Gg7 4.d4 c6 5.0-0 Sf6 6.b3 0-0 7.Gb2 Gf5 8.c4 Sbd7 9.Sc3 d:c4 10.b:c4 Sb6 11.c5 Sc4 12.Gc1 Sd5 13.Hb3 Sa5 14.Ha3 Sc4 15.Hb3 Sa5 16.Ha3 Sc4 remis
partia nr 2.
1.e4 c6 2.d4 d5 3.Sc3 d:e4 4.S:e4 Gf5 5.Sg3 Gg6 6.h4 h6 7.Sf3 e6 8.Se5 Gh7 9.Gd3 G:d3 10.H:d3 Sd7 11.f4 Gb4+ 12.c3 Ge7 13.Gd2 Sgf6 14.0-0-0 0-0 15.Se4 S:e4 16.H:e4 S:e5 17.f:e5 Hd5 18.H:d5 c:d5 19.h5 b5 20.Wh3 a5 21.Wf1 Wac8 22.Wg3 Kh7 23.Wgf3 Kg8 24.Wg3 Kh7 25.Wgf3 Kg8 remis
partia nr 3.
1.Sf3 d5 2.g3 g6 3.c4 d:c4 4.Ha4+ Sc6 5.Gg2 Gg7 6.Sc3 e5 7.H:c4 Sge7 8.O-O O-O 9.d3 h6 10.Gd2 Sd4 11.S:d4 e:d4 12.Se4 c6 13.Gb4 Ge6 14.Hc1 Gd5 15.a4 b6 16.G:e7 H:e7 17.a5 Wab8 18.We1 Wfc8 19.a:b6 a:b6 20.Hf4 Wd8 21.h4 Kh7 22.Sd2 Ge5 23.Hg4 h5 24.Hh3 Ge6 25.Hh1 c5 26.Se4 Kg7 27.Sg5 b5 28.e3 d:e3 29.W:e3 Gd4 30.We2 c4 31.S:e6+ f:e6 32.Ge4 c:d3 33.Wd2 Hb4 34.Wad1 G:b2 35.Hf3 Gf6 36.W:d3 W:d3 37.W:d3 Wd8 38.W:d8 G:d8 39.Gd3 Hd4 40.G:b5 Hf6 41.Hb7+ Ge7 42.Kg2 g5 43.h:g5 H:g5 44.Gc4 h4 45.Hc7 h:g3 46.H:g3 e5 47.Kf3 H:g3+ 48.f:g3 Gc5 49.Ke4 Gd4 50.Kf5 Gf2 51.K:e5 G:g3+ remis
partia nr 4.
1.e4 e5 2.Sf3 Sc6 3.Gb5 Sf6 4.O-O S:e4 5.d4 Sd6 6.G:c6 d:c6 7.d:e5 Sf5 8.H:d8 K:d8 9.h3 Gd7 10.Wd1 Ge7 11.Sc3 Kc8 12.Gg5 h6 13.G:e7 S:e7 14.Wd2 c5 15.Wad1 Ge6 16.Se1 Sg6 17.Sd3 b6 18.Se2 G:a2 19.b3 c4 20.Sdc1 c:b3 21.c:b3 Gb1 22.f4 Kb7 23.Sc3 Gf5 24.g4 Gc8 25.Sd3 h5 26.f5 Se7 27.Sb5 h:g4 28.h:g4 Wh4 29.Sf2 Sc6 30.Wc2 a5 31.Wc4 g6 32.Wdc1 Gd7 33.e6 f:e6 34.f:e6 Ge8 35.Se4 W:g4+ 36.Kf2 Wf4+ 37.Ke3 Wf8 38.Sd4 S:d4 39.W:c7+ Ka6 40.K:d4 Wd8+ 41.Kc3 Wf3+ 42.Kb2 We3 43.Wc8 Wdd3 44.Wa8+ Kb7 45.W:e8 W:e4 46.e7 Wg3 47.Wc3 We2+ 48.Wc2 Wee3 49.Ka2 g5 50.Wd2 We5 51.Wd7 Kc6 52.Wed8 Wge3 53.Wd6+ Kb7 54.W8d7+ Ka6 55.Wd5 We2+ 56.Ka3 We6 57.Wd8 g4 58.Wg5 W:e7 59.Wa8+ Kb7 60.Wag8 a4 61.W:g4 a:b3 62.W8g7 Ka6 63.W:e7 W:e7 64.K:b3 remis
partia nr 5.
1.c4 e6 2.d4 d5 3.Sc3 c6 4.e4 d:e4 5.S:e4 Gb4+ 6.Sc3 c5 7.a3 Ga5 8.Sf3 Sf6 9.Ge3 Sc6 10.Hd3 c:d4 11.S:d4 Sg4 12.O-O-O S:e3 13.f:e3 Gc7 14.S:c6 b:c6 15.H:d8+ G:d8 16.Ge2 Ke7 17.Gf3 Gd7 18.Se4 Gb6 19.c5 f5 20.c:b6 f:e4 21.b7 Wab8 22.G:e4 W:b7 23.Whf1 Wb5 24.Wf4 g5 25.Wf3 h5 26.Wdf1 Ge8 27.Gc2 Wc5 28.Wf6 h4 29.e4 a5 30.Kd2 Wb5 31.b3 Gh5 32.Kc3 Wc5+ 33.Kb2 Wd8 34.W1f2 Wd4 35.Wh6 Gd1 36.Gb1 Wb5 37.Kc3 c5 38.Wb2 e5 39.Wg6 a4 40.W:g5 W:b3+ 41.W:b3 G:b3 42.W:e5+ Kd6 43.Wh5 Wd1 44.e5+ Kd5 45.Gh7 Wc1+ 46.Kb2 Wg1 47.Gg8+ Kc6 48.Wh6+ Kd7 49.G:b3 a:b3 50.K:b3 W:g2 51.W:h4 Ke6 52.a4 K:e5 53.a5 Kd6 54.Wh7 Kd5 55.a6 c4+ 56.Kc3 Wa2 57.a7 Kc5 58.h4 1–0
partia nr 6.
1.e4 e5 2.Sf3 Sc6 3.Gb5 Sf6 4.d3 Gc5 5.c3 O-O 6.O-O We8 7.We1 a6 8.Ga4b5 9.Gb3 d6 10.Gg5 Ge6 11.Sbd2 h6 12.Gh4 G:b3 13.a:b3 Sb8 14.h3 Sbd7 15.Sh2 He7 16.Sdf1 Gb6 17.Se3 He6 18.b4 a5 19.b:a5 G:a5 20.Shg4 Gb6 21.G:f6 S:f6 22.S:f6+ H:f6 23.Hg4 G:e3 24.f:e3 He7 25.Wf1 c5 26.Kh2 c4 27.d4 W:a1 28.W:a1 Hb7 29.Wd1 Hc6 30.Hf5 e:d4 31.W:d4 We5 32.Hf3 Hc7 33.Kh1 He7 34.Hg4 Kh7 35.Hf4 g6 36.Kh2 Kg7 37.Hf3 We6 38.Hg3 W:e4 39.H:d6 W:e3 40.H:e7 W:e7 41.Wd5 Wb7 42.Wd6 f6 43.h4 Kf7 44.h5 g:h5 45.Wd5 Kg6 46.Kg3 Wb6 47.Wc5 f5 48.Kh4 We6 49.W:b5 We4+ 50.Kh3 Kg5 51.Wb8 h4 52.Wg8+ Kh5 53.Wf8 Wf4 54.Wc8 Wg4 55.Wf8 Wg3+ 56.Kh2 Kg5 57.Wg8+ Kf4 58.Wc8 Ke3 59.W:c4 f4 60.Wa4 h3 61.g:h3 Wg5 62.Wc6 f3 63.We6+ Kf2 64.W:h6 Wg2+ 65.Kh1 Wg1+ 66.Kh2 We1 67.b5 h3 61.g:h3 Wg6 62.c4 f3 63.Wa3+ Ke2 64.b4 f2 65.Wa2+ Kf3 66.Wa3+ Kf4 67.Wa8 Wg1 0-1
partia nr 7.
1.e4 e5 2.Sf3 Sc6 3.GG5 Sf6 4.d3 Gc5 5.G:c6 d:c6 6.SGd2 Gg4 7.h3 Gh5 8.Sf1 Sd7 9.Sg3 G:f3 10.H:f3 g6 11.Ge3 He7 12.O-O-O O-O-O 13.Se2 Whe8 14.KG1 G6 15.h4 KG7 16.h5 G:e3 17.H:e3 Sc5 18.h:g6 h:g6 19.g3 a5 20.Wh7 Wh8 21.Wdh1 W:h7 22.W:h7 Hf6 23.f4 Wh8 24.W:h8 H:h8 25.f:e5 H:e5 26.Hf3 f5 27.e:f5 g:f5 28.c3 Se6 29.Kc2 Sg5 30.Hf2 Se6 31.Hf3 Sg5 32.Hf2 Se6 remis
partia nr 8.
1.e4 e5 2.Sf3 Sc6 3.Gb5 Sf6 4.O-O S:e4 5.We1 Sd6 6.S:e5 Ge7 7.Gf1 S:e5 8.W:e5 O-O 9.d4 Gf6 10.We1 We8 11.c3 W:e1 12.H:e1 Se8 13.Gf4 d5 14.Gd3 g6 15.Sd2 Sg7 16.He2 c6 17.We1 Gf5 18.G:f5 S:f5 19.Sf3 Sg7 20.Ge5 Se6 21.G:f6 H:f6 22.Se5 We8 23.Sg4 Hd8 24.He5 Sg7 25.H:e8+ S:e8 26.W:e8+ H:e8 27.Sf6+ Kf8 28.S:e8 K:e8 29.f4 f5 30.Kf2 b5 31.b4 Kf7 32.h3 h6 33.h4 h5 remis
partia nr 9.
1.d4 Sf6 2.c4 e6 3.Sc3 Gb4 4.f3 d5 5.a3 G:c3+ 6.b:c3 c5 7.c:d5 e:d5 8.e3 c4 9.Se2 Sc6 10.g4 0-0 11.Gg2 Sa5 12.0-0 Sb3 13.Wa2 b5 14.Sg3 a5 15.g5 Se8 16.e4 S:c1 17.H:c1 Wa6 18.e5 Sc7 19.f4 b4 20.a:b4 a:b4 21.W:a6 S:a6 22.f5 b3 23.Hf4 Sc7 24.f6 g6 25.Hh4 Se8 26.Hh6 b2 27.Wf4 b1H+ 28.Sf1 He1 0–1
partia nr 10.
1.e4 c5 2.Sf3 d6 3.Gb5+ Sd7 4.d4 c:d4 5.H:d4 a6 6.G:d7+ G:d7 7.c4 Sf6 8.Gg5 e6 9.Sc3 Ge7 10.0-0 Gc6 11.Hd3 0-0 12.Sd4 Wc8 13.b3 Hc7 14.S:c6 H:c6 15.Wac1 h6 16.Ge3 Sd7 17.Gd4 Wfd8 18.h3 Hc7 19.Wfd1 Ha5 20.Hd2 Kf8 21.Hb2 Kg8 22.a4 Hh5 23.Se2 Gf6 24.Wc3 G:d4 25.W:d4 He5 26.Hd2 Sf6 27.We3 Wd7 28.a5 Hg5 29.e5 Se8 30.e:d6 Wc6 31.f4 Hd8 32.Wed3 Wc:d6 33.W:d6 W:d6 34.W:d6 H:d6 35.H:d6 S:d6 36.Kf2 Kf8 37.Ke3 Ke7 38.Kd4 Kd7 39.Kc5 Kc7 40.Sc3 Sf5 41.Se4 Se3 42.g3 f5 43.Sd6 g5 44.Se8+ Kd7 45.Sf6+ Ke7 46.Sg8+ Kf8 47.S:h6 g:f4 48.g:f4 Kg7 49.S:f5+ e:f5 50.Kb6 Sg2 51.K:b7 S:f4 52.K:a6 Se6 53.Kb6 f4 54.a6 f3 55.a7 f2 56.a8=H f1=H 57.Hd5 He1 58.Hd6 He3+ 59.Ka6 Sc5+ 60.Kb5 S:b3 61.Hc7+ Kh6 62.Hb6+ H:b6+ 63.K:b6 Kh5 64.h4 K:h4 65.c5 S:c5 remis

</doc>
<doc id="2998278" url="https://pl.wikipedia.org/wiki?curid=2998278" title="Roy Del Ruth">
Roy Del Ruth

Roy Del Ruth (ur. 18 października 1893, zm. 27 kwietnia 1961) – amerykański reżyser filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998281" url="https://pl.wikipedia.org/wiki?curid=2998281" title="Elsava">
Elsava

Elsava – rzeka w Bawarii, w Niemczech o długości 25 km. Jest prawym dopływem Menu w powiatach Aschaffenburg i Miltenberg w Spessart.

</doc>
<doc id="2998282" url="https://pl.wikipedia.org/wiki?curid=2998282" title="Królewska Akademia Hiszpańska">
Królewska Akademia Hiszpańska



</doc>
<doc id="2998290" url="https://pl.wikipedia.org/wiki?curid=2998290" title="D/1819 W1 (Blanpain)">
D/1819 W1 (Blanpain)



</doc>
<doc id="2998292" url="https://pl.wikipedia.org/wiki?curid=2998292" title="Stadion Petrosport">
Stadion Petrosport

Stadion Petrosport (arab. ستاد بتروسبورت) – wielofunkcyjny stadion o pojemności 25 000 widzów znajdujący się w Kairze. Został otwarty w 2006 roku. Swoje mecze rozgrywają na nim Nadi Bitrul Asjut i Nadi ENNPI.

</doc>
<doc id="2998294" url="https://pl.wikipedia.org/wiki?curid=2998294" title="Metryka ślubu">
Metryka ślubu



</doc>
<doc id="2998295" url="https://pl.wikipedia.org/wiki?curid=2998295" title="XXXIV LO w Warszawie">
XXXIV LO w Warszawie



</doc>
<doc id="2998296" url="https://pl.wikipedia.org/wiki?curid=2998296" title="Vyšný Kubín">
Vyšný Kubín

Vyšný Kubín (węg. "Felsőkubin") – wieś (obec) na północy Słowacji, w powiecie Dolný Kubín, w historycznym rejonie Orawa. Położona jest w dolinie potoków Jasenovskẏ potok i Leštinský potok na Pogórzu Orawskim, u podnóży Wielkiego Chocza. Przez miejscowość przebiega droga krajowa nr 59 oraz droga lokalna do miejscowości Osádka. Pierwsza pisemna wzmianka o miejscowości pochodzi z 1325 roku.
Po północnej stronie zabudowań wsi wznoszą się dwie majestatyczne, wapienne skały – Tupá skala i Ostrá skala. są dobrze widoczne z drogi nr 59.

</doc>
<doc id="2998297" url="https://pl.wikipedia.org/wiki?curid=2998297" title="Pływanie na Mistrzostwach Świata w Pływaniu 2013 – 100 m stylem grzbietowym mężczyzn">
Pływanie na Mistrzostwach Świata w Pływaniu 2013 – 100 m stylem grzbietowym mężczyzn

100 m stylem grzbietowym mężczyzn – jedna z konkurencji rozgrywanych podczas Mistrzostw Świata w Pływaniu 2013 w ramach pływania. Eliminacje oraz półfinały odbyły się 29 lipca, a 30 lipca.
W tej konkurencji wzięło udział 53 zawodników z 49 państw.

</doc>
<doc id="2998298" url="https://pl.wikipedia.org/wiki?curid=2998298" title="Petro Sport Stadium">
Petro Sport Stadium



</doc>
<doc id="2998299" url="https://pl.wikipedia.org/wiki?curid=2998299" title="Stad Petrosport">
Stad Petrosport



</doc>
<doc id="2998302" url="https://pl.wikipedia.org/wiki?curid=2998302" title="Osádka">
Osádka

Osádka – niewielka wieś (obec) na Słowacji, w powiecie Dolný Kubín, w historycznym rejonie Orawa. Położona jest u północnych podnóży Gór Choczańskich i w dolinie potoku o nazwie Ohnutý potok. Przez miejscowość prowadzi lokalna droga łącząca Vyšný Kubín z Malatiną, oraz odgałęziająca się od niej w Osadce droga do miejscowości Lúčky po drugiej stronie Gór Choczańskich (ta ostatnia droga w zimie nie jest odśnieżana). Pierwsza pisemna wzmianka o miejscowości pochodzi z 1381 roku.

</doc>
<doc id="2998305" url="https://pl.wikipedia.org/wiki?curid=2998305" title="Yakov-Yan Toumarkin">
Yakov-Yan Toumarkin



</doc>
<doc id="2998309" url="https://pl.wikipedia.org/wiki?curid=2998309" title="Zatoka Awaczyńska">
Zatoka Awaczyńska

Zatoka Awaczyńska – zatoka Oceanu Spokojnego, położona w pobliżu południowego krańca półwyspu Kamczatka.
Według nomenklatury zalecanej w Polsce przez Komisję Standaryzacji Nazw Geograficznych poza Granicami Rzeczypospolitej Polskiej nazwa ta odnosi się do akwenu nazywanego w języku rosyjskim "Авачинский залив" ("Awaczinskij zaliw"). Rozciąga się on mniej więcej pomiędzy półwyspem Szypuńskim na północy () i przylądkiem Poworotnym na południu ().
W nomenklaturze rosyjskiej, oprócz pojęcia "Авачинский залив" ("Awaczinskij zaliw") określającego dużą oceaniczną zatokę, występuje także nazwa "Авачинская губа" ("Awaczinskaja guba"), zamiennie z " Авачинская бухта" ("Awaczinskaja buchta"); obie te nazwy dotyczą mniejszej, bardziej zamkniętej zatoki (współrzędne ) łączącej się z otwartą Zatoką ("zaliwem") Awaczyńską poprzez cieśninę liczącą około 3 km szerokości. Nad północno-wschodnim brzegiem tej mniejszej zatoki ("buchty") znajduje się miasto i port Pietropawłowsk Kamczacki.
Mniejsza zatoka ("buchta") liczy około 24 km długości; takie rozmiary sytuują ją wśród największych zatok w świecie. Mogłyby pomieścić się w niej wszystkie floty świata. Dostęp do niej ogranicza jednak zamarzanie wód zatoki w miesiącach zimowych. Maksymalna głębokość zatoki wynosi 26 m.
Do zatoki (małej – "buchty") wpływają rzeki Awacza i Paratunka, natomiast do otwartej Zatoki ("zaliw"), na północny wschód od Pietropawłowska Kamczackiego, wpływa rzeka Nałyczewa (ros. "Налычева"), która wcześniej przepływa przez park przyrodniczy Nałyczewo ("Налычево"). Charakterystycznym obiektem topograficznym zatoki są wystające ponad poziom jej wód trzy skały o nazwie Trzej Bracia; znajdują się one u wejścia z zatoki dużej ("zaliw") do mniejszej ("buchta").

</doc>
<doc id="2998312" url="https://pl.wikipedia.org/wiki?curid=2998312" title="Dyskusyjny klub filmowy „Rumcajs”">
Dyskusyjny klub filmowy „Rumcajs”

Dyskusyjny Klub Filmowy „Rumcajs” – dyskusyjny klub filmowy powstały w Częstochowie pod koniec 1955 r., jako drugi w Polsce po warszawskim „Po prostu”. Klub był utworzony przez Rady Uczelniane ZSP Wyższej Szkoły Ekonomicznej i Politechniki Częstochowskiej oraz redakcję tygodnika "„Po prostu”". Pierwsza projekcja odbyła się w niedzielę 11 grudnia 1955 r. w kinie „Wolność”, do Klubu należało wtedy 266 członków.
Pierwszą siedzibą klubu było przez na blisko 18 lat kino „Bałtyk”. W programie klubu zasadniczą rolę grały przeglądy filmowe m.in. twórczości René Clair’a, Charliego Chaplina czy adaptacji prozy Maksyma Gorkiego. Prelegentami byli głównie studenci PWST w Łodzi. Na czele klubu stali m.in. pierwszy przedstawiciel Klubu we władzach Polskiej Federacji DKFów Ryszard Uklański i Zdzisław Sroczyński.
Nazwę DKF „Rumcajs” klub przyjął w 1973 r., kiedy też otrzymał świetnie wyposażoną salę „Politechnik”, powstała wtedy również dziecięca sekcja DKF „Cypisek”. Została nawiązana współpraca z czechosłowackimi filmowcami, zaproszono na przykład Václava Čtvrtka i Radka Pilařa, twórców przygód Rumcajsa. Organizowane były przeglądy filmów, seminaria, na które przyjeżdżali do Częstochowy m.in. Krzysztof Kieślowski, Tomasz Zygadło, czy Kazimierz Kutz.
Klub i jego członkowie byli nagradzani za swoją działalność – m.in. medalem Polskiej Federacji DKFów, Nagrodą im. prof. Antoniego Bohdziewicza, nagrodą miesięcznika „Kino”, czy nagrodami Ministerstwa Kultury i Sztuki.
W latach 2006–2008 działalność DKF „Rumcajs” została zawieszona; wznowiono ją w maju 2009 r. Spotkania odbywają się w poniedziałki o godz. 18 w Klubie „Politechnik” (Akademickie Centrum Kultury i Sportu Politechniki Częstochowskiej).

</doc>
<doc id="2998316" url="https://pl.wikipedia.org/wiki?curid=2998316" title="Makkabi Białystok">
Makkabi Białystok



</doc>
<doc id="2998317" url="https://pl.wikipedia.org/wiki?curid=2998317" title="Modi'in-Maccabim-Re'ut">
Modi'in-Maccabim-Re'ut



</doc>
<doc id="2998321" url="https://pl.wikipedia.org/wiki?curid=2998321" title="Marka zamienna (jednostka monetarna)">
Marka zamienna (jednostka monetarna)



</doc>
<doc id="2998322" url="https://pl.wikipedia.org/wiki?curid=2998322" title="Wybory do Rady Legislacyjnej Nauru w 1966 roku">
Wybory do Rady Legislacyjnej Nauru w 1966 roku

Pierwsze i ostatnie wybory do Rady Legislacyjnej Nauru miały miejsce 25 stycznia 1966 roku. Były to ostatnie wybory przed uzyskaniem przez ten kraj niepodległości (nie licząc wyborów do konstytuanty w 1967).
Tło.
Od czasów II wojny światowej, wyspa była pod administracją australijską. W 1962 Zgromadzenie Ogólne ONZ przeprowadziło głosowanie, w którym jednoznacznie poparło uzyskanie przez Nauru niepodległości (oddano 80 głosów za, ani jeden przeciwko). Następnie Rada Powiernicza ONZ zażądała od rządu australijskiego utworzenie Rady Legislacyjnej Nauru. 9 grudnia 1965 roku, parlament australijski przyjął omawiany wcześniej projekt ustawy o utworzeniu Rady Legislacyjnej, znany pod nazwą "Nauru Act 1965".
Przebieg wyborów i wyniki.
System wyborczy był taki sam, jak w wyborach do Lokalnej Rady Samorządowej Nauru.
Wszyscy wybrani posłowie byli członkami Lokalnej Rady Samorządowej. O dziewięć miejsc ubiegało się 24 kandydatów.
Rada Legislacyjna została otwarta 31 stycznia 1966, czyli w dwudziestą rocznicę repatriacji kilkuset Nauruańczyków z wysp Chuuk. Na szefa rady wybrano Hammera DeRoburta.

</doc>
<doc id="2998323" url="https://pl.wikipedia.org/wiki?curid=2998323" title="FC Zlaté Moravce">
FC Zlaté Moravce



</doc>
<doc id="2998324" url="https://pl.wikipedia.org/wiki?curid=2998324" title="Drużynowe Mistrzostwa Europy Juniorów na Żużlu 2010">
Drużynowe Mistrzostwa Europy Juniorów na Żużlu 2010

Drużynowe Mistrzostwa Europy Juniorów na Żużlu 2010 – zawody żużlowe, mające na celu wyłonienie medalistów drużynowych mistrzostw Europy juniorów w sezonie 2010, z udziałem zawodników do 19. roku życia. W zawodach zwyciężyli reprezentanci Polski.
Finał.
Bieg po biegu:

</doc>
<doc id="2998328" url="https://pl.wikipedia.org/wiki?curid=2998328" title="Párnica">
Párnica

Párnica – wieś (obec) w powiecie Dolný Kubín na Słowacji, na słowackiej Dolnej Orawie. Położona jest w dolinie rzeki Orawa, u podnóży wzniesień Małej Fatry, Wielkiej Fatry i Magury Orawskiej. Przez miejscowość prowadzi droga krajowa nr 70. Pierwsza pisemna wzmianka o miejscowości pochodzi z 1420 roku.

</doc>
<doc id="2998329" url="https://pl.wikipedia.org/wiki?curid=2998329" title="Krytonosek krzykliwy">
Krytonosek krzykliwy

Krytonosek krzykliwy ("Scytalopus gettyae") − gatunek małego ptaka z rodziny krytonosowatych (Rhinocryptidae). Odkryty został w 2008 roku i po raz pierwszy opisany w roku 2013. Występuje w Peru.
Nazwa gatunkowa "gettyae" upamiętnia Caroline Marie Getty, wnuczkę Jeana Paula Getty’ego; należała m.in. do National Fish and Wildlife Foundation.
Krytonoski krzykliwe obserwowane były w wilgotnych górskich lasach w regionie Junín w Peru, na wysokości 2400–3200 m n.p.m. Na wschodnich zboczach Andów w tym rejonie występuje co najmniej sześć innych gatunków z rodzaju "Scytalopus". "S. gettyae" obserwowany był jedynie w dorzeczu jednej rzeki. Mimo że przypuszczalnie zasiedla większy teren, możliwe, że jest to gatunek endemiczny dla centralnego Peru.
Zebrano cztery okazy tego gatunku, były to trzy dorosłe samce i jeden młody; nie jest znane upierzenie samicy. Upierzenie czarne, podobne do krytonoska czarniawego ("Scytalopus latrans"). Masa ciała wynosi od 18,8 do 20,9 g. Skrzydło mierzy 55–58,8 mm, skok 21,9–24 mm. Długość dzioba 5,9–6,6 mm, a ogona 37–40,9 mm.
Zawołanie i pieśń składają się z serii nagłych, wzrastających dźwięków. Pozostałe aspekty zachowania nieznane.
Przez IUCN krytonosek krzykliwy od 2016 roku klasyfikowany jest jako gatunek bliski zagrożenia (NT, "Near Threatened"). Liczebność populacji wstępnie oszacowano na około 5000–8000 dorosłych osobników. Trend liczebności populacji nie jest znany.

</doc>
<doc id="2998333" url="https://pl.wikipedia.org/wiki?curid=2998333" title="Al-Hakim I">
Al-Hakim I



</doc>
<doc id="2998336" url="https://pl.wikipedia.org/wiki?curid=2998336" title="Drużynowe Mistrzostwa Europy Juniorów na Żużlu 2009">
Drużynowe Mistrzostwa Europy Juniorów na Żużlu 2009

Drużynowe Mistrzostwa Europy Juniorów na Żużlu 2009 – zawody żużlowe, mające na celu wyłonienie medalistów drużynowych mistrzostw Europy juniorów w sezonie 2009, z udziałem zawodników do 19. roku życia. W zawodach zwyciężyli reprezentanci Polski.
Finał.
Bieg po biegu:

</doc>
<doc id="2998341" url="https://pl.wikipedia.org/wiki?curid=2998341" title="Stopnie wojskowe i insygnia oficerów marynarek wojennych krajów członkowskich NATO">
Stopnie wojskowe i insygnia oficerów marynarek wojennych krajów członkowskich NATO

Stopnie wojskowe i insygnia oficerów marynarek wojennych krajów członkowskich NATO – celem ujednolicenia rang, Organizacja Traktatu Północnoatlantyckiego ustaliła standaryzowaną hierarchię rang oficerskich w marynarce wojennej krajów NATO, określoną w wykazie STANAG. Poszczególne rangi - bez względu na rangi narodowe - określone są jednolitym dla wszystkich państw kodem alfanumerycznym.
Warrant officers (WO1–5).
Warrant officers są niżsi rangą od oficerów, jednak wyżsi od żołnierzy korpusu podoficerów. Występują wyłącznie w siłach zbrojnych Stanów Zjednoczonych.

</doc>
<doc id="2998343" url="https://pl.wikipedia.org/wiki?curid=2998343" title="Maria Józefa Rossello">
Maria Józefa Rossello

Maria Giuseppa Rossello (ur. 27 maja 1811, zm. 7 grudnia 1880) – włoska święta Kościoła katolickiego, założycielka Instytutu Sióstr Matki Bożej Miłosierdzia.
Życiorys.
Maria Giuseppa Rossello urodziła się 27 maja 1811 roku w wielodzietnej rodzinie i została ochrzczona tego samego dnia. Otrzymała wówczas imię Benedykta.
Mając 19 lat została przygarnięta przez bezdzietne małżeństwo z Savonu jako ich przybrana córka. Państwo Manleone ofiarowali dziewczynie miejsce w ich domu przez 6 lat w zamian za wykonywanie przez nią obowiązków domowych i opiekę.
Od dzieciństwa wyróżniała się wielką miłością do ubogich. Należała do Trzeciego Zakonu Franciszkańskiego. Kiedy miała 26 lat został opublikowany apel miejscowego biskupa, który namawiał pobożne dziewczęta do podjęcia pracy z ubogą młodzieżą. Benedykta zgłosiła się jako jedna z pierwszych. Założony 10 sierpnia 1837 roku Instytut Sióstr Matki Bożej Miłosierdzia wybrał na swoją przełożoną właśnie Marię Józefę. Resztę życia poświęciła na rozbudowę instytutu i niesienie pomocy.
Zmarła 7 grudnia 1880 roku po ciężkiej chorobie serca.
Beatyfikował ją papież Pius XI w dniu 6 listopada 1938 roku, a kanonizował ją papież Pius XII w dniu 12 czerwca 1949 roku.

</doc>
<doc id="2998345" url="https://pl.wikipedia.org/wiki?curid=2998345" title="Drużynowe Mistrzostwa Europy Juniorów na Żużlu 2008">
Drużynowe Mistrzostwa Europy Juniorów na Żużlu 2008

Drużynowe Mistrzostwa Europy Juniorów na Żużlu 2008 – zawody żużlowe, mające na celu wyłonienie medalistów drużynowych mistrzostw Europy juniorów w sezonie 2008, z udziałem zawodników do 19. roku życia. W zawodach zwyciężyli reprezentanci Szwecji.
Finał.
Bieg po biegu:

</doc>
<doc id="2998347" url="https://pl.wikipedia.org/wiki?curid=2998347" title="Pentanchidae">
Pentanchidae

Pentanchidae – rodzina drapieżnych ryb żarłaczokształtnych (Carcharhiniformes), wyodrębniona z rekinkowatych.
Historia badań.
Rodzina została utworzona w 1912 przez Smitha &amp; Radcliffe'a dla jednego gatunku: "Pentanchus profundicolus", i umieszczona w obrębie sześcioszparokształtnych. Inni autorzy zaliczyli ten gatunek do rekinkowatych, jako blisko spokrewniony z rodzajem "Apristurus". Tym samym nazwa Pentanchidae została uznana za synonim Scyliorhinidae (rekinkowatych). W 1988 Leonard Compagno zaproponował podział rekinkowatych na dwie podrodziny: Scyliorhininae i Pentanchinae, ale w dalszych swoich pracach odstąpił od tej propozycji. W 2005 Iglésias i inni wykazali, że rekinkowate są taksonem parafiletycznym i zaproponowali wydzielenie z nich nowej rodziny z przywróconą nazwą Pentanchidae, ale w sensie proponowanym przez Compagno dla jego Pentanchinae.
Zasięg występowania.
Wody oceaniczne i morskie w strefie umiarkowanej i tropikalnej.
Klasyfikacja.
Rodzaje zaliczane do tej rodziny:

</doc>
<doc id="2998349" url="https://pl.wikipedia.org/wiki?curid=2998349" title="Polska Misja Wojskowa w Komisji Nadzorczej Państw Neutralnych">
Polska Misja Wojskowa w Komisji Nadzorczej Państw Neutralnych



</doc>
<doc id="2998353" url="https://pl.wikipedia.org/wiki?curid=2998353" title="Alena Bierasniewa">
Alena Bierasniewa

Alena Piatrouna Bierasniewa (, , "Jelena Pietrowna Bieriesniewa"; ur. 4 czerwca 1962 w Bobrujsku) – białoruska dziennikarka i polityk, główna redaktor gazety „Hrodzienskaja Prauda”, w latach 2012–2016 deputowana do Izby Reprezentantów Zgromadzenia Narodowego Republiki Białorusi V kadencji.
Życiorys.
Urodziła się 4 czerwca 1962 roku w Bobrujsku, w obwodzie mohylewskim Białoruskiej SRR, ZSRR. Ukończyła Białoruski Uniwersytet Państwowy im. Lenina, uzyskując wykształcenie dziennikarki. Pracowała jako korespondentka rejonowej gazety „Budaunik Kamunizmu” w Lachowiczach, korespondentka, sekretarz odpowiedzialna redakcji baranowickiej gazety „Znamia Kommunizma”, sekretarz odpowiedzialna redakcji baranowickiej gazety „Nasz Kraj”, redaktor działu programów informacyjnych studia telewizji, redaktor grupy twórczej, pełniąca obowiązki kierownika grupy „Wieczernij Grodno” Grodzieńskiego Zjednoczenia Radiowo-Telewizyjnego, publicystka gazety „Wieczernij Grodno”, korespondentka własna gazety „Respublika” na obwód grodzieński, główna redaktor redakcji gazety „Hrodzienskaja Prauda”. Była deputowaną do Grodzieńskiej Obwodowej Rady Deputowanych XXV i XXVI kadencji. Pełni funkcję przewodniczącej oddziału Białoruskiego Związku Dziennikarzy na obwód grodzienski.
18 października 2012 roku została deputowaną do Izby Reprezentantów Zgromadzenia Narodowego Republiki Białorusi V kadencji z Grodzieńskiego-Zaniemeńskiego Okręgu Wyborczego Nr 49. Pełniła w niej funkcję członkini Stałej Komisji ds. Budownictwa Państwowego, Samorządu Lokalnego i Przepisów. Jej kadencja w Izbie Reprezentantów zakończyła się 11 października 2016 roku.
Życie prywatne.
Alena Bierasniewa jest mężatką, ma córkę.

</doc>
<doc id="2998354" url="https://pl.wikipedia.org/wiki?curid=2998354" title="Trzej Bracia">
Trzej Bracia



</doc>
<doc id="2998355" url="https://pl.wikipedia.org/wiki?curid=2998355" title="Grocholski (nazwisko)">
Grocholski (nazwisko)

Grocholski (forma żeńska: Grocholska, liczba mnoga: Grocholscy) – polskie nazwisko.
Etymologia nazwiska.
Utworzone prawdopodobnie formantem -ski od nazwy miejscowej Grocholin (gm. Kcynia) lub Grocholice.
Rody szlacheckie.
Nazwisko Grocholski, notowane od 1450 roku, nosiło kilka rodów szlacheckich. Byli to: Grocholscy herbu Syrokomla, Grocholscy herbu Abdank, Grocholscy herbu Topór. Źródła wspominają również o Grocholskich herbu Nałęcz i Grocholskich herbu Sulima oraz Stanisławie Grocholskim herbu własnego Grocholski, który otrzymał nobilitację na sejmie w 1589 roku. Własny herb mieli hrabiowie Grocholscy (tytuł przyznano im w 1881 roku w Cesarstwie Rosyjskim).
Demografia.
Na początku lat 90. XX wieku w Polsce mieszkało 1281 osób o tym nazwisku, najwięcej w dawnym województwie: zielonogórskim - 130, poznańskim - 118 i wrocławskim - 108. W 2002 roku według bazy PESEL mieszkały w Polsce 1483 osoby o nazwisku Grocholski, najwięcej w powiecie przeworskim i Wrocławiu.
Encyklopedyczni przedstawiciele i inne wykorzystania.
"Zobacz stronę ujednoznaczniającą:" Grocholski. 

</doc>
<doc id="2998357" url="https://pl.wikipedia.org/wiki?curid=2998357" title="Royals">
Royals

„Royals” – indie popowy utwór nowozelandzkiej piosenkarki Lorde. Utwór wydany został w marcu 2013 roku przez wytwórnię płytową Universal Music Group, jako debiutancki singel piosenkarki z jej pierwszego minialbumu, zatytułowanego "The Love Club EP". Tekst utworu został napisany przez Joel'a Little i Lorde, którzy także zajęli się wraz z Amber Easby się jego produkcją. Do singla nakręcono także teledysk, którego reżyserią zajął się Joel Kefali. Singiel dotarł na szczyt listy przebojów w Nowej Zelandii, gdzie uzyskał status pięciokrotnej platynowej płyty. Utwór notowany był na 1. miejscu na prestiżowej liście przebojów "Billboard" Hot 100 w Stanach Zjednoczonych, sprzedając się w pierwszym tygodniu w ilości 85 tysięcy kopii.

</doc>
<doc id="2998359" url="https://pl.wikipedia.org/wiki?curid=2998359" title="Steblewo (przystanek kolejowy)">
Steblewo (przystanek kolejowy)

Steblewo – zlikwidowany wąskotorowy przystanek osobowy w Steblewie, w gminie Suchy Dąb, w powiecie gdańskim, w województwie pomorskim. Położony był na linii kolejowej z Giemlic do Pszczółek Wąskotorowych. Linia ta została otwarta w 1888 roku. Rozebrana została w latach 50. XX wieku.

</doc>
<doc id="2998360" url="https://pl.wikipedia.org/wiki?curid=2998360" title="Linus Eklöf">
Linus Eklöf

Linus Eklöf (ur. 3 marca 1989 w Eskilstunie) – szwedzki żużlowiec.
Srebrny medalista indywidualnych mistrzostw Szwecji młodzików (2004). Srebrny medalista młodzieżowych indywidualnych mistrzostw Szwecji (2010).
Złoty medalista drużynowych mistrzostw Europy juniorów (Rawicz 2008). Brązowy medalista drużynowych mistrzostw świata juniorów (Gorzów Wielkopolski 2009). Finalista indywidualnych mistrzostw Europy juniorów (Stralsund 2008 – VIII miejsce).
W lidze brytyjskiej reprezentant klubów z King’s Lynn (2009–2010), Peterborough (2010), Berwick (2011), Belle Vue (2011–2012), Leicester (2012) i Poole (2012). W lidze polskiej startował w barwach klubów: Start Gniezno (2007–2009), Orzeł Łódź (2010) oraz Polonia Bydgoszcz (2017).
Pok koniec sezonu 2021 zakończył czynną karierę sportową.

</doc>
<doc id="2998361" url="https://pl.wikipedia.org/wiki?curid=2998361" title="Linus Ekloef">
Linus Ekloef



</doc>
<doc id="2998362" url="https://pl.wikipedia.org/wiki?curid=2998362" title="Książę Wilhelm">
Książę Wilhelm



</doc>
<doc id="2998363" url="https://pl.wikipedia.org/wiki?curid=2998363" title="Ogden (Kansas)">
Ogden (Kansas)

Ogden – miasto w Stanach Zjednoczonych, w północno-wschodniej części stanu Kansas, w hrabstwie Riley. Około 2 tys. mieszkańców.

</doc>
<doc id="2998364" url="https://pl.wikipedia.org/wiki?curid=2998364" title="Organic">
Organic

Organic – piętnasty album muzyczny Joego Cockera, wydany w roku 1996.

</doc>
<doc id="2998385" url="https://pl.wikipedia.org/wiki?curid=2998385" title="Indywidualne Mistrzostwa Europy Juniorów na Żużlu 2008">
Indywidualne Mistrzostwa Europy Juniorów na Żużlu 2008

Indywidualne Mistrzostwa Europy Juniorów na Żużlu 2008 – cykl zawodów żużlowych, mających wyłonić najlepszych zawodników indywidualnych mistrzostw Europy juniorów do 19 lat w sezonie 2008. W finale zwyciężył Polak Artur Mroczka.

</doc>
<doc id="2998390" url="https://pl.wikipedia.org/wiki?curid=2998390" title="Koźliny (przystanek kolejowy)">
Koźliny (przystanek kolejowy)

Koźliny – zlikwidowany wąskotorowy przystanek osobowy w Koźlinach, w gminie Suchy Dąb, w powiecie gdańskim, w województwie pomorskim. Położony był na linii kolejowej z Giemlic do Pszczółek Wąskotorowych. Linia ta została otwarta w 1888 roku. Rozebrana została w latach 50. XX wieku.

</doc>
<doc id="2998394" url="https://pl.wikipedia.org/wiki?curid=2998394" title="Apristurus acanutus">
Apristurus acanutus



</doc>
<doc id="2998395" url="https://pl.wikipedia.org/wiki?curid=2998395" title="Karol Małcużyński (ur. 1953)">
Karol Małcużyński (ur. 1953)

Karol W. Małcużyński (ur. 1953) – polski dziennikarz telewizyjny i radiowy, publicysta.
Życiorys.
Syn dziennikarza Karola Małcużyńskiego. Studiował anglistykę na Uniwersytecie Warszawskim. W latach 1979–1991 był zatrudniony jako producent i dziennikarz w BBC London. Na początku lat 90. nawiązał stałą współpracę z Telewizją Polską. W latach 1992–1993 piastował funkcję redaktora naczelnego "Wiadomości" oraz "Teleexpressu", a także zastępcy dyrektora TAI. Z kolei w latach 1994–1998 był współproducentem i prezenterem programu publicystycznego "Forum" na antenie TVP1. W późniejszym okresie związany był z agencją Associated Press. Od października 2002 prowadził ostatni sezon programu kryminalnego "Telewizyjne Biuro Śledcze" emitowanego przez telewizję Polsat. Potem pracował jako niezależny publicysta. W lipcu 2011 Małcużyński powrócił do TVP. Zastąpił wówczas Krzysztofa Rogalę na stanowisku kierownika działu zagranicznego Agencji Produkcji Audycji Informacyjnych. Równolegle kierował redakcją "Wiadomości" – od 19 listopada 2011 do 26 stycznia 2012.

</doc>
<doc id="2998411" url="https://pl.wikipedia.org/wiki?curid=2998411" title="NFC Tag">
NFC Tag

NFC Tag – naklejka lub brelok posiadający moduł NFC umożliwiający uruchamianie poleceń, skrótów czy makr na obsługujących je smartfonach. 
Pierwsze naklejki wyprodukował Samsung (pod nazwą TecTile). Każdy moduł jest wielorazowego użytku – można je wielokrotnie przeprogramowywać. Służą do tego m.in. łatwe w obsłudze programy z interfejsem graficznym uruchamiane np. na smartfonach.
Tag NFC są urządzeniami pasywnymi, działają bez własnego zasilania i są uzależnione od aktywnego urządzenia, aby wejść w zasięg przed aktywacją. Kompromis polega na tym, że urządzenia te naprawdę nie mogą wykonywać żadnego własnego przetwarzania, zamiast tego są po prostu używane do przesyłania informacji do aktywnego urządzenia, takiego jak smartfon.
Naklejki komunikują się przy użyciu standardów bezprzewodowych ISO 14443 typu A i B, który jest międzynarodowym standardem dla bezstykowych kart inteligentnych, stosowanych w wielu systemach transportu publicznego. Właśnie dlatego urządzenia NFC mogą być używane z istniejącymi technologiami bezstykowymi, takimi jak punkty płatności kartą. Obwody te są precyzyjnie dostrojone do określonej częstotliwości, co zwiększa wrażliwość urządzenia na częstotliwości ładowania. Pozwala to na maksymalny transfer energii przez powietrze. Po włączeniu znacznika może on synchronizować i wysyłać dane z częstotliwością transmisji NFC 13,56 MHz z szybkością 106, 212 lub 424 Kb / s, podobnie jak zwykła komunikacja NFC między telefonami lub innymi większymi urządzeniami.
Dostępnych jest wiele różnych typów tagów, z których każdy oferuje różne poziomy przechowywania i prędkości przesyłania. Typy znaczników 1 i 2 mają pojemność od zaledwie 48 bajtów do 2 kilobajtów danych i mogą przesyłać te informacje z szybkością zaledwie 106 kbit / s.

</doc>
<doc id="2998434" url="https://pl.wikipedia.org/wiki?curid=2998434" title="TecTile">
TecTile



</doc>
<doc id="2998466" url="https://pl.wikipedia.org/wiki?curid=2998466" title="Chrzest Jezusa (obraz El Greca z 1614)">
Chrzest Jezusa (obraz El Greca z 1614)

Chrzest Jezusa – obraz olejny hiszpańskiego malarza pochodzenia greckiego Dominikosa Theotokopulosa, znanego jako El Greco.
Obraz został stworzony na zamówienie administratorów szpitala św. Jana Chrzciciela zwanego szpitalem Tavera w Toledo. El Greco już dekadę wcześniej podjął się tego tematu, co wykorzystał w nowym zleceniu tworząc dzieło o podobnej kompozycji. Jest to jedyny ukończony obraz przez artystę z zamówionych przez szpital.
Opis obrazu.
Obraz przedstawia opisaną w Nowym Testamencie scenę ochrzczenia Chrystusa przez Jana Chrzciciela. El Greco kompozycyjnie nie odszedł od tradycyjnego przedstawienia chrztu. Na pierwszym planie artysta umieszcza Jana Chrzciciela polewającego woda głowę Jezusa. Głowa i święcona woda lana z muszli (motyw bizantyjski) znajduje się na osi obrazu a powyżej widać białego gołębia symbolizującego Ducha Świętego. Powyżej, w otoczeniu aniołów przedstawiony został Bóg Ojciec błogosławiący Jezusa.Już na osi obrazu widać różnicę pomiędzy obu wersjami. Jezus i Chrzciciel są przedstawieni podobnie, ale już aniołowie towarzyszący wyznaczają inne granice. W obrazie z Prado aniołowie rozpościerają nad Chrystusem czerwoną szatę tworząc w ten sposób linię podziału pomiędzy niebem a ziemią oddzielając Jezusa od Ojca Niebieskiego. Tym razem El Greko rezygnuje z takiego podziału na rzecz spójności wydarzenia jakim jest cud chrztu przybliżający człowieka do Boga. Anioł w zielonej szacie ze wzniesionymi dłońmi podkreślającymi spiralny kierunek wznoszenia się, został przeniesiony na lewą stronę a przestrzeń pomiędzy głównymi postaciami wypełnia anielska postać chłopca w czerwonej szacie. Pomiędzy nim a Chrystusem nawiązuje się niema rozmowa, ich wzrok spotyka się; na twarzy Jezusa widać zgodę na przyjęcie ciężaru przyszłych wydarzeń.
Pond ich głowami El Greco ponownie umieszcza gołębicę a powyżej siedzi Bóg Ojciec. Tym razem nie został on przedstawiony frontalnie jako nieruchomy król niebios, ale zajmuje miejsce nieco z prawej strony, z profilu, jakby robił miejsce dla swojego syna. Gdy ten zajmie je będzie jego odbiciem; Ojciec i Syn staną się jednym ciałem. Lewa ręka Boga Ojca spoczywa na kuli przypominającej kulę ziemską symbolizującą władzę nad światem. Podobny motyw El Greco wykorzystał na obrazie "Chrystus jako Zbawca"'. Wokół postaci krążą aniołowie. ich intensywność ruchu jest coraz większa by na obrazie ze szpitala osiągnąć apogeum ruchu wirowego.

</doc>
<doc id="2998486" url="https://pl.wikipedia.org/wiki?curid=2998486" title="Gospodarstwo Koźliny">
Gospodarstwo Koźliny

Gospodarstwo Koźliny – zlikwidowany wąskotorowy przystanek osobowy w Koźlinach, w gminie Suchy Dąb, w powiecie gdańskim, w województwie pomorskim. Położony był na linii kolejowej z Giemlic do Pszczółek Wąskotorowych. Linia ta została otwarta w 1888 roku. Rozebrana została w latach 50. XX wieku.

</doc>
<doc id="2998502" url="https://pl.wikipedia.org/wiki?curid=2998502" title="Esmee Vermeulen">
Esmee Vermeulen

Esmee Vermeulen (ur. 21 kwietnia 1996 w Zaandam) – holenderska pływaczka, specjalizująca się w stylu dowolnym.
W 2011 roku zdobyła brąz mistrzostw Europy juniorów na 200 m stylem dowolnym i srebro na 800 m tym stylem. Rok później była trzecia w tych mistrzostwach w sztafecie 4 × 100 m stylem dowolnym.
W 2013 roku wywalczyła brązowy medal mistrzostw świata w Barcelonie w tej samej sztafecie.

</doc>
<doc id="2998506" url="https://pl.wikipedia.org/wiki?curid=2998506" title="Linus Sundstroem">
Linus Sundstroem



</doc>
<doc id="2998507" url="https://pl.wikipedia.org/wiki?curid=2998507" title="Istebné">
Istebné

Istebné – wieś (obec) na Słowacji, w powiecie Dolný Kubín, w historycznym rejonie Orawa. Położona jest na Magurze Orawskiej w dolinie rzeki Orawa i uchodzącego do niej potoku Istebnianka. Przez miejscowość prowadzi droga krajowa nr 70. Wieś po raz pierwszy wzmiankowana w 1316 roku jako Iztebna.

</doc>
<doc id="2998508" url="https://pl.wikipedia.org/wiki?curid=2998508" title="Śliwiński">
Śliwiński

Osoby o nazwisku Śliwiński:

</doc>
<doc id="2998511" url="https://pl.wikipedia.org/wiki?curid=2998511" title="Górny Kubin">
Górny Kubin



</doc>
<doc id="2998512" url="https://pl.wikipedia.org/wiki?curid=2998512" title="Elise Bouwens">
Elise Bouwens

Elise Bouwens (ur. 16 marca 1991 w Waardenburg) – holenderska pływaczka, specjalizująca się w stylu dowolnym.
W 2013 roku wywalczyła brązowy medal mistrzostw świata w Barcelonie w sztafecie 4 × 100 m stylem dowolnym.

</doc>
<doc id="2998514" url="https://pl.wikipedia.org/wiki?curid=2998514" title="Krzywe Koło (przystanek kolejowy)">
Krzywe Koło (przystanek kolejowy)

Krzywe Koło – zlikwidowany wąskotorowy przystanek osobowy w Krzywym Kole, w gminie Suchy Dąb, w powiecie gdańskim, w województwie pomorskim. Położony był na linii kolejowej z Giemlic do Pszczółek Wąskotorowych. Linia ta została otwarta w 1888 roku. Rozebrana została w latach 50. XX wieku.

</doc>
<doc id="2998516" url="https://pl.wikipedia.org/wiki?curid=2998516" title="Pieśni Maldorora">
Pieśni Maldorora

Pieśni Maldorora (fr. "Les Chants de Maldoror") – sztandarowe dzieło Comte de Lautreamonta, napisane w roku 1869. Autor przyznawał się do inspiracji Adamem Mickiewiczem i formą jego "Wielkiej improwizacji". Utwór został wydany nakładem własnym autora i za jego życia nie spotkał się z szerszym uznaniem. Jednakże kilkadziesiąt lat po przedwczesnej śmierci autora (Lautreamont żył 24 lata) "Pieśni Maldorora" zyskały swoich sympatyków, wywierając szczególny wpływ na surrealistów.
"Pieśni Maldorora" składają się z sześciu części, przez które prowadzi narracja tytułowego bohatera. Pierwsze pięć to pokaz mrocznej i psychodelicznej wyobraźni autora, zaś szósta odbiega swą formą od pozostałych i bliżej jej do powieści łotrzykowskiej, niż typowego poematu. 
Bogactwo metafor, nietypowe sformułowania i drastyczna, bluźniercza poetyka sprawiły, że "Pieśni Maldorora" wzbudzały wiele emocji. Dla części czytelników Lautreamont stał się dzięki swojemu poematowi odkrywcą, lecz wielu z miejsca uznało go za chorego psychicznie. 
Najpopularniejsze polskie wydanie "Pieśni Maldorora" przetłumaczył Maciej Żurowski.

</doc>
<doc id="2998517" url="https://pl.wikipedia.org/wiki?curid=2998517" title="Wybory do Nauruańskiej Konstytuanty w 1967 roku">
Wybory do Nauruańskiej Konstytuanty w 1967 roku

Wybory do Nauruańskiej Konstytuanty miały miejsce 19 grudnia 1967 roku. 36 członków konstytuanty spotkało się po raz pierwszy w dniu 3 stycznia 1968 roku, w celu opracowania nowej konstytucji (w ramach przygotowań do niepodległości jeszcze w tym samym roku).
Niektóre kwestie zostały omówione podczas posiedzeń, w tym m.in.: czy kara śmierci powinna być wyraźnie zakazana przez nową konstytucję (odrzucona stosunkiem głosów 26-8), czy rząd powinien mieć uprawnienia do nakładania podatków (przyjęta stosunkiem głosów 17–15) i czy szkoły religijne powinny być w całości finansowane przez państwo (przyjęta 15–12).
29 stycznia 1968 konstytuanta jednogłośnie zatwierdziła nową konstytucję. Zmiany dotyczyły też najwyższych władz; odtąd, władzę ustawodawczą miało sprawować 18-osobowe zgromadzenie prawodawcze wybierane na okres trzech lat, a władzę wykonawczą miała sprawować czteroosobowa lub pięcioosobowa rada ministrów ze stojącym na jej czele prezydentem (który miał być jednocześnie szefem rządu).

</doc>
<doc id="2998519" url="https://pl.wikipedia.org/wiki?curid=2998519" title="Farby mineralne">
Farby mineralne

Farby mineralne – są to materiały malarskie zawierające spoiwa mineralne. W przypadku farb rozróżnia się dwa istotne spoiwa mineralne: wapno i krzemiany.
Podczas gdy spoiwa wapienne ulegają karbonatyzacji (tworzenie węglanów) w reakcji z dwutlenkiem węgla i wodą, spoiwa krzemianowe (z reguły krzemian wapnia albo szkło wodne potasowe, czyli inaczej płynny krzemian potasowy) wiążą pod wpływem CO2, tworząc w kontakcie z mineralnymi reagentami wodziany krzemianu wapnia.
Ze względu na to, że powłoki wapienne (z zastrzeżeniem techniki freskowej) mają ograniczoną odporność na warunki atmosferyczne, stosuje się je obecnie raczej tylko w konserwacji obiektów zabytkowych. Gdy mówi się dziś o farbach mineralnych, ma się z reguły na myśli farby krzemianowe. Są to materiały malarskie, w których jako spoiwo wykorzystuje się szkło wodne potasowe (płynny krzemian potasowy). Są też nazywane farbami krzemianowymi albo, od nazwiska ich wynalazcy, farbami Keima.
Specyficzny skład farb krzemianowych nadaje im specjalne i wyjątkowe właściwości. Mineralno-krzemianowe powłoki malarskie uznaje się za bardzo trwałe i odporne na warunki atmosferyczne. Ich trwałość znacznie przekracza sto lat. Przykładem może być pokryty w XIX wieku mineralną powłoką malarską ratusz w miejscowości Schwyz w Szwajcarii.
Historia.
W poszukiwaniu "kamienia mądrości" (mającego służyć wytwarzania złota) alchemicy odkrywali w paleniskach połyskliwe perły. Okazało się, że piasek topi się w wysokich temperaturach w połączeniu z potażem, tworząc szkło. Wykonano pierwsze małe, okrągłe szyby ze szkła wodnego których użyto w oknach. Produkcja szkła wodnego na skalę przemysłową zaczęła się w XIX wieku w zakładach Van Baerle w Gernsheim i Johanna Gottfrieda Dinglera w Augsburgu. Pierwsze próby sporządzenia farb zawierających szkło wodne podejmował Johann Nepomuk von Fuchs. Około roku 1850 malarze Kaulbach i Schlotthauer pomalowali fasadę monachijskiej Pinakoteki. Wskutek użycia pigmentów niezdolnych do sylifikacji (pigmentów ziemnych) malowidła zostały jednak wypłukane ze szkła wodnego.
"Farby mineralne" zostały opatentowane w roku 1878 przez rzemieślnika-badacza Adolfa Wilhelma Keima i są do dziś wytwarzane przez stworzone przez niego przedsiębiorstwo Keimfarben w niemieckim Diedorf koło Augsburgu.
Także V. van Baerle, od którego Keim był zależny jako od dostawcy szkła wodnego, sam podejmował próby wytwarzania farb krzemianowych. Jego eksperymenty dojrzewały latami, również on uzyskał ostatecznie dobre wyniki. Zakłady van Baerle w Gersheim am Rhein i firma Keimfarben w Diedorf koło Augsburgu stały się znanymi producentami tych farb.
Impuls do podjęcia intensywnych prac badawczych przez Adolfa Wilhelma Keima zapewnił król Bawarii Ludwik I. Ten posiadający wyrobiony zmysł artystyczny monarcha był do tego stopnia zachwycony barwnymi wapiennymi freskami północnych Włoch, że chciał cieszyć się takimi dziełami równiej w swoim królestwie, Bawarii. Pogoda na północ od Alp, znacznie surowsza niż we Włoszech, szybko jednak niszczyła malowidła. W tej sytuacji bawarscy naukowcy otrzymali zlecenie stworzenia farby mającej wygląd wapna, ale trwalszej.
Oryginalne powłoki malarskie z XIX wieku istnieją do dziś. Niezwykle imponującymi dowodami trwałości farb mineralnych są fasady budynków znajdujących się w Szwajcarii, na przykład gospody "Weißer Adler" w miejscowości Stein am Rhein czy ratusza w Schwyz (1891), w Oslo (1895) lub w Traunstein (1891).
Właściwości.
Farby mineralne zawierają oprócz głównych składników nieorganicznych także krzemian metalu alkalicznego, w tym wypadku potasu (szkło wodne), nazywany też szkłem wodnym potasowym, płynnym krzemianem potasowym czy po łacinie LIQUOR SILICIUM. Powłoka z farby mineralnej nie tworzy oddzielnej warstwy, tak jak inne powłoki malarskie, lecz wiąże się nierozerwalnie z podłożem (sylifikacja).
Wynikiem tego procesu jest niezwykle trwałe połączenie powłoki malarskiej z podłożem. Szkło wodne jako spoiwo jest poza tym niezwykle odporne na działanie promieniowania UV. Podczas gdy spoiwa organiczne, takie jak zawiesiny akrylowe czy żywic silikonowych, pod wpływem promieniowania UV kruszeją oraz wykazują tendencję do kredowania i pękania powodującego ostatecznie uszkodzenie powłoki, szkło wodne jako spoiwo nieorganiczne zachowuje stabilność. Chemiczne połączenie z podłożem i odporność spoiwa na promieniowanie UV to najważniejsze powody wyjątkowej trwałości farb krzemianowych.
Warunkiem związania farby krzemianowej jest podłoże zawierające krzem. Jako podkłady dobrze nadają się podłoża mineralne, takie jak tynki mineralne i beton. Na drewnie i metalu farb mineralnych nie można stosować, albo można je stosować tylko w ograniczonym zakresie. Przepuszczalność pary wodnej (dyfuzyjność) farb krzemianowych jest tak wysoka, że właściwie nie wpływa ona na zmianę dyfuzyjności podłoża. Oznacza to, że farby krzemianowe praktycznie nie utrudniają dyfuzji pary wodnej. Wilgoć zawarta w bryle budynku i/lub tynku może więc bez przeszkód przenikać do atmosfery. Zapewnia to suchość ścian i pozwala unikać uszkodzeń budynków. Poza tym eliminowana jest kondensacja pary wodnej na powierzchni materiału budowlanego. To z kolei redukuje ryzyko ataku alg i grzybów. Wysoka zasadowość szkła wodnego jako spoiwa stanowi dodatkowe zabezpieczenie przed mikroorganizmami i umożliwia całkowitą rezygnację ze środków konserwujących.
Powłoka trudniej się brudzi, ponieważ powierzchnie pokryte farbami mineralnymi w przeciwieństwie do powłok dyspersyjnych lub wiązanych żywicą silikonową nie gromadzą ładunku statycznego i nie stają się kleiste w wysokich temperaturach (brak termoplastyczności). Dlatego przylega do nich mniej cząsteczek zanieczyszczeń, a ponadto dają się one łatwo zmywać. Farby krzemianowe są niepalne i nie zawierają żadnych składników organicznych ani rozpuszczalników organicznych (DIN 18363 Roboty malarskie i lakiernicze – Powłoki 2.4.1).
Farby krzemianowe wykazują też niebywałą stabilność kolorów. Ze względu na to, że są one barwione wyłącznie przy użyciu pigmentów nieorganicznych, które nie zmieniają koloru nawet pod działaniem promieniowania ultrafioletowego, wykonane z nich powłoki zachowują przez dziesięciolecia niezmienny kolor.
Farby krzemianowe bazują na surowcach mineralnych. Ich produkcja i użytkowanie są nieszkodliwe dla środowiska. Ich wysoka trwałość zapewnia oszczędność zasobów, a pozbawiony szkodliwych substancji skład chroni środowisko i zdrowie ludzi. Właśnie dlatego farby krzemianowe są dziś bardzo chętnie stosowane szczególnie w "budownictwie zrównoważonym".
Rodzaje.
Zasadniczo rozróżnia się dzisiaj trzy rodzaje farb krzemianowych:
1. czysta farba krzemianowa składa się z dwóch komponentów: suchego lub wstępnie wymieszanego z wodą barwnego składnika proszkowego oraz szkła wodnego jako płynnego spoiwa (DIN 18363 Roboty malarskie i lakiernicze – Powłoki 2.4.1). Ich nanoszenie wymaga dużego doświadczenia i wiedzy fachowej. Stosuje się je głównie na budynkach historycznych.
2. W połowie XX wieku została stworzona pierwsza jednokomponentowa farba krzemianowa. Dzięki domieszce do 5 procent masowych dodatków organicznych (np. zawiesiny akrylowej, środka hydrofobizującego, zagęszczacza itp.) można oferować gotowe do użycia farby w pojemnikach. Mówi się w tym przypadku o tzw. „farbach dyspersyjno-krzemianowych“ (DIN 18363 Roboty malarskie i lakiernicze – Powłoki 2.4.1). Takie farby mają znacznie szerszy zakres zastosowań niż czyste farby krzemianowe, ponieważ można nimi też pokrywać podłoża o mniejszej wytrzymałości i/lub zawierające substancje organiczne. Także ich nanoszenie jest prostsze niż czystych farb krzemianowych.
3. Od roku 2002 istnieje trzecia kategoria farb krzemianowych, tzw. farby zolowo-krzemianowe. Zawierają one jako spoiwo połączenie zolu krzemionkowego ze szkłem wodnym. Udział składnika organicznego jest ograniczony, podobnie jak w przypadku farby dyspersyjno-krzemianowej, do 5 procent masowych w celu zapewnienia wiązania chemicznego i typowej dla krzemianów wytrzymałości. Farba zolowo-krzemianowa umożliwia też powlekanie tynków niemineralnych. Występuje w tym przypadku wiązanie chemiczno-fizyczne. Farba zolowo-krzemianowa zrewolucjonizowała zakres zastosowań farb krzemianowych. Farbę tę można łatwo i niezawodnie nanosić na praktycznie wszystkie typowe podłoża budowlane ścian i sufitów.

</doc>
<doc id="2998520" url="https://pl.wikipedia.org/wiki?curid=2998520" title="Pszczółki Wąskotorowe">
Pszczółki Wąskotorowe

Pszczółki Wąskotorowe – zlikwidowana wąskotorowa stacja kolejowa w Pszczółkach, w gminie Pszczółki, w powiecie gdańskim, w województwie pomorskim. Położony był na linii kolejowej z Giemlic do Pszczółek Wąskotorowych. Linia ta została otwarta w 1888 roku. Rozebrana została w latach 50. XX wieku.

</doc>
<doc id="2998522" url="https://pl.wikipedia.org/wiki?curid=2998522" title="Eugene Godsoe">
Eugene Godsoe

Eugene Godsoe (ur. 20 stycznia 1988 w Greensboro) – amerykański pływak, specjalizujący się w stylu motylkowym i grzbietowym.
W 2011 roku wywalczył 3 srebrne medale igrzysk panamerykańskich w Guadalajarze: na 100 m motylkiem i grzbietem oraz w sztafecie 4 × 100 m stylem zmiennym.
Dwa lata później został wicemistrzem świata w Barcelonie na 50 m stylem motylkowym.

</doc>
<doc id="2998524" url="https://pl.wikipedia.org/wiki?curid=2998524" title="Religia w Estonii">
Religia w Estonii

Estonia jest jednym z najmniej religijnych krajów Europy, około 70% populacji określa siebie jako osoby bezwyznaniowe. Wyznania z największą liczbą wiernych to protestantyzm (luteranizm) i prawosławie. Według najnowszego sondażu Eurobarometr Poll 2010, 18% obywateli Estonii odpowiedziało, że „wierzą w istnienie Boga”, natomiast 50% „uważa, że istnieje pewnego rodzaju duch lub siła życiowa”, a 29% „nie wierzy w istnienie jakiekolwiek ducha, Boga lub siły życiowej”.

</doc>
<doc id="2998526" url="https://pl.wikipedia.org/wiki?curid=2998526" title="Felipe Lima">
Felipe Lima

Felipe Ferreira Lima (ur. 5 kwietnia 1985 w Cuiabá) – brazylijski pływak, specjalizujący się w stylu klasycznym.
Kariera sportowa.
W 2007 roku wywalczył srebro podczas uniwersjady w Bangkoku na 50 m stylem klasycznym. Swój dorobek medalowy powiększył w 2011 roku na igrzyskach panamerykańskich za sprawą złota w sztafecie 4 × 100 m stylem zmiennym i srebra na 100 m żabką.
Wystartował na igrzyskach olimpijskich w Londynie (2012) na 100 m stylem klasycznym, gdzie zajął 13. miejsce z czasem 1:00,08.
Rok później zdobył brązowy medal mistrzostw świata w Barcelonie na takim samym dystansie.
W 2019 otrzymał srebrny medal igrzysk panamerykańskich w konkurencji 4 × 100 m st. zmiennym.

</doc>
<doc id="2998527" url="https://pl.wikipedia.org/wiki?curid=2998527" title="Stany Zjednoczone na Mistrzostwach Świata w Lekkoatletyce 2013">
Stany Zjednoczone na Mistrzostwach Świata w Lekkoatletyce 2013

Stany Zjednoczone na Mistrzostwach Świata w Lekkoatletyce 2013 – reprezentacja USA podczas czempionatu w Moskwie.
W reprezentacji znalazło się dwudziestu medalistów igrzysk olimpijskich w Londynie. Dziewięcioro lekkoatletów broniło w Moskwie złota zdobytego indywidualnie podczas Mistrzostw Świata 2011 – Jason Richardson (bieg na 110 metrów przez płotki), Christian Taylor (trójskok), Jesse Williams (skok wzwyż), Dwight Phillips (skok w dal), Trey Hardee (dziesięciobój), Carmelita Jeter (bieg na 100 metrów), Jennifer Simpson (bieg na 1500 metrów), Lashinda Demus (bieg na 400 metrów przez płotki) oraz Brittney Reese (skok w dal). Uzyskali oni automatyczną kwalifikację na światowy czempionat w Moskwie, bez konieczności wypełnienia minimum.
Do składu reprezentacji automatycznie zakwalifikowali się także triumfatorzy Diamentowej Ligi z roku 2012 (Charonda Williams, Dawn Harper-Nelson, Chaunté Howard oraz Reese Hoffa).
Z grona indywidualnych medalistów (srebrnych i brązowych) ostatniej edycji mistrzostw świata, w Moskwie nie wystąpili Walter Dix, Danielle Carruthers oraz Jillian Camarena-Williams.
W gronie reprezentantów Stanów Zjednoczonych znajduje się pięcioro aktualnych rekordzistów świata – Ashton Eaton (dziesięciobój oraz siedmiobój w hali), Aries Merritt (bieg na 110 metrów przez płotki), Jennifer Suhr (skok o tyczce w hali) oraz Allyson Felix i Carmelita Jeter (obie w sztafecie 4 × 100 metrów).
Troje zawodników powołanych do reprezentacji nie ukończyła przed mistrzostwami 20. roku życia (Mary Cain, Arman Hall oraz Ajee Wilson).

</doc>
<doc id="2998530" url="https://pl.wikipedia.org/wiki?curid=2998530" title="Aliancka Rada Kontroli Niemiec">
Aliancka Rada Kontroli Niemiec



</doc>
<doc id="2998532" url="https://pl.wikipedia.org/wiki?curid=2998532" title="Rząd (serial telewizyjny)">
Rząd (serial telewizyjny)

Rząd (tytuł oryg. "Borgen") – duński serial polityczny, stworzony przez Adama Price’a i wyprodukowany przez Danmarks Radio, w Danii emitowany premierowo na antenie DR1 od 26 września 2010 do 10 marca 2013 i, po reaktywacji, od 13 lutego 2022. W Polsce emitowany po raz pierwszy od 7 sierpnia 2013 do 20 maja 2014 w Ale Kino+ (serie 1–3) i na platformie internetowej Netflix od 2 czerwca 2022 (seria 4). Został sprzedany do ponad 70 krajów, a w Wielkiej Brytanii stał się jednym z najchętniej oglądanych seriali zagranicznych ostatnich lat.
Opis fabuły.
Serial ukazuje fabularyzowane kulisy duńskiej polityki i mediów, za punkt wyjścia przyjmując wybory parlamentarne, po których po raz pierwszy w historii premierem Danii zostaje kobieta, Birgitte Nyborg Christensen. Dwójkę pozostałych głównych bohaterów stanowią ambitna i ideowa dziennikarka Katrine Fønsmark, a także związany z nią uczuciowo Kasper Juul, spin doktor pani premier.
Tytuł.
Polski tytuł "Rząd" stanowi tłumaczenie używanego przy sprzedaży serialu na rynki zagraniczne angielskiego tytułu "Government". W dosłownym tłumaczeniu duński tytuł "Borgen" oznacza jednak "Zamek" i jest potocznym, funkcjonującym wśród polityków i dziennikarzy, określeniem Christiansborgu, zamku w Kopenhadze będącego siedzibą trzech kluczowych dla duńskiego systemu politycznego instytucji: parlamentu, kancelarii premiera oraz sądu najwyższego.

</doc>
<doc id="2998535" url="https://pl.wikipedia.org/wiki?curid=2998535" title="Saturn-Apollo 9">
Saturn-Apollo 9

Saturn-Apollo 9 (A-103) – lot z makietą statku Apollo (tzw. "boilerplate"), która nosiła oznaczenie "Apollo BP-16". Pierwszy lot programu Apollo o charakterze operacyjnym – na orbicie umieszczono satelitę Pegasus 1, który był transportowany w makiecie modułu serwisowego statku.
Przebieg misji.
Saturn SA-9, czwarta rakieta wersji "Block II" i jednocześnie pierwsza, która znalazła się na wyrzutni po zakończeniu fazy testów wystartowała o 14:37 UTC, 16 lutego 1965 roku. Był to pierwszy z trzech lotów, których celem było umieszczenie na orbicie kolejnych satelitów Pegasus. Misja zakończyła się sukcesem. Satelita Pegasus 1 został umieszczony na orbicie bez problemów. Po 631,66 sekundach lotu drugi stopień rakiety, IU i makieta statku Apollo zaczęły okrążać Ziemię.
Makieta "Apollo BP-16" pozostawała na orbicie przez ponad 20 lat, spłonęła podczas ponownego wejścia w atmosferę 10 lipca 1985.
Pegasus 1.
Po umieszczeniu na orbicie, rozłożenie skrzydeł satelity, które służyły jako detektory mikrometeoroidów odbyło się sprawnie. Wkrótce jednak Pegasus 1 zaczął się obracać w tempie 9,8 stopni na sekundę. Było to spowodowane kolizją strugi tlenu wypuszczanego ze zbiornika drugiego stopnia rakiety ze skrzydłami satelity.
Podsumowanie.
SA-9 był czwartym startem ze stanowiska nr 37B w Eastern Test Range (ETR) na Przylądku Kennedy’ego na Florydzie. Był to trzeci lot kombinacji Saturn/Apollo. Był to również czwarty lot z wykorzystaniem silników H-1. Silniki drugiego stopnia RL-10A3 też zostały zastosowane po raz czwarty. W locie SA-9 po raz pierwszy wykorzystano seryjnie produkowany IU. Ta wersja IU wymagała kontroli środowiskowej (temperatury, wilgotności) w czasie przygotowań przedstartowych, ale nie potrzebowała systemu środowiskowej kontroli środowiskowej w czasie lotu. Systemy elektryczne rakiety działały prawidłowo. Niezawodność układu diagnostycznego wyniosła 98,9%. Podczas misji nie udało się wykonać jedynie 16 spośród 1244 pomiarów.Tłumienie strumienia gazów odrzutowych z silników rakiety było znacznie słabsze niż podczas lotu SA-7, efektywność silników hamujących okazała się wyższa, ze względu na większą wysokość separacji pierwszego stopnia rakiety.

</doc>
<doc id="2998537" url="https://pl.wikipedia.org/wiki?curid=2998537" title="Richard Denning">
Richard Denning

Richard Denning (ur. 27 marca 1914, zm. 11 października 1998) – amerykański aktor filmowy i telewizyjny.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998538" url="https://pl.wikipedia.org/wiki?curid=2998538" title="Powiat Putnok">
Powiat Putnok

Powiat Putnok () – jeden z piętnastu powiatów komitatu Borsod-Abaúj-Zemplén na Węgrzech. Siedzibą władz jest miasto Putnok.

</doc>
<doc id="2998544" url="https://pl.wikipedia.org/wiki?curid=2998544" title="Samir Carruthers">
Samir Carruthers

Samir Badre Carruthers (ur. 4 kwietnia 1993 w Islington) – irlandzki piłkarz występujący na pozycji pomocnika w Sheffield United.

</doc>
<doc id="2998550" url="https://pl.wikipedia.org/wiki?curid=2998550" title="Erica Carlson">
Erica Carlson

Erica Carlson (ur. 4 sierpnia 1981 w Trollhättan) – szwedzka aktorka, znana z roli Jessiki w Szwedzkim filmie "Fucking Åmål".
Wybrana filmografia:

</doc>
<doc id="2998551" url="https://pl.wikipedia.org/wiki?curid=2998551" title="Szczęśliwy pies">
Szczęśliwy pies

Szczęśliwy pies (ang. "The Lucky Dog") – amerykański film z 1921 roku w reżyserii Jessa Robbinsa, pierwszy film z udziałem Stana Laurela i Olivera Hardy'ego (późniejszego duetu komików Flip i Flap).

</doc>
<doc id="2998554" url="https://pl.wikipedia.org/wiki?curid=2998554" title="Calmon (strumień)">
Calmon (strumień)

Calmon (hebr. נחל צלמון; ang. Tzalmon National Park) – strumień płynący w Dolnej Galilei w północnej części Izraela. Swoje źródła ma w masywie górskim Meron, przepływa przez Dolinę Chananja, a następnie przepływa między górami Kamon i Har Chazon, aby przy wschodniej krawędzi Doliny Sachnin spłynąć do depresji Rowu Jordanu, gdzie ma ujście do Jeziora Tyberiadzkiego. Na terenie wadi strumienia Calmon pomiędzy górami Kamon i Chazon, w 2005 roku utworzono park narodowy.
Położenie.
Calmon jest strumieniem płynącym w Dolnej Galilei w północnej części Izraela. Swoje źródła ma na południowych stokach masywu górskiego Meron (1208 m n.p.m.). Spływa na południowy zachód do Doliny Chananja, gdzie zasilają go strumienie HaAri i Szeva. Następnie kieruje się na zachód i obniża się w stopniowo coraz głębsze wadi. Wykręca na południe i przepływa pomiędzy górami Kamon (598 m n.p.m.) i Har Chazon (560 m n.p.m.). To tutaj, na wysokości około 200 metrów n.p.m. w obrębie wadi utworzono park narodowy. Po opuszczeniu wadi, strumień zahacza o wschodnią krawędź Doliny Sachnin. Zasilają go tutaj strumienie Chazon i Kamon. Następnie strumień Calmon spływa w kierunku południowo-wschodnim do depresji Rowu Jordanu. Na północny wschód od miejscowości Ajlabun jest położony zbiornik retencyjny Calmon. Strumień Calmon przepływa wzdłuż zbiornika, ale ich wody nie mieszają się. Następnie strumień opada w kierunku wschodnim i wpada do Jeziora Tyberiadzkiego na południe od kibucu Ginnosar.
Długość strumienia Calmon wynosi około 30 km. Przepływ wody wynosi około 300 m³ na godzinę, i spada do zaledwie 50 m³ w suchej porze roku. Strumień zachowuje przepływ przez cały rok.
Park narodowy.
Park Narodowy Calmon utworzono dla ochrony głębokiego wadi pomiędzy górami Kamon i Chazon. Wzdłuż wadi zachowały się siedliska rodzimej roślinności. Pod koniec XIX wieku w wadi pracowało czternaście młynów wodnych. Niektóre z nich pracowały jeszcze po ustanowieniu w 1948 roku niepodległego państwa Izrael. Obecnie można zwiedzać ich ruiny.
Czas zwiedzania parku wynosi około 1,5 godziny. Wzdłuż strumienia wytyczono wygodny szlak turystyczny.

</doc>
<doc id="2998555" url="https://pl.wikipedia.org/wiki?curid=2998555" title="Jed Steer">
Jed Steer

Jed John Steer (ur. 23 września 1992 w Norwich) – angielski piłkarz występujący na pozycji bramkarza w Aston Villi.

</doc>
<doc id="2998556" url="https://pl.wikipedia.org/wiki?curid=2998556" title="Pływanie na Mistrzostwach Świata w Pływaniu 2013 – 100 m stylem klasycznym mężczyzn">
Pływanie na Mistrzostwach Świata w Pływaniu 2013 – 100 m stylem klasycznym mężczyzn

100 m stylem klasycznym mężczyzn – jedna z konkurencji rozgrywanych podczas Mistrzostw Świata w Pływaniu 2013 w ramach pływania. Eliminacje oraz półfinały odbyły się 28 lipca, a finał 29 lipca.
W tej konkurencji wzięło udział 77 zawodników z 68 państw.

</doc>
<doc id="2998566" url="https://pl.wikipedia.org/wiki?curid=2998566" title="FC Ordino">
FC Ordino

Fútbol Club Ordino - klub piłkarski z siedzibą w Ordino, w Andorze.
Historia.
Chronologia nazw: 
Klub został założony w 2010 roku jako FC Ordino. W 2012 roku debiutował w drugiej lidze. Po zakończeniu sezonu 2012/13 jako beniaminek zajął pierwsze miejsce i zdobył awans do pierwszej ligi.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2013).
Stadion.
Klub rozgrywa swoje mecze domowe na stadionie DEVK-Arena w Sant Julià de Lòria, który może pomieścić 899 widzów.

</doc>
<doc id="2998568" url="https://pl.wikipedia.org/wiki?curid=2998568" title="Zakaria Mohieddin">
Zakaria Mohieddin



</doc>
<doc id="2998569" url="https://pl.wikipedia.org/wiki?curid=2998569" title="Mistrzostwo Andory w piłce nożnej mężczyzn">
Mistrzostwo Andory w piłce nożnej mężczyzn



</doc>
<doc id="2998570" url="https://pl.wikipedia.org/wiki?curid=2998570" title="II liga Andory w piłce nożnej mężczyzn">
II liga Andory w piłce nożnej mężczyzn



</doc>
<doc id="2998572" url="https://pl.wikipedia.org/wiki?curid=2998572" title="Puchar Andory w piłce nożnej mężczyzn">
Puchar Andory w piłce nożnej mężczyzn



</doc>
<doc id="2998574" url="https://pl.wikipedia.org/wiki?curid=2998574" title="Ziomkostwo Karpackoniemieckie">
Ziomkostwo Karpackoniemieckie

Karpatendeutsche Landsmannschaft (pol. "Ziomkostwo Karpackoniemieckie") – organizacja (stowarzyszenie) działająca na terenie Niemiec i Austrii. Jej głównym celem jest pielęgnacja kultury Niemców karpackich. Ziomkostwo Karpackoniemieckie jest organizacją wypędzonych i przesiedleńców ze Słowacji, ich potomków (bez ograniczenia liczby generacji) oraz osób popierających Ziomkostwo. Jako stowarzyszenie jest członkiem Związku Wypędzonych ("Bund der Vertriebenen – BdV").
Obecnym przewodniczącym Ziomkostwa jest Brunhilde Reitmeier-Zwick.
Symbole Niemców karpackich.
Herb karpackoniemiecki składa się z herbów miast Bratysława, Kremnica i Kieżmark, które symbolizują trzy niemieckie osiedla na Słowacji i słowackiego podwójnego krzyża.
Flaga Niemców karpackich jest prostokątem podzielonym na cztery poziome pasy jednakowej wielkości: czerwony, niebieski, biały i żółty z herbem karpackoniemieckim.

</doc>
<doc id="2998577" url="https://pl.wikipedia.org/wiki?curid=2998577" title="Unaccustomed As We Are">
Unaccustomed As We Are

Unaccustomed As We Are – amerykański film z 1929 roku, pierwszy film dźwiękowy z udziałem duetu Flip i Flap.

</doc>
<doc id="2998578" url="https://pl.wikipedia.org/wiki?curid=2998578" title="Szymon Schyrkow">
Szymon Schyrkow



</doc>
<doc id="2998579" url="https://pl.wikipedia.org/wiki?curid=2998579" title="The Second Hundred Years">
The Second Hundred Years

The Second Hundred Years – amerykański film z 1927 roku w reżyserii Freda Guiola, pierwszy oficjalny film z udziałem duetu komików Flip i Flap.

</doc>
<doc id="2998580" url="https://pl.wikipedia.org/wiki?curid=2998580" title="Sanjay and Craig">
Sanjay and Craig



</doc>
<doc id="2998583" url="https://pl.wikipedia.org/wiki?curid=2998583" title="Państwowa szkoła muzyczna I i II stopnia w Suwałkach">
Państwowa szkoła muzyczna I i II stopnia w Suwałkach

Państwowa Szkoła Muzyczna I i II stopnia w Suwałkach – szkoła prowadząca nauczanie na waltornia gitarze, fortepianie, organach, akordeonie, klarnecie, saksofonie, flecie, trąbce, fagocie, skrzypcach, altówce, wiolonczeli, kontrabasie, perkusji, śpiewie solowym. Od wielu lat aktywnie funkcjonuje orkiestra smyczkowa oraz chór. Kształcenie odbywa się na dwóch poziomach: w I stopniu - cykl 6 lub 4-letni, dla dzieci w wieku 7-16 lat oraz w II stopniu - cykl 6-letni na wydziale instrumentalnym i 4-letni na wydziale wokalnym.
Historia Szkoły.
W roku 1973 zarządzeniem Ministra Kultury i Sztuki powołano Państwową Szkołę Muzyczną I stopnia w Suwałkach. Pierwszymi uczniami szkoły byli uczniowie suwalskiego Społecznego Ogniska Muzycznego, które powstało w latach pięćdziesiątych. Siedziba szkoły znajdowała się w kamienicy przy ul. Kościuszki 62.
W latach siedemdziesiątych w szkole prowadzono zajęcia nauki gry na instrumentach: trąbki, fletu, klarnetu, wiolonczeli oraz organizowane były koncerty uświetniające ważne uroczystości w mieście i audycje szkolne propagujące muzykowanie zespołowe. W 1974 roku powstała filia suwalskiej szkoły w Augustowie. W 1975 roku filię otwarto również w Sejnach. Po zmianach administracyjnych w Polsce w 1975 roku PSM była wiodącą szkołą muzyczną w nowo powstałym województwie suwalskim.
W 1980 roku zarządzeniem Ministra Kultury i Sztuki przekształcono Państwową Szkołę Muzyczną I stopnia w Państwową Szkołę Muzyczną I i II st. W 1983 roku nawiązano kontakty ze szkołą muzyczną z miasta zaprzyjaźnionego Grande - Synthe we Francji organizując koncerty uczniów i nauczycieli.
W 1990 roku szkoła uzyskała nową siedzibę, znajdującą się w budynku przy ul. Noniewicza 83. Od roku 1990 szkoła jest organizatorem Konkursów Fortepianowych, najpierw o zasięgu wojewódzkim, następnie makroregionalnym i wreszcie od 2004 - międzynarodowym. We wrześniu 1996 z inicjatywy mniejszości litewskiej - nastąpiło otwarcie Filii Suwalskiej PSM l stopnia w Puńsku. Oprócz nauki gry na instrumentach klasycznych filia PSM wprowadziła również nauczanie na litewskich instrumentach ludowych; birbynė, kanklės i skudučiai. Podczas obchodów 25-lecia szkoły w listopadzie 1995 r. w holu odsłonięta została tablica pamiątkowa upamiętniająca postać Janiny Kraśko, zasłużonej pedagog dla społeczności muzycznej w Suwałkach i inicjatorki założenia szkoły muzycznej w latach pięćdziesiątych.
W latach 2010-2012 budynek szkoły został kompletnie przebudowany. Duża część starego obiektu została całkowicie wyburzona a w jej miejsce wzniesiono nowy budynek. Przedsięwzięcie polepszyło warunki kształcenia młodych muzyków w suwalskiej szkole - powstały m.in. nowe sale dydaktyczne, sala organowa oraz duża sala koncertowa na 250 osób.

</doc>
<doc id="2998584" url="https://pl.wikipedia.org/wiki?curid=2998584" title="Dołna Gradesznica">
Dołna Gradesznica

Dołna Gradesznica (bułg. "Долна Градешница") – wieś w południowo-zachodniej Bułgarii, w obwodzie Błagojewgrad, w gminie Kresna. Według danych Narodowego Instytutu Statystycznego, 31 grudnia 2011 roku wieś liczyła 734 mieszkańców.
Położenie.
Miejscowość znajduje się w dolinie Strumy. W rejonie wsi występują źródła termalne.

</doc>
<doc id="2998585" url="https://pl.wikipedia.org/wiki?curid=2998585" title="Nadleśnictwo Starachowice">
Nadleśnictwo Starachowice

Nadleśnictwo Starachowice – samodzielna jednostka organizacyjna Lasów Państwowych w Regionalnej Dyrekcji Lasów Państwowych w Radomiu z siedzibą w Starachowicach.
Ogólna charakterystyka Nadleśnictwa.
Nadleśnictwo Starachowice jest jednym spośród 23 nadleśnictw wchodzących w skład Regionalnej Dyrekcji Lasów Państwowych w Radomiu. Sąsiaduje od północy z Nadleśnictwem Marcule, od południa z Nadleśnictwem Ostrowiec Świętokrzyski, natomiast od zachodu z Nadleśnictwem Skarżysko. Lasy Nadleśnictwa Starachowice stanowią zwarty kompleks, który wraz z lasami nadleśnictw Marcule i Ostrowiec Świętokrzyski stanowi część wielkiego kompleksu tzw. „Lasów Iłżeckich” będących pozostałością dawnej Puszczy Iłżeckiej. Układ naturalny na tym obszarze został przekształcony przez intensywną gospodarkę leśną, która w przeszłości była ukierunkowana na osiąganie celów produkcyjnych, zaspokajających potrzeby rozwoju przemysłowego i urbanistycznego regionu. Powierzchnia jakimi zarządza Nadleśnictwo to 14651,90 ha, w tym 14466,66 ha powierzchni pokrytej lasami. Największa część lasów Nadleśnictwa Starachowice pełni funkcję ochronną (pow. 13892,35 ha), natomiast lasy gospodarcze (45,85 ha) oraz rezerwaty (39,42 ha) występują na niewielkim obszarze.
Według regionalizacji przyrodniczo-leśnej, lasy Nadleśnictwa Starachowice położone są w krainie Małopolskiej (VI), dzielnicy – Radomsko-Iłżeckiej (VI.3), mezoregionie – Przedgórza Iłżeckiego (VI.3.b) oraz dzielnicy – Gór Świętokrzyskich (VI.2), mezoregionie – Puszczy Świętokrzyskiej (VI.2.a).
Udział siedlisk leśnych w Nadleśnictwie.
według grup żyzności:
według stopni uwilgotnienia:
Gatunkiem panującym w Nadleśnictwie Starachowice jest sosna zwyczajna, której udział wynosi 85%. Występuje jako gatunek panujący na siedliskach borowych (Bśw, Bw, BMśw). Na siedliskach lasowych przy współudziale takich gatunków jak brzoza, modrzew, dąb, świerk, jodła. Sosna zwyczajna jest również gatunkiem dominującym.
Rezerwaty przyrody.
Bogactwo siedlisk przyrodniczych oraz zamieszkujących je przedstawicieli flory i fauny pozwoliło na wyznaczenie na terenie Nadleśnictwa obszarów objętych ochroną prawną w celu zachowania mało zmienionych ekosystemów, cennych gatunków roślin i zwierząt.
Klimat.
Klimat: jest urozmaicony mając charakter przejściowy od oceanicznego Europy Zachodniej do kontynentalnego Europy Wschodniej. Kontrastowość tego klimatu przejawia się szczególnie w okresie późnej jesieni i na przedwiośniu. Średnia temperatura roczna +7,8 °C. Okres wegetacyjny trwa średnio 205 dni ze średnią temperaturą + 12,9 °C. Opady roczne średnio wynoszą 633 mm.
Zespoły leśne na terenie Nadleśnictwa Starachowice.
Zdecydowanie przeważają siedliska świeże, zajmujące 81,5% powierzchni. Siedliska wilgotne zajmują 18%, natomiast bagienne i łęgowe tylko 0,5%. 
Na terenie Nadleśnictwa Starachowice występuje kilka bardzo rzadkich zespołów leśnych:
Siedliska zostały objęte programem Natura 2000 w celu ich zachowania i ochrony. Spośród czterech wymienionych zespołów największą powierzchnię zajmuje wyżynny jodłowy bór mieszany, natomiast najmniejszy obszar zajmują łęgi jesionowo-olszowy i wierzbowo-topolowe.
Na terenie Nadleśnictwa występują ponadto takie zespoły leśne jak:Siedliska terenów nizinnych:
Siedliska terenów wyżynnych

</doc>
<doc id="2998588" url="https://pl.wikipedia.org/wiki?curid=2998588" title="Żona Piłata">
Żona Piłata



</doc>
<doc id="2998591" url="https://pl.wikipedia.org/wiki?curid=2998591" title="Jakoruda">
Jakoruda

Jakoruda (bułg. "Якоруда") – miasto w południowo-zachodniej Bułgarii, w obwodzie Błagojewgrad. Siedziba gminy Jakoruda. Według danych Narodowego Instytutu Statystycznego, 31 grudnia 2011 roku miasto liczyło 5737 mieszkańców.

</doc>
<doc id="2998593" url="https://pl.wikipedia.org/wiki?curid=2998593" title="Powstanie Warszawskie (film)">
Powstanie Warszawskie (film)

Powstanie Warszawskie – polski film fabularny, przedstawiający autentyczne zdarzenia z powstania warszawskiego w 1944.
Został zmontowany w całości z ręcznie i komputerowo koloryzowanych kronik filmowych z sierpnia 1944 i wyprodukowany przez Muzeum Powstania Warszawskiego. Premiera filmu odbyła się 9 maja 2014.
Geneza filmu.
Biuro Informacji i Propagandy Komendy Głównej Związku Walki Zbrojnej – Armii Krajowej (BIP KG ZWZ – AK) zostało utworzone na przełomie marca i kwietnia 1940 r. Podstawowymi zadaniami BiP-u było informowanie polskiego społeczeństwa o działaniach rządu w Londynie, dokumentowanie działań okupanta i walka z niemiecką propagandą. Dział A (Informacyjno-filmowy) BIP-u prowadził tajne szkolenia fotoreportażu, reżyserii i obsługi megafonów. Dla BIP-u pracowali m.in. operatorzy i montażyści: Antoni Bohdziewicz, Wacław Kaźmierczak, Leonard Zawisławski, Seweryn Kruszyński, reżyserzy Jerzy Gabryelski, Jerzy Zarzycki, Andrzej Ancuta, Roman Banach, Ryszard Szope, Henryk Vlassak, Antoni Wawrzyniak, fotografowie Sylwester Braun i Joachim Joachimczyk, historyk Aleksander Gieysztor oraz filolog klasyczny prof. Kazimierz Feliks Kumaniecki.
Do czasów współczesnych udało się ocalić niewielką część zrealizowanych przez nich materiałów. Sami filmowcy nie byli w stanie oszacować po wojnie ich wielkości. Komplet filmów (122 szpule taśmy filmowej) został ukryty przed upadkiem powstania przez żołnierzy z Oddziału „Chwaty” w piwnicy domu przy ul. Wilanowskiej 1. Filmowe rolki, zwinięte w rulony, zostały umieszczone w gazogeneratorach samochodowych, które następnie przykryto szczelnymi pokrywami i owinięto osmołowaną papą, a później umieszczono w pojemnikach. Pojemniki te zostały odkopane w 1946 r. Materiał filmowy przekazano do konserwacji i obróbki. Został on zmontowany przez Wacława Kaźmierczaka na taśmie 35 mm w jeden film: "Warszawa walczy", którego nie upubliczniono, lecz ukryto w archiwum, gdzie został pocięty na krótkie kawałki i posklejany chaotycznie bez zachowania chronologii. W tej formie był emitowany w 1956 r.
Fabuła.
Bohaterami filmu są dwaj bracia, operatorzy BIP-u, którzy otrzymują zadanie dokumentowania powstania. Jeden z nich chce kręcić „prawdziwą” wojnę i robi wszystko, żeby przyłączyć się do jednego z powstańczych oddziałów. Niestety, nie jest to zadanie łatwe ponieważ żołnierze ich przeganiają – wojsko zawsze z trudnością tolerowało obecność dziennikarzy. Początkowo więc dokumentują życie cywilne, pieczenie chleba, działalność kuchni, warsztatów rusznikarskich itd. Takich materiałów oczekuje zresztą od nich ich szef, dając im zadanie przygotowania kroniki, która ma być wyświetlona w kinie „Palladium”. Poszukując odpowiednich ujęć, wchodzą coraz głębiej – dosłownie i w przenośni – w samo powstanie. I w końcu udaje im się dołączyć do jednego z oddziałów, z którym idą na akcję. Bohaterowie orientują się, że przyszło im uczestniczyć w czymś przekraczającym ich najśmielsze wyobrażenia – świat, w którym się znaleźli, to świat po apokalipsie. Uświadamiają sobie, że ich rolą jest udokumentowanie tej apokalipsy i ocalenie za wszelka cenę taśmy z materiałem.
Twórcy kronik w 1944.
Dzięki dostępowi do archiwów ekipie "Powstania warszawskiego" udało się ustalić tożsamość wielu ludzi, którzy pracowali dla Biura Informacji i Propagandy Komendy Głównej Związku Walki Zbrojnej, tworząc materiały, z których część możemy oglądać na ekranie:
Antoni Bohdziewicz „Wiktor” (ur. 10 września 1906 w Wilnie, zm. 20 października 1970 w Warszawie). Reżyser i scenarzysta filmowy. W 1928 r. ukończył studia techniczne na Politechnice Warszawskiej. Pracował w regionalnej rozgłośni Polskiego Radia w Wilnie, w latach 1931–1935 wyjechał na stypendium filmowe do Paryża. Wybuch wojny uniemożliwił mu dokończenie pracy nad filmem fabularnym. W powstaniu warszawskim został szefem zespołu operatorów Powstańczej Kroniki Filmowej, był także komentatorem podczas emisji kronik w kinie Palladium. Po zakończeniu wojny pracował przy realizacji Polskiej Kroniki Filmowej, później jednak, kiedy skrytykował realizm socjalistyczny, został pozbawiony możliwości kręcenia filmów. W latach 1948–1966 był kierownikiem Katedry Reżyserii Państwowej Wyższej Szkoły Filmowej w Łodzi, a w latach 1966–1969 wykładał w Institut National Superieur des Arts du Spectacle w Brukseli.
Jerzy Zarzycki „Pik” (ur. 1 stycznia 1911 w Łodzi, zm. 2 stycznia 1971 w Warszawie). Absolwent Uniwersytetu Warszawskiego na kierunku historia sztuki. Od 1930 r. pracował jako operator, a od 1931 r. reżyserował filmy dokumentalne, m.in.: "Kercelak", "Wieś Podolska" (1932) oraz "Morze" (1933). W 1938 r. ukończył studia na Wydziale Reżyserii Państwowego Instytutu Sztuki Teatralnej w Warszawie. W tym roku zadebiutował reżyserią filmu fabularnego "Ludzie Wisły". W czasie oblężenia Warszawy przez Niemców we wrześniu 1939 r. był jednym z operatorów w ekipie filmowej Dowództwa Obrony Warszawy. W czasie powstania warszawskiego był działaczem zespołu referatu filmowego. Dokumentował rejony Woli i Śródmieścia Północ. Po zakończeniu wojny, w latach 1955–1961, był kierownikiem artystycznym Zespołu Filmowego „Syrena”. W latach 1947–1970 pracował jako reżyser i scenarzysta filmowy.
Andrzej Ancuta „Kier” (ur. 10 lutego 1919 w Mińsku Litewskim, zm. 14 lutego 2009 w Warszawie). Kapral podchorąży. Operator filmowy, realizator filmów dokumentalnych, pedagog. W powstaniu warszawskim był działaczem zespołu referatu filmowego. Po jego zakończeniu przebywał w niemieckich obozach jenieckich, a po zakończeniu wojny trafił do Państwowej Wyższej Szkoły Filmowej, Telewizyjnej i Teatralnej w Łodzi, gdzie w latach 1950–1996 pełnił rolę wykładowcy na Wydziale Operatorskim. W latach 1958–1963 i 1969–1972 był dziekanem Wydziału Operatorskiego, w latach 1975–1978 prorektorem uczelni ds. Nauczania, a w latach 1987–1990 kierownikiem Zakładu Sztuki Operatorskiej. Jest autorem podręczników z zakresu sztuki operatorskiej.
Stefan Bagiński „Stefan” (ur. 6 czerwca 1910 w Warszawie, zm. 25 kwietnia 2002 w Warszawie). Porucznik. Operator filmowy. W czasie powstania warszawskiego był działaczem zespołu referatu filmowego. Dokumentował rejon Śródmieścia Północ i Starego Miasta. Po zakończenia powstania opuścił Warszawę razem z ludnością cywilną. Po zakończeniu wojny pracował nad produkcją filmów dokumentalnych, w tym realizacją i montażem. Był również autorem scenariuszy.
Roman Banach „Świerk” (ur. 15 lipca 1912 w Czortkowie, zm. 12 sierpnia 1966 w Warszawie). Ułan z cenzusem. Reżyser i scenarzysta filmów dokumentalnych. Autor kronik filmowych podczas obrony Warszawy we wrześniu 1939 r. W czasie powstania warszawskiego był członkiem ekipy filmowej dokumentującej działania wojskowe i życie codzienne. Działalność dokumentacyjną prowadził w Śródmieściu Północ i na Mokotowie. Po zakończeniu powstania warszawskiego przebywał w niewoli niemieckiej, potem został realizatorem, reżyserem, montażystą i autorem scenariuszy filmów dokumentalnych.
Jerzy Gabryelski „Orski” (ur. 30 października 1906 we Lwowie, zm. 3 lutego 1978 w Nowym Jorku). Reżyser, dokumentalista. Absolwent Państwowego Instytutu Sztuki Teatralnej w Warszawie. Na początku lat 30. przebywał we Francji na stypendium filmowym, gdzie realizował eksperymentalne projekty kinematograficzne. Autor kronik filmowych podczas obrony Warszawy we wrześniu 1939 r. W czasie powstania warszawskiego był zaangażowany w prace reporterskie i dokumentacyjne. Z powodu przynależności do AK po zakończeniu wojny został poddany represjom przez NKWD, był więziony i brutalnie przesłuchiwany. Po 1956 r. władze wydały mu zgodę na realizację filmów dokumentalnych i oświatowych. Od 1962 r. do dnia śmierci przebywał na emigracji.
Seweryn Kruszyński (ur. 12 czerwca 1911 w Monastyrku na Ukrainie, zm. 25 września 1993). Operator filmowy, dokumentalista. Swoje fascynacje sztuką filmową kształtował początkowo jako praktykant w warsztacie sprzętu filmowego, a następnie od 1931 r. jako asystent operatora. W latach 1934–1939 zdobywał doświadczenie jako asystent operatora i konserwator sprzętu w wytwórni „Sfinks” oraz w ośrodku produkcji filmowej „Falanga”. W powstaniu warszawskim wchodził w skład zespołu dokumentującego działania wojskowe i życie codzienne na terenie Śródmieścia. Od 1945 r. pracował w Wytwórni Filmów Dokumentalnych i Fabularnych w Warszawie przy realizacji Polskiej Kroniki Filmowej. Od 1946 r. był operatorem filmów fabularnych, a w latach 1962–1976 filmów dokumentalnych w Wytwórni Filmowej „Czołówka”.
Ryszard Szope (ur. ok. 1916, zm. 2 września 1997 w Warszawie). Operator filmowy, dokumentalista. W czasie powstania warszawskiego pracował jako operator filmowy, dokumentując działania wojskowe i życie codzienne. Działalność reporterską prowadził razem z bratem Edwardem (ur. 9 września 1911). Po zakończeniu powstania wyszedł z miasta wraz z ludnością cywilną. Po wojnie został operatorem i autorem scenariuszy filmów dokumentalnych. W 1966 r. otrzymał wyróżnienie Ministra Obrony Narodowej za film dokumentalny "Za waszą wolność i naszą", a w 1968 r. został nagrodzony Dyplomem Specjalnym na Międzynarodowym Festiwalu Filmowym Armii Zaprzyjaźnionych w Veszprém na Węgrzech za film dokumentalny "Wietnamu dzień powszedni".
Edward Szope (ur. 9 września 1911, data i miejsce śmierci nieznane). Brat Ryszarda. Po wojnie używał formy nazwiska: Szopa. Operator filmowy, dokumentalista. Kapral. W czasie kursów maturalnych praktykował w laboratorium filmowym. W latach 1932–1933 odbył służbę wojskową w 1. Pułku Artylerii Przeciwlotniczej w Warszawie. W latach 30. Pracował jako laborant filmowy. W czasie kampanii wrześniowej 1939 r. służył w Wojsku Polskim. Do domu wrócił w połowie października 1939 r. i osiadł w Warszawie. W czasie okupacji prowadził działalność handlową. W czasie powstania warszawskiego od 3 sierpnia pracował jako operator filmowy, dokumentował działania wojskowe i życie codzienne. Działalność reporterską prowadził razem z bratem Ryszardem. Ranny 8 września; do końca walk przebywał w szpitalu przy ul. Chmielnej 32. Po zakończeniu powstania przewieziony do szpitala w Krakowie, skąd uciekł 11 stycznia 1945 r. W połowie marca 1945 r. powraca do Warszawy. W latach 1948–1949 pracował w firmie „Epidia” w Warszawie (ul. Pogonowskiego 15) jako laborant filmowy. Później bezrobotny. Dalsze losy nie są znane.
Henryk Vlassak „Wania” (zm. prawd. ok. 1955 na Węgrzech). Polski operator filmowy pochodzenia węgierskiego. W latach 30. był autorem zdjęć kilkunastu filmów fabularnych, m.in.: „Przeor Kordecki – Obrońca Częstochowy” (1934), „Wierna rzeka” (1936), „Kościuszko pod Racławicami” (1938), a także współtwórcą filmów dokumentalnych. Zajmował się także montażem i scenografią filmową. W 1938 r. został nagrodzony przez Ministra Spraw Zagranicznych na Festiwalu Filmów w ramach Targów Wschodnich we Lwowie za film „Kościuszko pod Racławicami”. Autor kronik filmowych podczas obrony Warszawy we wrześniu 1939 r. W czasie powstania warszawskiego pracował jako operator filmowy, dokumentując działania wojskowe i życie codzienne w Śródmieściu. Jest autorem zdjęć natarcia niemieckich czołgów, przed którymi pędzono ludność cywilną. Jego losy powojenne nie są bliżej znane.
Antoni Wawrzyniak „Antonio” (ur. 13 czerwca 1883 w Warszawie, zm. 6 września 1954 w Łodzi). Operator filmowy. Starszy sierżant. W latach 1924–1939 pracował nad zdjęciami 28 filmów pełnometrażowych, dokumentalnych i krótkometrażowych. W czasie powstania warszawskiego pracował jako operator filmowy, dokumentując działania wojskowe i życie codzienne w Śródmieściu Północ. Po zakończeniu działań wojskowych wyszedł z miasta wraz z ludnością cywilną. Po 1945 r. pracował w Wytwórni Filmów Oświatowych, głównie nad filmami krótkometrażowymi.
Wacław Feliks Kaźmierczak „Wacek” (ur. 5 sierpnia 1905 w Dulinowie, zm. 10 kwietnia 1981 w Warszawie). Montażysta, scenarzysta i reżyser filmów dokumentalnych. Przed wojną pracował jako operator w Polskiej Agencji Telegraficznej. W powstaniu warszawskim był kierownikiem laboratorium filmowego i montażystą kronik powstańczych "Warszawa walczy". Po zakończeniu II wojny światowej został autorem i współautorem wielu filmów dokumentalnych oraz laureatem nagród uzyskiwanych na festiwalach filmowych krajowych i międzynarodowych, m.in. w Cannes (1947), Florencji (1965), Monte Carlo (1967).
Stanisław Bala „Giza” (ur. 10 listopada 1922 w Starowiskitkach) Operator filmowy, dokumentalista. W konspiracji od 1 marca 1940 r.; od 1 lipca 1943 r. pracuje w Oddziale VI Komendy Głównej AK (Biurze Informacji i Propagandy). W 1940–1942 studiuje w Szkole Budowy Maszyn (Wawelberg) i uzyskuje dyplom technika. W 1943 r. kończy Szkołę Polowych Sprawozdawców Wojennych, a w 1944 r. Szkołę Polowych Sprawozdawców Wojskowych. W powstaniu warszawskim pracuje jako operator filmowy, dokumentuje walki na Woli oraz w Śródmieściu m.in. zdobywanie kościoła św. Krzyża i sąsiedniej komendy policji. Po zakończeniu powstania więziony w niemieckich obozach jenieckich: Lamsdorf, Gross-Born, Sandbostel i Lubece. Po zakończeniu wojny pozostał za granicą, mieszkał we Francji i w Wielkiej Brytanii, gdzie skończył studia techniczne. W pierwszej połowie lat 50. osiedlił się w USA.
Kazimierz Pyszkowski (data i miejsce urodzenia nieznane, zm. 1974 w Warszawie). Operator filmowy. W powstaniu warszawskim zaangażowany w działalność zespołu referatu filmowego, pracuje z upoważnienia szefa Tajnych Wojskowych Zakładów Wydawniczych Oddziału VI Komendy Głównej AK (Biura Informacji i Propagandy); producent filmowych kronik powstańczych. W latach 1946–1947 przebywa za granicą. Jego działalność powojenna nie jest bliżej znana.
Produkcja i technika.
Producentem wykonawczym filmu jest Piotr C. Śliwowski, Kierownik Sekcji Historycznej MPW. Autorem pomysłu na fabułę jest Jan Komasa. Scenariusz stworzyli Joanna Pawluśkiewicz, Jan Ołdakowski i Piotr C. Śliwowski. Na potrzeby współczesnej produkcji dialogi napisali Joanna Pawluśkiewicz i Michał Sufin. W projekt zaangażowani zostali także aktorzy: Maciej Nawrocki, Michał Żurawski oraz Mirosław Zbrojewicz, którzy użyczyli swych głosów głównym bohaterom filmu. Nad reżyserią dubbingów czuwała Miriam Aleksandrowicz. Koloryzacją materiałów zdjęciowych zajął się uznany polski autor zdjęć Piotr Sobociński Jr. Muzykę skomponował Bartosz Chajdecki. Za pełne udźwiękowienie filmu odpowiada Bartosz Putkiewicz. Za montaż filmu "Powstanie Warszawskie" odpowiada Joanna Brühl, pod opieką merytoryczną Milenii Fidler.
W trakcie realizacji "Powstania warszawskiego" skorzystano z licznych technik post-produkcyjnych oraz restoringowych.
Postacie w filmie.
W kadrach filmu widoczni są m.in. Maria Rodziewiczówna, Bolesław Biega oraz jego syn Bolesław ps. „Pałąk” i Alicja Treutler ps. „Jarmuż”, których ceremonia ślubna z 13 sierpnia 1944 została zarejestrowana w kadrach.
Odbiór.
Po pokazie przedpremierowym dyrektor Polskiego Instytutu Sztuki Filmowej – Agnieszka Odorowicz opisała go jako – "wstrząsający, fascynujący". Tomasz Raczek napisał, że bardzo rzadko jakikolwiek film wywołuje w nim prawdziwe emocje, ale "Powstaniu Warszawskiemu" udało się to do tego stopnia, że musi przyznać się do płaczu.

</doc>
<doc id="2998596" url="https://pl.wikipedia.org/wiki?curid=2998596" title="Mistrzostwa Świata U-19 w Rugby Union Mężczyzn 2005">
Mistrzostwa Świata U-19 w Rugby Union Mężczyzn 2005

Mistrzostwa Świata U-19 w Rugby Union Mężczyzn 2005 – trzydzieste siódme mistrzostwa świata U-19 w rugby union mężczyzn zorganizowane przez IRB, które odbyły się w Republice Południowej Afryki w dniach od 1 do 18 kwietnia 2005 roku.
W zawodach triumfowali gospodarze w finale 20-15 pokonując obrońców tytułu, Nowozelandczyków. Zwycięzcy dywizji B – Samoańczycy – zyskali awans, zastępując w następnych rozgrywkach elity najsłabszych Gruzinów.
Informacje ogólne.
Mistrzostwa zostały zorganizowane w ciągu pięciu meczowych dni pomiędzy 1 a 18 kwietnia 2005 roku na pięciu obiektach zlokalizowanych w Durbanie i Pietermaritzburgu – w trzech placówkach oświatowych (Durban High School, Glenwood High School i University of KwaZulu-Natal), a także na Woodburn Stadium oraz w kompleksie ABSA Stadium/Kings Park.
Zawody zostały przeprowadzone według zmodyfikowanych pod kątem juniorów przepisów, a nad ich przebiegiem czuwało dwunastu głównych arbitrów.
Dwadzieścia cztery uczestniczące reprezentacje zostały podzielone na dwie dwunastozespołowe dywizje i rozstawione w nich na cztery trzyzespołowe grupy według wyników osiągniętych w poprzednich mistrzostwach oraz w regionalnych eliminacjach. Rywalizowały one następnie w ciągu trzech pierwszych meczowych dni z drużynami z innej grupy (grupa A z D, B z C). Zwycięzca meczu zyskiwał cztery punkty, za remis przysługiwały dwa punkty, porażka nie była punktowana, a zdobycie przynajmniej czterech przyłożeń lub przegrana nie więcej niż siedmioma punktami premiowana była natomiast punktem bonusowym. Po zakończeniu pierwszej fazy ustalany był ranking przed dwumeczową fazą play-off – pierwsze cztery zespoły walczyły o mistrzostwo, kolejne cztery o miejsce piąte, zaś pozostałe o miejsce dziewiąte.
Przy ustalaniu rankingu po fazie grupowej w przypadku tej samej ilości punktów lokaty zespołów były ustalane kolejno na podstawie:
W przypadku remisu w fazie pucharowej nie odbywała się dogrywka, zwycięzca wyłaniany był zaś na podstawie większej ilości przyłożeń w tym meczu, przyłożeń zakończonych podwyższeniem, a ostatecznie w wyniku karnych kopów. Wyjątkiem był mecz finałowy, w którym w przypadku niewyłonienia zwycięzcy według kryteriów przyłożeń, nie rozgrywano konkursu kopów, lecz ogłaszano wspólny triumf obu zespołów.
Trofeum przyznawane zwycięzcy turnieju jest autorstwa byłego walijskiego rugbysty, Richarda Willsa.
Badania antydopingowe przeprowadzone podczas zawodów nie dały żadnego wyniku pozytywnego.

</doc>
<doc id="2998598" url="https://pl.wikipedia.org/wiki?curid=2998598" title="My Four Years in Germany">
My Four Years in Germany

My Four Years in Germany – amerykański film, którego premiera odbyła się w 1918 roku. Był to pierwszy film wytwórni Warner Bros..

</doc>
<doc id="2998599" url="https://pl.wikipedia.org/wiki?curid=2998599" title="Trzej Bracia (Kamczatka)">
Trzej Bracia (Kamczatka)

Trzej Bracia (ros. "Три Брата") – grupa trzech bazaltowych skał wystających ponad lustro wody w pobliżu Pietropawłowska Kamczackiego, przy południowo-wschodnim wybrzeżu Kamczatki, w miejscu, gdzie duża, oceaniczna Zatoka Awaczyńska (ros. "Awaczinski Zaliw") zwęża się i przechodzi w zatokę wewnętrzną (nazywaną po rosyjsku "Awaczinska Guba" albo "Awaczinska Buchta"), nad którą położony jest pietropawłowski port. Stanowią miejscową atrakcję turystyczną i symbol Pietropawłowska Kamczackiego. Traktowane są jako pomnik przyrody ("памятник природы"). Rejon tych skał został uznany za krajobrazowo-geologiczny pomnik przyrody 28 grudnia 1983 r., przy czym sam pomnik ma powierzchnię 0,2 ha, a jego strefa ochronna 78,3 ha. Skały znajdują się 300 m od brzegu, ale dostęp jest utrudniony ze względu na fakt, iż okoliczny teren zaliczany jest do obszarów wojskowych. 
Skały "Trzej Bracia" to przede wszystkim fizyczna zapora chroniąca Pietropawłowsk Kamczacki i jego port przed tsunami, czasem więc te skały bywają nazywane "rozcinaczami fal" (ros. «волнорезы») albo "Bramą Pietropawłowska". Legendy rdzennej ludności miejscowej mówią, że są to trzej bracia-rybacy, którzy walczyli z duchem morskim o prawo połowu ryb. I kiedy ów duch nasłał na ich plemię wielkie fale – bracia wstali w obronie swego ludu i rozbili je; ponieważ jednak fale były zaczarowane, to zaczarowały też braci, którzy skamienieli i teraz po wsze czasy będą stać przed Pietropawłowskiem, żeby bronić go przed atakiem oceanu.

</doc>
<doc id="2998600" url="https://pl.wikipedia.org/wiki?curid=2998600" title="AoI">
AoI



</doc>
<doc id="2998601" url="https://pl.wikipedia.org/wiki?curid=2998601" title="Elżbieta (księżniczka belgijska)">
Elżbieta (księżniczka belgijska)



</doc>
<doc id="2998603" url="https://pl.wikipedia.org/wiki?curid=2998603" title="13 (album CF98)">
13 (album CF98)

13 – czwarty album studyjny polskiej grupy muzycznej CF98. Wydawnictwo ukazało się 9 kwietnia 2013 roku nakładem wytwórni My Music. Płyta zupełnie różni się od poprzednich albumów zespołu. Na albumie znalazła się m.in. akustyczna wersja utworu "OK", którego pierwotna wersja pojawiła się na poprzednim albumie grupy.

</doc>
<doc id="2998605" url="https://pl.wikipedia.org/wiki?curid=2998605" title="Sufi Abu Talib">
Sufi Abu Talib

Sufi Abu Talib (arab. صوفى أبو طالب, "Ṣūfī Abū Ṭālib"; ur. 27 stycznia 1925, zm. 21 lutego 2008) – egipski polityk. Pełnił funkcję przewodniczącego Zgromadzenia Ludowego w latach 1978-1983, po zabójstwie Anwara as-Sadata w dniu 6 października 1981 r. przejął obowiązki głowy państwa, które pełnił przez osiem dni, przekazując je następnie Husniemu Mubarakowi.
Młodość.
Abu Talib urodził się w Tamijji w muhafazie Fajum. Po ukończeniu szkoły średniej wstąpił na Wydział Prawa na Uniwersytecie Kairskim, gdzie otrzymał tytuł licencjata w 1946 roku. Otrzymał także dyplom z prawa publicznego w 1947 roku, a w 1948 roku otrzymał stypendium i został wysłany do Francji. Tam wstąpił na Uniwersytet Paryski, gdzie otrzymał dyplom z historii i prawa rzymskiego w 1949 roku oraz dyplom z prawa prywatnego w 1950 roku. W 1957 roku uzyskał stopień doktora, a jego praca zdobyła nagrodę Uniwersytetu. W 1959 roku otrzymał dyplom z Ustaw dotyczących Morza Śródziemnego na Uniwersytecie La Sapienza w Rzymie.
Pełnił funkcję rektora Uniwersytetu Kairskiego, był także członkiem Akademii Islamskiej. Założył w uniwersytet w Fajum.
Polityka.
W 1978 roku Abu Talib został wybrany marszałkiem Zgromadzenia Ludowego. Po zamordowaniu prezydenta Anwara as-Sadata w dniu 6 października 1981 Abu Talib został pełniącym obowiązki prezydenta według prawa zapisanego w egipskiej konstytucji. Funkcję tę miał sprawować przez 60 dni aż do czasu wyborów kolejnego prezydenta. Sufi Abu Talib odsunął się jednak od rządów zaledwie po ośmiu dniach, na rzecz wiceprezydenta Husniego Mubaraka.
Sufi Abu Talib zmarł w dniu 21 lutego 2008 roku w Malezji, w wieku 83 lat. Był gościem organizowanego przez Uniwersytet al-Azhar w Kairze zjazdu absolwentów.

</doc>
<doc id="2998606" url="https://pl.wikipedia.org/wiki?curid=2998606" title="Zamek w Niemczy">
Zamek w Niemczy

Zamek w Niemczy (niem. "Nimptsch") – zamek wzniesiony na miejscu starszego grodu w XIII wieku w Niemczy.
Historia.
Nowy, murowany zamek powstał z inicjatywy księcia świdnickiego Bolka I w XIV wieku na stromym wzniesieniu, otoczonym od wschodniej strony rzeką Ślęzą. Następnie zniszczony w latach 1419-1436, podczas wojen husyckich, odbudowany został w drugiej połowie XV w. przez księcia brzesko-legnickiego Fryderyka I. Przebudowany na renesansowy około 1585 r., prawdopodobnie przy udziale wybitnych architektów tego okresu B. Niurona i H. Lugano na polecenia księcia brzeskiego Jerzego II. W zachowanym liście książę poleca zbudować w zamku krużganek kryty gankiem, podobny do widzianego w roku 1545 na zamku w Pradze. Obiekt spłonął w 1735 r. Został odbudowany około 1830 r. i przebudowany w latach 1861-64 z przeznaczeniem na siedziby urzędów powiatowych. Zamek był remontowany w latach: 1928, 1961-64, 1971 z adaptacją na siedzibę zakładu odzieżowego. W 1992 r. konserwowano część zamku, rekonstruując dekorację sgraffitową zewnętrznej elewacji skrzydła północnego zamku w postaci boni.
Kościół zamkowy.
W latach 1711-12 w zespole zamkowym zbudowano katolicki kościół - barokową kaplicę pw. św. Jadwigi, połączony z bocznym skrzydłem zamku bramą wjazdową. W 1964 r. ze względu na zły stan techniczny i groźbę osunięcia się zbocza kaplicę i bramę rozebrano. Pozostał tylko jej zarys przyziemia. 
Architektura.
Z założenia zamku do dzisiaj pozostał budynek zamku: dwuskrzydłowy, dwukondygnacyjny, wielokrotnie przebudowany. Od strony dziedzińca prowadzi do niego wejście pod trójkątnym naczółkiem.

</doc>
<doc id="2998608" url="https://pl.wikipedia.org/wiki?curid=2998608" title="Napaść na sowieckich kurierów dyplomatycznych (1926)">
Napaść na sowieckich kurierów dyplomatycznych (1926)

Napaść na sowieckich kurierów dyplomatycznych (ros. Нападение на советских дипкурьеров) – zbrojna napaść na kurierów dyplomatycznych ZSRR na pocz. 1926 r.
5 lutego 1926 r. w wagonie pociągu relacji Moskwa-Ryga doszło do zbrojnej napaści na 2 sowieckich kurierów dyplomatycznych: Teodora Nettego i Johanna Machmastala, udających się do Berlina. Kiedy pociąg przybył do Rygi łotewska policja odkryła, że w korytarzu wagonowym leży 2 zabitych napastników, zaś w przedziale znajdował się jeden kurier zabity i drugi ranny. Zabitym okazał się T. Nette. Johann Machmastal natomiast został trafiony 3 kulami w rękę i brzuch. Według śledztwa policyjnego zastrzelił on obu napastników, chroniąc pocztę dyplomatyczną. Przy zabitych znaleziono plany kolejnych stacji kolejowych na Łotwie i litewskie pieniądze. W śniegu koło stacji kolejowej odkryto z kolei pokrwawiony paszport, na podstawie którego ujawniono tożsamość napastników. Okazali się nimi bracia Antoni i Bronisław Gawriłowiczowie, Polacy z Litwy. W pierwszej wersji śledztwa Łotysze rozpatrywali hipotezę bandyckiego napadu związanego z chęcią zrabowania pieniędzy. Okazało się, że bracia Gawriłowiczowie w nocy z 4 na 5 lutego wyjechali z Rygi, po czym przesiedli się na stacji kolejowej Rembate do pociągu, w którym jechały ich późniejsze ofiary. Początkowo próbowali obrabować włoskiego kuriera dyplomatycznego, ale powiedział im, że nie ma żadnych pieniędzy. Następnie natknęli się na obywatela sowieckiego o nazwisku Pieczorski, któremu kazali iść przed nimi. To samo zrobili z kierownikiem wagonu Brize. Dochodząc do przedziału, w którym przebywali sowieccy kurierzy dyplomatyczni, odepchnęli ich, otworzyli drzwi i z okrzykiem „Ręce do góry!” rozpoczęli strzelaninę. Teodor Nette chwycił własny rewolwer, po czym zdążył ranić w głowę jednego z napastników, zanim sam zginął. Johann Machmastal został ranny, ale ranił w głowę drugiego z napastników. Podczas śledztwa zeznał, że w drzwiach przedziału pojawił się wówczas trzeci napastnik z zakrytą twarzą, do którego strzelił, nie trafiając. Kiedy tamten zniknął, wyjrzał na korytarz, widząc, że trzecia osoba zabija pozostałych napastników. Potem twierdził, że był jeszcze czwarty bandyta. Łotewska policja uzyskała od Litwinów informację, że Gawriłowiczowie zajmowali się dotąd jedynie kontrabandą i spekulacjami. Dlatego pojawiła się hipoteza śledcza, że ktoś musiał stać za ich napadem. 18 lutego 1926 r. do redakcji kilku łotewskich gazet przyszło anonimowe pismo, którego autor dowodził, że – przebywając w połowie stycznia w podróży handlowej w Polsce – w jednym z hoteli warszawskich podsłuchał rozmowę prowadzoną między dwoma polskimi oficerami i cywilem. Wynikało z niej, że ludzie tego cywila będą strzelać jako pierwsi, więc „ruscy” nie zdążą nawet chwycić swojej broni. Oficer powiedział, że w żadnym przypadku nie można ich zostawić żywymi, jeśli zostaną ranni. Cywilem miał być kierownik wagonu Brize. Policji wykryła, że autorem anonimu był mieszkaniec miasta Rūjiena Arnolds Ozols, ale jego dalsze losy są nieznane. Z kolei 8 marca tego roku do łotewskiego konsula w Wolnym Mieście Gdańsku zgłosili się wysłannicy Wiaczasłaua Razumowicza ps. „Chmara”, przewodniczącego Związku Strzelców Białoruskich i atamana oddziałów partyzanckich Białoruskiej Partii Chłopskiej "Zielony Dąb" Wiaczasłaua Adamowicza ps. „Dziarhacz”. Oznajmili oni, że napaść na sowieckich kurierów dyplomatycznych zorganizował polski wywiad wojskowy, czyli II Oddział Sztabu Generalnego Wojska Polskiego. W tym celu Ekspozytura nr 1 w Wilnie wysłała do miasteczka Łużyki por. Lange, gdzie ten wraz z por. Hercogiem przekazał braciom Gawriłowiczom instrukcje, pieniądze i broń. Wynagrodzenie za napaść wyniosło 200 dolarów. Jednakże łotewscy śledczy nie wiedzieli, co począć z taką wersją napaści. Nie mieli możliwości przesłuchania oficerów polskiego wywiadu wojskowego, zaś pozostałych napastników – oprócz J. Machmastala – nikt nie widział. Dlatego przyjęli jako właściwą rabunkową wersję napaści. Łotewska prasa pisała wcześniej, że sowieccy kurierzy dyplomatyczni przewozili do Berlina brylanty warte około 4 milionów rubli w złocie, więc wersja ta uzyskała potwierdzenie.
Napaść zyskała w Rosji Sowieckiej bardzo duży odgłos. Obu kurierów dyplomatycznych odznaczono Orderem Czerwonego Sztandaru. Na cześć zabitego T. I. Nettego jego nazwiskiem został nazwany parowiec „Twier´”. W późniejszym okresie tak nazwano jeszcze kilka innych statków. Sowiecki poeta Władimir W. Majakowski napisał wiersz pt. „Towariszczu Nette — parochodu i czełowieku”. W 1927 r. reżyser Ołeksandr Dowżenko nakręcił film pt. „Sumka dipkurjera”. W 1977 r. powstał z kolei film pt. „Krasnyje dipkurjery”.

</doc>
<doc id="2998611" url="https://pl.wikipedia.org/wiki?curid=2998611" title="The CBS Concert Recordings">
The CBS Concert Recordings

The CBS Concert Recordings – album koncertowy Elvisa Presleya, składający się z koncertu z 19 czerwca 1977 r. z Omaha w Nebrasce i 21 czerwca 1977 z Rapid City w Dakocie Południowej.

</doc>
<doc id="2998617" url="https://pl.wikipedia.org/wiki?curid=2998617" title="Dziadula (Dolina Roztoki)">
Dziadula (Dolina Roztoki)

Dziadula – duża skała w Dolinie Roztoki w polskich Tatrach Wysokich. Znajduje się tuż przy ścieżce szlaku turystycznego, pomiędzy tym szlakiem a potokiem Roztoka. Jest to podłużny blok granitu, widziany z boku przypomina kształtem żebraczkę i stąd jego nazwa. Znajduje się na wysokości około 1360 m, w górnej części Doliny Roztoki, nieco poniżej wylotu Litworowego Żlebu i Urwanego Żlebu, w miejscu, gdzie las przerzedza się i widoczne są stoki Wołoszyna i Koziego Wierchu.
W Tatrach znajdują się jeszcze inne skały o nazwie Dziadula, m.in. turniczka Dziadula w orograficznie lewej grzędzie Żlebu Żandarmerii w Dolinie Rybiego Potoku.

</doc>
<doc id="2998618" url="https://pl.wikipedia.org/wiki?curid=2998618" title="Dziadula">
Dziadula



</doc>
<doc id="2998620" url="https://pl.wikipedia.org/wiki?curid=2998620" title="Ptolemais Hermiou">
Ptolemais Hermiou

Ptolemais Hermiou ( "Ptolemais Hermeiu") − obok Naukratis i Aleksandrii jedno z trzech greckich polis Egiptu hellenistycznego. Założone ok. 311 p.n.e. przez Ptolemeusza I Sotera w Tebaidzie, w Górnym Egipcie, na zachodnim brzegu Nilu. Obecnie El-Manshâh.
Miasto powstało na miejscu wcześniejszej wioski Souit, która została włączona w jego obręb jako dzielnica rodowitych Egipcjan. Strabon w "Geografii" pisał, że "Ptolemais Hermiou" było największym miastem Tebaidy, nie mniejszym niż Memfis, oraz że posiadało samorząd charakterystyczny dla miast greckich (XVII.1.42). W mieście praktykowano kult Zeusa i Dionizosa oraz specyficzny dla okresu hellenistycznego kult władców. Miasto w przeciwieństwie do Aleksandrii i Naukratis nie miało prawa bicia własnej monety.
Na przełomie wieków II i I p.n.e., w związku z nasilającymi się buntami chłopskimi i ogólnym napięciem społecznym w tym regionie, Ptolemais stało się siedzibą dowództwa floty rzecznej, mającej pilnować drożności szlaków komunikacyjnych na Nilu.
W początkach okresu rzymskiego, zarządzeniem Oktawiana Augusta ludność Egiptu podzielona została na hierarchiczne stany. Do najwyższego z nich należeli obywatele rzymscy, a o szczebel niżej od nich uplasowano mieszkańców miast greckich, w tym "Ptolemais Hermiou".
Teodore Meliteniotes, bizantyński czternastowieczny astronom twierdził, że z Ptolemais pochodził Klaudiusz Ptolemeusz, aleksandryjski uczony z II wieku n.e. Niestety brak na to jakichkolwiek dowodów.
Obecnie w tym miejscu znajduje się miasto Al-Mansza. W 2006 roku liczyło ono 65 484 mieszkańców.

</doc>
<doc id="2998624" url="https://pl.wikipedia.org/wiki?curid=2998624" title="Taurirt (Maroko)">
Taurirt (Maroko)

Taurirt (arab. تاوريرت, "Tāwrīrt"; berb. ⵜⴰⵡⵔⵉⵔⵜ, "Tawrirt"; fr. "Taourirt") – miasto w północno-wschodnim Maroku, w regionie Regionie Wschodnim, siedziba administracyjna prowincji Taurirt. W 2004 roku liczyło ok. 80 tys. mieszkańców. Miasto jest ważnym węzłem transportowym.
Po najeźcie Marynidów w XII wieku miejscowość otrzymała nazwę Taurirt. Położone na skrzyżowaniu szlaku Fez-Wadżda i szlaku prowadzącym z Sidżilmasy do Europy miasto było nękane długimi wojnami dynastycznymi w XIII i XIV wieku. Następnie miejscowość przemianowano na Kasba Maulaj Isma’il na cześć sułtana Maulaja Isma’ila, który obwarował ją murami.
W XIX wieku miasto rozwijało się dzięki działalności handlowej i eksploatacji pobliskich złóż żelaza, cynku, ołowiu i fluoru.

</doc>
<doc id="2998626" url="https://pl.wikipedia.org/wiki?curid=2998626" title="Tennis Court">
Tennis Court

„Tennis Court” – drugi singel nowozelandzkiej piosenkarki Lorde z jej debiutanckiego albumu studyjnego, zatytułowanego "Pure Heroine". Utwór wydany został 7 czerwca 2013 roku przez wytwórnię płytową Universal Music Group. Tekst utworu został napisany przez Joel'a Little i Lorde, którzy także zajęli się wraz z Gayle Hogan się jego produkcją. Do singla nakręcono także teledysk, którego reżyserią zajął się Joel Kefali. Singiel zadebiutował na szczycie listy przebojów w Nowej Zelandii i uzyskał status podwójnej platynowej płyty w Nowej Zelandii i w Australii oraz złotej w Kanadzie. Utwór dotarł także do 20. miejsca na liście przebojów w Australii.
Utwór został również wykorzystany w stacji radiowej Non Stop Pop w grze komputerowej Grand Theft Auto V.

</doc>
<doc id="2998627" url="https://pl.wikipedia.org/wiki?curid=2998627" title="Ernest Ludwik (wielki książę Hesji)">
Ernest Ludwik (wielki książę Hesji)

Ernest Ludwik Karol Albert Wilhelm (wielki książę Hesji i Renu) (niem. Ernst Ludwig Karl Albert Wilhelm von Hessen und bei Rhein), (ur. 25 listopada 1868 w Darmstadt, zm. 9 października 1937 w w Langen) – ostatni wielki książę Hesji w latach 1892–1918.
Życiorys.
Książę Ernest Ludwik był czwartym dzieckiem i najstarszym synem Alicji Koburg, księżniczki Wielkiej Brytanii i wielkiego księcia Hesji Ludwika IV. Jego dziadkami ze strony matki byli Wiktoria Hanowerska, królowa Wielkiej Brytanii, i książę Albert. Dziadkami ze strony ojca byli książę i księżniczka Elżbieta Pruska. Wczesne dzieciństwo i młodość Ernesta Ludwika było naznaczone częstą chorobą w rodzinie. Rodzeństwo księcia było nosicielami hemofilii.
Pierwsza tragedia dotknęła rodzinę w 1873, kiedy młodszy brat Ernesta, hemofilik Fryderyk (1870–1873), nazywany "Frittie", wypadł przez otwarte okno, uderzył głową w poręcz i godzinę później zmarł na krwotok mózgu. Matka, księżna Alicja, często brała swoje dzieci na grób syna, aby modlić się i w melancholii rozpamiętywać księcia. W 1878 przez Darmstadt przetoczyła się epidemia błonicy. Wszystkie dzieci (z wyjątkiem księżniczki Elżbiety, która została odesłana do swojej babki ze strony ojca) oraz ich ojciec zachorowały. Księżniczka Alicja troszczyła się o swojego chorego męża i dzieci, ale 16 listopada najmłodsza z nich, księżniczka Maria, zmarła. Alicja utrzymywała to w tajemnicy przed rodziną przez kilka tygodni do czasu, aż Ernest Ludwik, który był bardzo przywiązany do małej Marii, zapytał o siostrę. Ernesta Ludwika opanowała rozpacz, gdy dowiedział się od matki o śmierci Mai.
W dniu 19 kwietnia 1894 roku, za namową ich wspólnej babki, królowej Wiktorii, Ernest Ludwik poślubił swoją kuzynkę w pierwszej linii, księżniczkę Wiktorię Melitę Koburg ("Ducky"), ale małżeństwo to nie należało do szczęśliwych. Mieli dwójkę dzieci, córkę Elżbietę urodzoną w 1895 roku, która zmarła na tyfus w wieku ośmiu lat, oraz syna, który urodził się martwy w 1900 roku. Para zerwała ze sobą i dnia 21 grudnia 1901 roku rozwiodła się na podstawie „stałej wzajemnej antypatii” na mocy specjalnego wyroku Sądu Najwyższego Hesji. Wiktoria Melita opowiadała później, że miała już dość ciągłych romansów homoseksualnych Ernesta Ludwika.
W 1905 roku Ernest Ludwik ożenił się ponownie. Poślubił księżniczkę Eleonorę Solms-Hohensolms-Lich, z którą miał dwóch synów: Jerzego Donatusa, księcia Hesji (1906–1937), oraz Ludwika, księcia Hesji (1908–1968). Jerzy Donatus poślubił grecką księżniczkę Cecylię (siostrę Filipa, księcia Edynburga, męża królowej Elżbiety II), i miał z nią potomstwo. Natomiast Ludwik poślubił Margaret Campbell Geddes, z którą nie miał potomstwa. Adoptował Maurycego (1926–2013), landgrafa Hesji, jako swojego następcę.
W ciągu swojego życia Ernest Ludwik był mecenasem sztuki, założył kolonię artystów Darmstädter Künstlerkolonie w Darmstadt i sam był autorem poezji, sztuk, esejów i utworów na pianino. W czasie I wojny światowej Ernest Ludwik służył w armii niemieckiej, a podczas rewolucji w 1918 roku zażądano od niego, aby abdykował, ale nigdy tego nie uczynił. Utracił swój tron, gdyż został on po prostu zniesiony. W październiku 1937 Ernest Ludwik zmarł w pałacu Wolfsgarten, niedaleko Darmstadt w Hesji. Chociaż już od prawie dwudziestu lat nie panował w Hesji, w dniu 16 listopada 1937 zorganizowano dla niego pogrzeb państwowy. Został pochowany w Rosenhohe, tradycyjnym miejscu pochówku członków dynastii wielkich książąt heskich.
Kwestia sukcesji.
Po jego śmierci jego marzenie z dzieciństwa, żeby nie umierać w samotności, odbiło się echem na następnym pokoleniu. Krótko po śmierci swojego ojca książę Louis miał poślubić Margaret Campbell-Geddes z Anglii. Jego starszy brat, Dziedziczny Wielki Książę Jerzy Donatus wraz z resztą rodziny poleciał samolotem z Hesji do Anglii na ślub brata. Jednakże jego samolot nigdy nie doleciał do celu. Jerzy Donatus wraz ze swoją żoną, księżniczką Grecji i Danii Cecylią, dwoma synami Ludwikiem i Aleksandrem, jego matką Wielką Księżną Eleonorą, nianią i przyjacielem rodziny zginęli w wypadku, gdy ich samolot rozbił się niedaleko Ostendy. W chwili katastrofy Cecylia była w ciąży z ich czwartym dzieckiem. Martwy noworodek został odnaleziony wśród szczątków. Ich najmłodsza córka Joanna, która nie leciała tym samolotem została adoptowana przez swego wuja Ludwiga, który nie miał własnych dzieci. Dziewczynka przeżyła swoich rodziców i braci zaledwie o osiemnaście miesięcy, gdyż w 1939 roku zmarła na zapalenie opon mózgowych.

</doc>
<doc id="2998633" url="https://pl.wikipedia.org/wiki?curid=2998633" title="Tell Feheriye">
Tell Feheriye

Tell Feheriye, Tell Fakhariya – stanowisko archeologiczne w północnej Syrii, leżące na południowych obrzeżach miasta Ras al-Ajn w muhafazie Al-Hasaka. W starożytności w miejscu tym znajdowało się miasto Sikanu (Sikkan), które jeszcze do niedawna niektórzy badacze próbowali identyfikować z Waszuganni, stolicą Mitanni.
Wykopaliska.
W 1940 roku prace wykopaliskowe na stanowisku prowadzili archeolodzy amerykańscy z University of Chicago pod kierunkiem Calvina McEwana. a w roku 1955 i 1956 archeolodzy niemieccy z Fundacji Openheima. W 2005 roku prace na Tell Feheriye rozpoczął zespół archeologów niemieckich i syryjskich, mający za zadanie szczegółowo udokumentować wszelkie archeologiczne pozostałości na stanowisku.
W wyniku prac archeologicznych ustalono, że stanowisko to zasiedlone było począwszy od środkowej i późnej epoki brązu (ok. 2000 - pocz. XII w. p.n.e.), przez epokę żelaza (XII - koniec VII w. p.n.e.), epoki hellenistyczną (ok. 330 - koniec II w. p.n.e.) i rzymską (I w. p.n.e. - poł. IV w. n.e.), aż do średniowiecza.
W warstwie VIII, najwcześniejszej, odnaleziono ceramikę pochodzącą z początku II tys. p.n.e., z czasów istnienia staroasyryjskich kolonii handlowych (środkowa epoka brązu). W warstwie VII, datowanej na późną epokę brązu, odkryto malowaną ceramikę pochodzącą z okresu istnienia huryckiego królestwa Mitanni (XV-XIV w. p.n.e.). Warstwa VI, datowana na XIII w. p.n.e., zawierała wyroby z kości słoniowej, pieczęcie cylindryczne i tabliczki gliniane zapisane pismem klinowym w języku asyryjskim, co wskazuje, że istniejące tu w tym okresie miasto należało do królestwa średnioasyryjskiego. Osłabienie Asyrii i najazdy plemion aramejskich w 2 poł. XI w. p.n.e. doprowadziły najprawdopodobniej do utraty przez Asyrię kontroli nad miastem i całym regionem.
W epoce żelaza istniejące tu miasto nosiło nazwę Sikanu/Sikkan. Identyfikacja ta stała się możliwa dzięki przypadkowemu odkryciu w 1979 roku na stanowisku dwujęzycznej, aramejsko-asyryjskiej inskrypcji datowanej na trzecią ćwierć IX w. p.n.e. Inskrypcja wyryta została na posągu brodatego mężczyzny, wykonanym ku czci boga Hadada, wiązanego z miastem Sikkan w wersji aramejskiej i z Guzaną w wersji asyryjskiej. Autorem inskrypcji był Hadd-jit'i (asyryjskie Adda-it'i), zarządca Guzany, stolicy aramejskiego królestwa Bit-Bahiani. Wcześniejsza wzmianka o Sikanu i Guzanie pojawia się w kontekście wyprawy wojennej asyryjskiego króla Adad-nirari II (911-891 p.n.e.) z 894 r. p.n.e. poprowadzonej w rejon rzeki Chabur. W trakcie marszu na Guzanę, rządzoną wówczas przez Abi-salamu, Adad-nirari II wkroczył do miasta Sikanu. Tutaj otrzymał on od Abi-salamu trybut, na który złożyły się rydwany, konie, cenne metale i skarby z pałacu.
Identyfikacja Sikanu/Sikkan z Waszuganni/Waszukanni.
Jeszcze do niedawna niektórzy badacze sugerowali, że Sikanu/Sikkan było późniejszą formą nazwy miasta Waszuganni/Waszukanni, tym samym dostarczając jednego z argumentów za identyfikacją Waszuganni, stolicy Mitanni, z Tell Feheriye. Badania gliny z tabliczek na których zapisano listy Tuszratty, ostatniego z wielkich królów Mitanni, do faraona egipskiego Echnatona, wykazały jednak, iż glina ta różni się od tej z której zostały wykonane średnioasyryjskie tabliczki odnalezione na stanowisku. Zakładając, że listy Tuszratty napisane zostały w stolicy Mitanni, można by oczekiwać, że tabliczki na których je zapisano powstałyby z gliny pozyskanej lokalnie. Przeciwko identyfikacji Sikanu/Sikkan z Waszuganni przemawia też to, że nazwa Sikanu/Sikkan poświadczona jest już w źródłach z okresu panowania III dynastii z Ur (ok. 2100-2000 p.n.e.), a więc na długo przed powstaniem królestwa Mitanni.

</doc>
<doc id="2998634" url="https://pl.wikipedia.org/wiki?curid=2998634" title="Harry F. Byrd Jr.">
Harry F. Byrd Jr.

Harry Flood Byrd Jr. (ur. 20 grudnia 1914 w Winchester w stanie Wirginia, zm. 30 lipca 2013 tamże) – amerykański polityk.
Życiorys.
Harry Byrd urodził się 20 grudnia 1914 roku. Służył w Marynarce Wojennej podczas II wojny światowej. W latach 1965-1983 był senatorem. W 1970 roku zerwał z Partią Demokratyczną, gdy odmówił podpisania przysięgi na poparcie kandydata demokratów na prezydenta. Zmarł 30 lipca 2013 roku w wieku 98 lat.

</doc>
<doc id="2998635" url="https://pl.wikipedia.org/wiki?curid=2998635" title="Krawczyk jasnolicy">
Krawczyk jasnolicy

Krawczyk jasnolicy ("Orthotomus chaktomuk") – gatunek małego ptaka z rodziny chwastówkowatych (Cisticolidae). Został odkryty w 2009 roku i naukowo opisany w roku 2013. Występuje endemicznie w Kambodży.
Znaczenie nazwy naukowej.
W języku khmerskim słowo "chaktomuk" oznacza „o czterech twarzach”. Odnosi się to do rzek Tonle Sap, Bassac i Mekong, które łącząc się w Phnom Penh tworzą kształt podobny do X. Z tego powodu miasto to dawniej było zwane Krong Chaktomuk, "Miasto o czterech twarzach".
Zasięg występowania.
Gatunek ten został odkryty w 2009 roku w trakcie badań nad ptakami zarażonymi ptasią grypą. 28 i 29 stycznia złapano po jednym osobniku w okolicach Kraing Check w prowincji Kandal. 24 lutego i 12 marca 2009 roku złapano również po jednym osobniku w prowincji Takev; oba znajdowały się w okolicach Phnom Tamao Zoo (45 km na południe od stolicy Kambodży, Phnom Penh) i przebywały w krzewach o wysokości 3–5 m nieopodal pola ryżowego. Początkowo błędnie zidentyfikowano te osobniki jako krawczyka rdzawolicego ("O. ruficeps"). 29 stycznia 2012 miała miejsce obserwacja w Prek Ksach, 15 km od Phnom Penh. W czerwcu 2012 wykonano kolejne zdjęcia gatunku. Między 23 czerwca 2012 a 20 kwietnia 2013 zlokalizowano około 100 osobników w dziewięciu dodatkowych miejscach.
Habitat.
Krawczyk jasnolicy obserwowany był w nizinnych, gęstych zaroślach wiecznie zielonych o wysokości 2–6 m, niekiedy w otoczeniu traw lub drzew, na wysokości 3–25 m n.p.m. Gatunku tego nie zaobserwowano w lesie. Wszystkie miejsca występowania były obszarami zalewowymi, podmokłymi stale lub sezonowo. W podobnym habitacie spotykany jest niekiedy krawczyk ciemnoszyi ("O. atrogularis").
Morfologia.
Holotyp i paratypy pochodzą z Bateay District w prowincji Kâmpóng Cham. Wśród zbadanych okazów były 3 samce i dwie samice; jeden z samców i obie samice były to osobniki pierwszoroczne. Długość dzioba wynosi 12–14,5 mm, sterówek 35,5–42 mm, a skrzydła 41–47 mm. Skok mierzy 17–19,5 mm. Masa ciała waha się między 6–8 g.
Na głowie rudocynamonowa czapeczka obecna od linii oka. Tył głowy i skrzydła szare. Policzki brudnobiałe. Broda i gardło ciemnoszare, pokryte białymi pasami. Pierś najciemniejsza u góry, pokryta szaro-białymi pasami. Spód ciała brudnobiały. Brzuch brudnobiały, boki ciemniejsze. Dziób różowawoszarawy, górna szczęka ciemniejsza. Sterówki ciemnoszare do brązowawych, z czarniawym paskiem prawie na końcu oraz białawymi obrzeżeniami na końcu. Zewnętrzna para sterówek 7 mm krótsza niż środkowa.
Zachowanie.
Z powodu gęstości zarośli krawczyk jasnolicy jest trudny w obserwacji i zwykle ujawnia obecność głosem. Widywany był w parach lub w parach z osobnikiem młodym. Przed uzyskaniem dorosłego upierzenia osobniki w szacie juwenalnej widywano zarówno pojedynczo, jak i z dwoma lub jednym dorosłym. Ptaki widywane były w trakcie przeszukiwania żywych i martwych liści krzewów, niekiedy winorośli. Nie zaobserwowano żerowania na drzewach. Zaobserwowano pożywianie się przedstawicielami (po jednym) muchówek, małym pająkiem, gąsienicą oraz przedstawicielem pasikonikowatych. Zdobycz zjadana była od razu po złapaniu. Brak informacji na temat okresu lęgowego u przedstawicieli "Orthotomus"; krawczyki ciemnoszyje widywane były z młodymi od lipca do wczesnego września. Brak informacji na temat gniazd i jaj u krawczyków jasnolicych.
Status.
Międzynarodowa Unia Ochrony Przyrody (IUCN) uznaje krawczyka jasnolicego za gatunek bliski zagrożenia (NT – "near threatened") od 2016 roku, kiedy to został po raz pierwszy sklasyfikowany. Liczebność populacji nie została oszacowana, ale gatunek ten często jest najpospolitszym ptakiem w wyspecjalizowanym środowisku, jakie zamieszkuje. Trend liczebności populacji uznawany jest za spadkowy. Do zagrożeń dla gatunku zalicza się przekształcanie jego siedlisk w tereny rolnicze, zurbanizowane i akwakultury, pożary wywołane przez El Niño oraz budowa zapór wodnych na rzece Mekong i jej dopływach.

</doc>
<doc id="2998636" url="https://pl.wikipedia.org/wiki?curid=2998636" title="Loxodon">
Loxodon



</doc>
<doc id="2998637" url="https://pl.wikipedia.org/wiki?curid=2998637" title="Romet Karat">
Romet Karat

Romet Karat – mały rower składany na kołach 20" produkowany od drugiej połowy lat 60. do lat 70. XX wieku w bydgoskich zakładach ZZR (od 1971 "Romet"). ZZR/Romet Karat był pierwszym polskim rowerem składanym. Uboższą, nieskładaną wersją Karata był Kos.
Romet Karat posiadał możliwość złożenia na pół dzięki zawiasowi umieszczonemu na rurze ramowej. Po złożeniu rower stawał się łatwiejszy w transporcie.
W początkowym okresie (1965/66) „Składak” - taką miał powszechną nazwę, występował jeszcze bez nazwy „Karat”. Zdjęcie przedstawia właśnie taki jeden z pierwszych limitowanych egzemplarzy. Nazwa "Karat" na ramie pojawiła się później, w innej kolorystyce ramy (niebieski) i już z plastikowym czarnym siodełkiem. 
„Składak” był to rower młodzieżowy o bardzo wytrzymałej konstrukcji, prawie nie do zniszczenia przez młodych rowerzystów. Dzięki regulowanej wysokości siodełka i kierownicy służył małym i dużym. Gruba rama stanowiła o jego wytrzymałości. Waga bez dodatkowego osprzętu to ponad 16kg. W wyposażeni była torba do transportu i przechowywania złożonego w pół roweru.

</doc>
<doc id="2998638" url="https://pl.wikipedia.org/wiki?curid=2998638" title="Korea Południowa na Zimowych Igrzyskach Olimpijskich 1964">
Korea Południowa na Zimowych Igrzyskach Olimpijskich 1964

Koreę Południową na Zimowych Igrzyskach Olimpijskich 1964 reprezentowało siedmioro zawodników: pięciu mężczyzn i dwie kobiety. Był to czwarty start reprezentacji Korei Południowej na zimowych igrzyskach olimpijskich.
Skład kadry.
Biegi narciarskie.
Mężczyźni
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni

</doc>
<doc id="2998640" url="https://pl.wikipedia.org/wiki?curid=2998640" title="Nasolamia">
Nasolamia



</doc>
<doc id="2998644" url="https://pl.wikipedia.org/wiki?curid=2998644" title="Premier League Asia Trophy">
Premier League Asia Trophy

Premier League Asia Trophy – towarzyski przedsezonowy turniej rozgrywany co 2 lata w Azji. W turnieju biorą udział 3 drużyny z Premier League i jedna domowa. W 2011 puchar wygrała Chelsea, a w 2013 Manchester City pokonał w finale Sunderland. Format turnieju uległ zmianie od edycji 2017, w którym pierwszy raz nie uczestniczył lokalny zespół po tym jak wycofano drużynę Shanghai Dongya.

</doc>
<doc id="2998645" url="https://pl.wikipedia.org/wiki?curid=2998645" title="Tim Brent">
Tim Brent

Tim Brent (ur. 10 marca 1984 w Cambridge, Ontario) – kanadyjski hokeista.
Jego narzeczoną została Eva Shockey, uprawiająca łucznictwo.
Kariera klubowa.
Wychowanek Cambridge Hawks. Występował w rozgrywkach OHL, AHL. Był dwukrotnie draftowany do NHL przez Mighty Ducks of Anaheim. W NHL grał w latach 2006-2013. W lipcu 2011 został zawodnikiem, a w lipcu 2011 graczem Carolina Hurricanes. W lipcu 2013 został hokeistą rosyjskiego klubu Torpedo Niżny Nowogród w lidze KHL. Od 20 października 2013 zawodnik Mietałłurga Magnitogorsk (w toku wymiany z Magnitogorska do Niżnego Nowogrodu trafił za niego Justin Hodgman). W maju 2014 przedłużył kontrakt z klubem o dwa lata. Z końcem kwietnia 2015 zwolniony. Od lipca 2015 zawodnik Philadelphia Flyers. Nie zagrał jednak w jego barwach w NHL. We wrześniu 2015 został przekazany do zespołu farmerskiego Lehigh Valley Phantoms w AHL. W maju 2016 ogłosił zakończenie kariery zawodniczej.

</doc>
<doc id="2998648" url="https://pl.wikipedia.org/wiki?curid=2998648" title="Spiski Przechód">
Spiski Przechód

Spiski Przechód (słow. "Spišský priechod") – drobna przełęcz w długiej bocznej grani Wyżniego Baraniego Zwornika w słowackiej części Tatr Wysokich. Jest położona w północno-zachodniej grani Spiskiej Grzędy, opadającej w stronę o wiele bardziej wybitnej Baraniej Przełęczy, w miejscu, w którym grań przestaje biec niemal poziomo i zaczyna piąć się w stronę wierzchołka Spiskiej Grzędy.
Przełęcz jest wyłączona z ruchu turystycznego. Północno-wschodnie stoki opadają z niej do Baraniej Kotliny w Dolinie Dzikiej, zaś południowo-zachodnie – do Baraniego Ogrodu w Dolinie Pięciu Stawów Spiskich. Przez Spiski Przechód wiedzie droga dla taterników łącząca sąsiednie doliny, będąca alternatywą dla przejścia przez Baranią Przełęcz. Droga prowadzi przez Wyżnią Spiską Przełączkę w południowo-zachodniej grani Spiskiej Grzędy i w zimie jest zazwyczaj mniej zaśnieżona niż żleb na północny wschód od Baraniej Przełęczy.
Pierwsze wejścia:

</doc>
<doc id="2998649" url="https://pl.wikipedia.org/wiki?curid=2998649" title="Spišský priechod">
Spišský priechod



</doc>
<doc id="2998657" url="https://pl.wikipedia.org/wiki?curid=2998657" title="Zach Bogosian">
Zach Bogosian

Zach Bogosian (ur. 15 lipca 1990 w Massena, hrabstwo Hrabstwo St. Lawrence, stan Nowy Jork) – amerykański hokeista. Reprezentant USA.
Jego brat Aaron (ur. 1987) także jest hokeistą.
Kariera.
W wieku juniorskim grał przez dwa sezony w lidze OHL w ramach CHL. W drafcie NHL z 2008 został wybrany przez Atlanta Thrashers z numerem trzecim. W barwach tego klubu grał przez trzy sezony rozgrywek NHL. W 2011 został zawodnikiem kanadyjskiego klubu Winnipeg Jets. We wrześniu 2011 przedłużył kontrakt z klubem o dwa lata, a w lipcu 2013 prolongował umowę o siedem lat. Od lutego 2015 zawodnik Buffalo Sabres. W lutym 2020 odszedł z klubu. W tym czasie przeszedł do Tampa Bay Lightning na czas do zakończenia sezonu NHL (2019/2020). W październiku 2020 przeszedł do Toronto Maple Leafs. Pod koniec lipca 2021 ogłoszono jego ponowny transfer do Tampa Bay Lightning i trzyletni kontrakt.
Uczestniczył w turnieju mistrzostw świata w 2009.

</doc>
<doc id="2998658" url="https://pl.wikipedia.org/wiki?curid=2998658" title="Alena Bieraśniewa">
Alena Bieraśniewa



</doc>
<doc id="2998660" url="https://pl.wikipedia.org/wiki?curid=2998660" title="Jelena Bieriesniewa">
Jelena Bieriesniewa



</doc>
<doc id="2998662" url="https://pl.wikipedia.org/wiki?curid=2998662" title="Lisandro López (ur. 1989)">
Lisandro López (ur. 1989)

Lisandro Ezequiel López (ur. 1 września 1989 w Villa Constitución) – argentyński piłkarz występujący na pozycji środkowego obrońcy w meksykańskim klubie Club Tijuana oraz w reprezentacji Argentyny. Posiada także obywatelstwo hiszpańskie.
Kariera klubowa.
López zadebiutował w Chacarita Juniors 30 czerwca 2009 w wygranym 2-0 spotkaniu z Club Almagro. W najwyższej klasie rozgrywkowej zadebiutował 22 sierpnia 2009 w przegranym 1-2 spotkaniu z CA Tigre. Łącznie dla drużyny z Buenos Aires rozegrał 25 spotkań, w których zdobył 2 bramki.
W lipcu 2010 przeniósł się na zasadzie wolnego transferu do drużyny Arsenal Sarandí. W nowej drużynie López zadebiutował 7 sierpnia 2010 w przegranym 1-2 spotkaniu z Lanús. Łącznie w zespole z Sarandí rozegrał 102 spotkania, w których zdobył 17 bramek. Zdobył także 2 trofea - Superpuchar Argentyny w 2012 oraz Torneo Clausura 2012.
10 lipca 2013 López podpisał 5-letni kontrakt z Benficą. W kontrakt obrońcy została wpisana kwota odstępnego 35 milionów euro.
15 stycznia 2018 został wypożyczony do Interu za 500 tysięcy euro, z opcją wykupu na koniec sześciu miesięcy z całej karty ustalonej na 9 milionów, zadebiutował w Serie A 11 lutego, podczas wygranej 2-1 z Bolonią. 3 sierpnia 2018 podpisał kontrakt z Genuą.
Kariera reprezentacyjna.
W reprezentacji Argenyny zadebiutował 17 marca 2011 w wygranym 4-1 towarzyskim spotkaniu z Wenezuelą, które rozegrano w San Juan.

</doc>
<doc id="2998666" url="https://pl.wikipedia.org/wiki?curid=2998666" title="Kościół Świętej Rodziny w Praszce">
Kościół Świętej Rodziny w Praszce

Kościół Świętej Rodziny – rzymskokatolicki kościół parafialny, położony w Praszce (gmina Praszka). Świątynia należy do parafii Świętej Rodziny w dekanacie Praszka, archidiecezji częstochowskiej.
Historia kościoła.
Na tzw. „Makowym Wzgórzu” w Praszce, od czasu erygowania parafii (od 1988 roku) stoi niewielki kościółek, który pełnił rolę kościoła parafialnego. Po wybudowaniu nowej świątyni stał się sanktuarium Najświętszej Maryi Panny Kalwaryjskiej. W prezbiterium tego kościoła znajduje się kopia obrazu Matki Bożej Kalwaryjskiej, który w 2002 roku został poświęcony przez błogosławionego Jana Pawła II. W 1996 roku, ówczesny proboszcz parafii Świętej Rodziny ksiądz Stanisław Gasiński, rozpoczął budowę kościoła parafialnego. 13 października 2000 roku został wmurowany kamień węgielny, a zakończenie budowy nastąpiło w 2005 roku.

</doc>
<doc id="2998667" url="https://pl.wikipedia.org/wiki?curid=2998667" title="Besa Kokёdhima">
Besa Kokёdhima

Besa Kokёdhima (ur. 29 maja 1989 we wsi Qeparo) – albańska piosenkarka.
Dzieciństwo i edukacja.
Córka matematyka i przedsiębiorcy Koço Kokëdhimy i Brixhidy. W dzieciństwie przeprowadziła się wraz z rodziną do Fieru. W Tiranie ukończyła szkołę muzyczną w klasie fortepianu, a następnie szkołę średnią w Wielkiej Brytanii. Tam też wystąpiła jako pianistka w konkursie "UK International Talent Contest". Z Wielkiej Brytanii powróciła do Albanii, gdzie podjęła studia z zakresu finansów.
Kariera muzyczna.
W 2002 zadebiutowała przed szeroką publicznością na Festiwalu Muzyki Albańskiej „Złoty Mikrofon”, gdzie wykonała poza konkursem jedną ze swoich piosenek. Występ zwrócił na nią uwagę albańskich mediów, a jej piosenka „Zonja dhe zoterinj” w 2003 była jedną z najpopularniejszych w lokalnych rozgłośniach radiowych. W tym samym roku pojawił się jej nowy singiel „Enjëjt vrasin njëlloj”, z którym piosenkarka wygrała "Top Fest".
W 2006 ukazał się jej debiutancki album studyjny zatytułowany "Besa", który promowany był przez single „Zonja dhe zoterinj” i „Mengjesi im je ti”. W 2007 wystartowała na odbywającym się w Tiranie festiwalu "Kënga Magjike" z piosenką „Pa yllin tënd”, za który została wyróżniona nagrodą Jon Music, przyznawaną przez producentów muzycznych. Rok później za piosenkę „Ajër” zdobyła czwarte miejsce w 47. "Festivali i Këngës", albańskim festiwalu będącym krajowymi eliminacjami do Konkursu Piosenki Eurowizji.
W 2009 roku wzięła udział w rumuńskich eliminacjach eurowizyjnych z utworem „Nothing’s Gonna Change”, z którym zajęła ostatecznie przedostatnie, jedenaste miejsce w drugim półfinale, przez co nie zakwalifikowała się do finału. W 2010 roku wystartowała w krajowych eliminacjach z utworem „E bukura dhe bisha”, z którym zajęła dziewiąte miejsce w finale. Pod koniec roku zrealizowała teledysk do wyróżnionej w siódmej edycji "Top Fest" piosenki „Kaloresi i natës”. W 2011 klip otrzymał nagrodę na festiwalu "Video Festi Muzikor" dla najlepszego wideoklipu zrealizowanego w Albanii.
W 2011 roku wzięła udział w festiwalu "Kënga Magjike" z piosenką „Ti boten ma ndryshove”, z którą zajęła trzecie miejsce i wygrała nagrodę krytyków. Inny utwór, „Fishekzjarre”, zdobył nagrodę Albańskiego Radia dla najpopularniejszej piosenki emitowanej przez tę stację. W tym samym roku ukazał się kolejny album Besy zatytułowany "Evolution", który zawierał 14 utworów, w tym część znanych już wcześniej z dokonań artystycznych piosenkarki.
23 sierpnia 2013 artystka wystąpiła jako jedna z gwiazd koncertu "Top of the Top" na Sopot Top of the Top Festival 2013, gdzie reprezentowała Albanię, rywalizując o nagrodę Bursztynowego Słowika. W tym samym roku wygrała "XV Kënga Magjike" z piosenką „Tatuazh në zemër”.

</doc>
<doc id="2998668" url="https://pl.wikipedia.org/wiki?curid=2998668" title="Kyle Palmieri">
Kyle Palmieri

Kyle Palmieri (ur. 1 lutego 1991 w Smithtown, hrabstwo Hrabstwo Suffolk, stan Nowy Jork) – amerykański hokeista, reprezentant USA.
Jego brat Nick (ur. 1989) także został hokeistą.
Kariera.
W drafcie NHL z 2009 został wybrany przez Anaheim Ducks. Zawodnikiem tego klubu jest od 2010 w lidze NHL. Od tego czasu grał równolegle w klubach ligi AHL. W lipcu 2013 przedłużył kontrakt z Anaheim o trzy lata. Od czerwca 2015 zawodnik New Jersey Devils. W lipcu 2016 przedłużył kontrakt z klubem o pięć lat.
Uczestniczył w turniejach mistrzostw świata 2012, Pucharu Świata 2016.

</doc>
<doc id="2998673" url="https://pl.wikipedia.org/wiki?curid=2998673" title="IFPI Greece">
IFPI Greece

IFPI Greece, właśc. International Federation of the Phonographic Industry Greece (oficjalnie Association of Greek Producers of Phonograms, gre. Ένωση Ελλήνων Παραγωγών Ηχογραφημάτων – ΕΕΠΗ) – greckie stowarzyszenie producentów fonogramów. Jego główne zadanie to reprezentowanie producentów oraz zwalczanie praktyk piractwa fonograficznego. Organizacja zajmuje się również przyznawaniem certyfikatów sprzedaży, tj. złotych i platynowych płyt.
IFPI Greece jest Grupą Krajową International Federation of the Phonographic Industry (IFPI), która zrzesza i reprezentuje światowy przemysł muzyczny.
IFPI Greece utworzyło pierwsze oficjalne notowania w Grecji w 1989 roku.
W 2002 roku IFPI Greece z pomocą przemysłu muzycznego rozpoczęło kampanię przeciwko piractwu komputerowemu.

</doc>
<doc id="2998674" url="https://pl.wikipedia.org/wiki?curid=2998674" title="International Federation of the Phonographic Industry Greece">
International Federation of the Phonographic Industry Greece



</doc>
<doc id="2998676" url="https://pl.wikipedia.org/wiki?curid=2998676" title="Association of Greek Producers of Phonograms">
Association of Greek Producers of Phonograms



</doc>
<doc id="2998677" url="https://pl.wikipedia.org/wiki?curid=2998677" title="Can’t Hold Us">
Can’t Hold Us

"Can’t Hold Us" – to utwór amerykańskiego rapera Macklemore’a i jego producenta Ryana Lewisa, pochodzący z ich kolaboracyjnego albumu "The Heist". Gościnnie swojego głosu do tego utworu użyczył piosenkarz Ray Dalton. Utwór wydany został 16 sierpnia 2011 roku jako trzeci singel z albumu. Singel zajął pierwsze miejsce na liście Billboard Hot 100, będąc tym samym drugim utworem numer jeden Macklemore'a w Stanach Zjednoczonych. Utwór zajął pierwsze miejsce na listach przebojów także w Australii, Polsce oraz w Szwecji. Premiera teledysku miała miejsce 17 kwietnia 2013 roku, a jego reżyserią zajęli się Ryan Lewis, Jon Jon Augustavo oraz Jason Koenig.

</doc>
<doc id="2998679" url="https://pl.wikipedia.org/wiki?curid=2998679" title="Franciszków (powiat lipski)">
Franciszków (powiat lipski)

Franciszków – wieś w Polsce położona w województwie mazowieckim, w powiecie lipskim w gminie Rzeczniów.
W latach 1975–1998 miejscowość administracyjnie należała do województwa radomskiego.

</doc>
<doc id="2998680" url="https://pl.wikipedia.org/wiki?curid=2998680" title="Budiłci">
Budiłci

Budiłci (bułg. "Будилци") – wieś w południowo-zachodniej Bułgarii, w obwodzie Błagojewgrad, w gminie Kresna. Według danych Narodowego Instytutu Statystycznego, obecnie wieś jest niezamieszkana.

</doc>
<doc id="2998681" url="https://pl.wikipedia.org/wiki?curid=2998681" title="Południowo-zachodnia grań Spiskiej Grzędy">
Południowo-zachodnia grań Spiskiej Grzędy

Południowo-zachodnia grań Spiskiej Grzędy (słow. "JZ rameno Spišského štítu") – krótka grań w słowackich Tatrach Wysokich, odgałęziająca się na południowy zachód od wyższego z dwóch wierzchołków Spiskiej Grzędy ("Spišský štít") w długiej południowo-wschodniej grani Wyżniego Baraniego Zwornika.
Grań biegnie w kierunku Doliny Pięciu Stawów Spiskich. Jej zachodnie stoki opadają do Baraniego Ogrodu, natomiast wschodnie – do Spiskiego Kotła i leżących wyżej Pośredniego Spiskiego Kotła i Wyżniego Spiskiego Kotła, oddzielonych od niego Spiskimi Spadami.
Przebieg grani.
Od głównego wierzchołka Spiskiej Grzędy można wyróżnić kolejno obiekty:
W Skrajnej Spiskiej Turniczce grań rozgałęzia się na dwa żebra. Zachodnie opada ku Baraniemu Ogrodowi i znajdują się w nim:
Południowo-wschodnie biegnie w kierunku Spiskich Spadów. Położone są w nim:
Między żebrami, u podnóży Skrajnej Spiskiej Turniczki, rozciąga się taras zwany Spiską Galerią ("Mačacia galéria"). Na południe od niego można wyróżnić jeszcze Spiską Kazalnicę ("Mačacia kazateľnica").
Historia i nazewnictwo.
Polskie nazwy obiektów w grani pochodzą od Doliny Pięciu Stawów Spiskich. Pochodzenie nazewnictwa słowackiego nie jest pewne – część osób wywodzi je od żbików obecnych niegdyś w tatrzańskich lasach, określanych jako dzikie koty ("divá mačka").

</doc>
<doc id="2998683" url="https://pl.wikipedia.org/wiki?curid=2998683" title="Global RallyCross Championship 2012">
Global RallyCross Championship 2012

Global RallyCross Championship 2012 – drugi sezon mistrzostw GRC. Kalendarz składał się z 6 rund rozgrywanych na terenie Stanów Zjednoczonych.
Zmiany.
Format zawodów.
W 2012 zmieniono format zawodów. Zrezygnowano z rywalizacji w Super Rally, a każda runda składała się z pojedynczych zawodów. Zrezygnowano także z klasy 2WD.
Kalendarz.
W Kalendarzu pojawiło się sześć rund. Po raz pierwszy rywalizację rallycrossową rywalizację na X Games włączono do kalendarza GRC.

</doc>
<doc id="2998686" url="https://pl.wikipedia.org/wiki?curid=2998686" title="Konflikt graniczny między Libią i Egiptem">
Konflikt graniczny między Libią i Egiptem

Konflikt graniczny między Libią i Egiptem – konflikt graniczny pomiędzy Libią a Egiptem trwający w lipcu 1977 roku.
21 lipca 1977 roku doszło do pierwszych walk pomiędzy wojskami na granicy obu państw, drogą lądową i powietrzną. 24 lipca walczące strony, po mediacjach prezydenta Algierii Huariego Bumediena, zgodziły się na zawieszenie broni.
Tło.
Stosunki między Libią a Egiptem pogarszały się od zakończenia wojny Jom Kipur w październiku 1973 roku ze względu na sprzeciw Libii wobec pokojowej polityki Anwara as-Sadata. Istnieją dowody, że Egipt rozważał wojnę przeciwko Libii już w 1974 roku. 28 lutego 1974 roku podczas wizyty Henry’ego Kissingera w Egipcie prezydent Anwar as-Sadat powiedział mu o takim zamiarze i zażądał nacisku wobec rządu Izraela, aby ten nie atakował Egiptu, gdy siły zbrojne będą zaangażowane w wojnę z Libią. Ponadto rząd egipski zerwał swoje stosunki wojskowe ze Związkiem Radzieckim, natomiast libijski utrzymał współpracę. Rząd Egiptu udzielił również pomocy i pozwolił na pobyt w kraju byłym członkom Rady Dowództwa Rewolucji Libijskiej – majorowi Abd al-Munimowi al-Huniemu oraz Umarowi al-Muhajsziemu, którzy w 1975 roku próbowali obalić Mu’ammara al-Kaddafiego. W 1976 roku rząd Egiptu stwierdził, że odkrył libijski spisek mający na celu obalenie rządu w Kairze. 26 stycznia 1976 roku wiceprezydent Egiptu Husni Mubarak rozmawiał z ambasadorem Stanów Zjednoczonych w Egipcie Hermannem Eiltsem na temat wykorzystania wewnętrznych problemów Libii przeciwko niej. 22 lipca 1976 roku rząd Libii oficjalnie zagroził zerwaniem stosunków dyplomatycznych z Egiptem, jeśli ten będzie kontynuował działania wywrotowe. 8 sierpnia doszło do wybuchu w łazience biura rządowego przy placu Tahrir, w którym zostało rannych 14 osób, a egipski rząd i media uznały, że zamach przeprowadzili libijscy agenci. Aresztowano dwóch obywateli Egiptu, których podejrzewano o przeszkolenie przez libijski wywiad w celu przeprowadzenia zamachu. 23 sierpnia został uprowadzony egipski samolot pasażerski. Porywaczami miały być osoby pracujące dla libijskiego wywiadu. Podejrzani zostali schwytani przez władze Egiptu podczas operacji wojskowej, która zakończyła się bez ofiar. W odwecie za oskarżenia przez rząd egipski za współudział w porwaniu, libijski rząd nakazał zamknięcie egipskiego konsulatu w Bengazi.
Libijski rząd twierdził, że odkrył egipską sieć szpiegowską w Libii. Amerykańskie kręgi dyplomatyczne odebrały to jako sygnał, że Libia planuje rozpocząć wojnę z Egiptem, a jeden dyplomata powiedział:
W 1976 roku rząd egipski rozpoczął koncentrację wojska na granicy z Libią. Cieszyło się to poparciem rządu Stanów Zjednoczonych, który negatywnie patrzył na Libię, a „Waszyngton” obiecał, że nie wykona działań dyplomatycznych w stosunkach amerykańsko-libijskich bez konsultacji z Kairem. Eksperci ze Stanów Zjednoczonych i Wielkiej Brytanii oceniali, że as-Sadat planował atak na Libię, by obalić al-Kaddafiego.
Napięcia między dwoma krajami wzrosły w kwietniu i maju 1977 roku, gdy demonstranci zaatakowali obie ambasady. W czerwcu 1977 roku Mu’ammar al-Kaddafi nakazał 225 000 Egipcjanom, pracującym i mieszkającym w Libii, opuścić kraj do 1 lipca pod groźbą aresztowania.
Konflikt.
W czerwcu 1977 roku tysiące libijskich protestantów rozpoczęło „marsz na Kair”, kierując się w stronę egipskiej granicy. Libijczycy chcieli w ten sposób wyrazić sprzeciw wobec zawarcia traktatu pokojowego z Izraelem. 20 lipca marsz został zatrzymany przez egipskich strażników granicznych. Libijska artyleria zaatakowała miejscowość As-Sallum. W połowie lipca Mosad dostarczył egipskiemu rządowi informacje na temat planowanego przez Libię zamachu na as-Sadata. 21 lipca Libijskie Siły Powietrzne przeprowadziły kolejny nalot na As-Sallum, wykorzystując do tego celu kilka samolotów Dassault Mirage 5.
Gdy Anwar as-Sadat dowiedział się o zbliżających się czołgach, nakazał wysłać trzy dywizje na granicę z Libią. Szybko odparły one atak libijskich brygad, niszcząc większość ich sprzętu. Egipskie Siły Powietrzne wraz z egipską armią lądową przekroczyły granicę i zajęły kilka strategicznych, przygranicznych miast. Podczas konfliktu Egipskie Siły Powietrzne zbombardowały większość miast i baz wojskowych w okolicy.
Inne kraje arabskie poprosiły as-Sadata, aby nie rozpoczynał inwazji na Libię (która była planowana na 26 lipca). As-Sadat podpisał zawieszenie broni z Libią. Następnie armia Egiptu wycofała się z terenów okupowanych.
Rozejm.
Mediacje, w których wzięły udział władze Algierii i przywódca Organizacji Wyzwolenia Palestyny, Jasir Arafat, doprowadziły do zakończenia konfliktu. 24 lipca 1977 roku As-Sadat nakazał zaprzestać ataków na Libię. Mimo iż walki zostały wstrzymane, stosunki pomiędzy obydwoma krajami uległy pogorszeniu. Konserwatywne państwa arabskie miały sympatię do as-Sadata, natomiast lewicowe i prosowieckie – do al-Kaddafiego.
Redakcja „The New York Times” podsumowała amerykańską perspektywę wojny cytując Palestyńczyków: 
W sierpniu 1977 roku doszło do wymiany jeńców wojennych pomiędzy obydwoma państwami. Po czterech dniach walki, po stronie libijskiej zginęło lub zostało rannych 400 osób, natomiast po stronie egipskiej śmierć poniosło 100 osób.

</doc>
<doc id="2998687" url="https://pl.wikipedia.org/wiki?curid=2998687" title="Wyżnia Spiska Przełączka">
Wyżnia Spiska Przełączka

Wyżnia Spiska Przełączka, Spiska Przełączka Wyżnia (słow. "Vyšná Mačacia štrbina", niem. "Obere Katzenscharte", węg. "Felső Macskacsorba") – drobna przełęcz w południowo-zachodniej grani Spiskiej Grzędy w słowackiej części Tatr Wysokich. Jest pierwszym od góry siodłem w tej grani i oddziela od siebie główny, północno-zachodni wierzchołek Spiskiej Grzędy na północnym wschodzie i bliższą z dwóch Spiskich Turniczek, Zadnią Spiską Turniczkę, na południowym zachodzie.
Przełęcz jest wyłączona z ruchu turystycznego. Jej północno-zachodnie stoki opadają do górnej części Baraniego Ogrodu w Dolinie Pięciu Stawów Spiskich, natomiast południowo-wschodnie – do Wyżniego Spiskiego Kotła. Najdogodniejsze drogi dla taterników prowadzą na siodło ze Spiskiego Przechodu w południowo-wschodniej grani Wyżniego Baraniego Zwornika oraz z Doliny Pięciu Stawów Spiskich przez Wyżni Spiski Kocioł.
Pierwsze wejścia:

</doc>
<doc id="2998688" url="https://pl.wikipedia.org/wiki?curid=2998688" title="Vyšná Mačacia štrbina">
Vyšná Mačacia štrbina



</doc>
<doc id="2998689" url="https://pl.wikipedia.org/wiki?curid=2998689" title="Spiska Przełączka Wyżnia">
Spiska Przełączka Wyżnia



</doc>
<doc id="2998691" url="https://pl.wikipedia.org/wiki?curid=2998691" title="John Herman Bruins">
John Herman Bruins

John Herman Bruins (ur. 5 maja 1896 w Coopersville, Michigan, zm. 26 grudnia 1954 w Bethesda, stan Maryland) – amerykański funkcjonariusz wywiadu wojskowego, urzędnik konsularny i dyplomata.
Życiorys.
Ukończył "Hamilton College" w Clinton, stan Nowy Jork, w 1918. W okresie I wojny światowej służył w wywiadzie wojskowym USA (1918–1919); działania zakończył w stopniu ppor.. Pracował jako analityk zdolności kredytowej (1919-1923).
W 1923 wstąpił do Służby Zagranicznej USA – pełnił funkcję wicekonsula w Rydze (1924-1926), wicekonsula/konsula w Singapurze (1926-1929), konsula w Southampton (1929-1931), Hamburgu (1931-1933), Gdańsku (1934), Hamburgu (1934), Pradze (1934–1939), Hongkongu i Makau (1939–1941), pracownika Departamentu Stanu (1942-1944), pierwszego sekretarza ambasady USA przy rządzie Czechosłowacji z siedzibą w Londynie (1944–1945), radcy w Pradze (1946-1948), I sekr./radcy w Londynie (1949-1950), radcy poselstwa w Bejrucie (1951-1952). Zmarł w Centrum Medycznym Marynarki w Bethesda ("Bethesda Naval Medical Center"). Pochowany na cmentarzu Arlington pod Waszyngtonem.

</doc>
<doc id="2998692" url="https://pl.wikipedia.org/wiki?curid=2998692" title="Per Oscarsson">
Per Oscarsson

Per Oscarsson (ur. 28 stycznia 1927 w Sztokholmie, zm. 31 grudnia 2010 w Skara w prowincji Västergötland) – szwedzki aktor filmowy i teatralny. Sporadycznie zajmował się również pisaniem scenariuszy filmowych i reżyserią.
Życiorys.
W latach 1944–1947 uczył się aktorstwa w Szkole Królewskiego Teatru Dramatycznego w Sztokholmie. Debiutował na scenie w 1948, a następnie pracował w teatrach Sztokholmu i Göteborga. W 1970 zakończył karierę teatralną, poświęcając się filmowi i telewizji oraz hodowli drobiu (niemniej pojawił się na scenie w 1989 w "Śmierci komiwojażera" w Teatrze Miejskim w Göteborgu).
Światowy rozgłos przyniosła mu główna rola w duńsko-szwedzko-norweskiej ekranizacji "Głodu" Hamsuna z 1966 roku (w reżyserii Henninga Carlsena), za którą otrzymał nagrodę dla najlepszego aktora na 19. MFF w Cannes. W tym samym roku aktor wywołał skandal, rozbierając się 26 grudnia w programie typu talk-show w szwedzkiej telewizji, poświęconym edukacji seksualnej.
Wystąpił w około stu filmach, głównie szwedzkich, ale także m.in. w polskich koprodukcjach: "Dagny", "Kamienna tajemnica" oraz "Niemcy".
Zginął w wieku 83 lat (cztery tygodnie przed swoimi 84. urodzinami) wraz z żoną w pożarze ich domu na farmie w południowo-zachodniej Szwecji.

</doc>
<doc id="2998693" url="https://pl.wikipedia.org/wiki?curid=2998693" title="Klimatyzator solarny">
Klimatyzator solarny



</doc>
<doc id="2998694" url="https://pl.wikipedia.org/wiki?curid=2998694" title="Józef Zabielski">
Józef Zabielski

Józef Zabielski (ur. 19 września 1953) – polski duchowny katolicki, teolog, etyk, prof. dr hab., prałat, kanonik gremialny Kolegiackiej Kapituły Krypniańskiej.
Życiorys.
Jest absolwentem Archidiecezjalnego Wyższego Seminarium Duchownego w Białymstoku (AWSD). Odbył studia specjalistyczne z teologii moralnej na Wydziale Teologii KUL w Lublinie, gdzie ukończył też Podyplomowe Studium Poradnictwa Psychologicznego i Psychoterapii dla Duchowieństwa. W roku akademickim 1993/1994 odbył studia i badania naukowe w Paryżu (Institute Catholique de Paris i na Sorbonie). Specjalizuje się w teologii moralnej i etyce teologicznej.
Pełni, od 2011, funkcję kierownika Katedry Teologii Moralnej Życia Społecznego w Instytucie Teologii Systematycznej Uniwersytetu Kardynała Stefana Wyszyńskiego w Warszawie. Od 2000 do 2003 zajmował stanowisko kierownika Podyplomowego Studium Katechetyczno-Pedagogicznego Uniwersytetu w Białymstoku. W latach 2000–2004 był rektorem Archidiecezjalnego Wyższego Seminarium Duchownego w Białymstoku.
Doktorat obronił na podstawie rozprawy „Personalistyczna koncepcja chrześcijańskiego miłosierdzia w ujęciu papieża Jana Pawła II” (KUL, Lublin, 10 maja 1989). Stopień doktora habilitowanego uzyskał z teologii moralnej na podstawie dorobku i rozprawy habilitacyjnej „Współczesny indyferentyzm religijny. Studium teologicznomoralne” (UKSW, Warszawa, 22 listopada 1999). Tytuł naukowy profesora został mu nadany przez Prezydenta RP Lecha Kaczyńskiego (Warszawa, 19 kwietnia 2007).

</doc>
<doc id="2998699" url="https://pl.wikipedia.org/wiki?curid=2998699" title="Polish Jazz Quartet (album)">
Polish Jazz Quartet (album)

Polish Jazz Quartet – album polskiego zespołu jazzowego Polish Jazz Quartet, założonego przez 
Jana „Ptaszyna” Wróblewskiego.
Album nagrany został w Warszawie w grudniu 1964. Utwory zamieszczone na stronie A to kompozycje pianisty zespołu Wojciecha Karolaka. Utwory ze strony B skomponował lider – Jan „Ptaszyn” Wróblewski.
LP został wydany w 1965 przez Polskie Nagrania Muza w wersji monofonicznej XL 0246 (matryce M-3 XW-491, M-3 XW-492) i stereofonicznej SXL (S-3 XW-491, S-3 XW-492). Była to trzecia płyta nowej serii Polskich Nagrań: Polish Jazz. Reedycja na CD ukazała się w 1997 (PNCD 400).

</doc>
<doc id="2998701" url="https://pl.wikipedia.org/wiki?curid=2998701" title="Fryderyk Wilhelm (1939–2015)">
Fryderyk Wilhelm (1939–2015)

Fryderyk Wilhelm (niem. "Friedrich Wilhelm Prinz von Preußen", ur. 9 lutego 1939 w Berlinie, zm. 29 września 2015 tamże) – niemiecki historyk i członek rodu Hohenzollernów.
Życiorys.
Dzieciństwo i młodość.
Fryderyk Wilhelm urodził się w 1939 roku jako najstarszy syn księcia Ludwika Ferdynanda, pretendenta do tronu Prus, wnuka cesarza Wilhelma II. Miał sześcioro rodzeństwa. Wczesne dzieciństwo spędził w Kadynach, cesarskiej letniej rezydencji. Po II wojnie światowej wraz z rodziną osiedlił się w Borgfeld na przedmieściach Bremy.
Po zakończeniu nauki w gimnazjum w Bremie i liceum w Plön studiował historię na wydziale filozofii Uniwersytetu w Erlangen-Norymberdze. W 1967 roku poślubił Waltraud Freydag (ur. 14 kwietnia 1940 w Kilonii), z którą ma syna Filipa Kiryła księcia Prus (ur. 1968 roku). Decydując się na to małżeństwo, nierówne stanem, pozbawił się książę praw do tronu. Decyzją ojca prawa te przeszły na czwartego syna Ludwika Ferdynanda (1944–1977), a po jego przedwczesnej śmierci na jego syna Jerzego Fryderyka (ur. 1976). Sprawa ta wywołała liczne kontrowersje i spór w rodzinie Hohenzollernów.
Proces o sukcesję.
Książę Fryderyk Wilhelm wraz z bratem księciem Michałem, zaskarżyli postanowienia testamentu dziadka kronprinza. Proces trwał od 1994. W 1997 sąd regionalny ("Landgericht") w Hechingen i sąd regionalny wyższej instancji w Stuttgarcie ("Oberlandesgericht") przyznały rację stryjom Jerzego Fryderyka i uznały, że wymóg małżeństwa równego rodem jest „niemoralny”. Trybunał Federalny ("Bundesgerichtshof") nie zgodził się z orzeczeniem na korzyść stryjów i sprawa wróciła do sądów regionalnych, które tym razem orzekły na korzyść Jerzego Fryderyka. Fryderyk Wilhelm i Michał wnieśli pozew do Federalnego Trybunału Konstytucyjnego ("Bundesverfassungsgericht"), a ten nie zgodził się z orzeczeniem na korzyść Jerzego Fryderyka. W końcu, 19 października 2005 sąd regionalny orzekł, że Jerzy Fryderyk jest pełnoprawnym następcą swojego dziadka, ale jego stryjowie i inne dzieci księcia Ludwika Ferdynanda mają prawo do części spadku pruskiego.
Dalsze lata.
W kwietniu 1976 książę Fryderyk Wilhelm ożenił się po raz drugi. Jego żoną została Ehrengard Insea Elisabeth von Reden urodzona w 1943 roku w Berlinie. Para doczekała się trójki dzieci urodzonych w latach 1979, 1982 i 1984. Małżeństwo zakończyło się rozwodem w 2002 roku. W dwa lata później książę ożenił się po raz trzeci. Kolejną jego żoną została Sibylle Kretschmer, wykładowca w Akademii Sztuk Pięknych.

</doc>
<doc id="2998702" url="https://pl.wikipedia.org/wiki?curid=2998702" title="Minik, the Lost Eskimo">
Minik, the Lost Eskimo

Minik, the Lost Eskimo – amerykański historyczny program dokumentalny z 2008 roku, w reżyserii Axela Engstfelda. Jest to odcinek serialu dokumentalnego "The American Experience" (sezon 20, odcinek 10), nadawanego przez telewizję PBS.
Film przedstawia dwie równoległe opowieści: o Miniku – rozdartym między dwiema kulturami Inuicie oraz o Robercie Pearym – ambitnym odkrywcy owładniętym myślą o zdobyciu za wszelką cenę bieguna północnego.
Film jest proponowany przez PBS jako materiał edukacyjny dla szkół.

</doc>
<doc id="2998703" url="https://pl.wikipedia.org/wiki?curid=2998703" title="Nakajima AT-2">
Nakajima AT-2

Nakajima AT-2 – japoński lekki samolot transportowo-pasażerski z okresu przedwojennego i II wojny światowej. Samolot powstał jak lekki samolot pasażerski noszący oznaczenie AT-2, w 1937 został przyjęty na służbę przez Siły Powietrzne Cesarskiej Armii Japońskiej jako Ki-34, w późniejszym czasie służył także w Siłach Powietrznych Cesarskiej Marynarki Wojennej pod oznaczeniem L1N1. W czasie wojny znany był także pod amerykańską nazwą Thora.
Tło historyczne.
W 1934 zakłady Nakajima zakupiły licencję na produkcję samolotu transportowego Douglas DC-2. Rok później w Nakajimie rozpoczęto prace projektowane nad nowym, mniejszym samolotem pasażersko-transportowym do użycia na krótkich trasach. Nowy samolot otrzymał oznaczenia Nakajima Aerial Transport No. 1 (AT-1), pracami projektowymi kierował inżynier Akegawa, a konstrukcja samolotu bazowała na wcześniejszych maszynach takich jak Douglas DC-2, Northrop Delta i General Aviation GA-43.
Jeszcze w czasie prac projektowych dokonano poważnych modyfikacji w konstrukcji samolotu i otrzymał on nowe oznaczenie AT-2 (w tej wersji litera „A” nie oznaczała już słowa "aerial" ale była inicjałem nazwiska głównego konstruktora Akegawy. Prototyp został ukończony w 1936.
Opis konstrukcji.
Nakajima AT-2 był lekkim samolotem pasażersko-transportowym. Samolot miał konstrukcję prawie całkowicie metalową, jedynie powierzchnie sterowe kryte były płótnem. AT-2 miał układ dolnopłatu.. Prototyp napędzany był dwoma dziewięciocylindrowymi chłodzonymi powietrzem silnikami gwiazdowymi typu Nakajima Kotobuki 2-1 o mocy 580 KM każdy. Wersje produkcyjne samolotu napędzane było silnikami Nakajima Ha-1b lub Nakajima Kotobuki 41 o mocy 710 KM przy starcie i 780 KM na wysokości 2800 metrów. Prototyp miał dwupłatowe, drewniane śmigła o stałym skoku, samoloty produkcyjne miały drewniane, dwupłatowe śmigła o zmiennym skoku.
Załogę samolotu stanowiły trzy osoby, mógł on przewozić do ośmiu pasażerów.
Roziętość skrzydeł samolotu wynosiła 19,916 metrów, długość kadłuba 15,3 metrów, a jego wysokość 4,15 metrów. Powierzchnia nośna skrzydeł wynosiła 49,2 metry kwadratowe. Masa własna wynosiła 3500 kilogramów, masa startowa wynosiła do 5250 kilogramów.
Prędkość maksymalna na wysokości 3360 metrów wynosiła 360 km/h, a prędkość przelotowa 310 km/h. Pułap operacyjny wynosił 7000 metrów, a zasięg do 1200 kilometrów.
Historia.
AT-2.
Prototyp został ukończony w 1936, jego pierwszy lot odbył się 12 września. Samolot był oblatywany przez pilotów linii lotniczych Japan Air Transport Company, Manchurian Airlines Company, a także przez pilotów producenta i dwóch pilotów wojskowych. Samolot został oceniony bardzo pozytywnie, jedyne problemy odkryte w czasie jego oblatywania dotyczyły chłodzenia silników i problemów z chowanym podwoziem. Odkryte w prototypie problemy zostały poprawione w wersji produkcyjnej samolotu.
W latach 1937-1940 zbudowano łącznie 32 samoloty w tej wersji dla linii lotniczych Greater Japan Air Lines Company (Dai Nippon Koku KK) i Manchurian Airlines Company gdzie służyły do końca wojny.
Ki-34 i L1N1.
W 1937 samolot został przyjęty do służby przez Siły Powietrzne Cesarskiej Armii Japońskiej gdzie otrzymał nazwę Samolot Transportowy Armii Model 97 i oznaczenia Ki-34. W siłach powietrznych Armii służył jako samolot komunikacyjny i do przewozu spadochroniarzy. W tej wersji samolot nieco różnił się od wersji cywilnej, otrzymał inne, bardziej aerodynamiczne owiewki silników. W latach 1937-1940 w zakładach Nakajimy w Ota zbudowano 19 samolotów tego typu, a w latach 1939-42 w zakładach Tachikawa Hikoki w Tachikawa zbudowano 299 samolotów w tej wersji.
Część samolotów została przekazana siłom powietrznym Marynarki gdzie otrzymały nazwę Samolot Transportowy Armii Typu AT-2 i oznaczenia L1N1.
Samoloty służyły do końca wojny, w czasie wojny znane były także pod amerykańską nazwą Thora.

</doc>
<doc id="2998706" url="https://pl.wikipedia.org/wiki?curid=2998706" title="Tylko pod krzyżem, tylko pod tym znakiem…">
Tylko pod krzyżem, tylko pod tym znakiem…

„Tylko pod krzyżem, tylko pod tym znakiem | Polska jest Polską, a Polak Polakiem” – dwuwiersz pochodzący z wiersza Karola Balińskiego "Śpiewakowi Mohorta bratnie słowo" z 1856 r., o treści patriotyczno-religijnej, funkcjonujący w polskim dyskursie religijnym i politycznym od 2. połowy XIX wieku do czasów współczesnych. Błędnie przypisywany jest Adamowi Mickiewiczowi, w rzeczywistości nie występuje jednak w żadnym z utworów poety. Dwuwiersz ten wyraża pogląd o nierozerwalnym związku pomiędzy tożsamością polską i katolicyzmem (stereotyp Polaka-katolika). Używany bywa zarówno w wypowiedziach o charakterze religijnym, jak i deklaracjach natury politycznej. W oryginalnym utworze, dwuwiersz ten brzmi następująco:
"Bo tylko pod tym przenajświętszym znakiem"
"Polska jest Polską i Polak Polakiem".
Historia.
Dwuwiersz ten jest często błędnie przypisywany Adamowi Mickiewiczowi (np. „Księgom narodu polskiego i pielgrzymstwa polskiego”). Rym "Polakiem / znakiem" występuje jednak w utworach tego poety tylko raz, w Ustępie III części „Dziadów”, gdzie w wersach 205 i 206 występuje fraza: "Chrześcijaninem jestem i Polakiem / Witam cię Krzyża i Pogoni znakiem" (wersja pierwotna, w rękopisie Mickiewicza: "Chrześcijaninem jestem i Polakiem / Witam cię Orła i Booza znakiem" – drugi wers to powitanie masońskie, odnoszące się do loży Orła Białego i stopnia masońskiego, jakim jest Booz, tj. czeladnik; słowa te w dziele Mickiewicza wypowiada do Konrada "drugi człowiek", nieznajomy z Petersburga, za którym kryje się Józef Oleszkiewicz, ur. w 1777 r. na Żmudzi malarz i członek związków masońskich, który w 1810 r. osiadł w Petersburgu). Jednym z wcześniejszych źródeł, w którym dwuwiersz "„Tylko pod krzyżem...”" pojawia się w druku, jest „Przegląd Lwowski” z roku 1876, w którym pojawia się on jako dopisek jednego z ofiarodawców. W roku 1879 cytował go – jako utwór anonimowego autora – Edward Podolski, autor broszury pt. „Pius IX, Obrońca Polski”.
W czasach współczesnych rym ten funkcjonuje na pograniczu religii i polityki, będąc formą deklaracji ideowej. W czasach stanu wojennego (1981–1983) używany był do wyrażania oporu przeciwko władzy komunistycznej – w tym okresie używany był np. jako część dekoracji wielkanocnych grobów Chrystusa. W jednym z kościołów w Skierniewicach ustawiono w tym czasie grób, na którym znajdowała się „kotwica” Polski Walczącej, a obok niej omawiany dwuwiersz.
Obecnie tekst ten również bywa używany w retoryce politycznej. W 1990, w czasie sejmowej debaty na temat przywrócenia orłu – godłu Polski korony, poseł Marek Jurek postulował umieszczenie w zwieńczeniu tej korony krzyża, argumentując taką zmianę omawianym dwuwierszem. Rym ten pojawiał się w argumentacji towarzyszącej sporowi o krzyże stojące na tzw. żwirowisku na terenie byłego hitlerowskiego obozu Auschwitz-Birkenau (spór trwał w latach 1998–1999). Dwuwiersz cytowano również w kontekście mającego miejsce w roku 2010 sporu o krzyż pod Pałacem Prezydenckim w Warszawie, ustawionym tam po katastrofie lotniczej w Smoleńsku. W tym kontekście cytował go w roku 2011 poseł i przewodniczący NSZZ „Solidarność” Janusz Śniadek.

</doc>
<doc id="2998709" url="https://pl.wikipedia.org/wiki?curid=2998709" title="Mikołaj Piaskowski">
Mikołaj Piaskowski

Mikołaj Józef Piaskowski herbu Junosza (ur. 5 grudnia 1726, zm. 8 marca 1803) – kasztelan inowłodzki w 1785 roku, szambelan Stanisława Augusta Poniatowskiego w 1765 roku, podkomorzy krzemieniecki w latach 1765-1785, chorąży wołyński w 1765 roku, wojski włodzimierski w latach 1758-1765, starosta piaseczyński i taraszczański, kawaler Orderu Świętego Stanisława, przeciwnik Konstytucji 3 maja i targowiczanin.
Życiorys.
Pochodził z rodu Piaskowskich, jednej z najbogatszych wielkopolskich rodzin magnackich w czasach I Rzeczypospolitej. Imiona jego rodziców pozostają nieznane; wiadomo jedynie, że oboje urodzili się około 1700 roku, zaś ojciec zmarł około roku 1763. Posiadał kilkoro rodzeństwa, większość o nieznanych imionach, wśród nich m.in. siostry Klarę i Franciszkę, obie urodzone ok. 1730 roku. Poseł województwa wołyńskiego na sejm 1758 roku, na sejm 1762 roku i na sejm konwokacyjny 1764 roku. Konsyliarz konfederacji Czartoryskich w 1764 roku. Jako poseł na sejm elekcyjny 1764 roku z województwa wołyńskiego i deputat podpisał "pacta conventa" Stanisława Augusta Poniatowskiego. Komisarz z rycerstwa Komisji Skarbowej Koronnej w 1765 roku. Poseł województwa wołyńskiego na Sejm Czaplica 1766 roku. W 1766 roku kupił od Stanisława Lubomirskiego miejscowość Krasne w powiecie jampolskim, gdzie założył swoją stałą siedzibę. W 1787 roku w pałacu Piaskowskiego w Krasnem nocował Stanisław August Poniatowski wracający z Kamieńca do Warszawy. Krasne znajdowało się w rękach Piaskowskich do rozwiązania I Rzeczypospolitej przez Sejm.
Ożenił się 17 lutego 1772 roku z Joanną z Szaniawskich (zm. 1799 w Janowcu). Mikołaj Piaskowski był politykiem i oratorem czynnym w latach 80. XVIII wieku, o czym świadczą wydawane przez niego broszury o tematyce politycznej. 8 maja roku 1785 w kościele Św. Krzyża w Warszawie otrzymał z rąk Stanisława Augusta Poniatowskiego "Order Świętego Stanisława". W dowód wdzięczności Piaskowski jeszcze przed faktycznym otrzymaniem orderu napisał i wydał dziękczynną broszurę na cześć króla, zatytułowaną "Podziękowanie Nayjasnjeyszemu Panu Jasnie Wielmoznego Mikołaja Junosza Piaskowskiego Starosty Taraszczanskiego, Orderu Świętego Stanisława Kawalera Za Order Orła Białego Dnia 6. Februarii Roku 1785". Konsyliarz konfederacji generalnej koronnej w konfederacji targowickiej.
Wiadomo, że w roku 1789 Piaskowski był już starostą taraszczańskim; Taraszcza i wchodzące w jej klucz wsie przynosiły mu rocznie ponad 55 tysięcy złotych polskich.
Mikołaj jest znany przede wszystkim jako właściciel zamku w Janowcu nad Wisłą, który rzekomo wygrał w karty w 1783 roku od znanego awanturnika i konfederaty barskiego Jerzego Marcina Lubomirskiego. Mikołaj prowadził rozrzutny tryb życia i nie będąc w stanie utrzymać olbrzymiej twierdzy doprowadził ją do opłakanego stanu i ostatecznie sprzedał Janowi Potockiemu w 1791 roku. Fakt ten nie jest jednak pewny, ponieważ niektóre źródła podają, że zamek był własnością Piaskowskich do śmierci Mikołaja w 1803 roku, po czym został sprzedany rodzinie Osławskich. W okresie kiedy zamkiem władali Piaskowscy przeobraził się on ze świeżo wyremontowanej rezydencji w ruinę, którą pozostaje do dzisiaj.
Z ramienia konfederacji targowickiej wybrany w 1793 roku członkiem Komisji Skarbowej Koronnej.
Mikołaj zmarł w wieku 77 lat i został pochowany obok swojej żony Joanny (zm. 1799), w krypcie właścicieli Janowca, w kościele p.w. św. Stanisława i św. Małgorzaty w Janowcu. Wewnątrz kościola znajdują się ich kamienne epitafia.
Linki zewnętrzne.
 

</doc>
<doc id="2998714" url="https://pl.wikipedia.org/wiki?curid=2998714" title="Reginald Denny">
Reginald Denny

Reginald Denny (ur. 20 listopada 1891 w Richmond, zm. 16 czerwca 1967) – angielski aktor filmowy i telewizyjny.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998717" url="https://pl.wikipedia.org/wiki?curid=2998717" title="Wybory parlamentarne na Nauru w 1971 roku">
Wybory parlamentarne na Nauru w 1971 roku

Drugie wybory do Parlamentu Nauru miały miejsce 23 stycznia 1971 roku. O 18 miejsc ubiegało się 48 kandydatów.
Łącznie oddano 880 głosów. W porównaniu do poprzedniej kadencji parlamentu, pojawiło się czterech nowych posłów. W okręgu Aiwo, Itubwę Amrama zmienił Kinza Clodumar; w okręgu Anetan, Paula Asa Diemę zmienił Lawrence Stephen; Totouwa Depaune został zmieniony przez Rubena Kuna w okręgu Buada. Kennan Adeang zmienił Deroga Giourę. Jednak Adeang kilka miesięcy później złożył mandat i w jego miejsce z powrotem pojawił się Gioura.
Wybrano również przewodniczącego i wiceprzewodniczącego parlamentu. Tym pierwszym został Kenos Aroi, natomiast na jego zastępcę wybrano Victora Eoaeo.
Szczegółowe wyniki wyborów.
Aiwo.
Głosy ważne – 104,
Głosy nieważne – 3.
Anabar.
W okręgu wyborczym Anabar nie głosowano w wyborach, powodem była zbyt mała liczba kandydatów do parlamentu. 13 stycznia 1971 John Roger Ayers, przewodniczący krajowej komisji wyborczej, zdecydował, że do parlamentu II kadencji wybrani zostali: 
Anetan.
Głosy ważne – 88,
Głosy nieważne – 2.
Boe.
Głosy ważne – 93,
Głosy nieważne – 6.
Buada.
Głosy ważne – 96,
Głosy nieważne – 0.
Meneng.
Głosy ważne – 133,
Głosy nieważne – 4.
Ubenide.
Głosy ważne – 240,
Głosy nieważne – 4.
Yaren.
Głosy ważne – 105,
Głosy nieważne – 2.
Gabinet.
Rada ministrów utworzona po wyborach przedstawiała się następująco:

</doc>
<doc id="2998718" url="https://pl.wikipedia.org/wiki?curid=2998718" title="Elliott Dexter">
Elliott Dexter

Elliott Dexter (ur. 29 marca 1870, zm. 23 czerwca 1941) – amerykański aktor filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998719" url="https://pl.wikipedia.org/wiki?curid=2998719" title="Wybory parlamentarne na Nauru w 1973 roku">
Wybory parlamentarne na Nauru w 1973 roku

Trzecie wybory do Parlamentu Nauru miały miejsce w 1973 roku. Startowało 40 kandydatów ubiegających się o 18 miejsc w parlamencie. Oddano łącznie 1148 głosów.
W porównaniu do poprzedniej kadencji doszło do dwóch zmian. Audi Dabwido został zmieniony przez Bobby'ego Eoe, a Ludwiga Keke zmienił Alfred Dick. Po raz kolejny nowy parlament wybrał na prezydenta Hammera DeRoburta.
Szczegółowe wyniki wyborów.
Aiwo.
Głosy ważne – 138,
Głosy nieważne – 4.
Anabar.
Głosy ważne – 110,
Głosy nieważne – 6.
Anetan.
Głosy ważne – 125,
Głosy nieważne – 6.
Boe.
W okręgu wyborczym Boe nie głosowano w wyborach, powodem była zbyt mała liczba kandydatów do parlamentu. 4 grudnia 1973 Sadaraka M. Sadaraka, przewodniczący krajowej komisji wyborczej, zdecydował, że do parlamentu II kadencji wybrani zostali: 
Buada.
Głosy ważne – 120,
Głosy nieważne – 7.
Meneng.
Głosy ważne – 204,
Głosy nieważne – 6.
Ubenide.
Głosy ważne – 284,
Głosy nieważne – 7.
Yaren.
Głosy ważne – 130,
Głosy nieważne – 1.

</doc>
<doc id="2998720" url="https://pl.wikipedia.org/wiki?curid=2998720" title="Zabezpieczenie odcinkowe">
Zabezpieczenie odcinkowe

Zabezpieczenie odcinkowe - zabezpieczenie różnicowe wzdłużne oparte na zasadzie pomiaru wektorowej różnicy prądów na początku i końcu zabezpieczanej linii elektroenergetycznej, tak jak to jest w skupionych elementach systemu elektroenergetycznego, np. w transformatorach. Wprowadzenie szybkich łączy światłowodowych umożliwiło realizację tego kryterium dla tak rozległego elementu sieci, jakim jest linia.

</doc>
<doc id="2998723" url="https://pl.wikipedia.org/wiki?curid=2998723" title="Indywidualne Mistrzostwa Europy w Grass Tracku 2000">
Indywidualne Mistrzostwa Europy w Grass Tracku 2000

Indywidualne Mistrzostwa Europy na torze trawiastym 2000 – zawody żużlowe, mające na celu wyłonienie medalistów indywidualnych mistrzostw Europy na torze trawiastym w sezonie 2000. W finale zwyciężył Czech Zdeněk Schneiderwind.

</doc>
<doc id="2998728" url="https://pl.wikipedia.org/wiki?curid=2998728" title="VSEL">
VSEL



</doc>
<doc id="2998730" url="https://pl.wikipedia.org/wiki?curid=2998730" title="Sufi Abu Taleb">
Sufi Abu Taleb



</doc>
<doc id="2998732" url="https://pl.wikipedia.org/wiki?curid=2998732" title="Kolonia Pluderska">
Kolonia Pluderska

Kolonia Pluderska - część wsi Pludry w Polsce, położona w województwie opolskim, w powiecie oleskim, w gminie Dobrodzień.
W latach 1975–1998 Kolonia Pluderska administracyjnie należała do województwa częstochowskiego.
Na terenie Kolonii Pluderskiej znajduje się fabryka mebli Mebel Rust. Część wsi obejmuje ulice Rolną i Boczną miejscowości podstawowej Pludry.

</doc>
<doc id="2998733" url="https://pl.wikipedia.org/wiki?curid=2998733" title="Fagot (ujednoznacznienie)">
Fagot (ujednoznacznienie)



</doc>
<doc id="2998737" url="https://pl.wikipedia.org/wiki?curid=2998737" title="Szum szary">
Szum szary

Szum szary () – rodzaj szumu akustycznego uwzględniającego psychoakustyczną krzywą jednakowego poziomu głośności (izofonę), dając słuchającemu wrażenie jednakowej głośności wszystkich częstotliwości zawartych w szumie. Nie należy go jednak mylić z szumem białym, którego widmo częstotliwościowe jest płaskie, lecz sam szum nie jest słyszalny przez człowieka jako równomiernie głośny.

</doc>
<doc id="2998738" url="https://pl.wikipedia.org/wiki?curid=2998738" title="Mitsukurinidae">
Mitsukurinidae

Mitsukurinidae – rodzina ryb lamnokształtnych (Lamniformes), obejmująca jeden współcześnie żyjący gatunek "Mitsukurina owstoni" oraz taksony kopalne, których najstarsze skamieniałości pochodzą z wczesnej kredy. Morfologiczne cechy diagnostyczne rodziny zostały ustalone na podstawie żyjącego gatunku. Za jego bliskim pokrewieństwem z wymarłymi gatunkami przemawia silnie rozszerzone rostrum, przypominające wiosłonosowate, wydłużona płetwa odbytowa oraz szczegóły budowy szkieletu.
Klasyfikacja.
Rodzina została utworzona przez Jordana dla rodzaju "Mitsukurina", który przez część paleontologów był synonimizowany z wymarłymi "Scapanorhynchus", pochodzącymi z górnej kredy, umieszczanymi przez innych w rodzinie Scapanorhynchidae. Od końca XX wieku Scapanorhynchidae jest uznawana za synonim Mitsukurinidae.
Rodzaje zaliczane do tej rodziny:
"Mitsukurina" – †"Anomotodon" – †"Pseudoscapanorhynchus" – †"Scapanorhynchus"
Rodzajem typowym jest "Mitsukurina".

</doc>
<doc id="2998739" url="https://pl.wikipedia.org/wiki?curid=2998739" title="Taurirt">
Taurirt



</doc>
<doc id="2998743" url="https://pl.wikipedia.org/wiki?curid=2998743" title="Julian Weber">
Julian Weber

Julian Weber (ur. 29 sierpnia 1994 w Moguncji) – niemiecki lekkoatleta specjalizujący się w rzucie oszczepem.
W roku 2013 zdobył w Rieti złoty medal mistrzostw Europy juniorów. Dziewiąty oszczepnik igrzysk olimpijskich w Rio de Janeiro (2016). Finalista mistrzostw świata z 2019 roku. W 2021 zajął 4. miejsce podczas igrzysk olimpijskich w Tokio.
Złoty medalista mistrzostw Niemiec oraz reprezentant kraju na drużynowych mistrzostwach Europy, w pucharze Europy w rzutach oraz w meczach międzypaństwowych.
Rekord życiowy: 89,54 (6 czerwca 2022, Hengelo).

</doc>
<doc id="2998746" url="https://pl.wikipedia.org/wiki?curid=2998746" title="Ivete Sangalo">
Ivete Sangalo

Ivete María Dias de Sangalo Cady (ur. 27 maja 1972 w Juazeiro) – brazylijska wykonawczyni muzyki Axé i MPB, piosenkarka, kompozytorka i aktorka. Wydała sześć albumów z zespołem Banda Eva i siedem albumów solowych, co uczyniło ją jedną z najpopularniejszych współczesnych piosenkarek w Brazylii. Jej muzyka jest również znana w Portugalii. W trakcie swojej kariery otrzymała 14 nominacji do Latin Grammy Awards. Wygrała tę nagrodę dwa razy w swojej karierze.

</doc>
<doc id="2998747" url="https://pl.wikipedia.org/wiki?curid=2998747" title="Zenon Urbaniec">
Zenon Urbaniec

Zenon Urbaniec (ur. 30 lipca 1952 w Częstochowie, zm. 11 kwietnia 1992) – polski żużlowiec.
Sport żużlowy uprawiał w latach 1971–1977, przez całą karierę reprezentując barwy klubu Włókniarz Częstochowa.
Czterokrotny medalista drużynowych mistrzostw Polski: złoty (1974), dwukrotnie srebrny (1975, 1976) oraz brązowy (1977). Dwukrotny finalista indywidualnych mistrzostw Polski (Gorzów Wielkopolski 1974 – VI miejsce, Gorzów Wielkopolski 1977 – jako rezerwowy). Finalista turnieju o "Złoty Kask" (1976 – XVII miejsce). Zdobywca II miejsca w memoriale im. Bronisława Idzikowskiego i Marka Czernego (Częstochowa 1976).

</doc>
<doc id="2998748" url="https://pl.wikipedia.org/wiki?curid=2998748" title="Peter Donald">
Peter Donald

Peter Donald (ur. 6 czerwca 1918 w Bristolu, zm. 20 kwietnia 1979) – amerykański aktor telewizyjny pochodzenia brytyjskiego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998749" url="https://pl.wikipedia.org/wiki?curid=2998749" title="Lee Ki-poong">
Lee Ki-poong

Lee Ki-pong (ur. 1896, zm. 1960) – polityk Korei Południowej.
Należał do zwolenników reżimu Li Syng Mana. Pełnił funkcje ministra obrony, burmistrza Seulu, wiceprezydenta kraju&lt;ref&gt;]. W latach 1956 oraz 1960 startował z ramienia rządzącej Partii Liberalnej w wyborach o urząd prezydenta. Po upadku dyktatury Li Syngmana popełnił samobójstwo – poprosił swego syna, by ten zastrzelił go.

</doc>
<doc id="2998751" url="https://pl.wikipedia.org/wiki?curid=2998751" title="Barysau">
Barysau



</doc>
<doc id="2998752" url="https://pl.wikipedia.org/wiki?curid=2998752" title="Jacques Stephen Alexis">
Jacques Stephen Alexis

Jacques Stephen Alexis (ur. 22 kwietnia 1922 w Gonaïves, zm. ok. 22 kwietnia 1961) – haitański powieściopisarz, poeta i polityk komunistyczny, z wykształcenia lekarz neurolog.
Jego ojcem był prozaik i dyplomata Stephen Alexis. Ukończył studia medyczne w Paryżu i podróżował po Europie, przez kilka lat przebywał na Kubie. W 1959 znalazł się w gronie założycieli Partii Zjednoczenia Narodowego Haiti. Pisał powieści o tematyce społecznej, m.in. "Realizm magiczny Haitańczyków" ("Realisme Merveilleux des Haitiens" z nurtu realizmu magicznego), "Compère Général Soleil" (1955), "Les Arbres Musiciens" (1957) i "L'Espace d'un Cillement" (1959). Wydał zbiór opowiadań "Romancero aux Etoiles " (1960). Został zamordowany przez członków Tonton Macoute, tajnej policji dyktatora François Duvaliera.

</doc>
<doc id="2998755" url="https://pl.wikipedia.org/wiki?curid=2998755" title="Indywidualne Mistrzostwa Europy Juniorów na Żużlu 2012">
Indywidualne Mistrzostwa Europy Juniorów na Żużlu 2012

Indywidualne Mistrzostwa Europy Juniorów na Żużlu 2012 – cykl zawodów żużlowych, mających wyłonić najlepszych zawodników indywidualnych mistrzostw Europy juniorów do 19 lat w sezonie 2012. W finale zwyciężył Polak Bartosz Zmarzlik.

</doc>
<doc id="2998756" url="https://pl.wikipedia.org/wiki?curid=2998756" title="Marie Doro">
Marie Doro

Marie Doro (ur. 25 maja 1882, zm. 9 października 1956) – amerykańska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="2998757" url="https://pl.wikipedia.org/wiki?curid=2998757" title="Ngô Ðình Nhu">
Ngô Ðình Nhu

Ngô Ðình Nhu (ur. 7 października 1910, zm. 2 listopada 1963) – generał i polityk Wietnamu Południowego.
Życiorys.
Był bratem m.in. dyktatorskiego prezydenta Ngô Đình Diệma oraz kardynała Ngô Đình Thụca. Z tym pierwszym blisko współpracował jako szef wojsk specjalnych tajnej policji Wietnamu Południowego i "szara eminencja". Pod koniec wojny wietnamskiej w 1963 był podejrzewany przez brata o nielojalność i zamiar zdrady w związku z niepokojami w armii południowowietnamskiej. W ramach uspokojenia zamieszek represjonowanych buddystów został wyznaczony przez Ngô Đình Diệma do spotkania z Thích Tịnh Khiếtem, zwierzchnikiem buddystów Wietnamu Południowego. Buddyści domagali się zdymisjonowania Ngô Ðình Nhu, który był celem najbardziej zajadłej krytyki.
Ngô Ðình Nhu zarzucał Stanom Zjednoczonym chęć pozbycia się ich rządów, gdyż razem z bratem nie chciał prowadzić marionetkowej względem USA polityki. Wierzył w zwycięstwo natarcia armii Wietnamu Południowego, po których nastąpią rozmowy pokojowe z północnowietnamskim przywódcą Hồ Chí Minhem - szefem Demokratycznej Republiki Wietnamu (Wietnamu Północnego). Zdawał sobie sprawę z buntu własnej armii. Te poglądy, rzucone podczas rozmowy z francuskim przyjacielem rankiem 1 listopada 1963 zostały zarejestrowane przez kontrwywiad Francji, były one jednak fantastyczne wobec rzeczywistej sytuacji podczas konfliktu. 
Razem z Ngô Đình Diệmem został zdradzony przez swego "wiernego przyjaciela" - generała Tôn Thất Đínha, który dokonał skutecznego przewrotu przeciwko ich rządom. Obaj uciekli wobec przewagi wroga z siedziby prezydenckiej tajnym tunelem celem połączenia się z generałem Huỳnh Văn Cao, który przeszedł jednak na stronę wroga. Znaleźli się wobec tego w Chợ Lớn - chińskiej dzielnicy w Sajgonie - gdzie schronienia udzielił im szef chińskich wspólnot wyznaniowych. Przedstawił im plan ucieczki na sampanach w workach wypełnionych ryżem. Skorzystawszy z tego rodzaju ucieczki, bracia 2 listopada 1963 wczesnym rankiem zawędrowali do kościoła świętego Franciszka Ksawerego, gdzie schronili się, wyspowiadali i przyjęli komunię. W tym czasie pałac prezydencki został zdobyty przez generała Nguyễn Văn Thiệu. Na wieść o tym bracia zadzwonili z plebanii, w której obiecali przestać uciekać i oddać się w ręce wroga w zamian za zapewnienie azylu za granicą. W trybie natychmiastowym przysłano po niego konwój. Wiózł on ich do sztabu generalnego, gdy podczas podróży Ngô Ðình Nhu popadł w kłótnię z Nguyễn Văn Nhungiem - adiutantem generała Dương Văn Minha. Podczas bójki z użyciem noży Ngô Đình Diệm i Ngô Ðình Nhu zostali rozstrzelani. Przed śmiercią obydwaj się pogodzili.
Jego żoną była Trần Lệ Xuân, zwana "Madame Nhu", która pełniła funkcję pierwszej damy Wietnamu Południowego.

</doc>
<doc id="2998758" url="https://pl.wikipedia.org/wiki?curid=2998758" title="Derek Bailey">
Derek Bailey

Derek Bailey (ur. 29 stycznia 1930 w Sheffield, zm. 25 grudnia 2005 w Londynie) – brytyjski awangardowy gitarzysta jazzowy. Znany ze swoich amelodycznych, atonalnych improwizacji oraz skłonności do eksperymentów. Jest uważany ze jedną z najważniejszych postaci europejskiej sceny jazzu improwizującego i free jazzu, a w późniejszym okresie twórczości do pierwszych znanych muzyków jazzowych współpracujących z DJ-ami i eksperymentujących z elementami drum’n'bassu.
Życiorys.
Bailey urodził się w muzykalnej rodzinie, jego dziadek oraz wujek byli muzykami. W latach 50. zaczął profesjonalnie grać na gitarze, na początku w zespołach grającym raczej muzykę popularną. We wczesnych latach 60. był członkiem jazzowego tria Joseph Holbrooke (nazwanym tak od nazwiska angielskiego kompozytora przełomu XIX i XX wieku), założonego wraz z Tonym Oxleyem i Gavinem Bryarsem. Muzyka tria była sytuowana stylistycznie „pomiędzy późnym Coltrane’em, Billem Evansem, Johnem Cage’em i Karlheinzem Stockhausenem”. W 1966 roku Bailey przeprowadził się do Londynu, gdzie grał m.in. z Evanem Parkerem, Dave’em Hollandem, Kennym Wheelerem czy Johnem Stevensem. Od 1970 do lat 90. nagrywał dla założonego razem z Parkerem i Tonym Oxleyem wydawnictwa Incus. W 1976 roku założył improwizujący projekt-festiwal Company, w którym uczestniczyli m.in. Anthony Braxton i Steve Lacy. W latach 80. i 90. współpracował też z Johnem Zornem, Fredem Frithem, Cecilem Taylorem, Tonym Williamsem i Patem Methenym. Jego ostatnie albumy zostały wydane przez wydawnictwo Zorna, Tzadik.

</doc>
<doc id="2998759" url="https://pl.wikipedia.org/wiki?curid=2998759" title="Kościół Narodzenia Najświętszej Maryi Panny w Sobocie">
Kościół Narodzenia Najświętszej Maryi Panny w Sobocie

Kościół Narodzenia Najświętszej Maryi Panny - zabytkowy kościół parafialny, zlokalizowany w centrum Soboty (gmina Rokietnica).
Historia.
Parafia we wsi została erygowana prawdopodobnie w XIII wieku (pierwszy proboszcz Soboty wymieniony jest w dokumencie z 1367). Pierwotny kościół był drewniany. Obecnie istniejący kościół jest murowany, jednonawowy, późnogotycki został wzniesiony przez miejscowego proboszcza i kanonika katedralnego, a jednocześnie właściciela Soboty - Jana Sobockiego w latach 1510-1517. Remont kościoła przeprowadzono w 1780, staraniem Ksawerego Moraczewskiego, kanonika kaliskiego, ponieważ obiekt podówczas groził zawaleniem. Kolejny właściciel, ks. Maksymilian Baraniecki, przeprowadził renowację w 1894. Z 1906 pochodzi ołtarz z marmurową mensą. W czasie II wojny światowej świątynia została ograbiona przez Niemców i zamieniona na magazyn. Ostatnie remonty przeprowadzono w latach 1975-81 i 1982-1993. W ołtarzu znajduje się słynący łaskami obraz Matki Boskiej z 1794. Do rejestru zabytków włączona jest dzwonnica z murem kamiennym otaczającym kościół.
Kościół posiada obecnie rangę sanktuarium. Odpust następuje w pierwszą lub drugą sobotę września.
Tablice i nagrobki.
Na kościele wmurowane są tablice nagrobne i pamiątkowe:
Ponadto przy kościele stoi romantyczny nagrobek Ignacego Laszkowskiego (dziedzica Soboty i Bytkowa) w formie złamanej kolumny, o którą opiera się płacząca dziewczyna.

</doc>
<doc id="2998760" url="https://pl.wikipedia.org/wiki?curid=2998760" title="Manuel Quintana">
Manuel Quintana

Manuel Pedro Quintana y Sáenz de Gaona (ur. 19 października 1835, zm. 12 marca 1906) - argentyński polityk, absolwent (1855), a następnie profesor prawa na Uniwersytecie w Buenos Aires, od 1864 w Izbie Deputowanych, od 1870 senator, od 1873 w masonerii, kandydat na prezydenta w wyborach 1873, członek rządu od 1892 do 1894, prezydent Argentyny od 12 października 1904 do swej śmierci w 1906 (zmarł po ciężkiej chorobie w swojej prywatnej rezydencji).
Jego żoną była Susana Rodríguez Viana de Quintana, wraz z którą przeżył zamach na swoje życie w 1905. Sprawcą okazał się kataloński anarchista.

</doc>
<doc id="2998762" url="https://pl.wikipedia.org/wiki?curid=2998762" title="Sławomir Dąbrowski">
Sławomir Dąbrowski



</doc>
<doc id="2998763" url="https://pl.wikipedia.org/wiki?curid=2998763" title="Trần Lệ Xuân">
Trần Lệ Xuân

Trần Lệ Xuân, „Madame Nhu” (ur. 22 sierpnia 1924 w Hanoi, zm. 24 kwietnia 2011 w Rzymie) – południowowietnamska polityk, żona Ngô Ðình Nhu, szefa wojsk specjalnych dyktatora Ngô Đình Diệma, faktyczna pierwsza dama Wietnamu Południowego od 1955 do 1963.
Życiorys.
Wywodziła się z arystokratycznej, buddyjskiej rodziny z Hanoi. W 1943 roku przeszła na katolicyzm i wzięła ślub z Ngô Ðình Nhu. W 1946 roku, podczas I wojny indochińskiej, była na krótko aresztowana. W 1955 roku na krótko została zmuszona do opuszczenia Wietnamu i wysłana do klasztoru Hongkongu. 
W 1956 roku została wybrana do południowowietnamskiego Zgromadzenia Narodowego, gdzie zabiegała o przyznanie kobietom praw, jednocześnie wzywała także do zakazania rozwodów, stosowania antykoncepcji, wykonywania aborcji oraz zażywania opium. 
Jak cała rodzina męża była radykalną katoliczką i niezwykle ostro występowała przeciwko buddystom. Jej ojciec, wyznawca konfucjanizmu, potępił w radiu jej komentarze. Represje wobec buddystów spowodowały utratę przez Ngô Đình Diệm poparcia USA. Stany Zjednoczone usiłowały wywrzeć presję na dyktatora, w końcu do akcji wkroczyła CIA, która w 1963 roku wpłynęła na usunięcie dyktatora przez wojsko. Jej mąż i jego brat prezydent zostali zamordowani przez CIA. Stwierdziła wtedy: "Ten, kto ma Amerykanów za sojuszników, nie potrzebuje już wrogów". 
Po śmierci jej męża oraz jego brata nie pozwolono jej na powrót do Wietnamu, wyemigrowała do Włoch, gdzie mieszkała w willi niedaleko Rzymu. Zmarła w Rzymie, 24 kwietnia 2011 roku.

</doc>
<doc id="2998764" url="https://pl.wikipedia.org/wiki?curid=2998764" title="Indywidualne Mistrzostwa Europy Juniorów na Żużlu 2006">
Indywidualne Mistrzostwa Europy Juniorów na Żużlu 2006

Indywidualne Mistrzostwa Europy Juniorów na Żużlu 2006 – cykl zawodów żużlowych, mających wyłonić najlepszych zawodników indywidualnych mistrzostw Europy juniorów do 19 lat w sezonie 2006. W finale zwyciężył Chorwat Jurica Pavlic.

</doc>
<doc id="2998772" url="https://pl.wikipedia.org/wiki?curid=2998772" title="Wojciech Wentura">
Wojciech Wentura

Wojciech Wentura, właśc. Wojciech Lewandowski (ur. 17 lipca 1972 w Tczewie) – polski tenor.
Życiorys.
Ukończył szkołę muzyczną w klasie pianina, w 1991 był laureatem Festiwalu Pieśni Sakralnej w rodzinnym mieście. Został przyjęty jako perkusista do Reprezentacyjnej Orkiestry Dętej ZHP im. Stanisława Moniuszki w Tczewie. Równolegle uczęszczał na zajęcia teatralne i występował w teatrze prowadzonym przez Henryka Lemke oraz w teatrze pantomimy Michała Spankowskiego. Zainspirowany teatrem pantomimy wyreżyserował w niemieckim Witten w 1991 przedstawienie "„Exodus”" z muzyka Wojciecha Kilara. Współtworzył kabaret "„Kandelabr”", którego repertuar był wzorowany na "„Piwnicy pod Baranami”". Był liderem zespołu rockowego Mocna Grupa, gdzie poza śpiewem był autorem tekstów do ok. 20 utworów. W 1996 zamieszkał w Krakowie, gdzie nawiązał współpracę z artystami Piwnicy pod Baranami i Loch Camelot. Uczęszczał na kursy śpiewu klasycznego, pod wpływem fascynacji włoską muzyką operową podjął decyzję, że poświęci się śpiewowi solowemu. Mniej więcej w tym czasie przyjął pseudonim Wojciech Wentura, występuje w kraju i poza jego granicami. Artysta jest inicjatorem licznych uroczystości m.in. w 2007 był organizatorem koncertu upamiętniającego Luciano Pavarottiego, „Italia Bel Canto Show”, „Spotkanie z Bel Canto”, „150 lat z Puccinim”. W 2009 wystąpił w filmie „Zemsta dr La Morte”.
Artysta na co dzień pojawia się bardzo często w trójmiejskich lokalach muzycznych oraz restauracjach z pianinem, gdzie uświetnia wieczory w roli tapera, instrumentalisty w bogatym repertuarze muzyki fortepianowej we własnych aranżacjach. Posiada on bardzo rzadką umiejętność odtworzenia, niczym z taśmy (tape), dowolnego utworu ze słuchu po jednokrotnym jego usłyszeniu, nawet jeśli go do tej pory nie znał. Wentura gra głównie z pamięci i ze słuchu ponad tysiąc różnych popularnych kompozycji muzyki rozrywkowej.

</doc>
<doc id="2998773" url="https://pl.wikipedia.org/wiki?curid=2998773" title="Indywidualne Mistrzostwa Europy Juniorów na Żużlu 2005">
Indywidualne Mistrzostwa Europy Juniorów na Żużlu 2005

Indywidualne Mistrzostwa Europy Juniorów na Żużlu 2005 – cykl zawodów żużlowych, mających wyłonić najlepszych zawodników indywidualnych mistrzostw Europy juniorów do 19 lat w sezonie 2005. W finale zwyciężył Polak Karol Ząbik.

</doc>
<doc id="2998777" url="https://pl.wikipedia.org/wiki?curid=2998777" title="Mamnun Husajn">
Mamnun Husajn

Mamnun Husajn (ur. 23 grudnia 1940 w Agrze, zm. 14 lipca 2021 w Karaczi) – pakistański przedsiębiorca i polityk, prezydent Pakistanu w latach 2013–2018.
Życiorys.
Młodość i kariera zawodowa.
Był muhadżirem, którego rodzina przeniosła się z Indii do Pakistanu. Był właścicielem przedsiębiorstwa tekstylnego w Karaczi, gdzie również stale zamieszkiwał. Był przewodniczącym Izby Handlu i Przemysłu w Karaczi.
Kariera polityczna.
Politycznie pozostawał związany z Pakistańską Ligą Muzułmańską (Nawaz). Do kierowniczych kręgów organizacji zbliżył się po odsunięciu Nawaza Sharifa od urzędu premiera w 1993.
Od czerwca do października 1999 był gubernatorem prowincji Sindh, jednak musiał odejść z urzędu po zamachu stanu przeprowadzonym przez gen. Perveza Musharrafa. W czasie rządów wojskowych nadal działał w Pakistańskiej Lidze Muzułmańskiej (N). Wystąpił z partii dopiero po zwycięstwie w wyborach prezydenckich.
Wybór na prezydenta Pakistanu.
Mamnun Husajn otrzymał w głosowaniu w Zgromadzeniu Narodowym oraz w Senacie 277 głosów. Na jego kontrkandydata, Wajihuddina Ahmeda, padły 34 głosy. Husajn zwyciężył także w głosowaniach parlamentarzystów trzech z czterech prowincji – w Pendżabie (60 głosów do 4), Sindh (25 do 2), Beludżystanie (55 do 1). Jedynie w Chajber Pasztunchwa górą był Ahmed, który zebrał 36 głosów – na Husajna zagłosowało 21 deputowanych. Najważniejsza formacja opozycyjna, Pakistańska Partia Ludowa, zbojkotowała wybory.
Według analityków wskazanie przez Pakistańską Ligę Muzułmańską (N) Husajna jako kandydata na prezydenta miało służyć umocnieniu władzy przez premiera Nawaza Sharifa, wobec którego prezydent pozostawał całkowicie lojalny, nie posiadając własnego zaplecza politycznego. Miało również być odpowiedzią na zarzuty Pakistańskiej Partii Ludowej, jakoby najwyższe stanowiska w Pakistańskiej Lidze Muzułmańskiej (N) obejmowali jedynie politycy z Pendżabu i poprawić notowania ugrupowania w prowincji Sindh.

</doc>
<doc id="2998780" url="https://pl.wikipedia.org/wiki?curid=2998780" title="Profilage">
Profilage



</doc>
<doc id="2998781" url="https://pl.wikipedia.org/wiki?curid=2998781" title="Praskie tunele wielozadaniowe">
Praskie tunele wielozadaniowe

Praskie tunele wielozadaniowe () – sieć tuneli wielozadaniowych w stolicy Czech, Pradze. Tunele budowane są od 1969 roku i na chwilę obecną ich całkowita długość wynosi około 90 km, jednak system nastawiony jest na dalszą ekspansję.
Parametry techniczne.
Tunele utworzone metodą odkrywkową mają 2,4 metra wysokości oraz 2,7 m szerokości i zbudowane są z prefabrykowanych, betonowych profili. Szerokość tuneli wykonanych metodą górniczą waha się od 1,9 m do 4,5 m, a wysokość od 2,4 m do 4,8 metra. 
Panuje w nich średnia temperatura 12–14° C.
Kanały w centrum miasta mają dwa poziomy. System podziemnych tuneli o większym przekroju rzędu 16 m2 utrzymuje się na głębokości 20–30 metrów (w 1999 r. o łącznej długości 8 km), większość systemu składa się jednak z podziemnych tuneli o przekroju od 4,5 do 10 m2 i utrzymuje się na głębokości 4–15 m. Maksymalna głębokość to 45 metrów. 
W układzie znajduje się około 45 000 różnych czujników, sterujących parametrami takimi jak temperatura, wilgotność lub przepływ gazu i cieczy w systemie itp.
Kolej podziemna.
W tunelu Centrum 1 poprowadzona jest kolej dołowa o długości 3,163 km na jednotorowej linii do przewozu personelu i materiałów. Pociąg obsługiwany jest przez lokomotywę akumulatorową. Wagony pasażerskie przystosowane są do przewozu maksymalnie 8 osób.
Zwiedzanie.
Od jesieni 2007 operator oferuje wycieczki po tunelach w centrum miasta. Ta turystyczna atrakcja jest częścią szerszych planów udostępnienia zaplecza technicznego Pragi w ramach projektu „Praha technická”.

</doc>
<doc id="2998782" url="https://pl.wikipedia.org/wiki?curid=2998782" title="Trutnowy (przystanek kolejowy)">
Trutnowy (przystanek kolejowy)

Trutnowy – zlikwidowany wąskotorowy przystanek osobowy w Trutnowach, w gminie Cedry Wielkie, w powiecie gdańskim, w województwie pomorskim. Położony był na linii kolejowej z Giemlic do Koszwał. Linia ta została otwarta w 1905 roku. Zamknięta została w 1974 roku.

</doc>
<doc id="2998786" url="https://pl.wikipedia.org/wiki?curid=2998786" title="Fudbalski savez Republike Srpske">
Fudbalski savez Republike Srpske

Związek Piłki Nożnej Republiki Serbskiej (serb. cyr. Фудбалски савез Републике Српске, ФСРС, serb. łac. "Fudbalski savez Republike Srpske", FSRS) – ogólnokrajowy związek sportowy, działający na terenie Republiki Serbskiej (Bośnia i Hercegowina), posiadający osobowość prawną. Prezesem jest Mile Kovačević.
FSRS nie jest członkiem FIFA lub UEFA, ale w tym samym czasie organizuje mistrzostwa Republiki Serbskiej, którego zwycięzca przechodzi do Premijer ligi Bośni i Hercegowiny. W 2002 został zaakceptowany przez FIFA jako część Nogometni/Fudbalski Savez Bosne i Hercegovine. Reprezentacja Republiki Serbskiej uczestniczy w kilku międzynarodowych turniejach.
Związek powstał 5 września 1992 r. jako "Związek Piłki Nożnej Republiki Serbskiej Krainy". Został zorganizowany przez Rząd Republiki Serbskiej. W czasie wojny nadal odbywały się mecze mistrzostw i Pucharu w miastach Republiki Serbskiej, zarówno wśród drużyn męskich i kobiet. W 1995 Związek zmienił nazwę na "Związek Piłki Nożnej Republiki Serbskiej".
Tak jak Związek Piłki Nożnej Republiki Serbskiej nie mógł być przyjęty do FIFA i UEFA, a więc kluby i drużyna narodowa, wchodzące do składu Związku, nie uczestniczyły w turniejach oficjalnych.
23 maja 2002 "Fudbalski savez Republike Srpske" oraz "Nogometni/Fudbalski Savez Bosne i Hercegovine" udało się wynegocjować rozwiązanie tego problemu, a 4 sierpnia 2002 rozpoczęły się mistrzostwa Bośni i Hercegowiny w piłce nożnej, w których debiutowały kluby z Republiki Serbskiej. Uzgodniono również, że kierować Związkiem Piłki Nożnej Bośni i Hercegowiny będą Serb, Bośniak i Chorwat w celu przestrzegania podstawowych postanowień konstytucji Bośni i Hercegowiny.
Przez długi czas był Prezesem Związku Piłki Nożnej Republiki Serbskiej był Milan Jelić, Prezydent Republiki Serbskiej. Po jego przedwczesnej śmierci, 30 listopada 2007 r. Prezesem został prawnik Mile Kovacević. Siedziba Związku znajduje się w Banja Luce.
Rozgrywki organizowane przez FSRS.
Pod patronatem związku są organizowane następujące rozgrywki:

</doc>
<doc id="2998787" url="https://pl.wikipedia.org/wiki?curid=2998787" title="Litworowy Żleb (Dolina Roztoki)">
Litworowy Żleb (Dolina Roztoki)

Litworowy Żleb – żleb w Dolinie Roztoki w polskich Tatrach Wysokich. Opada z progu oddzielającego tę dolinę od Doliny Pięciu Stawów Polskich, a dokładniej z obniżenia pomiędzy Niżnią Kopą (1715 m) a Wyżnią Kopą (1725 m). Na niektórych mapach opisany jest jako Zadni Litworowy Żleb. Nieco dalej na wschód figuruje na tych mapach inny żleb – Skrajny Litworowy Żleb opadający z obniżenia między Niżnią Kopą a Świstową Czubą. Władysław Cywiński jednak w swoim szczegółowym przewodniku pisze, że nie jest to żleb, lecz szeroka depresja, nie ma więc potrzeby wyróżniania tutaj dwóch Litworowych Żlebów.
Litworowy Żleb jest krótki i płytko wcięty w skały. Opada początkowo w północno-wschodnim, później północno-zachodnim kierunku, przecina zielony szlak turystyczny prowadzący Doliną Roztoki i na wysokości około 1440 m uchodzi do potoku Roztoka nieco poniżej Bacowej Wanty (Bacowej Skały). Zimą czasami zjeżdżają nim narciarze.
Nazwa jest ludowego pochodzenia i pochodzi od słowa "litwor" w gwarze podhalańskiej oznaczającego roślinę dzięgiel litwor. W Tatrach jest wiele nazw wywodzących się od tej rośliny.

</doc>
