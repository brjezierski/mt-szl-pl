<doc id="3001353" url="https://pl.wikipedia.org/wiki?curid=3001353" title="Królestwo Wizygotów">
Królestwo Wizygotów

Królestwo Wizygotów () – stosowana w historiografii nazwa państwa istniejącego na terenach Półwyspu Iberyjskiego i Galii od V do VIII wieku. Państwo to powstało na terenach zajmowanych wcześniej przez Cesarstwo zachodniorzymskie w wyniku wielkiej wędrówki ludów. Siedzibą królów i najważniejszym miastem było Toledo. Dzieje tego państwa odegrały istotną rolę w historii Hiszpanii i Portugalii, jak i całej zachodniej Europy. Kres istnieniu monarchii wizygockiej położyli muzułmanie w czasie podbojów arabskich.
Tło.
Na początku V wieku Hiszpania była pod każdym względem integralną częścią Cesarstwa Rzymskiego. Większość jej mieszkańców była ortodoksyjnymi chrześcijanami, posługiwała się łaciną lub jej lokalnymi, zwulgaryzowanymi odmianami, a ich kultura była mocno lub nawet całkowicie zromanizowana. Elity społeczne, mieszkańcy miast i ludzie kościoła uważali się za takich samych Rzymian, jak na przykład mieszkańcy Italii.
Początek V wieku przyniósł ze sobą wydarzenia, które miały zapoczątkować kres rzymskiej Hiszpanii, jak i wydatnie przyczynić się do upadku całej zachodniej części Cesarstwa. W 407 roku legiony stacjonujące w Brytanii ogłosiły cesarzem jednego ze swoich dowódców, Konstantyna. Powodem takiej decyzji legionów był między innymi fakt najazdów barbarzyńców na Galię i brak zdecydowanej reakcji ze strony Rzymu. Latem 407 roku Konstantyn na czele wojsk brytyjskich przeprawił się do Galii, która od końca 406 roku była wydana na pastwę federacji plemion barbarzyńskich, w skład której wchodzili przede wszystkim Swebowie, Alanowie i Wandalowie. Rzymianie z Galii uznali Konstantyna za swojego władcę i podporządkowali się mu. Mimo problemów w walkach z prawowitym cesarzem Honoriuszem i barbarzyńcami Konstantynowi udało się opanować sporą część Galii, a w 408 roku wódz Konstantyna Geroncjusz wraz z cesarskim synem Konstansem zdobyli znaczną część rzymskiej Hiszpanii. Konstans powrócił do Galii, a na miejscu pozostał Geroncjusz, dowodzący hiszpańskimi wojskami Konstantyna III. Latem 409 roku stosunki między tym wodzem a jego dotychczasowym suwerenem znacznie się pogorszyły wobec czego Geroncjusz wypowiedział posłuszeństwo i ogłosił cesarzem niejakiego Maksyma.
Jesienią 409 roku główne siły Swebów, Alanów i Wandalów, o których pobycie w Galii wiadomo niewiele, przemieściły się w okolice Pirenejów – gór stanowiących naturalną granicę między Galią a Hiszpanią. Źródła podają, że 28 września lub, jak twierdzą inne, 12 października (możliwe jest również, że daty te oznaczają początek i koniec przeprawy) konfederacja Alanów, Wandalów i Swebów przekroczyła Pireneje. Rzymskie garnizony chroniące przełęczy nie stawiły żadnego oporu i barbarzyńcy bez przeszkód dostali się na tereny Półwyspu Iberyjskiego. Możliwe, że było to celowe działanie ze strony Konstantyna III, który chciał w ten sposób za jednym zamachem pozbyć się kłopotliwych barbarzyńców i zaszkodzić rywalom w osobach Geroncjusza i Maksyma.
Wandalowie, Swebowie i Alanowie próbowali najprawdopodobniej dojść do porozumienia z administracją rzymską, chcąc w zamian za utrzymanie zaoferować Rzymianom swoje wojskowe talenty. Siła militarna cesarstwa od dłuższego czasu opierała się na zaciągu barbarzyńców, czy to jako pojedynczych żołnierzy, czy jako całych oddziałów. Wewnętrzne problemy polityczne, gospodarcze i społeczne znacząco osłabiły Rzym, a tymczasem oddziałów barbarzyńskich przybywało. Wobec braku pieniędzy (a często i ochoty) na zaciąg barbarzyńców do wojska, grupy te radziły sobie same, utrzymując się głównie z grabieży. Tak też było z Alanami, Swebami i Wandalami, którzy zaraz po wkroczeniu do Hiszpanii zaczęli intensywnie łupić tutejsze prowincje. Skala ich działalności według Orozjusza i Hydacjusza, autorów dwóch najważniejszych źródeł dla tego okresu, była tak duża, że wywołali w ten sposób powszechny głód, a w jego wyniku dochodzić miało nawet do przypadków kanibalizmu.
Po krótkim, acz obfitującym w tragiczne dla miejscowej ludności wydarzenia czasie, doszło prawdopodobnie do jakiejś formy ugody między barbarzyńcami a administracją rzymską. Nie była to jednak prawowita władza, bo od 408 roku rządy w Hiszpanii sprawował Geroncjusz i Maksym, którego wódz ten ogłosił cesarzem. Uzurpatorzy liczyli prawdopodobnie na pomoc militarną barbarzyńców w walkach przeciwko rywalom do cesarskiego tytułu. W 411 roku znaczące sukcesy zaczął odnosić prawowity cesarz Honoriusz. Udało mu się rozbić i pojmać Konstantyna III, a także odzyskać część Galii. Geroncjusz tymczasem zginął zamordowany przez swoich żołnierzy. Pozbawiony wojskowego protektora Maksym porzucił Barcelonę i Tarragonę i zbiegł do swych nowych sojuszników – Wandalów i Alanów. Mimo tych sukcesów administracji Honoriusza udało się ogarnąć chaos panujący na ziemiach galijskich i hiszpańskich dopiero w okolicach 416 roku. Rzymianie nie osiągnęli tego sukcesu sami, znaczącą role odegrała bowiem militarna pomoc innej grupy barbarzyńców zwanej Wizygotami.
Wizygoci.
Pochodzenie.
Istnieje wiele teorii na temat pochodzenia i etnogenezy grupy, którą w historiografii nazywa się Wizygotami. Teorie te różnią się od siebie nie tylko co do szczegółów. Problem ten dotyczy wszystkich plemion barbarzyńskich, które od V wieku zaczęły działać na terenie Cesarstwa Rzymskiego. Starsze teorie zakładały, że plemiona germańskie były plemionami w pełni tego słowa znaczeniu. To znaczy, że ich członkowie mieli wspólną historię, pochodzenie, poczucie odrębności etnicznej i wspólnoty interesów. Wizygoci mieli być, w myśl takiego toku rozumowania, jednym z odłamów Gotów, którzy na przełomie er mieli wyruszyć ze swych pierwotnych siedzib (współczesna kraina Götaland w Szwecji) na południowe wybrzeże Bałtyku. Stamtąd natomiast, przesuwając się stopniowo wzdłuż Wisły na południowy wschód, Goci mieli osiągnąć tereny współczesnej Ukrainy, Rumunii i Mołdawii. Tam w III lub IV wieku miało dojść do podziału na Wizygotów, którzy osiedlili się nad Dunajem, i Ostrogotów, którzy osiedli na ukraińskich stepach.
Późniejsi historycy, zwłaszcza wywodzący się z tzw. szkoły wiedeńskiej, krytykowali taki opis pochodzenia Wizygotów jako zbyt uproszczony i anachroniczny. Według nich same nazwy „Wizygoci” i „Ostrogoci” są anachronizmami. W tekstach źródłowych spisywanych w VI i VII wieku na terenie Italii i Hiszpanii określenia takie nie padają, a obie grupy nazywano po prostu Gotami. We wcześniejszych, rzymskich źródłach z IV wieku mówi się o dwóch konfederacjach plemiennych dominujących nad północ od Dunaju: Terwingach i Greutungach. Starsze teorie głosiły, że Wizygoci byli Terwingami, a Ostrogoci Greutungami, ale współcześnie uważa się, że były to nazwy różnych ludów połączonych w większe obozy i choć na pewno byli wśród nich liczni Goci, to nie brakowało również przedstawicieli innych grup, w tym także niegermańskich.
Współcześni historycy zwracają również uwagę, że terminu „wędrówka ludów” nie należy rozumieć dosłownie. Nie migrowały wówczas bowiem całe plemiona czy grupy etniczne, ale jedynie ich część, co potwierdzają świadectwa z epoki. W świetle nowych badań wydaje się, że wędrujące grupy, które wkroczyły w V wieku na tereny Cesarstwa Rzymskiego, były raczej grupami wojowników szukających w Cesarstwie szansy na podniesienie swojego statusu materialnego i społecznego. Nie bez znaczenia było również to, że ze wschodu nadciągali wówczas Hunowie; wielu przedstawicieli barbarzyńskich ludów Europy liczyło na schronienie przed nimi w granicach Imperium. Fakt, że grupy te wędrowały z rodzinami, wcale nie przeczy tej teorii, gdyż wojska rzymskie w omawianym okresie również gdy wyruszały w pole, zabierały ze sobą rodziny żołnierzy. Napływ wojowników z nierzymskich terytoriów nie był w V wieku czymś nowym. Już wcześniej bowiem do wojsk cesarskich zaciągano zarówno pojedynczych wojowników barbarzyńskich, całe oddziały, a nawet ludy, które na zasadzie federacji dostawały pozwolenie na osiedlenie się w granicach rzymskich. Wielu barbarzyńców, w tym „Wizygotów”, łączyło z Rzymianami wyznawanie tej samej religii – chrześcijaństwa.
Pozostaje jednak pytanie, dlaczego skutki migracji barbarzyńców w V wieku były tak różne od tych z poprzednich dziesięcioleci. Powodów mogło być kilka. Po pierwsze, zaważyć mogła większa niż wcześniej liczba barbarzyńców. Ocenia się, że grupa „Wizygotów”, która za zgodą Rzymian przekroczyła Dunaj, liczyła od 30 do 40 tysięcy ludzi. Po drugie, polityka władz rzymskich wobec przybyszów bardzo sprzyjała procesowi rodzenia się poczucia wspólnoty, a zarazem odrębności od otoczenia. Rzymianie traktowali bowiem barbarzyńców jak najemnych żołnierzy i w takiej roli ich widzieli. Barbarzyńcy mieli być stale pod bronią, gotowi na każdy rozkaz cesarski włączyć się do walk. Dla ułatwienia komunikacji narzucano takim grupom jednego wodza, który miał pośredniczyć w kontaktach z władzami. Cesarze w braku powiązań barbarzyńców z arystokracją rzymską czy to lokalną, czy dworską, widzieli olbrzymi atut. Starali się więc izolować barbarzyńców od wszelkich kontaktów. W wyniku tej polityki stworzono społeczności wojskowe, przyzwyczajone do przywództwa, wyobcowane w stosunku do otoczenia (często zresztą wrogiego) zjednoczone wspólnym interesem. Zdaniem współczesnych teorii na temat pochodzenia i etnogenezy Wizygotów te właśnie procesy zaszły w czasie pobytu barbarzyńców znad Dunaju na Bałkanach. Innymi słowy na tereny cesarstwa nie przybyła jakaś jedna konkretna grupa etniczna czy plemię, choć pewne jest, że wśród przybyłych przeważali Goci. To służba Rzymowi uczyniła z odmiennych pod względem pochodzenia barbarzyńców, „Wizygotów”.
Początki.
Wizygoci pochodzili z różnych, przeważnie germańskich ludów, określających się mianem Gotów, które zamieszkiwały na północ od Dunaju. Do pierwszych konfliktów tych ludów z Rzymianami doszło już w połowie III wieku, kiedy to barbarzyńcy przekroczyli rzekę i odnieśli zwycięstwo nad armią cesarza Decjusza w 251 roku. Potem pozostali na terenach cesarstwa przez około 20 lat, zajmując się głównie wyprawami łupieżczymi na okoliczne rzymskie miasta i osiedla. Kres chaosowi na tych terenach położyli dopiero Klaudiusz II Gocki (268–270) oraz Aurelian (270–275). Inne plemiona gockie w mniej więcej podobnym czasie stworzyły silną federację na terenach dzisiejszej Ukrainy. W historiografii określa się ich mianem Ostrogotów. Zachodni Goci i ich sojusznicy tymczasem wycofali się za Dunaj i tam osiedlili, sporadycznie zagrażając ziemiom cesarstwa. Sytuacja zmieniła się diametralnie w latach 70. IV wieku, kiedy to uciekinierzy ze wschodu przynieśli informacje o zbliżających się Hunach, którzy zdążyli już rozbić gocką federację na terenie współczesnej Ukrainy. Wieści o niebezpieczeństwie i dołączenie do naddunajskich Gotów części ich krewniaków ze wschodu, miało sprawić, że tym razem chęć przekroczenia Dunaju wyraziła znacznie większa liczba barbarzyńskich wojowników. Na podstawie ich działań wydaje się jednak, że nie planowali oni podboju ani żadnych wrogich działań w stosunku do Rzymu a szukali raczej ochrony i okazji do służby w wojsku. W 376 roku cesarz Walens wyraził zgodę na przeprawę i barbarzyńcy znaleźli się na terenie Cesarstwa.
Tu jednak, według źródeł, mieli paść ofiarą nieuczciwych urzędników rzymskich, którzy nie wywiązywali się z umowy i nie dostarczali pożywienia przybyszom. Doprowadziło to do buntu barbarzyńców i otwartego wystąpienia przeciwko cesarstwu. Cesarz Walens osobiście wyruszył przeciwko buntownikom, ale w 378 roku zginął w zakończonej klęską Rzymian bitwie pod Adrianopolem. Barbarzyńcy zostali wówczas panami znacznej części wschodniej części Półwyspu Bałkańskiego. Teodozjusz, który objął tron po Walensie, stopniowo opanowywał jednak sytuację, zmuszając kolejne grupy barbarzyńców do zawierania ugody. Na jej mocy byli oni dołączani do armii cesarskiej. Barbarzyńscy byli wykorzystywanie przez Teodozjusza do licznych wojen domowych, przeciw jego kontrkandydatom do cesarskiej purpury. Między 388 a 394 rokiem dowództwo nad większością bałkańskich barbarzyńców służących w armii cesarskiej objął Alaryk (albo powierzono mu tę funkcję). Według późniejszych podań Alaryk miał pochodzić ze starożytnego, królewskiego rodu Baltów, co wydaje się raczej legendą, mającą legitymizować pozycję jego i jego potomków.
Po śmierci Teodozjusza Alaryk próbował wykorzystać konflikty między Konstantynopolem i Rzymem. Chciał w ten sposób zabezpieczyć własną pozycję oraz zapewnić żołd i utrzymanie swoim żołnierzom. Wobec oporu ze strony Rzymu powiódł w 408 roku swoje wojska do Italii. Mimo tej demonstracji władze zachodniej części cesarstwa pozostały nieugięte i w 410 roku armia Alaryka złupiła Rzym. Wydarzenie to wywołało wstrząs w całym cesarstwie, ale nie miało jakichś poważniejszych, bezpośrednich następstw bo następca Alaryka, Ataulf, wyprowadził Wizygotów z Italii do Galii. Sytuacja panująca w tym regionie była dla Wizygotów bardzo korzystna, ponieważ nie istniały tam większe zgrupowania wojsk rzymskich, a żaden z istniejących oddziałów nie składał się z samych Rzymian.
Galia.
Gdy Wizygoci znaleźli się w Galii, Ataulf rozpoczął negocjacje z miejscowym uzurpatorem, Jowinem. Gdy jednak okazało się, że ten nawiązuje współpracę z Sarusem, gockim dostojnikiem, który był osobistym wrogiem Ataulfa, wódz Wizygotów zerwał rozmowy i zabił Sarusa. Gniew Atulfa został spotęgowany, gdy Jowin mianował swego brata, Sebastiana, współrządcą. Ataulf nawiązał wówczas kontakty z Honoriuszem. Sprzymierzeni z prawowitym cesarzem Wizygoci uderzyli na siły Jowina. Zostały one rozbite, a do niewoli gockiej dostał się Sebastian, którego oddano w ręce administracji cesarskiej. Potem Ataulf ruszył na Valence, gdzie schronił się Jowin. Miasto zostało zdobyte w 413 roku, a uzurpatora odesłano do Narbo, gdzie władze rzymskie wykonały egzekucję.
Pomoc, jakiej Ataulf udzielił Honoriuszowi, sprawiła, że stosunki między Rzymem a Wizygotami uległy poprawie i doszło do zawarcia sojuszu. W 413 roku Ataulf poślubił przyrodnią siostrę cesarza, Gallę Placydię, którą Alaryk uprowadził, gdy Wizygoci zdobyli Rzym. Cesarstwo przyznało Wizygotom dwie trzecie rzymskich posiadłości w Galii. Poświadczają to różne źródła, ale nie jest do końca jasne, co sformułowanie to oznaczało w praktyce. Wydaje się raczej, że nie chodziło tu o zmianę własności, bo takich działań nigdy nie podejmowano w cesarstwie na tak dużą skalę. Być może chodziło tu o przekazanie Wizygotom dwóch trzecich podatków z tych terenów. Tej wersji nie poświadczają jednak inne dokumenty. Możliwe także, że chodziło tu faktycznie o fizyczny podział gruntów, ale rzecz dotyczyła tylko wybranej części Galii. W innym bowiem wypadku trudno sobie wyobrazić, co pchnęło Gotów do masowego porzucania majątków w Galii i przeniesieniu się w ostatniej dekadzie V wieku do Hiszpanii.
W 413 roku Ataulf podporządkował sobie Narbonę i Tuluzę. Sojusz z Wizygotami, zważywszy na ich ekspansywność i żywiołowość, był więc dla Rzymian bardzo trudny. Wobec bezczelności gockich poczynań rzymski generał Konstancjusz zarządził blokadę galijskich portów na Morzu Śródziemnym. W odpowiedzi na to Ataulf obwołał w 414 roku Pryskusa Attalusa cesarzem. Blokada zastosowana przez Konstancjusza okazała się jednak skuteczna i Ataulf został zmuszony do wycofania się do Barcelony. W 415 roku został zamordowany przez spiskowców, na czele których stał Sigeryk. Spiskowcy nie cieszyli się jednak władzą zbyt długo, gdyż już tydzień później Sigeryk sam padł ofiarą morderstwa a władzę nad Wizygotami objął Walia. Nowy władca zawarł pokój i przymierze z Honoriuszem, na mocy którego Wizygoci w zamian za służbę wojskową dostaną utrzymanie i kwaterunek w Akwitanii. Walia odesłał też cesarzowi Gallę Placydię.
Początki długotrwałej obecności militarnej Wizygotów na terenie Hiszpanii datuje się właśnie na panowanie Walii, który na rozkaz cesarstwa często wyprawiał się na Półwysep Iberyjski w celu walki ze Swebami, Wandalami i Alanami, którzy destabilizowali te tereny i próbowali tu zakładać własne państwa. W 416 roku Wizygoci podjęli pierwszą duża kampanię w Hiszpanii, a ich celem byli Silingowie i Alanowie. Do 418 roku Walia pokonał wyznaczonych wrogów, ale Swebowie i Hasdingowie zostali zostawieni w spokoju. Do 419 roku udało im się pokonać także resztki zwolenników uzurpatora Maksyma. W 419 roku, prawdopodobnie na rozkaz magistra militium Konstancjusza, wycofano Gotów z Hiszpanii i osiedlono ich w Akwitanii. Konstancjusz obawiał się być może tego, że Wizygoci zajmą miejsce pokonanych barbarzyńców, a Rzym nic na tym nie zyska. Przesiedlenie do Akwitanii na mocy nowego układu mogło być też efektem rosnącego zagrożenia tej ważnej prowincji ze strony bagaudów, terroryzujących tereny na północ od Loary.
Hiszpania.
W międzyczasie ustabilizowała się sytuacja w Hiszpanii. Silignowie zostali rozbici i źródła więcej o nich nie wspominają. Wyprawa Walii nie zaszkodziła Swebom, którzy osiedli na północnym zachodzie półwyspu. Niedobitki Alanów schroniły się u zaś u Hasdingów. Hasdingowie wykorzystali fakt, że cesarstwo zarzuciło plan odzyskania Hiszpanii rękoma Gotów i zajęli znaczną część Półwyspu Iberyjskiego. W 422 roku wysłano z Italii armię cesarską w celu przeciwstawienia się postępom Wandalów. Wojskom rzymskim towarzyszyć miały siły wizygockie, ale następca Walii, Teodoryk I, nie dbał tak bardzo jak jego poprzednik o sojusz z Rzymem. Prawdopodobnie to za jego pozwoleniem wojska gockie nie połączyły się z rzymskimi. Osamotniona armia cesarska została pobita w Betyce i zmuszona do odwrotu. Po tej kampanii bezpośrednie rządy cesarskie w Iberii ograniczały się do prowincji Tarraconensis oraz ziem nad rzeką Ebro.
Tarcia wewnętrzne sprawiły, że nie podejmowano więcej prób odbicia półwyspu, którego niekwestionowanymi władcami byli teraz Wandalowie. W 427 roku wybuchła wojna domowa między Bonifacym, namiestnikiem Afryki, a Feliksem, magistrem militium Italii. Bonifacemu udało się pokonać pierwszą ekspedycję przeciwnika, ale zagrożenie atakiem istniało nadal, w związku z czym namiestnik rzymskiej Afryki zawarł przymierze z Gejzerykiem, królem Wandalów, na mocy którego zezwalał im na osiedlenie się na kontrolowanych przez siebie terenach. W wyniku późniejszych wydarzeń Bonifacy zginął, a Wandalowie, korzystając z okazji, podbili część rzymskiej Afryki, dobywając w 439 roku Kartaginę. W Hiszpanii po wycofaniu się Hasdingów jedyną realną siłą byli Swebowie, którzy nie byli w stanie narzucić swej władzy całemu półwyspowi. Za rządów Rechili (438–448) i Rechiariusa (448–455) udało im się jednak opanować większość jego zachodniej części.
W latach 30. i 40. V wieku rząd cesarski był skupiony na utrzymaniu Italii, południowej Galii i Tarraconensis. Na horyzoncie pojawili się Hunowie, których najazd na Galię podkopał autorytet Aecjusza. W wyniku spisków dworskich został on w 454 roku zamordowany przez cesarza. Rok później zamordowany został sam cesarz. Swebowie chcąc wykorzystać chaos na szczytach rzymskiej władzy najechali Carthaginiensis. Cesarstwo zaproponowało ugodę, ale została ona odrzucona przez barbarzyńców, którzy najechali również Tarraconensis. Tymczasem cesarzem po Walentynianie III został galijski arystokrata, Awitus, który zawdzięczał swą pozycję poparciu Wizygotów. Chcąc odzyskać bezpośrednią kontrolę nad Galią nakłonił wizygockiego króla, Teodoryka II do wyprawy przeciw Swebom na Półwysep Iberyjski.
Podbój Półwyspu Iberyjskiego.
Jesienią 456 roku król Wizygotów Teodoryk przekroczył Pireneje i ruszył na Galicję na czele olbrzymiej armii złożonej z Gotów i Burgundów. Rechiar przeprowadził mobilizację i ze znaczną swebską armią wyruszył przeciwko Teodorykowi. Do spotkania obydwu armii doszło 5 października nad rzeką Órbigo w pobliżu Astorga. Goci rozbili Swebów zabijając wielu z nich, a resztę zmuszając do odwrotu. Rechiar, ścigany przez Gotów, uciekł na wybrzeże, do Porto. Teodoryk 28 października zdobył i złupił Bragę. Król Swebów wpadł w ręce Teodoryka, gdy próbował uciec z Porto na pokładzie statku. W grudniu 456 roku został zamordowany przez Gotów. Wojna w Galicji jednak trwała, a Goci wycofali się dopiero w 459 roku, na wieść o działaniach Majoriana, nowego cesarza rzymskiego. W czasie odwrotu Wizygoci złupili Astorga, Palencię i wiele innych twierdz i miast.
Kampania Teodoryka rozbiła państwo Swebów, które wprawdzie ocalało, ale w ograniczało się tylko do północnej Luzytanii i Galicji. Śmierć Rechiara oznaczała koniec dotychczasowej dynastii i między poszczególnymi wodzami swebskimi doszło do walk o władzę. Po wydarzeniach z 456 roku Wizygoci zajęli większość ziem Półwyspu Iberyjskiego. Pod bezpośrednią kontrolą cesarstwa znajdowały się tylko wybrzeża prowincji Tarraconensis oraz część doliny Ebro. Jednak i te ziemie miały wkrótce przypaść Wizygotom. W 466 roku Teodoryk został zamordowany przez swojego brata Euryka, który rozpoczął proces podboju ostatnich rzymskich posiadłości na Półwyspie Iberyjskim.
Mimo ekspansji za Pirenejami, najważniejsze dla Wizygotów były nadal ich galijskie posiadłości. Główną siedzibą dworu i króla była Tuluza. Wykorzystując słabnącą władzę cesarską Wizygoci zajmowali kolejne rzymskie ziemie w Galii. W latach 60. i 70. V wieku Euryk zajął Prowansję, a w 474 roku cesarstwo oddało mu Owernię. Około 480 roku wizygockie posiadłości w Galii rozciągały się po Loarę i Rodan. Na Półwyspie Iberyjskim poza kontrolą Euryka znajdowała się jedynie Galicja i część Luzytanii. W 484 roku Euryk zmarł, a tron po nim objął Alaryk II. Źródła podają, że to właśnie za jego rządów doszło do osiedlenia się znacznej liczby Gotów w Iberii, choć nie potwierdzają tego badania archeologiczne. Dwór królewski pozostał jednak w Tuluzie, a gdy w 493 roku Alaryk pojął za żonę córkę Teodoryka, króla Ostrogotów, który kontrolował Italię, interesy Wizygotów były jeszcze bardziej skupione na Galii.
Historycy nie są pewni co do tego, jaki charakter miało osadnictwo Gotów. Goci mogli być tylko okupującą armią, skoszarowaną w specjalnych obozach lub miastach, utrzymującą się z opłat lokalnej ludności rzymskiej. Możliwe jest jednak także, że dokonali podziału części ziem zajmowanych przez arystokrację rzymską i utrzymywali się z tych właśnie majątków. Wątpliwości dotyczą także struktury społecznej Wizygotów. Nie wiadomo bowiem, czy Goci byli tylko wojownikami (lub wojownikami i posiadaczami ziemskimi) czy też istniały niższe warstwy zajmujące się obok walki uprawą roli lub też hodowlą.
Koncentracja Gotów na ich galijskich sprawach była zapewne jedną z przyczyn chaosu, jaki zapanował na Półwyspie Iberyjskim pod koniec V wieku. Źródła podają, że doszło wówczas do kilku „tyranii”. Prawdopodobnie pod tym określeniem kryją się próby poszczególnych wodzów lub arystokratów rzymskich, chcących stworzyć swoje niezależne władztwa. "Consularia" wymieniają niejakiego Burdunellusa, którego uzurpacja miała mieć miejsce w 496 roku, najprawdopodobniej w jednym z miast leżących w dolinie Ebro. Później w 506 roku podobną próbę miał podjąć Piotr w Dertosie. Zapewne takich prób było więcej, ale z powodu szczupłości materiałów źródłowych wiemy tylko o tych dwóch przypadkach. Większa ilość uzurpacji jest bardzo możliwa, co pokazuje przykład Galii, gdzie odnotowano wiele takich wydarzeń.
Frankowie.
Tymczasem w Galii po śmierci dyktatora Rycymera w 472 roku lokalni przywódcy opanowali większość terenów leżących na północ od Loary i mocno dawali się we znaki Wizygotom. Rozczłonkowanie regionu i zanik struktur administracyjnych na tych terenach dawał Frankom, kolejnej germańskiej federacji, idealne warunki do ekspansji. Zajęli oni ziemie leżące na zachód od dolnego biegu Rodanu, gdzie osiedlili się w połowie IV wieku. Jeden z licznych frankijskich wodzów, Chlodwig, pokonał w 486 roku Sjagriusza, ostatniego z rzymskich niezależnych władców w północnej Galii. W rezultacie tego podboju ziemie opanowane przez Merowingów zaczęły sąsiadować z zajętą przez Wizygotów doliną Loary.
Merowingowie nie uderzyli jednak na Gotów, skupiając się najpierw na Alamanach, których zepchnęli dalej na wschód, a potem na Burgundach, odbierając im część ziem nad Rodanem. Ekspansywne zapędy królestwa Franków próbował zatrzymać ostrogocki król Teodoryk, ale mimo jego interwencji i prób mediacji doszło do wojny wizygocko-frankijskiej. W 507 roku Chlodwig wraz ze swoimi burgundzkimi sojusznikami najechali galijskie posiadłości Alaryka II, który był wówczas królem Wizygotów. Główną bitwą konfliktu było starcie pod Vouillé w pobliżu Poitiers. Wizygoci ponieśli klęskę, a Alaryk zginął. Chlodwig zajął tradycyjną siedzibę królów, Tuluzę, a jego oddziały dotarły aż do Barcelony. Ostateczny upadek królestwa Wizygotów wydawał się przesądzony, ale dzięki interwencji Teodoryka ostrogockiego nie doszło do całkowitej klęski. W 508 roku Ostrogoci najechali Prowansję, zmuszając Chlodwiga do opuszczenia Iberii i Septymanii. Septymania była jedyną częścią gockich posiadłości w Galii, którą udało się utrzymać Wizygotom.
Kryzys.
Klęska z 507 roku wstrząsnęła państwem Wizygotów i w zasadzie przetrwało ono tylko dzięki interwencji Ostrogotów. Kryzys był tym większy, że była to organizacja państwowa oparta na bardzo nielicznej elicie i rodzinie królewskiej. Posłuch i prestiż elity rządzącej w bardzo dużej mierze zależał od militarnego powodzenia jej przedstawicieli. Spektakularna klęska w jednej bitwie, taka jak ta pod Vouille, mogła być przyczyną rozpadu całego państwa, nawet takiego, które uchodziło za lokalne mocarstwo (tak było choćby w przypadku państwa Wandalów). Wizygotom udało się jednak przetrwać, wybrać nowego władcę, a nawet aktywnie przeciwstawiać się Frankom. Możliwe, że była to zasługa procesu osiedlania się Wizygotów na Półwyspie Iberyjskim, dzięki czemu utrata posiadłości w Galii nie była aż tak dotkliwa.
Królem obrano Gesalika, nieprawego syna Alaryka II. Decydujący głos w sprawach zarówno wyboru króla, jak i polityki Wizygotów miał ich sojusznik i wybawiciel, król Ostrogotów Teodoryk. Między innymi z tego powodu panowanie Gesalika było krótkie. Po tym, jak w 511 roku utracił na rzecz Burgundów Narbonę, został wygnany do Afryki. W 513 roku próbował wprawdzie powrócić i odzyskać władzę, ale został rozbity przez jednego z wodzów Teodoryka, Ibbę. Amalryk, legalny syn Alaryka II, był jeszcze nieletni, dlatego też państwem Wizygotów rządzili wówczas najprawdopodobniej namiestnicy mianowani przez króla Ostrogotów. Amalryk objął rządy dopiero w 522 lub 523 roku.
Amalryk zdawał sobie sprawę, że głównym zagrożeniem dla jego państwa są Frankowie. Chcąc zneutralizować niebezpieczeństwo pojął za żonę córkę Chlodwiga, Klotyldę. Mariaż ten nie przyniósł jednak oczekiwanych rezultatów, gdyż w 531 roku doszło do wybuchu nowej wojny między Wizygotami a Frankami. Przyczyny konfliktu nie są do końca znane, ale według Grzegorza z Tours powodem była próba zmuszenia Klotyldy do zmiany wyznania z katolickiego na ariańskie. Niezależnie od powodów doszło do walk, które ponownie zakończyły się porażką Wizygotów, a pokonany Amalryk został zamordowany w Barcelonie. Jego śmierć oznaczała koniec dynastii zapoczątkowanej przez Alaryka. Królem obwołano Ostrogota Teudisa, przybocznego Amalryka. Nowemu władcy udało się odnieść zwycięstwo nad Frankami i powstrzymać ich ekspansje na ziemie wizygockie. Teudis utracił jednak na rzecz Bizancjum Ceutę, przyczółek do ekspansji w północnej Afryce.
Sytuacja w Hiszpanii.
Panowanie Teudisa potwierdza istnienie świadomości gockiej zarówno wśród Ostrogotów, jak i Wizygotów. Kolejnym dowodem stwierdzającym słuszność tej teorii może być historia Eutaryka. Miał on pochodzić z rodu królewskiego rządzącego Gotami wschodnimi w okresie najazdu Hunów. W 507 roku został sprowadzony przez Teodoryka do Italii, gdzie poślubił jego córkę Amalasuntę, co miało na celu połączenie obydwu królewskich dynastii. Wydaje się jednak, że Ostrogoci nie byli stale obecni w Hiszpanii. Źródła podają, że Teudis utworzył własną armię, złożoną z niewolników należących do rodziny jego żony, iberorzymskiej arystokratki. Teudis zapisał się w historii państwa Wizygotów również jako prawodawca, a zbiór tych praw jest jedynym, który przetrwał w całości do dzisiejszych czasów. Dokument ten opublikowano w Toledo, które w czasach przed panowaniem Wizygotów było niewiele znaczącym prowincjonalnym miasteczkiem; za panowania Teudisa stało się zaś główną siedzibą króla i dworu.
W czasie panowania ostrogockiego monarchy doszło, na szerszą skalę, do mieszanych małżeństw między arystokracją rzymską a przedstawicielami najważniejszych rodów Wizygockich. Wydaje się, że to wówczas rozpoczął się proces dołączania elit wizygockich do grona wielkich posiadaczy ziemskich. Dawne posiadłości cesarskie, wraz z przypisanymi doń niewolnikami, zostały prawdopodobnie przejęte przez króla i jego rodzinę, ale nie wiadomo, jak duże były to majątki. Administracja gocka potrzebowała do skutecznego działania współpracy z wykształconymi, rzymskimi elitami. W celu skłonienia ich do służby królowie nadawali im urzędy, honorowe tytuły i zapewniali rozliczne korzyści materialne.
Paradoksalnie, okrojenie królestwa Wizygockiego do Półwyspu Iberyjskiego i Septymanii było korzystne dla jego obronności. Państwo było wprawdzie mniejsze, ale posiadało bezpieczniejsze, naturalne granice. Z drugiej jednak strony nowe położenie ograniczało możliwości ekspansji. Po utracie na rzecz Bizancjum przyczółka w Ceucie, Wizygoci w zasadzie zaniechali prób rozszerzania swoich posiadłości poza Iberią. Miało to swoje konsekwencje w postaci zmniejszenia dóbr królewskich, którymi można by nagradzać wiernych stronników i pozyskiwać nowych. Doprowadziło to do spadku autorytetu monarszego wśród gockiej arystokracji. Był to jeden z głównych czynników, obok wygaśnięcia dynastii Alaryka, który spowodował zmianę sposobu przekazywania władzy. Od panowania Teudisa monarchą zostawało się w drodze elekcji, przeprowadzanej przez najpotężniejszych arystokratów i być może dostojników kościelnych. Poważnymi kandydatami do objęcia tronu byli tylko inni arystokraci, co prowadziło do rywalizacji między najwyższymi warstwami społeczeństwa oraz w zasadzie uniemożliwiało powstanie dynastii.
Interwencja Bizancjum.
W 548 roku Teudis został zamordowany, a przyczyny tego spisku pozostają po dziś dzień niewyjaśnione. Nowym władcą wybrano Teudegizela, który zdobył sobie sławę zwyciężając Franków w czasie podjętej przez nich próby najazdu na Tarraconensis. Teudegizel niedługo jednak cieszył się koroną królewską, bo już w 549 roku został zamordowany podczas uczty w Sewilli. Według relacji Izydora z Sewilli przyczyną zamachu było uwiedzenie przez monarchę żon wpływowych możnych. Nie wiadomo, czy Agila, który objął władzę po Teudegizelu, był zamieszany w spisek.
Nie wiadomo też, dlaczego wybrano go na króla i jaki fakt ten miał związek z wybuchem buntu w Kordowie. Istnieje tylko jedno źródło opisujące panowanie Agili, a i ono poświęca mu tylko krótki i nieuporządkowany chronologicznie opis. Tak czy inaczej próba stłumienia powstania w Kordowie zakończyła się klęską, w wyniku której Agila utracił nie tylko część majątku monarszego, ale także syna i poważanie wśród znacznej części gockiej arystokracji. Prawdopodobnie dlatego zaraz po wydarzeniach w Kordowie, około 550 roku, doszło do kolejnej rebelii, tym razem w Sewilli. Na czele buntowników stanął arystokrata o imieniu Atanagild. Zagrożony przez opozycję Agila zwrócił się z prośbą o pomoc do Rzymian. Justynian I, któremu niedawno udało się odzyskać część rzymskich posiadłości w Afryce, uznał to za pretekst do realizacji własnych planów. Prawdopodobnie chciał zając część Półwyspu Iberyjskiego, aby stworzyć w ten sposób bufor osłaniający rzymską Afrykę przed Wizygotami. W 551 roku armia rzymska wylądowała na południowym wschodzie półwyspu i błyskawicznie zajęła wiele miast na wybrzeżu i w głębi lądu, przynajmniej do Mediny-Sidoni. Na wieść o tym możni zamordowali króla. Nie przeszkodziło to jednak Rzymianom w utrzymaniu nowych nabytków. Centrum administracyjnym prowincji została Kartagena.
O panowaniu Atanagilda, którego po zamordowaniu Agili obwołano królem, wiadomo niewiele. Źródła podają, że przez większość rządów był zmuszony walczyć z Rzymianami na południu i choć udało mu się odnieść pewne sukcesy, to jego przeciwnicy zachowali większość terenów, które zdobyli. Atanagild, z powodu częstych wypraw przeciwko siłom cesarskim, rezydował nie w Toledo, a w Sewilli. Wiadomo również, że zawarł pokój z Frankami, a jego dwie córki, Brunhilda i Galswinta poślubiły królów merowińskich Sigeberta i Chilperyka. Galswinta została wprawdzie szybko zgładzona w wyniku wewnętrznych intryg dworu neustryjskiego, ale Brunhilda miała odegrać znaczącą rolę w historii merowińskich Franków. Atanagild zmarł w 568 roku. Był pierwszym wizygockim królem od 484 roku, który zmarł śmiercią naturalną.
Leowigild.
Po prawie półrocznym okresie bezkrólewia po śmierci Atanagilda nowym królem wybrano Liuwę. Ten, wbrew stosowanym dotychczas wśród Wizygotów zwyczajom, podzielił królestwo na dwie części. Sam osiadł na północy, w Narbonie, prawdopodobnie w celu walki z Frankami a resztę kraju, wraz z Toledo, oddał bratu, Leowigildowi. Przebieg kampanii prowadzonych przez Liuwę nie jest znany, wiadomo tylko, że zmarł między 571 a 573 rokiem. Po jego śmierci Leowigild objął władzę nad całym królestwem Wizygotów.
Integracja i ekspansja.
Źródeł opisujących czasy panowania Leowigilda jest, w porównaniu do jego poprzedników, całkiem sporo. Wiadomo, że Leowigild był bardzo aktywny jeśli chodzi o sprawy militarne a kampanie prowadzono praktycznie co roku i zazwyczaj kończyły się one sukcesem Wizygotów. Pierwsza wyprawa miała miejsce w 570 roku a jej celem była Bastania (Bastitania) oraz Malaga. Walki zakończyły się zwycięstwem sił Leowigilda, który już rok później odbił Medina-Sidonia, prawdopodobnie zabijając wszystkich jej obrońców. Później odzyskano Kordowę, którą utracono za czasów Agili. Oprócz tego Lewoigildowi udało się odnieść szereg mniejszych zwycięstw, w wyniku których oczyścił z sił rzymskich niemal całą dolinę Gwadalkiwiru. Rozprawiono się wówczas także z bandami terroryzującymi wsie i mniejsze osiedla. Źródła podają, że w 573 roku Wizygoci podbili region zwany Sabarią, ale historykom do dzisiaj nie udało się zidentyfikować tej nazwy z żadnym z terenów leżących na Półwyspie Iberyjskim. Wydaje się jednak, że chodzi tu o ziemie w pobliżu dzisiejszej Salamanki, co znaczyłoby, że Leowigild na jakiś czas przestał być aktywny militarnie na południu.
Mniej więcej w tym samym czasie dwaj synowie Leowigilda, Hermenegild i Rekkared zostali ogłoszeni "consortes regni", czyli współrządcami. W 574 roku Wizygoci najechali Kantabrię, która prawdopodobnie była wówczas niezależna a rządziła tam lokalna, iberorzymska arystokracja skupiona w „senacie”. Najazd Leowigilda położył kres niezawisłości Kantabrii a wielu przedstawicieli miejscowej elity zginęło w walkach lub zostało pojmanych. Rok później Leowigild zaatakował krainę znaną jako Aregenses montes, identyfikowaną ze wschodnimi obrzeżami współczesnej prowincji Ourense. Ta kampania również zakończyła się sukcesem a Aspendius, miejscowy władca, został wzięty w niewolę wraz z całą rodziną. W 576 doszło do walk ze swebskim królem Miro, ale ich przebieg nie jest zbyt dobrze opisany. Wiadomo tylko, że w ich efekcie Miro zawarł układ z Leowigildem, na mocy którego zobowiązywał się do płacenia daniny. W 577 roku armia Wizygocka wkroczyła do regionu określanego przez kronikarzy jako Orospeda, gdzie zajęła wszystkie miasta i twierdze. Historycy wypracowali kilka hipotez na temat położenia tego regionu, ale żadna z nich nie uzyskała powszechnej akceptacji w środowisku naukowym. W wypadku tej kampanii nie wspomina się jednak o żadnym lokalnym rządzie lub władcy, możliwe jest więc, iż chodzi tu o część bizantyjskich posiadłości.
W ciągu sześciu lat nieprzerwanych wojen i wypraw Leowigild odzyskał część utraconych na rzecz Rzymian terenów i przywrócił oraz poszerzył panowanie Wizygockie na zachodnich ziemiach Półwyspu Iberyjskiego. Zlikwidował lokalnych władców, samorządy oraz bandy chłopskie, a także podporządkował sobie królestwo Swebów w Galicji i Luzytanii. W 578 roku wizygocki monarcha zawiesił swoją działalność militarną i poświęcił się budowie nowego miasta, które, według źródeł, miało nosić nazwę Reccopolis, na cześć Rekkareda. Wydaje się jednak, że informacja ta jest błędna i miasto miało nazywać się Rexopolis, czyli Miasto Króla.
Bunt Hermenegilda.
W 579 roku Hermenegild, rezydujący w Sewilli, zbuntował się przeciw ojcu. Tradycja podaje, iż bunt ten miał podłoże religijne i wynikał z tarć między arianami i katolikami. Wersja ta jest potwierdzana przez Kościół katolicki, który uznaje Hermenegilda za świętego i męczennika. Istnieje jednak szereg nieścisłości przeczących tej teorii. Zmodyfikowana doktryna ariańska, którą Leowigild chciał narzucić swoim poddanym, została opracowana dopiero w 580 roku. Źródła potwierdzają fakt przyjęcia katolickiego wyznania wiary przez Hermenegilda, ale część z nich datuje to wydarzenie dopiero na 582 rok, czyli już w trakcie buntu. Inna teoria głosi, że Hermenegild buntując się chciał stworzyć własne, niezależne władztwo na południu. Jest to jednak mało prawdopodobne ponieważ książę ten panował już nad południem i jako najstarszy syn Leowigilda był pierwszy w kolejce do tronu po ojcu.
Niezależnie od przyczyn buntu w 579 roku syn wystąpił przeciwko ojcu. Leowigild zareagował jednak dopiero w 583 roku. Być może postrzegał rebelię na południu jedynie mało groźną i liczył na to, że dojdzie do porozumienia z Hermenegildem. W 581 roku, zamiast ruszać na syna, wyprawił się przeciwko Baskom. Po walkach, w pobliżu regionu zamieszkiwanego przez Basków, założył nowe miasto o nazwie Victoriacum. Osiedlił tam pojmanych w czasie wyprawy ludzi, ale głównym zamysłem było zachęcenie Basków do osiadłego trybu życia. W 582 roku do Leowigilda prawdopodobnie doszły słuchy o możliwych kontaktach między Bizancjum a Hermenegildem. W obawie przed powtórzeniem się wydarzeń z 551 roku wizygocki król podjął przygotowania do wojny. W 583 roku jego wojska obległy Sewillę i zablokowały Gwadalkiwir aby uniemożliwić dostawy do obleganego miasta. Sewilla upadła rok później, ale Hermenegild zbiegł do Kordowy, skąd chciał dostać się na ziemie zajęte przez Rzymian. Został jednak pojmany, a po jego uwięzieniu poddały się wszystkie inne miasta i twierdze biorące udział w buncie. Hermenegild po schwytaniu został zesłany do Walencji.
Frankowie i Swebowie.
W 585 roku doszło do pierwszego od dłuższego czasu najazdu Franków na posiadłości Wizygotów za Pirenejami. Możliwe, że był to odwet za klęskę Hermenegilda lub spóźniona interwencja w jego interesie (Hermenegild był mężem Ingundy, córki króla Austrazji Sigeberta). Tej tezie zdaje się przeczyć fakt, iż najazdu dokonał władający Burgundią Guntram, ale z kolei na jej korzyść przemawiają okoliczności śmierci Hermenegilda. Został on bowiem zamordowany w Tarragonie, w czasie najazdu Franków. Prawdopodobnie opuścił Walencję i przez Tarragonę próbował zbiec do Franków. Został jednak rozpoznany i zabity, być może na zlecenie młodszego Rekkareda, który dzięki temu mógłby zostać uznany za jedynego następcę tronu. Sama inwazja frankijska zakończyła się zupełną klęską napastników. Rekkared, któremu powierzono zadanie obrony Narbonensis, powstrzymał Franków i przeprowadził kontratak, w wyniku którego zajął twierdzę Ugerum nad Rodanem.
Stłumienie rebelii Hermenegilda, pokonanie Franków i problemy Bizancjum z Bałkanami i wschodnimi prowincjami sprawiły, że Leowigild był w zasadzie niezagrożony i mógł realizować swoją politykę bez żadnych przeszkód. Ostatnie lata rządów poświęcił na likwidację resztek niezależności galicyjskich Swebów. Król Miro zmarł w 583 roku pod Sewillą, choć nie wiadomo o tym, by brał udział w walkach. Nie wiadomo również czemu i w jakim charakterze brał udział w wydarzeniach mających miejsce w czasie buntu Hermenegilda. Możliwe, że chciał wykorzystać szansę i uwolnić swoje państwo od zwierzchności Wizygotów, ale możliwe też, że przybywał na pomoc Leowigildowi jako jego poddany. Po śmierci Miro władzę objął jego syn Eboryk, ale w 584 roku został odsunięty od władzy przez możnego o imieniu Andeka. Dla Leowigilda był to znakomity pretekst do interwencji, występował bowiem w obronie swojego poddanego. W 585 roku Wizygoci najechali Galicję, pobili wojska swebskie i wzięli Andekę do niewoli. Miejscowe elity zbuntowały się przeciwko Leowigildowi, ale rebelia ta, prowadzona przez Malaryka, została szybko pokonana. Powszechnie przyjmuje się, że królestwo Swebów zostało wówczas włączone do państwa Wizygotów, bowiem od 585 roku znika ze źródeł.
Podsumowanie.
Król zmarł rok po podboju Galicji, a na następcę obrano jego syna, Rekkareda. Panowanie Leowigilda powszechnie uważa się za jeden z najlepszych okresów w historii państwa Wizygotów. Zjednoczył on kraj, likwidując niezależne od władzy królewskiej państewka, odbił część ziem zajętych przez Cesarstwo, powstrzymał napór Franków na Narbonensis oraz dokończył podbój państwa Swebów. Wielu historyków twierdzi, że to właśnie okres rządów Leowigilda należy uznać za cezurę między antyczną a średniowieczną Hiszpanią, gdyż na skutek zjednoczenia tych terenów i częstych kampanii wojennych doszło do zerwania z rzymską przeszłością tych terenów.
Sukcesy Leowigilda miały jednak i ciemne strony. Źródła zawierają przekazy o eliminowaniu band wiejskich, co dowodzi, że był to spory problem w czasach Leowigilda. Fakt, iż tak znaczna część mieszkańców prowincji uciekała się do takiego procederu, świadczy o zubożeniu ludności wiejskiej, przynajmniej w niektórych rejonach państwa Wizygotów. Leowigild poniósł również klęskę przy próbie religijnego zjednoczenia swoich poddanych. Wiedząc, iż podzielone religijnie społeczeństwo nie będzie w pełni zintegrowane, próbował narzucić swoją wersję arianizmu, zmodyfikowaną w taki sposób, aby była bliższa katolikom.
Rekkared.
Konflikt wyznaniowy.
W momencie objęcia władzy przez Rekkareda państwo Wizygotów znajdowało się w bardzo korzystnej sytuacji, było wewnętrznie scalone, bez poważnych wrogów zewnętrznych, a władza królewska była respektowana. Jednym z nielicznych, ale ważnych problemów, były kontrowersje religijne między arianami a katolikami, dwoma wyznaniami które współistniały w wizygockiej Hiszpanii. Kwestią sporną między nimi była nauka o Trójcy Świętej. Wizygoci w VI wieku w dużej części dochowywali wierności ariańskiej wierze swoich przodków, którzy przyjęli chrześcijaństwo pod wpływem wschodniego cesarstwa wówczas, gdy arianizm był tam dominującym poglądem. Wielu jednak wybierało katolicyzm, czego dowodzi przykład autora jednego z ważniejszych źródeł do badania dziejów Wizygotów – Jana z Biclar.
Rozłam religijny stał się w VI wieku poważnym problemem, czego dowodzi bunt Hermenegilda i poparcie go przez wiele regionów. Stało się tak prawdopodobnie pod wpływem pism kościoła afrykańskiego, które wówczas zaczęły napływać do Hiszpanii. Wcześniej bowiem większych sporów nie było. W 580 roku na synodzie w Toledo, pod auspicjami Leowigilda, przyjęto zmodyfikowaną wersję arianizmu, opierającą się na twierdzeniu o współwieczności i równości Syna Bożego. W przeciwieństwie do ortodoksji katolickiej, wizygocki kościół nie przypisywał takich atrybutów Duchowi Świętemu. W tej zmodyfikowanej formie doktryna ariańska była do przyjęcia dla części katolików, w tym także niektórych biskupów. Nie wiadomo, jak przedstawiały się proporcje liczbowe między wyznaniami, zarówno po, jak i przed reformą. Wydaje się jednak, że arian w porównaniu do katolików było niezbyt wielu a ich silna pozycja wynikała raczej z tego, że stanowili większość wśród ścisłej elity. Być może z tego powodu królowie obawiali się podjąć decyzję o zmianie wyznania, nawet tacy jak Leowigild, który dopiero pod koniec swojego panowania zaczął rozważać przyjęcie katolicyzmu. Jednocześnie jednak różnice religijne były największym problemem na drodze do pełnej unifikacji państwa i coraz więcej członków elity zdawało sobie z tego sprawę.
Katolicyzm.
W większości germańskich państw proces zmiany religii był długotrwały, a władcy podchodzili do sprawy bardzo ostrożnie, czasem nawet ostatecznej konwersji dokonywali dopiero ich następcy. Kluczową kwestią w tej sprawie było zapewne nastawienie ariańskiej hierarchii, która wywodziła się najczęściej ze ścisłej elity i w ewentualnej zmianie wyznania obawiała się utraty swej pozycji i wpływów. W przeciwieństwie do swojego ojca Rekkared nie zwlekał ze zmianami. Ogłosił przyjęcie dogmatów katolickich w ciągu dziesięciu miesięcy po wstąpieniu na tron. Źródła podają, iż zaraz po zmianie wyznania w 587 roku król spotkał się z przedstawicielami ariańskiej hierarchii, a później do takich spotkań doszło jeszcze kilkakrotnie. Brakuje dokładnych informacji na temat tego, o czym dyskutowano na tych spotkaniach i jak przebiegały, ale patrząc na ich skutki, wydaje się, że ariańscy duchowni po prostu zaakceptowali nowe wyznanie, a utrata urzędów kościelnych przez część z nich była zapewne w jakiś sposób rekompensowana. W 589 roku w Toledo zebrał się synod, na którym obecny był król i 72 biskupów oraz wielu innych duchownych. Synod formalnie ogłosił wcześniej podjęte decyzje i oficjalnie uznał katolicyzm za wyznanie panujące w państwie Wizygotów.
Przejście na katolicyzm nie odbyło się jednak całkiem pokojowo. Już w 587 roku gocki dostojnik o imieniu Segga zbuntował się przeciwko Rekkaredowi i zdobył sobie poparcie arian z Luzytanii. Spisek został jednak zduszony w zarodku, a Seggę pozbawiono dłoni i przesiedlono do Galicji. Popierający go biskup Sunna został skazany na wygnanie i musiał opuścić królestwo Wizygotów. Rok później doszło prawdopodobnie do kolejnego spisku, choć część historyków podejrzewa, iż w rzeczywistości była to prowokacja ze strony Rekkareda, który chciał pozbyć się w ten sposób przeciwników nowego porządku. Źródła podają, iż ariański biskup Uldila, prawdopodobnie metropolita Toledo, oraz Goswinta planowali zdradę. Uldila został skazany na wygnanie, a Goswinta zmarła, choć nie wiadomo czy sama odebrała sobie życie, czy też została zamordowana lub skazana na śmierć.
W międzyczasie doszło też do wojny z Frankami, która zakończyła się zwycięstwem Wizygotów. Prawdopodobne jest, iż zwycięstwo nad długoletnim i groźnym wrogiem zostało ocenione jako wyraz aprobaty Boga dla nowego porządku. Na początku konfliktu armia frankijska najechała Narbonensis i obległa Carcassonne – twierdzę kluczową w systemie obronnym wizygockiej Galii. Franków odparł jednak książę Klaudiusz i to, według relacji, dysponując o wiele mniejszymi siłami. W 589 roku doszło do kolejnej próby obalenia Rekkareda, prawdopodobnie bunt również miał podłoże religijne. Na czele buntowników stanął Argimund, książę Carthaginensis, który obwołał się królem. Rebelia została jednak szybko rozbita, a jej przywódca został sprowadzony do Toledo i publicznie upokorzony.
Koniec dynastii.
Dalsza część panowania Rekkareda jest słabo znana z powodu niewielkiej liczby źródeł, a problem ten będzie dotyczył także ostatnich 85 lat istnienia państwa Wizygotów. Po 590 roku głównym problemem Rekkareda było zagrożenie frankijskie i bizantyjskie, wiadomo także, że wyprawiał się przeciwko górskim plemionom na północy, w tym przeciwko Baskom. Wiadomo również, że król starał się pozyskiwać sobie poparcie, zwracając majątki zarekwirowane przez Leowigilda. Posiadłości ziemskie i inne dobra otrzymywali zarówno dostojnicy świeccy, jak i duchowni. Wydaje się jednak, że jakaś część arystokracji nadal była wrogo nastawiona do Rekkareda i jego otoczenia. Król zmarł w 601 roku, a tron po nim objął syn, Liuwa, który prawdopodobnie był bękartem. Nieprawe pochodzenie i krzywdy, jakie wyrządził jego ojciec części dostojników, sprawiły, że w 603 roku doszło do buntu, w wyniku którego obalono młodego władcę. Na nim zakończył się ród Leowigilda.
Witeryk i Gundemar.
Jednym z przywódców buntu był książę Witeryk, członek wcześniejszego spisku przeciwko biskupowi Masonie i Rekkaredowi. Po złożeniu z tronu Liuwy Witeryk został ogłoszony królem. Istnieją opinie głoszące, iż był on zwolennikiem arianizmu i jego motywacje były natury religijnej, ale jego rządy przeczą takim twierdzeniom. Nie doszło bowiem do powrotu do ariańskich dogmatów. Wydaje się raczej, że Witeryk, jak i jego otoczenie, walczyli z Rekkaredem i Liuwą, gdyż ci pozbawili ich części lub całości majątków i pozycji. Za panowania Witeryka doszło do walk z Bizancjum, ale ich wynik nie jest znany. Witeryk szukał sojuszu z Frankami i w 607 roku miało dojść do małżeństwa między jego córką, Ermenbergą i Teodorykiem, królem Austrazji. Frankijski monarcha odesłał jednak narzeczoną krótko po jej przybyciu. Urażony Witeryk zmontował sojusz wymierzony w Teodoryka, w skład którego weszli Teudebert II (król Burgundii) oraz wódz Longobardów – Agilulf. Wydaje się jednak że z prób wspólnego działania przeciwko Teodorykowi nic nie wyszło, a Witeryk został zamordowany w 610 roku przez grupę wizygockich arystokratów.
Po śmierci Witeryka królem obrano Gundemara. Jest niemal pewne, że był on poważnie zaangażowany w spisek przeciwko swojemu poprzednikowi. Władca ten, podobnie jak Witeryk, opierał się na sojuszu z Burgundią i Longobardami. W czasie jego panowania doszło do przeniesienia stolicy metropolii prowincji Carthaginensis z zajmowanej przez Bizantyjczyków Kartageny do Toledo, co w późniejszym czasie zaowocowało bliskimi związkami między miejscowymi biskupami a królami. Wiadomo również, że Gundemar wyprawiał się przeciwko Rzymianom na południu i przeciw wojowniczym góralom na północy. Walki te kończyły się zazwyczaj zwycięstwami Wizygotów, ale nie zniszczyły całkowicie bizantyjskiej władzy nad południowo-wschodnią częścią Półwyspu Iberyjskiego.
Przewroty.
Gundemar zmarł ze starości w 611 lub 612 roku, a tron po nim objął Sisebut. Źródła podają, iż był bardzo wykształconym człowiekiem, korespondował między innymi z Izydorem z Sewilli. Znał się również na rzemiośle wojennym, poprowadził bowiem dwie większe wyprawy przeciwko Bizantyjczykom na południu, w czasie których zajął wiele ważnych miast. Udało mu się również stłumić powstania w Asturii i pokonać "Ruccones" okupujących część Galicji. Przywrócił także kontrolę nad Kantabrią, której część zajęli Frankowie w czasach panowania Liuwy i Witeryka. W pierwszych latach rządów Sisebut zmusił Żydów zamieszkujących jego królestwo do przyjęcia chrztu, co wywołało opór ze strony hierarchii kościelnej. Duchowieństwo wprawdzie nie skrytykowało Sisebuta otwarcie za jego życia, ale zaraz po śmierci władcy pojawiły się takie głosy i w 633 roku w Toledo odbył się synod, na którym radzono nad metodami cofnięcia tej decyzji i ich ewentualnymi skutkami. Wobec siły arystokratów, którzy popierali Sisebuta i jego działania, duchowni nie zezwolili Żydom, którzy przyjęli chrześcijaństwo, na powrót do poprzedniego wyznania, ale zatrzymali podobne praktyki.
Po śmierci Sisebuta, która miała miejsce około 621 roku, na tron wstąpił jego syn Rekkared, który panował jednak bardzo krótko. Nie wiadomo, czy został on zamordowany, czy też zmarł z jakiegoś innego powodu. Po Rekkaredzie władzę objął Swintila, wywodzący się z innej rodziny. Wiadomo, iż był jednym z dowódców Sisebuta i prowadził wojska w czasie walki z "Ruccones" w Galii. W czasie jego panowania doszło do ostatecznego wyparcia Bizantyjczyków z Iberii. Stolica ich enklawy, Kartagena, została zdobyta przez Wizygotów w 625 roku. Z tego właśnie powodu źródła określają Swintilę mianem „pierwszego władającego całą Hiszpanią między odnogami Oceanu”. Nie była to jednak do końca prawda, gdyż niektóre wyżynne regiony północy znajdowały się w rękach miejscowych plemion, najeżdżających często ziemie Wizygotów. Wiadomo, że Swintila wyprawił się przeciwko Baskom, a po zwycięskiej kampanii założył, prawdopodobnie na terenie współczesnej Nawarry, miasto Ologicus. Nie jest jasny motyw założenia miasta, możliwe że miało zostać zasiedlone przez spacyfikowanych Basków, istnieje jednak możliwość, że miało być warownią mającą chronić ziemie królestwa przed atakami górali. Sukcesy Swintili nie zapewniły mu jednak poparcia u arystokracji, z której się wywodził. W 630 roku możny o imieniu Sisenand zebrał swoich stronników i wzniecił bunt, którego centrum stanowiły ziemie leżące w dolinie rzeki Ebro. Wydaje się, że na fali panującego wówczas chaosu Iudila, zarządca Betykii, również ogłosił się królem. Sisenand okazał się jednak najpoważniejszym rywalem Swintili, gdyż miał po swojej stronie Dagoberta, króla Franków. Dzięki pomocy wojsk frankijskich udało mu się w niedługim czasie obalić dotychczasowego króla i pokonać innych kandydatów do tronu.
W czasie rządów Sisenanda, od 633 roku, zaczęto regularnie zwoływać synody, na których spotykało się wyższe duchowieństwo całego królestwa. Z dokumentów synodalnych wynika, że największą bolączką monarchów wizygockich panujących w VII wieku były spiski arystokratów przeciwko ich władzy i idące za nimi zabójstwa królów i uzurpacje. Synod z 633 roku ustanowił kanon potępiający każdego, kto spiskuje przeciwko panującemu władcy. Była to pierwsza w dziejach gockiej Hiszpanii kościelna sankcja wymierzona w oponentów monarchy. Dowodem na to, że problem ten nie dotyczył tylko Sisenanda, są postanowienia następnych synodów. Następca Sisenanda, Chintila, który objął tron w 636 roku, również zapewnił sobie orzeczenie synodu o nienaruszalności osoby i majątku króla, jego rodziny i stronników. Chintila miał prawdopodobnie mniej pewną pozycję niż Sisenand, gdyż zaraz po ogłoszeniu kanonów przez zebranych biskupów nakazał obwieszczenie ich w całym kraju. W myśl postanowień synodu, Chintila i jego następcy byli nietykalni i mieli wyłączne prawo do sprawowania władzy. Kanony zastrzegały również, że późniejsi władcy nie mają prawa odbierać majątków i przywilejów, które Chintila nadał swoim stronnikom. W 638 roku zwołano kolejny synod, na którym potwierdzono poprzednie decyzje, dodając jeszcze obostrzenia mające chronić władcę i jego otoczenie.
Uchwały synodów na niewiele się jednak zdały. Po śmierci Chintilii w 638 roku na tron wstąpił jego syn Tulga, którego obalono już rok później. Przewrotu dokonali możni goccy, Tulga nie został jednak zamordowany, a jedynie zmuszony do abdykacji, po czym wygolono mu tonsurę, jak mnichowi, by nie mógł się ubiegać o żaden świecki urząd. Królem ogłoszono Chindaswinta, jednego z możnych zamieszanych w obalenie Tulgi.
"Maiores Palatii".
Obalenie Tulgi było prawdopodobnie efektem ostrych tarć w gronie elity wizygockiej. Wskazują na to postanowienia synodów zwoływanych za czasów Chintilii, których kanony groziły sankcjami religijnymi w razie próby odebrania majątków i przywilejów nadanych możnym skupionym wokół monarchy. Kolejnym dowodem na potwierdzenie tej tezy jest działalność Chindastwinta i jego otoczenia. Po obaleniu Tulgi nowy monarcha i jego otoczenie wyeliminowali konkurencyjną grupę możnych. Według źródeł życie straciło 200 najwyższych arystokratów, a 500 innych zostało pozbawionych dobytku i wygnanych. Majątek zabitych i skazanych na banicję został zaś podzielony między stronników Chindaswinta, choć największą część dóbr otrzymali członkowie rodziny panującej. Historycy kwestionują liczby podane przez źródła, ale generalnie zgadzają się, że doszło wówczas do poważnej zmiany układu sił w gronie ścisłych elit królestwa Wizygotów.
Jedną z konsekwencji zwycięstwa obozu skupionego wokół Chindaswinta było ustabilizowanie sytuacji wewnętrznej, a co za tym idzie, wzrosła również stabilność sukcesji i elekcji władców. W 649 roku Chindaswint mianował swojego syna, Recceswinta, współrządcą. Oficjalnie był to efekt apeli ludzi kościoła i arystokratów, ale wydaje się, że decyzję o dopuszczeniu Recceswinta podjęto wcześniej i listy oraz petycje były pisane przez stronników królewskich w celu pokazania legalności takiego posunięcia. Było to konieczne, ponieważ mimo względnego spokoju wewnętrznego miał Chindaswint liczną rzeszę przeciwników poza granicami królestwa. Byli to głównie możni, których skazał na wygnanie oraz ich krewni, którzy obawiając się represji sami opuścili państwo Wizygotów. Część dysydentów zbiegła do Galii, szukając pomocy u Franków, inni udali się do rządzonej przez Bizantyjczyków Afryki. Już sam kierunek migracji do dwóch największych historycznych przeciwników państwa Wizygotów pokazuje, że ludzie ci szukali zemsty i przy pomocy Franków i Rzymian planowali odzyskać utracone majątki i znaczenie. Potwierdzeniem tezy o zagrożeniu ze strony wygnanych są postanowienia synodów odbywających się w Toledo. Uchwalone tam kanony głoszą, iż karą za udział w spisku, pomoc spiskowcom oraz ucieczkę z dworu jest ekskomunika. Co znamienne, ekskomunika ta nie mogła być zniesiona. Każdy kapłan, który mimo to udzieliłby zdrajcy posługi, zostałby również ukarany ekskomuniką. Tak drakońskie sankcje wyraźnie wskazują, że działalność „zdrajców” była w oczach Chindaswinta i jego otoczenia największym zagrożeniem. Prawdopodobnie przekazanie korony Recceswintowi było w oczach elit zabezpieczeniem ich zdobyczy i gwarantem, że ludzie, po których przejęli majątek i pozycję, nie będą mieli prawa powrotu do Hiszpanii.
Objęcie władzy przez Recceswinta, po śmierci ojca w 653 roku, nie odbyło się jednak całkowicie spokojnie. Zbuntował się niejaki Froia, arystokrata (prawdopodobnie książę) rządzący częścią doliny Ebro. Miał on swoich stronników wśród lokalnej elity i być może pozyskał sobie Basków, którzy najechali ziemie leżące w środkowej części doliny Ebro. Recceswintowi udało się jednak opanować sytuację, zebrać wojska i pokonać zarówno buntowników, jak i Basków. O dziejach państwa Wizygotów za panowania Recceswinta wiadomo niewiele, choć był to jeden z najdłużej rządzących monarchów. Przyczyną takiego stanu rzeczy jest brak dostatecznej liczby źródeł, do czasów współczesnych zachowały się w zasadzie tylko dokumenty synodów zwoływanych za rządów tego monarchy. Z tego powodu wiele istotnych wydarzeń i procesów pozostaje w sferze domysłów. Wydaje się, że bunt wywołany przez Froię spowodował szereg zmian politycznych, zmierzających do osłabienia monarchii względem popierających ją arystokratów. Recceswintowi udało się wprawdzie pokonać rebeliantów, ale uczynił to dzięki poparciu arystokratów, którzy użyczyli mu wojska i pieniędzy niezbędnych na kampanię. Był to dla nich argument, dzięki któremu mogli wymusić na królu ustępstwa.
Wyrazem tych tendencji są kanony synodu w Toledo z 653 roku. Wówczas po raz pierwszy świeccy możni podpisywali się pod postanowieniami, co świadczy o tym, że mieli znaczny wpływ na obrady i końcowe decyzje. Elity świeckie zadbały również o to, żeby Recceswint nie porozumiał się z potencjalną opozycją, czyli ludźmi, których wygnano, gdy do władzy doszedł jego ojciec. Król musiał zatem potwierdzić postanowienia poprzednich synodów dotyczące dysydentów. Recceswint musiał również podporządkować się kanonowi mówiącemu, iż mienie konfiskowane przez władcę nie stanowi jego własności prywatnej, a należy do niego z racji tego że sprawuje urząd króla. Oznaczało to, że po śmierci Recceswinta dobra te nie będą przekazywane rodzinie, ale wejdą w skład majątku następnego monarchy. Jako że w wizygockim systemie politycznym monarcha był wybierany przez możnych z ich grona, było to zabezpieczenie przed nadmiernym wzmocnieniem jednej z rodzin należących do elity. Kolejnym żądaniem ze strony możnych i popierającego ich duchowieństwa była rewizja majątków skonfiskowanych przez Chindaswinta. Większa ich część, którą zagarnął król wraz z rodziną, miała być ponownie podzielona, tyle że tym razem między arystokratów.
Na synodzie z 653 roku określono również jasne zasady wyboru króla. Postanowiono, że elekcja będzie przeprowadzana tylko w „mieście królewskim”, czyli w Toledo a elektorami będą biskupi i "maiores palatii", czyli najwyżsi świeccy dostojnicy. W przypadku biskupów, w praktyce, w elekcji brali udział biskupi Toledo i niektórzy z ich sufraganów, gdyż zwołanie całego kleru na synod zajmowało kilka miesięcy. Sprawa miała się podobnie w przypadku arystokratów, w elekcjach uczestniczyli ci, którzy przebywali na stałe lub na dłuższy czas w Toledo lub jego okolicach. Wydaje się, że chciano w ten sposób zmarginalizować wpływ lokalnych elit, zarówno świeckich, jak i duchownych, na wybór króla. W procesie wyboru nowego władcy szczególną rolę odgrywał odtąd biskup Toledo.
Zmuszony do ustępstw Recceswint bronił się przy wydawaniu edyktów, mających wcielić postanowienia synodu w życie. Edykt o uznaniu za własność korony ziem zarekwirowanych przez władców od czasów Swintili został ogłoszony w 654 roku. Król zastosował się do postanowień synodu, ale ograniczył je, uznając że wszystkie dobra które zgodnie z prawem monarchowie przekazali swoim spadkobiercom, nie będą objęte takim rozdzieleniem i stanowią już własność prywatną. Podobnie zachował się w sprawie podziału majątku królewskiego na mienie prywatne i należące do korony. Wprowadził taki podział, ale z zastrzeżeniem, że król w razie uzasadnionej konieczności może korzystać z dóbr należących do korony. Rozróżnienie między tymi dwoma rodzajami własności zostało wprowadzone również do prawa cywilnego, które zawarto w tak zwanym "Leges Visigothorum". Kodeks ten został później przedstawiony biskupom na kolejnym synodzie w Toledo. Wydarzenia te wskazują na to, że arystokracja dążyła do ograniczenia pozycji króla i jego rodu. Brało się to najprawdopodobniej z faktu, iż królowie byli wybierani z grona możnych, którzy nie chcieli, by jeden z rodów był dominujący. Recceswint panował jeszcze do 672 roku, kiedy to zmarł z przyczyn naturalnych, nie pozostawiając po sobie potomka.
Elekcje.
Wamba.
Po śmierci Recceswinta zgromadzenie dygnitarzy dworskich wybrało ze swojego grona Wambę na nowego króla. Elekcja odbyła się zgodnie z kanonami uchwalonymi na ósmym synodzie w Toledo, ale nowy król nie cieszył się poparciem całego możnowładztwa. Zaraz po objęciu przez niego władzy doszło do buntu w galijskiej części państwa Wizygotów. Na czele spisku stał tamtejszy książę Ilderyk, a buntownicy byli popierani przez miejscowych duchownych. Wydaje się, że spisek nie miał na celu osadzenia Ilderyka na tronie, gdyż żadne źródło nie nazywa go królem lub uzurpatorem, co prowadzi do podejrzeń, że chodziło tu o przekazanie wizygockich posiadłości w Galii Frankom. Sytuację chcieli wykorzystać również Baskowie, którzy ponownie zaczęli najeżdżać ziemie leżące w dolinie rzeki Ebro. Wamba podzielił swoje siły, sam stanął na czele ekspedycji przeciwko Baskom, a bunt w Galii miał stłumić książę Paweł. W międzyczasie buntownikom udało się opanować Nîmes i pozbawić godności biskupiej zwolennika Wamby, osadzając na jego miejscu opata Ranimira, zausznika Ilderyka.
Książę Paweł, który stanął na czele wojsk wysłanych do Galii, był członkiem ścisłej elity państwa Wizygotów, jego podpisy widnieją na postanowieniach synodu z 653 roku i z 655 roku. Nie był chyba zwolennikiem wyboru Wamby na tron, ponieważ gdy dotarł na miejsce, zamiast walczyć z rebeliantami, sprzymierzył się z nimi i po pozyskaniu stronników w Hiszpanii, sam ogłosił się królem. Aby zwiększyć swoje szanse, zaproponował sojusz również Frankom. Do koronacji Pawła doszło w Barcelonie, a krótko po niej nowy monarcha wystosował list do Wamby w, którym określał siebie mianem króla Wschodu i proponował podział królestwa na podobnej zasadzie jak w 569 roku. Propozycja Pawła została jednak stanowczo odrzucona w Toledo, co oznaczało wybuch wojny domowej. W 673 roku Wamba, pokonawszy Basków, ruszył na północ. Bez większych problemów zajął Barcelonę i Geronę, po czym jego armia przekroczyła Pireneje. Walki o Narbonę również zakończyły się zwycięstwem Wamby, a Pawła zmuszono do kapitulacji po zdobyciu Nimes. Jego stronnicy zostali ukarani konfiskatą majątków oraz stracili prawo do dawania świadectwa w sądzie (zarówno majątki, jak i prawa przywrócono im jednak już w 683 roku, za rządów Erwiga).
Dalsze panowanie Wamby jest słabo znane, wiadomo jednak, że w 680 roku król wstąpił w stan pokutny. We wczesnym średniowieczu wstąpienia w stan pokuty dokonywano jedynie raz w życiu, najczęściej gdy z powodu wieku lub choroby było jasne że życie danego człowieka zaczyna dobiegać końca. Przejście w stan pokuty miało zmyć wszelkie grzechy i zapobiec potępieniu pokutnika. Wamba najprawdopodobniej podupadł wówczas na zdrowiu i dlatego zdecydował się na taki krok. W 681 roku okazało się jednak, że król przeżył ciężką chorobę. Zgodnie z ówczesnymi poglądami król powinien abdykować, ponieważ dokonał już pokuty i gdyby teraz popełnił jakieś grzechy (a sprawując władzę byłby do tego czasem zmuszony), nie mógłby ich odpokutować, w związku z czym zostałby z całą pewnością potępiony po śmierci. Sprawa Wamby jest jednak podejrzana, gdyż istnieją źródła mówiące o tym, iż zdarzenia te były efektem spisku. Na jego czele miał stać Erwig, który otruł króla trucizną pozbawiającą go pamięci i sprawiającą, że wydawał się bliski śmierci. Dwór, być może działając w dobrej wierze, uznał, że Wamba jest w stanie pokuty, w związku z czym, gdy trucizna przestała działać, nie mógł on ponownie sprawować obowiązków króla. Wiadomo, że Wamba nie próbował bronić swojej pozycji i ustąpił, wybierając życie mnicha. Wersja ta jest jednak poddawana krytyce i historycy twierdzą, że nie należy jej brać dosłownie, choć faktycznie, wydaje się, że za abdykacją Wamby stał spisek.
W 681 roku rozpoczęły się obrady dwunastego synodu w Toledo który uznał abdykację Wamby. Według źródeł król, ustępując, podpisał dokument, w którym na swego następcę wyznaczał Erwiga oraz, w osobnym liście, poprosił biskupów o jak najszybsze namaszczenie nowego króla. Relacja ta wydaje się jednak bardzo podejrzana, ponieważ Wizygoci, wybierając nowego władcę, nie mieli obowiązku kierować się życzeniami starego monarchy, źródła zaś podają, iż życzenie Wamby było tu czynnikiem decydującym. Wszystko to wskazuje, że dojście do władzy Erwiga było spiskiem. Potwierdza to również chronologia pochodząca z innego źródła. Według tej relacji Wamba otrzymał sakrament pokuty w nocy 14 października. Następnego dnia zaś królem obrano Erwiga (Wamba w ciągu jednej nocy musiał napisać listy wskazujące Erwiga jako następcę i proszące o jak najszybszą koronację), a jego namaszczenie odbyło się 21 października. Wszystko odbyło się zatem bardzo szybko. Wersja ta podważa relację o truciźnie, ale uprawdopodabnia podanie o spisku możnowładców.
Wydaje się, że obalenie Wamby mogło mieć związek z dążeniem wysokiego duchowieństwa i arystokracji do ograniczania władzy królewskiej. Wamba, nauczony doświadczeniem poprzedników, nie zwoływał bowiem synodów, na których musiałby ustępować pod presją elit. Starał się również osłabić szczególne znaczenie biskupa Toledo, tworząc inne metropolie na terenie kraju oraz drugie biskupstwo w samym Toledo, co było posunięciem bezprecedensowym. Jednymi z pierwszych decyzji synodu z 681 roku była właśnie likwidacja owego drugiego biskupstwa i włączenie do kanonów akt synodu z 610 roku, w których po raz pierwszy ustalono, że Toledo będzie miało status metropolii prowincji Carthaginiensis. Wamba naraził się jednak nie tylko metropolicie Toledo, ale także arystokracji, nałożył bowiem na nią podatek na armię królewską, co wskazuje, że starał się choć częściowo uniezależnić w kwestiach militarnych od poparcia możnowładztwa.
Erwig i ród Egiki.
Przyczyny, dla których królem po Wambie został właśnie Erwig, nie są do końca jasne i nie wyjaśnia ich żadne źródło. Ciężko uwierzyć, żeby wybrano go królem z polecenia Wamby, gdyż była to praktyka niespotykana wśród Gotów. Kronika Alfonsa III tłumaczy to faktem, iż ojciec Erwiga, który pochodził z Bizancjum, ożenił się z córką Chindaswinta, Erwig byłby zatem spokrewniony z wcześniejszymi królami Wizygotów. Nie jest jednak pewne, czy informacje te są prawdą, czy są tylko wyobrażeniem Asturyjczyków, u których, w przeciwieństwie do Gotów, istniała ciągłość dynastyczna i sytuacja, w której na tronie zasiadałby człowiek niespokrewniony z poprzednimi monarchami, była uważana za nienormalną. U Gotów nie był to jednak istotny czynnik i nawet jeśli Erwig rzeczywiście był spokrewniony z Chindaswintem i Recceswintem, to nie został wybrany na króla tylko i wyłącznie z tego powodu.
Bardzo prawdopodobna jest natomiast teoria mówiąca, że Erwig, pośledniejszy arystokrata, był najkorzystniejszą opcją dla reszty możnych i biskupów. Jego pozycja byłaby wówczas uzależniona tylko od poparcia elit i nie mógłby w żaden sposób ich ograniczać. Potwierdza to szybkie wydanie poprawionej wersji Leges Visigothorum, co sugeruje że poprawki zostały napisane już wcześniej, a nowy monarcha musiał je tylko podpisać. Teorie o słabej pozycji Erwiga potwierdza również liczba synodów plenarnych. Od momentu objęcia władzy przez nowego króla do 688 roku odbyły się bowiem aż cztery takie zgromadzenia. Z postanowień synodów wynika jasno, że po obaleniu Wamby arystokracja zaczęła rosnąć w siłę i ugruntowywać swoją pozycję. W 683 roku, na trzynastym synodzie, zrehabilitowano wszystkich którzy występowali przeciwko władzy Wamby i zwrócono im skonfiskowane majątki.
Erwig, mimo swojej uległości względem elit, nie był jednak bezpieczny, co sugerują postanowienia następnych synodów, na których potwierdzano bezprawność atakowania rodziny króla po jego śmierci lub ustąpieniu, czyn taki miał być odtąd karany ekskomuniką. Zagrożenie władzy Erwiga było realne, bo już pod 14 listopada 687 roku monarcha ten ogłosił, że chciałby, aby następnym królem był Egika, a dzień później wstąpił w stan pokutny. Nowego władcę koronowano w Toledo 24 listopada. Kilka miesięcy po koronacji Egiki, w 688 roku odbył się kolejny synod, na którym biskupi odwołali kary za atakowanie rodziny byłego króla, co sugeruje, że Egika chciał zagarnąć ich majątki i zlikwidować ewentualną opozycję. Potwierdza to unieważnienie małżeństwa nowego monarchy z córką Erwiga i zgoda biskupów na zamknięcie królowej Lumgoto wraz z córkami w klasztorze oraz zarekwirowanie całego ich majątku. Ze źródeł wiadomo, że Egika należał do najściślejszego kręgu dworskiej arystokracji. Po rozprawie z rodziną i stronnikami Erwiga starał się umacniać swoją władzę, był przeciwny zwoływaniu kolejnych synodów plenarnych i próbował rozbić stronnictwo wrogich mu biskupów, popierających innych kandydatów do tronu gockiego. Nie jest to pewne, ale wydaje się, że opozycji udało się na pewien czas osadzić na tronie niejakiego Suniefreda. Potwierdzają to monety z wizerunkiem i podpisem tego władcy. Synod z 690 roku został zwołany właśnie po to, aby usunąć z urzędów biskupich opozycjonistów, wydaje się zatem, że Egika ostatecznie zwyciężył konkurencję, ale nadal musiał zmagać się z niechęcią. Powodem powstania silnej opozycji były prawdopodobnie działania Egiki mające na celu załatwienie sprawy sukcesji za jego życia. Egika bowiem, prawdopodobnie w 698 roku (choć niektórzy historycy twierdzą, że doszło do tego już w 693 roku), wyznaczył swego syna, Wittizę, na współrządcę. W czasie swojego panowania Egika musiał zmierzyć się nie tylko z wewnętrznymi problemami, ale również z atakami Bizancjum. W 697 roku flota wysłana przez cesarza Leoncjusza podjęła próbę odbicia Kartaginy z rąk Arabów i po niepowodzeniu, jej część prawdopodobnie zawinęła do cesarskiej enklawy wokół Ceuty i Tangeru, skąd przeprowadzono parę najazdów na tereny wizygockie. Sytuację udało się opanować księciu Teodemirowi. Kolejnym problemem Egiki była zaraza, która wybuchła w Hiszpanii za jego rządów. Skutki epidemii były bardzo poważne, skoro Egika i Wittiza opuścili Toledo. Ostatecznie jednak sytuacja wróciła do normy i Egika mógł kontynuować swoje rządy do śmierci, która nastąpiła w 702 lub 703 roku.
Chronica Regum Visigothorum podaje, iż w 700 roku Wittiza został namaszczony na króla i po śmierci ojca objął samodzielne rządy. Według źródeł nowy monarcha miał przywrócić do łask ludzi, którzy ucierpieli w wyniku rządów jego ojca. Zezwolił na powrót wygnanym i zwrócił im majątki. Postępowanie to świadczy o tym, że król nie czuł się zbyt pewnie i chciał zawczasu pogodzić się z ewentualną opozycją. Prawdopodobnie chciał użyć kościoła hiszpańskiego do umocnienia swojej pozycji, o czym świadczą akta synodalne i Kronika 754 roku, która podaje, że biskup Toledo na rozkaz Wittizy wywierał naciski na innych ludzi kościoła. Zagrożony Wittiza przetrwał na tronie do 710 lub 711 roku. Nie wiadomo, co się z nim stało, ani w jaki sposób stracił władzę. Wiadomo, że nowym królem, przy poparciu elit, został Roderyk. Wydaje się więc, że utrata władzy przez Wittizę była efektem buntu możnych, a sam monarcha został siłą zmuszony do ustąpienia i najprawdopodobniej zabity.
Z końcem panowania Wittizy kończy się ostatni w miarę spokojny okres w dziejach monarchii Wizygotów. Władzę w państwie całkowicie przejęły rywalizujące ze sobą kliki arystokratyczne, dochodziło do rozlicznych zdrad i rozłamów. Jej postawa była kluczowa w ostatnich latach istnienia państwa. Na podstawie akt synodalnych, podpisywanych przez najważniejszych świeckich dostojników, wydaje się, że była to bardzo niewielka, bo złożona z około 20 rodzin grupa. Z braku źródeł ciężko opisać wzajemne koligacje między tymi rodami i funkcje, które pełnili na dworze i w państwie. Można jednak założyć, że byli to niezwykle zamożni ludzie, posiadający liczną rzeszę klientów, prywatne armie i wpływy w prowincjach państwa. Królowie byli wybierani tylko z tego grona, a poszczególne rody ciągle rywalizowały ze sobą, o czym świadczy brak ciągłości dynastycznej. Był to zapewne skutek obawy reszty, że jeden ród zanadto wyrośnie ponad inne i będzie zdolny do trwałego narzucenia im swojej woli. System ten z jednej strony zapewniał równowagę między rodami a brak zasady dynastycznej sprawiał, że możni zawsze mogli wybrać najodpowiedniejszego kandydata, z drugiej jednak strony uniemożliwiał konsekwentne realizowanie długofalowej polityki i nie zapewniał stabilizacji, co w trudnych czasach, w jakich w VIII wieku znalazła się monarchia Wizygotów, było warunkiem koniecznym do jej przetrwania.
Podbój arabski.
Tło historyczne.
Historycy do dziś nie są zgodni, w jaki sposób fakt powstania nowego ruchu religijnego na Półwyspie Arabskim doprowadził do tak znaczącej fali podbojów i w zasadzie całkowicie zmienił oblicze Azji, Europy i Afryki. Nie jesteśmy wprawdzie w stanie dokładnie określić przyczyn, ale wiemy, że Arabowie trafili ze swoją ekspansją na bardzo sprzyjające okoliczności. Dwie największe potęgi ówczesnego świata, czyli wschodnie Cesarstwo Rzymskie i Persja były bowiem świeżo po krwawej i wyczerpującej wojnie między sobą, w czasie której ich państwowość była często zagrożona. Na niekorzyść Rzymian przemawiał także fakt zagrożenia ze strony zjednoczonych Słowian i Awarów, którzy regularnie najeżdżali bałkańskie posiadłości cesarstwa i oblegali nawet jego stolicę. Muzułmanie pokonali zarówno Persów, niszcząc państwo Sassanidów, jak i Rzymian, choć tych drugich nie udało im się zniszczyć, zyskali tylko większość posiadłości bizantyjskich w Syropalestynie. Następnie ofiarą Arabów padł Egipt, którego podbój można było uznać za zakończony w 642 roku kiedy skapitulowała Aleksandria.
Dalsze podboje arabskie w Afryce doprowadziły muzułmanów do Ceuty, którą opanowali między 705 a 710 rokiem. Ekspansja na południowym wybrzeżu Morza Śródziemnego nie była jednak jakąś regularną, lądową kampanią. Arabowie wykorzystywali floty swoich nowych poddanych z Egiptu i z Syrii i stopniowo zajmowali najbardziej ludne i strategiczne regiony w północnej Afryce, takie jak Cyrenajka czy Kartagina. Ich kontrola nad tymi terenami nie była jednak pełna, często zadowalali się zajęciem najważniejszych ośrodków miejskich i zabezpieczeniem szlaków komunikacyjnych, a miejscowe społeczności czy też berberskich wodzów pozostawiano w spokoju. Z czasem zaczęło dochodzić w walk, zwłaszcza między Arabami i Berberami, ale ostatecznie ci drudzy dostrzegli wiele korzyści w sojuszu z muzułmanami i sami zaczęli przyjmować islam. Procesy te trwały jednak bardzo długo i postępowały stopniowo. Lokalne społeczności, często identyfikujące się z cesarstwem, zachowywały kontrolę nad mniej ważnymi ośrodkami, duża część Berberów jeszcze długo pozostawała niezależna i często stawiała zbrojny opór najeźdźcom (co obrazują relacje o Kahinie), a chrześcijaństwo, które panowało tu od czasów zachodniego cesarstwa, utrzymywało się w niektórych regionach nawet 500 lat po pierwszych inwazjach arabskich.
W 706 roku Arabom udało się podporządkować sobie Tanger – jedną z ostatnich twierdz Bizantyjczyków w Afryce. Źródła arabskie podają wprawdzie, że miastem rządził niejaki Julian, książę wizygocki i poddany Roderyka. Rzeczony Julian miał poprosić muzułmanów, żeby najechali Półwysep Iberyjski, i zaofiarował im swoją flotę do przeprawy przez Cieśninę Gibraltarską. Chciał się on bowiem zemścić na Roderyku za zgwałcenie córki. Wielu historyków odrzuca jednak tę wersję wydarzeń, twierdząc, iż jest to moralizująca opowieść ukazująca wymierzenie sprawiedliwości okrutnemu Roderykowi przez sprawiedliwych Arabów. Niezależnie od tego, do kogo należała wówczas Ceuta i Tanger, muzułmanie pod wodzą Tarika ibn Zijada zajęli te tereny i na wieść o niepokojach na Półwyspie Iberyjskim szykowali się do najazdów.
Okres schyłkowy.
Okres upadku wizygockiej monarchii na Półwyspie Iberyjskim jest bardzo niejasny, mimo iż jego opis jest zawarty w licznych źródłach, nie brakuje również materiałów archeologicznych. Niestety źródła te są często sprzeczne co do istotnych wydarzeń, część z nich jest nawet wewnętrznie sprzeczna. Wszystkie, poza Kroniką 754 roku, powstały kilka stuleci po tych wydarzeniach, przez co panujące wówczas przekonania i ideologie odcisnęły na nich swoje piętno.
Wiadomo na pewno, że po śmierci lub detronizacji Wittizy państwo pogrążyło się w chaosie na skutek konfliktu o władzę i sporów między elitami arystokratycznymi. Potwierdza to jedyne źródło powstałe właśnie w tamtych czasach – monety. Zachowały się dwa rodzaje monet wizygockich z początków VIII wieku. Na jednych widnieje imię Roderyka i znaki mennic w Toledo i Egitanii (prawdopodobnie Idanha-a-Velha), a na drugich imię Ailii i znaki z Narbonny, Gerony, Tarragony i Saragossy. Daje do powód do stwierdzenia, że po Wittize doszło do rozłamu i część państwa z Luzytanią i Toledo znalazła się pod kontrolą Roderyka, a Agila rządził w Tarraconensis i Narbonensis. Teorię o rozłamie potwierdzają listy królów – w jednej wersji wymieniony jest Agila, który miał panować trzy lata, a w drugiej po Wittizie podaje się Roderyka.
Najbliższym opisywanym wydarzeniom źródłem jest Kronika 754 roku. Podbój Egiptu i Maghrebu autorstwa al-Hakama pochodzi z 860 roku, na tym dziele opierały się później wszystkie inne relacje muzułmańskie. Późniejsze źródła chrześcijańskie opisujące upadek państwa Wizygotów to Kronika Albeldy z 976 roku i Kronika Alfonsa III, zachowana w dwóch wersjach. Źródła te podają różne wersje wydarzeń z ostatnich lat monarchii Wizygockiej, a różnice te są dość znaczne. Na ich podstawie udaje się jednak choć częściowo zrekonstruować ówczesne wydarzenia, choć dotarcie do szczegółów jest bardzo trudne.
W 710 lub 711 doszło do przewrotu, w wyniku którego Roderyk pozbawił władzy Wittizę. Obalenie Wittizy różniło się dość znacznie od poprzednich detronizacji. Relacje podają, iż było ono gwałtowne, prawdopodobnie Roderyk dokonał go z użyciem siły, być może zabijając poprzednika. Nowy król dysponował poparciem choć części elit świeckich i kościelnych, ale jest raczej pewne, że grupa ta jako całość nie doszła do porozumienia, co spowodowało poważne konflikty. Na północnym wschodzie władcą ogłosił się Agila, pod którego władzą znalazły się Tarraconensis i Narbonensis. Do walk między obydwoma władcami jednak nie doszło, prawdopodobnie na skutek najazdów muzułmańskich na południe Hiszpanii. Dla Roderyka musiał to być bardziej palący problem, gdyż to przeciwko ekspedycji Tarika skierował swoje wojska. Bitwa nad rzeką Guadalete między Arabami a Wizygotami skończyła w 711 roku klęską Roderyka. Według źródeł arabskich wyprawa Tarika była jednorazowym podbojem, ale inne źródła podają, że był to szereg wyniszczających najazdów, które dopiero potem przerodziły się w zajmowanie terenów przeciwnika. Najprawdopodobniej początkowo Arabowie i Berberowie, korzystając z pomocy floty, lądowali na wybrzeżu, najeżdżali okoliczne miasta, a później wycofywali się do Afryki. Zmiana taktyki nastąpiła zapewne, gdy w gockiej elicie doszło do otwartego rozłamu, a Roderyk został zdradzony i zginął wraz z częścią spiskowców. Pozostali przy życiu możni obsadzili na tronie Oppę, prawdopodobnie syna Egiki. Ten jednak nie cieszył się koroną zbyt długo, bo muzułmanie szybko zajęli Toledo. Następnie najechali dolinę rzeki Ebro i Sarragosę, a w czasie walk zginął władający północnym wschodem Agila (wskazują na to jego daty panowania zawarte w liście królów). Jego następcą został Ardo, który rządził w Narbonensis do 721 roku, kiedy to muzułmanie przekroczyli Pireneje i zajęli ostatnie posiadłości wizygockie.
Przyczyny upadku.
Upadek potężnego, jak mogłoby się zdawać, królestwa Wizygotów był bardzo szybki. Historycy do dzisiejszego dnia nie są pewni dlaczego Arabom podbój ten przyszedł z taką łatwością. Wszelkie źródła historyczne z epoki podają, że był to efekt demoralizacji i zepsucia, które toczyły wyższe warstwy społeczeństwa, czyli po prostu kara boża za grzechy. Przy próbie znalezienia przyczyn upadku Wizygotów nie sposób nie zauważyć, że Arabowie mieli dużo szczęścia i trafili na bardzo sprzyjające okoliczności. Świadczy o tym choćby niewielka liczebność wojsk użytych do podboju Półwyspu Iberyjskiego, maksymalne szacunki mówią bowiem o zaledwie 7 tysiącach żołnierzy, a te bardziej ostrożne o zaledwie około 2 tysiącach.
Główną przyczyną słabości królestwa Wizygotów były elity, które zazwyczaj zgodnie wybierały i odwoływały władców. Teraz zaś były ze sobą skłócone i mocno podzielone, a ówczesny król zmagał się z kontrkandydatem, który panował nad znaczną częścią ziem monarchii. Nie można zresztą wykluczyć, że Agila nie był jedynym rywalem Roderyka, żadne źródła nie mówią o tym, co działo się w Betyce czy Galicji, a panowanie króla z Toledo nad tymi terenami jest często podawane w wątpliwość.
Problemem królestwa była także niezbyt liczna armia. W jej skład wchodziły prywatne oddziały członków elity, która była przecież nieliczna, bo składała się z około 20 rodzin, oraz ludzie zebrani przez króla z jego prywatnych ziem. Wizygoci z racji zamieszkiwania Półwyspu Iberyjskiego nie obawiali się zbytnio najazdów, z trzech stron chroniło ich przecież morze, a od północnego wschodu Pireneje. Po podbiciu ziem hiszpańskich i ustaniu większego zagrożenia ze strony Bizancjum i Franków liczna armia po prostu przestała być potrzebna. Królestwo potrzebowało bardziej sił porządkowych, zdolnych poradzić sobie z grupami bandytów i łupieżczymi wypadami Basków. Królowie Toledo zaprzestali ekspansji, nie próbowali podbijać ani północnej Afryki ani rozszerzać swoich wpływów w Galii, gdzie za konkurentów mieli zmilitaryzowane społeczeństwa państw frankijskich. Pojawienie się Arabów w Afryce Północnej i ich pierwsze wypady również nie wzbudziły w Wizygotach potrzeby rozbudowy armii. Łupieżczy charakter początkowych najazdów prawdopodobnie sprawił, że zagrożenie to mogło być traktowane na podobnej zasadzie co baskijskie.
Po śmierci króla i dużej części członków elit doszło do olbrzymiego kryzysu, który w zasadzie przesądził o zwycięstwie muzułmanów, mimo że ci nie zajęli na trwałe jakichś większych terenów ani nawet strategicznych twierdz (poza Toledo). Wybór nowego władcy był bowiem uzależniony od elekcji w gronie ścisłej elity, a ta w zasadzie przestała istnieć. Istniała jeszcze wprawdzie arystokracja regionalna, ale ludzie ci nie mogli wybierać króla i byli odsunięci od wpływu na politykę państwa, skutkiem czego koncentrowali się na sprawach lokalnych, nie przejmując się zbytnio wydarzeniami w stolicy. Poza tym różnica w skali między nimi a arystokracją dworską była olbrzymia. Lokalne elity posiadały o wiele mniejsze posiadłości i bogactwa. Nie dziwi więc, że lokalna elita nie stawiała większego oporu najeźdźcom, a wielu jej przedstawicieli weszło w układy z Arabami, chcąc zachować swoją pozycję i majątek. Wszystko wskazuje na to, że olbrzymia większość społeczeństwa wizygockiej Hiszpanii po prostu nie identyfikowała się z interesami elit i króla i nie miała najmniejszego zamiaru za nie walczyć. Była to chyba najważniejsza przyczyna upadku tego państwa.
Kultura.
Hiszpania u schyłku panowania Wizygotów była, zdaniem wielu badaczy, prężnym ośrodkiem intelektualnym. Działało tu wielu autorów pism teologicznych, literackich i liturgicznych, wielu z nich szanowano nie tylko w Hiszpanii, ale także w innych częściach chrześcijańskiego świata. Najwybitniejsi twórcy często odgrywali znaczną rolę polityczną, jak na przykład biskupi Toledo i Sewilii, którzy brali udział w każdym synodzie plenarnym, a ich głosy były nieomal głosem całego kościoła hiszpańskiego. Najbardziej wyróżniającymi się postaciami byli Izydor z Sewilli i Julian z Toledo, których pisma rozpowszechniano w całej Europie. Działalność Izydora była na tyle prężna, że mówi się nawet o renesansie izydoriańskim. Mniej znani poza Iberią byli Ildefons z Toledo czy Fruktuozus z Bragi, ale ich twórczość oddziaływała w Hiszpanii jeszcze wiele lat po ich śmierci.
Twórczość intelektualna ówczesnych mieszkańców Hiszpanii znajdowała ujście w traktatach historycznych, literaturze dewocyjnej, pismach teologicznych, egzegezach, poezji, żywotach świętych, regułach zakonnych, polemikach, podręcznikach i zbiorach praw kanonicznych. Do najważniejszych pism z epoki wizygockiej zalicza się teksty liturgiczne z których korzystano prawie do XI wieku. Wiele z tych dzieł było kontynuacjami dużo wcześniejszych lub kompilacjami, na Półwyspie Iberyjskim musiały zatem istnieć biblioteki z licznymi zbiorami ksiąg. W świetle najnowszych badań jest raczej mało prawdopodobne, aby dzieła te przetrwały na terenie monarchii Wizygotów od czasów rzymskich. Badania te dowodzą, że wizygocka Hiszpania utrzymywała, zależnie od okresu, mniejszy lub większy kontakt ze wschodnim Cesarstwem. Niektórzy duchowni udawali się nawet na studia do samego Konstantynopola. Tak było na przykład w 571 lub 572 roku, kiedy to Jan z Santarem, mimo trwającego konfliktu z Cesarstwem, wyjechał do Konstantynopola w celu pobierania nauk, na siedem lat. Podobnie było w przypadku Leandra z Sewilli, który w latach 80. VI wieku trafił do bizantyjskiej stolicy. Hiszpania nie była w tym przypadku odosobniona, wielu twórców z zachodniej Europy udawało się na dwór cesarski, gdzie prężnie rozwijało się życie intelektualne. Znaczny wkład w jego rozwój wniosło wielu wykształconych duchownych z Italii i Afryki, którzy za poglądy sprzeczne z ortodoksją cesarską, było przetrzymywanych na wschodzie. Tworzyli oni dzieła, w których bronili swoich poglądów teologicznych, ponadto relacjonowali bieżące sprawy polityczne i społeczne. Wiadomo na przykład, że Jan z Santarem był w stałym kontakcie z Wiktorem z Tunnuny, biskupem którego cesarz uważał za heretyka i którego zmuszał do przebywania w Konstantynopolu. Wracając, duchowni goccy przywozili ze sobą dzieła, które otrzymali lub sami napisali na Wschodzie.
Poza tym Iberia była w stałej łączności z rzymską Afryką, skąd na półwysep płynęły dzieła, idee i ludzie, którzy decydowali się na migrację do państwa Gotów. Powody tej decyzji były różne, wielu wybierało monarchię Wizygotów z obawy przed coraz silniejszymi częstszymi najazdami Berberów. Dowódcy cesarscy stawiali im opór, ale siły Konstantynopola w Afryce były coraz mniejsze, podobnie jak jego posiadłości. Wielu duchownych migrowało z powodu prześladowań, władze próbowały ich w ten sposób zmusić do swojego poglądu w tak zwanej sprawie „trzech rozdziałów”. Źródła wymieniają między innymi niejakiego opata Nanctusa, który w VI wieku, wraz ze swoimi mnichami, przybył z Afryki i otrzymał od Leowigilda ziemie w pobliżu Meridy. Mówi się również o mnichu Donacie, który założył klasztor Servitanum i towarzyszyło mu siedemdziesięciu innych mnichów ze znacznym zbiorem ksiąg. Ildefons z Toledo podaje, iż była to pierwsza regularna wspólnota monastyczna w państwie Wizygotów, ale jest to raczej mało prawdopodobne, biorąc pod uwagę silne wpływy kościoła galijskiego w północno-wschodniej części kraju. Prawdopodobnie chodziło tu o to, że był to pierwszy klasztor na południu. Część historyków przypuszcza, że rodzina braci Leandra, Fulgencjusza i Izydora z Sewilii była pochodzenia afrykańskiego, na co miałyby wskazywać ich greckie imiona. Wśród najwyższych wizygockich dostojników duchownych pochodzenia afrykańskiego był również Masona z Meridy. W Hiszpanii znano i szanowano pisma afrykańskich duchownych i uczonych takich jak Cyprian, Augustyn, Wigiliusz z Tapsos, Laktancjusz, Donat czy Fulgencjusz z Ruspe.
Prawdopodobnie to właśnie pod wpływem duchownych z Afryki kościół hiszpański zaczął dostrzegać elementy herezji ariańskiej w wierzeniach rządzących elit. Rozłam ten ujawnił się w czasie panowania Leowigilda, kiedy to król ten wszczął spór o relikwie i kościoły w Meridzie, chcąc by przypadły one jego biskupom. Dopiero od tego momentu Kościół katolicki w państwie Wizygotów zaczął stawiać opór i walczyć o swoje teologiczne racje, prawdopodobnie właśnie na skutek przepływu pism antyariańskich z Afryki.
Wiemy, że duchowieństwo hiszpańskie w niczym nie ustępowało swoim odpowiednikom z innych części Europy, ale pojawia się tu pytanie o stopień wykształcenia reszty społeczeństwa. Źródła zawierają kilka wzmianek o bibliotekach świeckich możnowładców, wydaje się więc, że w grupie tej umiejętność pisania i czytania nie była czymś rzadkim, podobnie jak szacunek do wiedzy. Wiadomo również, że przynajmniej od czasów panowania Chindaswinta istniała biblioteka królewska. Jeśli chodzi o poziom intelektualny ludzi spoza stolicy, to na razie brakuje wyników jakichś dokładniejszych badań, aby powiedzieć coś pewnego na ten temat. Badanie te są jednak aktualnie prowadzone.

</doc>
<doc id="3001355" url="https://pl.wikipedia.org/wiki?curid=3001355" title="Australia na Mistrzostwach Świata w Lekkoatletyce 2013">
Australia na Mistrzostwach Świata w Lekkoatletyce 2013

Australia na Mistrzostwach Świata w Lekkoatletyce 2013 – reprezentacja Australii podczas czempionatu w Moskwie liczyła 45 zawodników.
W reprezentacji znalazło się dwóch medalistów igrzysk olimpijskich w Londynie – Sally Pearson (bieg na 100 metrów przez płotki) oraz Jared Tallent (chód na 50 kilometrów). Płotkarka, jako mistrzyni świata z 2011, uzyskała automatyczną kwalifikację na światowy czempionat w Moskwie, bez konieczności wypełnienia minimum.
Z grona indywidualnych medalistów ostatniej edycji mistrzostw świata w Moskwie nie wystąpił Mitchell Watt (skok w dal).

</doc>
<doc id="3001357" url="https://pl.wikipedia.org/wiki?curid=3001357" title="Salih Sulajman (sztangista)">
Salih Sulajman (sztangista)

Salih Muhammad Sulajman, "Saleh Mohamed Soliman" (arab. صالح محمد سليمان, ur. 24 czerwca 1916 w Tancie) – egipski sztangista. Srebrny medalista olimpijski z Berlina.
Zawody w 1936 były jego jedynymi igrzyskami olimpijskimi. Zajął drugie miejsce w wadze piórkowej, wyprzedził go Amerykanin Tony Terlazzo.

</doc>
<doc id="3001358" url="https://pl.wikipedia.org/wiki?curid=3001358" title="IAE V2500">
IAE V2500

IAE V2500 – silnik turbowentylatorowy, dwuprzepływowy o dużym stosunku dwuprzepływowości. Wytwarzany przez konsorcjum International Aero Engines, które powstało w 1983 aby wytwarzać ten silnik. V2500 napędza samoloty z rodziny Airbus A320 oraz McDonnell Douglas MD-90. Silnik uzyskał certyfikację od FAA w 1988.

</doc>
<doc id="3001360" url="https://pl.wikipedia.org/wiki?curid=3001360" title="Windsong">
Windsong

Windsong – szósty album studyjny amerykańskiej piosenkarki jazzowej Randy Crawford, wydany 4 czerwca 1982 przez wytwórnię Warner Bros. Records pod numerem katalogowym 1-23687 (USA). Kolejny dobrze przyjęty przez słuchaczy album piosenkarki. Zawiera m.in. przebój „One Hello”. W nagraniu płyty udział brali m.in. Steve Lukather, Jeff Porcaro, David Sanborn i Michael Sembello.

</doc>
<doc id="3001361" url="https://pl.wikipedia.org/wiki?curid=3001361" title="Wrana (rzeka)">
Wrana (rzeka)

Wrana (bułg. "Врана") – rzeka w północno-wschodniej Bułgarii. 
Źródło Wrany znajduje się 1 km od wsi Typczilesztowo na wysokości 567 m n.p.m. Do wsi Protaz przepływa przez szeroką dolinę, później tworzy przełom w Presławskiej płaninie. Wypływając z przełomu staje się szeroka, płynie na północ i na płaskowyżu koło Chan Krum uchodzi do lewego brzegu Golamej Kamczii, na wysokości 86 m n.p.m. Rzeka ma 68 km długości, średni przypływ 2,74 m³/s i powierzchnię dorzecza o wielkości 938 km². 
Do Wrany uchodzą: 

</doc>
<doc id="3001363" url="https://pl.wikipedia.org/wiki?curid=3001363" title="Wrana">
Wrana



</doc>
<doc id="3001366" url="https://pl.wikipedia.org/wiki?curid=3001366" title="Mezőkövesdi SE">
Mezőkövesdi SE

Mezőkövesdi Sport Egyesület – węgierski klub piłkarski, mający siedzibę w mieście Mezőkövesd w północnej części kraju.
Historia.
Chronologia nazw:
Klub został założony 31 stycznia 1975 roku jako Mezőkövesdi Munkás SE. Do 1996 roku występował w regionalnych ligach mistrzostw Węgier. W sezonie 1995/96 zajął 1 miejsce w lidze regionalnej Borsod-Abaúj-Zemplén i awansował do grupy Tisza trzeciej ligi. Po czterech latach gry na trzecim poziomie, w sezonie 1999/00 uplasował się na 15 pozycji i spadł do ligi Borsod-Abaúj-Zemplén. Po roku nieobecności w 2001 powrócił do grupy Tisza trzeciej ligi. W sezonie 2006/07 zajął 3 miejsce w grupie Mátra i zdobył awans do drugiej ligi. Pierwszy sezon w drugiej lidze był nieudany - ostatnie 16 miejsce w grupie wschodniej i klub został zdegradowany do trzeciej ligi. Zespół szybko powrócił do niej po zdobyciu mistrzostwa w grupie Mátra w sezonie 2008/09. W sezonie 2009/10 zajął 5 miejsce, w sezonie 2010/11 zdobył wicemistrzostwo, w sezonie 2011/12 ulokował się ponownie na 5 pozycji, a w sezonie 2012/13 zdobył mistrzostwo w grupie wschodniej drugiej ligi i po raz pierwszy zdobył awans do pierwszej ligi.
Stadion.
Klub rozgrywa swoje mecze domowe na Városi Stadion w Mezőkövesd, który może pomieścić 4 183 widzów.

</doc>
<doc id="3001367" url="https://pl.wikipedia.org/wiki?curid=3001367" title="Diagnoza zbrodni">
Diagnoza zbrodni

Diagnoza zbrodni (ang. "Final Analysis") – amerykański film sensacyjny z 1992 roku w reżyserii Phila Joanou. Wyprodukowana przez Warner Bros.
Opis fabuły.
Psychiatra Isaac Barr (Richard Gere) nawiązuje romans z Heather (Kim Basinger), siostrą swojej pacjentki (Uma Thurman). Kochanka jest żoną mafiosa. Gdy mężczyzna zostaje zabity, podejrzenia padają na Heather, Isaac ratuje ją przed więzieniem. Wkrótce jednak zaczyna wątpić w jej niewinność.
Obsada.
i inni

</doc>
<doc id="3001368" url="https://pl.wikipedia.org/wiki?curid=3001368" title="Mistrzostwo Węgier w piłce nożnej mężczyzn">
Mistrzostwo Węgier w piłce nożnej mężczyzn



</doc>
<doc id="3001369" url="https://pl.wikipedia.org/wiki?curid=3001369" title="II liga Węgier w piłce nożnej mężczyzn">
II liga Węgier w piłce nożnej mężczyzn



</doc>
<doc id="3001370" url="https://pl.wikipedia.org/wiki?curid=3001370" title="Puchar Węgier w piłce nożnej mężczyzn">
Puchar Węgier w piłce nożnej mężczyzn



</doc>
<doc id="3001372" url="https://pl.wikipedia.org/wiki?curid=3001372" title="Grzegorz IV (patriarcha Antiochii)">
Grzegorz IV (patriarcha Antiochii)

Grzegorz IV, imię świeckie Ghantus Haddad (ur. 1 lipca 1859 w Abai w Górnym Libanie, zm. 1928 w Bejrucie) – prawosławny patriarcha Antiochii w latach 1906–1928.
Życiorys.
Młodość i wczesna działalność.
Pochodził z ubogiej rodziny i edukację na poziomie podstawowym odebrał w szkole wiejskiej prowadzonej przez amerykańskich misjonarzy protestanckich. W wieku trzynastu lat z błogosławieństwa metropolity Bejrutu i Górnego Libanu Gabriela rozpoczął naukę w szkole prawosławnej w Bejrucie. W 1877 w monasterze Nuria złożył wieczyste śluby mnisze. Święcenia kapłańskie przyjął 29 sierpnia 1872, wtedy też nadano mu imię Grzegorz. W 1885 został osobistym sekretarzem metropolity Gabriela i stanął na czele Towarzystwa św. Pawła, które zajmowało się opieką nad świątyniami i szkołami prawosławnymi w Górnym Libanie. Równocześnie redagował prawosławne pismo „Al-Hadijja”. Od lat 90. XIX w. współpracował z rosyjskim Cesarskim Prawosławnym Towarzystwem Palestyńskim z siedzibą w Jerozolimie. Brał udział w tworzeniu w eparchii trypolijskiej sieci szkół sfinansowanych przez rząd rosyjski.
Wybór na patriarchę.
5 czerwca 1906 został jednogłośnie wybrany przez Synod Patriarchatu Antiochii na nowego patriarchę Antiochii, następcę zmarłego wskutek otrucia Melecjusza II. Jego wybór (podobnie jak elekcja poprzednika, pierwszego od dłuższego czasu patriarchy-Araba) odbył się w atmosferze ostrego konfliktu między duchowieństwem narodowości greckiej oraz kapłanami arabskimi. Mimo potwierdzenia wyboru Grzegorza przez sułtana pozostali zwierzchnicy patriarchatów starożytnych (Konstantynopolitańskiego, Aleksandryjskiego i Jerozolimskiego) uznali go za uzurpatora. Posłuszeństwo patriarsze wypowiedziała także eparchia cylicyjska, gdzie do parafii prawosławnych należeli przede wszystkim Grecy. Do poprawy relacji międzykościelnych, jak również do odzyskania przez Grzegorza IV kontroli nad administraturą, przyczyniła się dopiero rewolucja młodoturecka, której skutki były niekorzystne dla prawosławnych patriarchatów w granicach Turcji.
Patriarcha Antiochii.
Jako patriarcha Antiochii Grzegorz IV otrzymywał znaczącą pomoc finansową z Rosji, był członkiem honorowym Cesarskiego Prawosławnego Towarzystwa Palestyńskiego. Hierarcha nie dopuścił jednak do uzależnienia patriarchatu od Imperium Rosyjskiego i jego interesów na Bliskim Wschodzie. Jako patriarcha przeprowadził kontrolę majątków kościelnych i doprowadził do zwiększenia wymagań stawianych kandydatom na wakujące katedry biskupie, szczególną uwagę poświęcał kościelnemu szkolnictwu. Według świadectw współczesnych stał się jednym z najbardziej szanowanych przywódców religijnych Syrii, respektowanym także przez muzułmanów.
W 1913 przybył do Rosji na zaproszenie cara Mikołaja II i wziął udział w uroczystościach z okazji 300 lat panowania dynastii Romanowów. Był uroczyście przyjmowany w Odessie i innych miejscowościach, gdzie zatrzymywał się na drodze do Petersburga. Osobiście spotkał się z rodziną carską, brał udział w chirotoniach biskupich i udzielał święceń kapłańskich. Przekazał carowi kolekcję chrześcijańskich rękopisów arabskich oraz relikwie Krzyża Pańskiego i innych świętych.
W okresie I wojny światowej znalazł się pod nadzorem policji tureckiej.
Po dojściu do władzy bolszewików w Rosji wsparcie rosyjskie dla Patriarchatu Antiochii zostało przerwane. Mimo to patriarcha Grzegorz IV utrzymywał kontakty z patriarchą moskiewskim i całej Rusi Tichonem, a następnie z zastępcą ("locum tenens") Patriarchatu Moskiewskiego metropolitą Sergiuszem. W odróżnieniu od patriarchy Konstantynopola potępił powstanie Żywej Cerkwi. Sympatyzował z arabskim ruchem nacjonalistycznym i opowiadał się za powstaniem jednego państwa arabskiego, pod panowaniem dynastii Haszymitów. Jako jeden z pierwszych uznał koronację Fajsala I na króla Wielkiej Syrii. Gdy Fajsal zapowiedział, że królestwo będzie państwem świeckim, a nie islamskim, nadającym równe prawa i obowiązki wyznawcom islamu, chrześcijaństwa i judaizmu, patriarcha polecił modlić się w intencji jego, syryjskiego wojska i jego dowódców.
Urząd patriarchy sprawował do śmierci w 1928.
Biegle władał literackim językiem arabskim, znał także język grecki, a w niewielkim stopniu język rosyjski i język turecki. Autor wierszy w języku arabskim. Interesował się matematyką, filozofią, logiką i historią.
Odznaczony orderem św. Aleksandra Newskiego I stopnia (1913).

</doc>
<doc id="3001378" url="https://pl.wikipedia.org/wiki?curid=3001378" title="Škoda 30T">
Škoda 30T

Škoda 30T (nazwa handlowa "ForCity Plus") – typ tramwaju wytwarzanego w zakładach Škoda Transportation dla systemu tramwajowego w stolicy Słowacji, Bratysławie. Jest to dwukierunkowa odmiana typu Škoda 29T.
Konstrukcja.
30T wywodzi się konstrukcyjnie z typu 26T powstałego dla Miszkolca. Jest to pięcioczłonowy, przegubowy, dwukierunkowy tramwaj z 92% udziałem niskiej podłogi. Z lewej i prawej strony nadwozia zamontowano po pięcioro drzwi odskokowych. Nadwozie opiera się na czterech dwuosiowych wózkach, z których skrajne są napędowe, a środkowe toczne. Tramwaj wyposażono w klimatyzację kabiny motorniczego i przedziału pasażerskiego oraz w system monitoringu zewnętrznego i wewnętrznego.
Dostawy.
W 2013 r. Dopravný podnik Bratislava zamówił 15 tramwajów za 39 milionów euro. Wagony miały zostać dostarczone do 2015 r. Umowa zakładała opcję dostarczenia kolejnych 15 egzemplarzy, z której skorzystał zamawiający.
Pierwszy wyprodukowany tramwaj typu 30T dostarczono do Bratysławy 2 listopada 2014 r. Nadano mu numer 7501 i już 6 listopada tego samego roku przedstawiono go mieszkańcom i mediom. W kolejnych miesiącach przebiegał proces homologacji i jazdy próbne. Do jazd testowych z pasażerami tramwaj dopuszczono po raz pierwszy 25 kwietnia 2015 r. Dostawy kolejnych wagonów 30T do Bratysławy rozpoczęto w marcu 2015 r., przy czym pod koniec kwietnia DPB dysponował siedmioma tramwajami. Ostatnie zamówione 30T dostarczono w listopadzie wspomnianego roku.

</doc>
<doc id="3001379" url="https://pl.wikipedia.org/wiki?curid=3001379" title="Kościół Wniebowzięcia Najświętszej Maryi Panny w Praszce">
Kościół Wniebowzięcia Najświętszej Maryi Panny w Praszce

Kościół Wniebowzięcia Najświętszej Maryi Panny – rzymskokatolicki kościół parafialny, położony przy ulicy Senatorskiej 22 w Praszce (gmina Praszka). Kościół należy do parafii Wniebowzięcia NMP w dekanacie Praszka, archidiecezji częstochowskiej.
Historia kościoła.
Pierwsza wzmianka o kościele Wniebowzięcia NMP pochodzi z 1392 roku, kiedy to król Władysław II Jagiełło ustanowił przywilej zbudowania miasta i świątyni w Praszce. Był to kościół drewniany, który przetrwał do XVII wieku. Można przypuszczać - na co wskazuje ustny przekaz - że fundament wykonany był z drewnianych bali wbitych pionowo w podłoże. Ustny przekaz, tak żywy i w naszych czasach, wiąże ten rodzaj umocnienia z obecną budowlą - kościołem murowanym, co nie jest prawdą. W 1872 roku rozpoczęto budowę obecnej świątyni, której autorem projektu był Anzelm Krysiński. W roku następnym zaczęła ona służyć mieszkańcom miasta i okolicznych miejscowości. Prace wykończeniowe trwały jeszcze przez kolejnych 10 lat. W 1883 roku zakończono wszystkie prace budowlano-wykończeniowe przy kościele parafialnym.
Konsekracja kościoła miała miejsce w dniu 2 czerwca 1884 roku, a dokonał jej biskup Aleksander Bereśniewicz. W latach 1911-1913 dobudowano boczne nawy, wybito arkady łączące nawę główną z bocznymi, położono nowy dach na kościele i kaplicach, podwyższono obie wieże i zakończono je kopułami oraz krzyżami, dobudowano drugą zakrystię. W czasie II wojny światowej Niemcy zamienili kościół na magazyn i obrabowali go z przedmiotów liturgicznych. W latach 1996-1998 zmodernizowano wnętrze kościoła, odnowiono polichromie z lat 1952-1953 namalowana przez Aleksandra Trojkowicza z Krakowa, pomalowano dach, przeprowadzono również remont ołtarzy bocznych.
Kościół jest jednocześnie sanktuarium Maryjnym z obrazem Matki Bożej Królowej Różańca Św. z przełomu XVII i XVIII wieku, który umieszczony jest w jednej z bocznych kaplic kościoła.
Podłoże budowli.
Plany fundamentów z 1912 r. nie pokazują żadnych umocnień drewnianych (pali drewnianych) pod świątynią. Dowodzą tego badania prowadzone na przełomie czerwca i lipca 2000 r.
Odkrywki - w pięciu miejscach fundamentów - świadczą, że są one solidne, założone na rodzimym gruncie (czyli nie jest to teren bagienny) i zachowały się w bardzo dobrym stanie. Stwierdzono, że nie ma pod fundamentami żadnych umocnień drewnianych, które zresztą niewiele by pomogły przy tak dużym ciężarze budowli, zwłaszcza wież. Kościół wybudowano z kamienia, dopiero nawy wykonane są z cegły. Prowadzone na przełomie czerwca i lipca 2000 r. badania obaliły wiele przekazów ustnych dotyczących terenu, na którym stoi ten kościół, jak i słynnych pali rzekomo bitych w celu umocnienia gruntu. Można jednak przypuszczać, że takie pale były wbijane pod fundamentami wcześniej stojącego tutaj kościoła drewnianego. Pewne jest, że kościół stoi na nasypie zamkniętym od strony mokradeł murem oporowym z kamienia, krańce nasypu obsadzono drzewami. Pewne jest również, że cały plac przy kościele to dawny cmentarz parafialny z zachowanymi grobami.
Schyłek kościoła drewnianego z 1392 roku.
Do drewnianego kościoła w roku 1720 dobudowano murowaną zakrystię. W 1730 r. miał także dwie kaplice w poprzecznym ramieniu krzyża. W 1839 r. kościół ten groził zawaleniem ze starości i już wtedy myślano o wybudowaniu nowego, murowanego. Pewne prace remontowe przeprowadzono w 1851 r., jednakże zakres prac chyba nie był zbyt wielki, bo gdy w maju 1853 r. parafię obejmował nowy proboszcz, ks. Konstanty Sobolewski, ten drewniany kościół „z przyczyn starości w przyciesiach, ścianach i dachu nadpsuty, nowego odbudowania wymagający, gontami kryty, mający jedna wieżę w facyjacie większą, drugą na środku kościoła mniejszą, sygnaturą zwaną".
Wieża większa, drewniana, (obita deskami) była połączona z kościołem, w niej znajdował się zegar i trzy dzwony.
Kościół ten zbudowany był w kształcie krzyża. Wewnątrz świątyni znajdowało się siedem ołtarzy, wszystkie „staroświeckiej sznycerskiej roboty". W głównym ołtarzu umieszczony był obraz Wniebowzięcia Matki Boskiej, a na zasuwie obraz św. Jana Nepomucena. W prezbiterium ustawione były jeszcze dwa mniejsze ołtarze, stojąc przodem do głównego ołtarza: z prawej strony - ołtarz Chrystusa Ukrzyżowanego, a z lewej - ołtarz św. Antoniego. W nawie kościoła były ołtarze św. Walentego i św. Doroty, w kaplicach zaś po prawej stronie - ołtarz Matki Boskiej Różańcowej, a po lewej - ołtarz Pięciu Ran Chrystusa.
Sufit kościoła był drewniany, ozdobiony malaturą. Podłoga w całym kościele była „z tarcic w średnim stanie. Chrzcielnica na trzech stopniach wyrobiona z drzewa, sznycerskiej roboty, na pręt żelazny i kłódkę zamykająca się".
Niektóre przekazy mówią, że tęcza (drewniana belka z krzyżem), którą widzimy nad ołtarzem, pochodzi właśnie z tego drewnianego kościoła. Szczegół ważny, bo świadczący o wielkości tej drewnianej budowli.
Kościół drewniany przetrwał do 1871 r. Nowy murowany kościół zaczęto budować w 1872 r. według planów architekta Anzelma Dobromira Krysińskiego". W 1872 r. w kosztach partycypował w 25% kolator Stanisław hr. Potocki. Ks. Konstanty Sobolewski, którego staraniem rozpoczęto budowę w listopadzie 1872 r., wspominał: „...w miejscu rozebranego starego, drewnianego kościoła wznosi się wspaniała, murowana świątynia... budowa nowego kościoła postępuje tak, że dziś mury wszystkie stoją gotowe pod dachem, kryte blachą."
W czasie, gdy stary kościół był rozebrany, nabożeństwa odprawiano w tymczasowo urządzonej kaplicy.
W I niedzielę Adwentu 1873 r. zaczęto odprawiać liturgię w nowej świątyni, ale wykończenie wnętrza trwało jeszcze 10 lat. Po usunięciu z probostwa przez rząd carski ks. Sobolewskiego budowy dokończył jego następca, ks. Kwiryn Kaszubowski, który później spoczął na parafialnym cmentarzu w Praszce.
Konsekracja nowej świątyni odbyła się 2 czerwca 1884 r. Dokonał jej biskup włocławski Aleksander Bereśniewicz.
Rozbudowa murowanego kościoła.
Przed rozbudową kościół nie posiadał naw bocznych ani zakrystii mniejszej. Jako ciekawostkę można podać, że w archiwum Parafii zachował się dokument z 28 października 1898 r. pt. „Plan przybudówki dla zakrystyi przy Parafialnym kościele w Praszce powiatu Wieluńskiego" (budowla istniejąca nieco odbiega od tego planu). Plan został wykonany przez inżyniera budowniczego powiatu wieluńskiego J, Schrajera (bądź Schrojera). Można przypuszczać, że na początku XX wieku budowla kościoła okazała się niewystarczająca dla potrzeb kultu. Zdecydowano się na rozbudowę.
W styczniu 1912 r. wieluński architekt inżynier budowniczy (podpis nieczytelny) wykonał wspomniany już projekt poszerzenia kościoła w Praszce. Projekt zawiera sześć planów, zaczyna się planem sytuacyjnym, który ukazuje, jaka część ma być dobudowana: nawy i zakrystia mniejsza. Posiadając plany i potrzebne zgody, staraniem ks. Bolesława Wróblewskiego, przy współpracy wikariusza ks. Franciszka Rzykieckiego dobudowano dwie boczne nawy, obie 5-metrowej szerokości, wybito arkady łączące nawy boczne z nawą główną i nawą poprzeczną. Na kościele położono nowy dach. Podwyższono wieże o 9 łokci i zakończono je kopułami i stronie ołtarz Chrystusa Ukrzyżowanego. W kaplicach nawy poprzecznej po lewej stronie - piękny barokowy ołtarz Pięciu Ran Pana Jezusa, po stronie przeciwnej - również barokowy ołtarz Matki Bożej. W kaplicy św. Walentego był ołtarz z końca XVIII w. z obrazem św. Walentego z połowy XVII w. Ołtarz główny poświęcony był patronce kościoła - Matce Bożej Wniebowziętej. Można przypuszczać, że w takim stanie kościół dotrwał do smutnych czasów okupacji hitlerowskiej, kiedy to został obrabowany z paramentów i zamieniony na magazyn, chociaż nie nastąpiło to natychmiast po rozpoczęciu wojny.
Czas II wojny światowej.
Działania wojenne na ziemi wieluńskiej rozpoczęły się w piątek pierwszego września 1939 r. o godzinie 4.30. Tu rozpoczęła się II wojna światowa. Jeszcze w czwartek po południu trwała w kościele spowiedź przed I-szym piątkiem miesiąca.
Na murach kościelnych przygotowano stanowiska ogniowe dla karabinów, o czym wspominał ks. Leon Poprawa, wikariusz. (Proboszczem w tym czasie był ks. Stanisław Rychlewski.)
„Rankiem (1 września 1939 r.) otworzono kościół, przyszło wielu parafian, ogólny płacz, kapłani udzielili ogólnego rozgrzeszenia, były też pierwsze ofiary" - pisał ks. Poprawa. - „Jedenaście trumien ustawiono w kościele. Po nabożeństwie niewiasty zaniosły poległych na cmentarz do jednej dużej mogiły."
Do roku 1940 okupant nie przeszkadzał w odprawianiu nabożeństw, były chrzty, pogrzeby, odwiedzano z posługą sakramentalną chorych i rannych. W niedzielę kościół był otwarty od godz. 9.00 do godz. 11.00, w tygodniu - na Mszę Św., a w czasie chrztu, pogrzebu, ślubu, kościół otwierano na dwie godziny.
Księgi kościelne zamknięto wpisem z dnia 31 sierpnia 1940 r. Można powiedzieć, że z tą datą przestała funkcjonować parafia.
Nabożeństwa dla Praszki przez jakiś czas odprawiano w Przedmościu.
Dnia 6 października 1941 r. aresztowano ks. wikariusza Leona Poprawę. Trafił on do obozu koncentracyjnego w Dachau. Ks. proboszcz Stanisław Rychlewski wyjechał wcześniej z Praszki, więc uniknął być może śmierci. W dniu tym aresztowano 600 kapłanów i wywieziono ich do obozu koncentracyjnego.

</doc>
<doc id="3001380" url="https://pl.wikipedia.org/wiki?curid=3001380" title="Antoni Zaleski">
Antoni Zaleski



</doc>
<doc id="3001383" url="https://pl.wikipedia.org/wiki?curid=3001383" title="Antoni Zaleski (literat)">
Antoni Zaleski (literat)

Antoni Zaleski, "Baronowa X Y Z" (ur. 2 maja 1858 w Stodulcach na Podolu, zm. 9 sierpnia 1895 w Warszawie) – polski pisarz i publicysta.
Życiorys.
Był synem właściciela majątku ziemskiego na Podolu. 
Ukończył gimnazjum realne w Krakowie. Studiował na Politechnice Czeskiej w Pradze, skąd pisał do „Gazety Polskiej” "Listy z Pragi". Po przyjeździe w 1879 do Warszawy został współpracownikiem tego dziennika. W 1882 został współzałożycielem i wydawcą „Słowa“. Współpracował także z „Czasem“ i „Echem“. 
Był autorem głośnej dwutomowej, opublikowanej pod pseudonimem książki "Towarzystwo warszawskie. Listy do przyjaciółki, przez Baronową X Y Z" (1886–1887, pierwotnie drukowanej w odcinkach w krakowskim „Czasie“) w której przedstawił wizerunek elit towarzyskich i literackich miasta. Rosyjskiej cenzurze nie udało się zidentyfikować autora.
Był autorem szkiców "Z wycieczki na Wschód", w której towarzyszył Henrykowi Sienkiewiczowi (1887) oraz powieści "Pan Radca" (1891, z Włodzimierzem Zagórskim).
Został pochowany w katakumbach na cmentarzu Powązkowskim w Warszawie.
Rodzina.
W 1887 ożenił się z Zofią Szydłowską. Miał syna i córkę.
Jego wnuczką była Teresa Janasz.

</doc>
<doc id="3001384" url="https://pl.wikipedia.org/wiki?curid=3001384" title="Ibrahim Wasif">
Ibrahim Wasif

Ibrahim Wasif (arab. إبراهيم واصف, ur. 4 listopada 1908 w Port Said, zm. 17 maja 1975) – egipski sztangista. Brązowy medalista olimpijski z Berlina.
Zawody w 1936 były jego jedynymi igrzyskami olimpijskimi. Zajął trzecie miejsce w wadze lekkociężkiej. Pobił jeden rekord świata.

</doc>
<doc id="3001385" url="https://pl.wikipedia.org/wiki?curid=3001385" title="Katedra w Ceucie">
Katedra w Ceucie

Katedra Najświętszej Maryi Panny Wniebowziętej w Ceucie - katedra przy placu "Plaza de Africa" w położonej w Afryce zamorskiej eksklawie Hiszpanii. Aktualny budynek został wzniesiony na miejscu VI-wiecznej chrześcijańskiej świątyni i ukończony w 1726 roku oraz odnowiony w połowie XX wieku.
Katedra posiada renesansowy portal wykonany z marmuru oraz barokowy ołtarz w kaplicy Santísmo.
We wnętrzu katedry działa małe muzeum gromadzące różnorodne religijne przedmioty oraz złote ozdoby pochodzące nawet z XVII wieku.

</doc>
<doc id="3001395" url="https://pl.wikipedia.org/wiki?curid=3001395" title="Chalid Muhji ad-Din">
Chalid Muhji ad-Din

Chalid Muhji ad-Din (ur. 17 sierpnia 1922, zm. 6 maja 2018) – egipski wojskowy i polityk, uczestnik rewolucji Wolnych Oficerów w Egipcie.
Życiorys.
Ukończył Królewską Akademię Wojskową w Kairze w 1940. W 1949 był jednym z założycieli konspiracyjnej organizacji wojskowych, która przyjęła następnie nazwę Wolnych Oficerów. Był zafascynowany marksizmem, z czasem związał się z organizacjami komunistycznymi. W wojsku dosłużył się stopnia majora. Po rewolucji w lipcu 1952 wszedł do Rady Rewolucyjnych Dowódców. W walce o władzę między Gamalem Abdel Naserem a pierwszym prezydentem Republiki Egipskiej Muhammadem Nadżibem opowiedział się po stronie tego ostatniego, jako jedyny z członków Rady. W końcu lutego 1954, gdy Naser podjął pierwszą próbę definitywnego odsunięcia Nadżiba od władzy, Muhji ad-Din wyprowadził na ulice oddziały wojsk pancernych, w których posiadał znaczne wpływy. Z uwagi na jego popularność także w formacjach kawaleryjskich Naser zgodził się, by Nadżib pozostał prezydentem.
Wpływy Nasera w kraju i jego popularność nadal rosły i wkrótce to on faktycznie kontrolował sytuację w Egipcie. Pod presją Nasera i jego zwolenników wiosną 1954 doszło do aresztowań niechętnych im wydawców i wykładowców uniwersyteckich, zaś 14 kwietnia 1954 zabroniono działalności państwowej osobom sprawującym stanowiska w służbie publicznej w latach 1946-1952. Kroki te skłoniły Muhji ad-Dina do wystąpienia z Rady Rewolucyjnych Dowódców. Do ścisłej elity władzy powrócił, gdy Naser przyjął w polityce wewnętrznej kurs socjalistyczny. W październiku 1956 powierzono mu stanowisko redaktora jednego z pism rządowych. Został także sekretarzem egipskiej monopartii - Unii Narodowej, utworzonej w 1957.
Pozostawał aktywny w polityce egipskiej po śmierci Nasera i objęciu urzędu prezydenckiego przez Anwara as-Sadata. Po restytuowaniu przez niego systemu wielopartyjnego w Egipcie, co nastąpiło w 1976, Muhji ad-Din został przewodniczącym lewicowej Narodowo-Postępowej Partii Zjednoczenia. Znajdowała się ona w zdecydowanej opozycji wobec polityki as-Sadata. Później Muhji ad-Din przyznawał, że as-Sadat osiągnął jednak w czasie prezydentury trzy istotne rzeczy: stoczył wojnę Jom Kipur z Izraelem, przywrócił system wielopartyjny w Egipcie i zawarł pokój z Izraelem.
Działał w egipskiej polityce także w okresie sprawowania rządów przez Husniego Mubaraka, po zamordowaniu as-Sadata 6 października 1981. Nadal kierował Narodowo-Postępową Partią Zjednoczenia, w 1990 został z jej ramienia deputowanym do parlamentu. W 2004 przekazał przewodnictwo w partii Rifatowi as-Sajjidowi.
Zmarł w 2018 r. jako ostatni z przywódców rewolucji egipskiej w 1952 r.
Kuzyn Zakarijji Muhji ad-Dina, również działacza ruchu Wolnych Oficerów.

</doc>
<doc id="3001398" url="https://pl.wikipedia.org/wiki?curid=3001398" title="Gaafar Nimeiry">
Gaafar Nimeiry



</doc>
<doc id="3001401" url="https://pl.wikipedia.org/wiki?curid=3001401" title="Muna Chalid">
Muna Chalid

Muna Chalid, "Mona Khaled" (ur. 9 kwietnia 1994) – egipska szachistka, arcymistrzyni od 2007 roku.
Kariera szachowa.
Jest pierwszą w historii egipską szachistką, której Międzynarodowa Federacja Szachowa przyznała tytuł arcymistrzyni – w 2007 roku, po zdobyciu w Windhuku złotego medalu indywidualnych mistrzostw Afryki (miała wówczas 13 lat). W swoim dorobku posiada jeszcze dwa medale indywidualnych mistrzostw Afryki: złoty (Maputo 2011) oraz brązowy (Trypolis 2009). W 2008 r. zwyciężyła w mistrzostwach państw arabskich kobiet. W 2014 r. zdobyła w Chanii złoty medal indywidualnych mistrzostw państw śródziemnomorskich kobiet.
Trzykrotnie startowała w pucharowych turniejach o mistrzostwo świata kobiet, w latach 2008, 2010 i 2012, za każdym razem przegrywając w I rundach (odpowiednio z Hou Yifan, Tatjaną Kosincewą oraz Kateryną Łahno) i odpadając z dalszej rywalizacji. 
Wielokrotnie reprezentowała Egipt w turniejach drużynowych, m.in.:
Najwyższy ranking w dotychczasowej karierze osiągnęła 1 września 2014 r., z wynikiem 2173 punktów zajmowała wówczas 1. miejsce wśród egipskich szachistek.

</doc>
<doc id="3001405" url="https://pl.wikipedia.org/wiki?curid=3001405" title="Zamach stanu w Sudanie (1971)">
Zamach stanu w Sudanie (1971)

Zamach stanu w Sudanie w 1971 – nieudany zamach stanu inspirowany przez komunistów pod przywództwem majora Haszima al-Aty przeciwko rządom prezydenta Dżafara Muhammada an-Numajriego. Zamach przeprowadzono 19 lipca, lecz dopiero 22 lipca władza wróciła do Dżafara Muhammada an-Numajriego.
Zamach miał wpływ na politykę zagraniczną i wewnętrzną Sudanu. W jego następstwie wielu członków Sudańskiej Partii Komunistycznej rozstrzelano, a kilka komunistycznych związków zawodowych rozwiązano. An-Numajri wydalił wschodnioniemieckich doradców do spraw bezpieczeństwa, potępił Związek Radziecki i jego sojuszników na przychylność do zamachu stanu.

</doc>
<doc id="3001407" url="https://pl.wikipedia.org/wiki?curid=3001407" title="Przesyp">
Przesyp

Przesyp (łac. "precep") — przypuszczalna nazwa daniny płaconej w naturze panującym przez solników za prawo do korzystania z salin kołobrzeskich w średniowieczu.

</doc>
<doc id="3001408" url="https://pl.wikipedia.org/wiki?curid=3001408" title="Jolanta Wagner">
Jolanta Wagner

 Jolanta Pachucka-Wagner – polska malarka, profesor sztuk plastycznych (2002).
Prowadzi Pracownię Malarstwa i Rysunku na Wydziale Edukacji Wizualnej Akademii Sztuk Pięknych im. Władysława Strzemińskiego w Łodzi. Studia na Wydziale Tkaniny ukończyła w 1973. W 1974 została wykładowcą. Prowadzi również wykłady poza granicami kraju.
Twórczość w dziedzinie rysunku, malarstwa, działań przestrzennych (wieloelementowe instalacje). Od lat tworzy prace w cyklu: "Spis Powszechny", w którym za pomocą różnych technik inwentaryzuje miasta, domy, przedmioty, myśli.
Uzyskała wiele nagród, m.in. Grand Prix Biennale-Bośnia (1990), Pilzno (2004, 2006), na Międzynarodowym Konkursie Rysunku we Wrocławiu, nagrodę Prezydenta Miasta za kolekcję rysunków "Plan miasta A" i "Plan miasta B".
Prezentowała prace na ponad 50 wystawach indywidualnych i ponad 300 wystawach zbiorowych w kraju i na świecie. Otrzymała kilkanaście nagród na konkursach i wystawach, w tym cztery międzynarodowe.
Prace Jolanty Wagner wystawiane są w galeriach i muzeach, oraz w zbiorach prywatnych w Polsce i za granicą m.in.: The Gallery of Yugoslav Portrait – Bośnia, Städtische Museen, Schwedt, Niemcy "Plan miasta S", Liptovské Muzeum, Ružomberok, Czechy (miniatury), Muzeum Okręgowe Ziemi Kaliskiej w Kaliszu, Muzeum Akademii Sztuk Pięknych we Wrocławiu, Muzeum Sztuki w Łodzi.
Jolanta Wagner była stypendystką m.in.:
Stworzyła swój specyficzny “alfabet obrazkowy”o abstrakcyjnych kompozycjach linii i plam, zapamiętanej rzeczywistości w postaci ilustracji, symboli i magicznych zaklęć. Tworzy w ten sposób swoje specyficzne hieroglify sztuki artystycznej. Jej artyzm wymaga sprawnego oka i harmonizacji z ręką artystyczną. Linie ogromnej ilości np. kresek, w połączeniu ze sobą tworzą przestrzeń ze wszystkimi elementami głębi.

</doc>
<doc id="3001409" url="https://pl.wikipedia.org/wiki?curid=3001409" title="Precep">
Precep

 #PATRZprzesyp

</doc>
<doc id="3001412" url="https://pl.wikipedia.org/wiki?curid=3001412" title="Nabil Ghilas">
Nabil Ghilas

Nabil Ghilas (arab. نبيل غيلاس, "Nabīl Ghīlās"; ur. 20 kwietnia 1990 w Marsylii) – algierski piłkarz grający na pozycji napastnika w Göztepe SK. Jego brat, Kamel, również jest piłkarzem.
W marcu 2013 roku po raz pierwszy został powołany do reprezentacji Algierii.

</doc>
<doc id="3001413" url="https://pl.wikipedia.org/wiki?curid=3001413" title="Formuła V8 3.5">
Formuła V8 3.5

Formuła V8 3.5 (dawniej Formuła Renault 3.5) – seria wyścigowa kierowana przez RPM Racing. Do 2015 roku – główna seria spośród serii wyścigów samochodowych organizowanych w ramach World Series by Renault.
Historia.
2005.
W 2005 roku Renault porzuciło Super Racing Weekend i zapoczątkowało World Series by Renault, a tym samym jej główną serię wyścigową – Formułę Renault 3.5. Organizatorami nowego cyklu wyścigów zostały firmy Renault Sport i RPM. Doszło tym samym do połączenia World Series by Nissan i Formuły Renault V6.
Sezon 2005 był inauguracyjnym dla serii. W pierwszym sezonie tytuł mistrzowski zdobył polski kierowca wyścigowy – Robert Kubica z zespołu Epsilon Euskadi, co dało mu przepustkę w kierunku testów w Formule 1 w mistrzowskiej ekipie Mild Seven Renault F1 Team, a następnie w kierunku startów w roli etatowego kierowcy wyścigowego. Drugie miejsce w klasyfikacji generalnej zajął Hiszpan Adrián Vallés, a trzecie Markus Winkelhock. Niemiec dostał później szansę startów w Formule 1 z zespołem Etihad Aldar Spyker F1 Team.
2006.
W sezonie 2006 Mistrzem Formuły Renault 3.5 po zaciętym sezonie został Szwed Alx Danielsson, który walczył z Hiszpanem Borją García i Pastorem Maldonado z Wenezueli. Jednak jedynie trzeci z nich rozpoczął w późniejszych latach karierę w Formule 1 w zespole Williams. Zwycięskim zespołem został Interwetten.com, którego najwyżej sklasyfikowanym kierowcą był czwarty w klasyfikacji Andy Soucek.
2007.
W 2007 roku triumf w Formule Renault 3.5 zanotował portugalski kierowca Álvaro Parente. Wyprzedził on Bena Hanleya z Wielkiej Brytanii oraz serbskiego kierowcę wyścigowego Miloša Pavlovića. Na uwagę zasługuje jednak także Sebastian Vettel – późniejszy czterokrotny mistrz świata Formuły 1, który mimo występów w zaledwie 7 wyścigach ukończył sezon na 5 pozycji w klasyfikacji kierowców. Wśród zespołów najlepszym okazał się francuski Tech 1 Racing – zespół mistrza serii. Wyprzedził on International DracoRacing i Carlin Motorsport.
2008.
Sezon 2008 należał do Holendra Giedo van der Garde, który wygrał 5 z 18 wyścigów. Również on podpisał później kontrakt w Formule 1, lecz dopiero w sezonie 2013 (z zespołem Caterham F1 Team). Drugie miejsce w klasyfikacji zdobył francuski kierowca – Julien Jousse, a trzecie Brazylijczyk Fabio Carbone. Tytuł mistrzowski wśród zespołów obronił Tech 1 Racing. Wyprzedził on o 16 punktów francuski Ultimate Signature, a o 33 zespół P1 Motorsport.
2009.
Belg Bertrand Baguette został mistrzem serii w sezonie 2009. Zabłysnął on szczególnie w drugiej części sezonu, kiedy to spośród 8 wyścigów wygrał pięć. Wicemistrz serii – Malezyjczyk Fairuz Fauzy stracił do niego aż 57 punktów. Trzecią lokatę wywalczył przyszły kierowca zespołów Caterham F1 Team i Marussia F1 Team w Formule 1 – Charles Pic. 4 lokatę zajął późniejszy kierowca testowy McLarena – Oliver Turvey. Zwycięskim zespołem okazał się portugalski International Draco Racing. Pokonał on brytyjski Carlin Motorsport o 24 punkty.
2010.
Sezon 2010 należał do Rosjanina Michaiła Aloszyna z zespołu Carlin oraz do australijskiego kierowcy Daniela Ricciardo z Tech 1 Racing. Ostatecznie wygrał ten pierwszy, lecz z przewagą zaledwie dwóch punktów. Jednak to Australijczyka miała czekać kariera w Formule 1. Od 2012 roku został on bowiem etatowym kierowcą ekipy Scuderia Toro Rosso. Argentyńczyk Esteban Guerrieri mimo aż 6 zwycięstw w wyścigach stanął na najniższym stopniu podium. Zespół wicemistrza serii – Tech 1 Racing zdobył już swój trzeci tytuł w Formule Renault 3.5. Czeska ekipa – I.S.R. Racing przegrał z francuską stajnią o 72 punkty. Obrońca wicemistrzowskiego tytułu – Carlin zajął tym razem trzecią pozycję w klasyfikacji zespołów.
2011.
Sezon 2011 toczył się pod dyktando walki Roberta Wickensa z zespołu Carlin i jego kolegą zespołowym – Jeanem-Érikiem Vergne. Ostatecznie z dorobkiem pięciu zwycięstw zwycięży Kanadyjczyk, lecz wywalczył on sobie to zwycięstwo dopiero dzięki wygranej w pierwszym wyścigu ostatniej rundy – na torze Circuit de Catalunya. Jednak gdy Kanadyjczyk swoją karierę związał z DTM, Vergne w następnym sezonie awansował do Formuły 1, do zespołu Scuderia Toro Rosso. Na najniższym stopniu podium klasyfikacji kierowców stanął Amerykanin Alexander Rossi – przyszły kierowca testowy zespołu Caterham F1 Team. Dzięki posiadaniu w swoim składzie mistrza i wicemistrza serii zespół Carlin rozgromił rywali w klasyfikacji zespółów. Drugi Fortec Motorsport zdobył 203 punkty, a do Carlina stracił 270 punktów.
2012.
Sezon 2012 to zacięta walka o tytuł pomiędzy debiutantami – Robinem Frijnsem, a testerem zespołu Sauber F1 Team – Francuzem Jules Bianchi z zespołu Tech 1 Racing. W następnym sezonie został on już etatowym kierowcą ekipy Marussia F1 Team. Losy mistrzostwa rozegrały się w ostatnim wyścigu sezonu, gdzie w kontrowersyjny sposób Frijns wyeliminował Bianchiego. Trzeci w serii – Sam Bird stracił do mistrza zaledwie 10 punktów, co świadczyło o zaciętości rywalizacji. Wśród zespołów najlepszym okazał się zespół wicemistrza serii – Tech 1 Racing. Walka wśród zespołów była jednak dość zacięta, bowiem drugi Arden Caterham stracił do mistrza 5, a trzeci Fortec Motorsport 10 punktów.
2013.
Sezon 2013 toczył się pod dyktando walki dwóch kierowców z juniorskiej ekipy McLarena – Kevina Magnussena oraz Stoffela Vandoorne. W pierwszej części sezonu lepszy był Belg, jednak to Duńczyk został mistrzem serii. Trzecim zawodnikiem klasyfikacji generalnej był kierowca testowy Red Bull Racing – Portugalczyk António Félix da Costa, który jednak do mistrza stracił 102 punkty. Najlepszym zespołem okazała się francuska ekipa DAMS, która zdobyła swój pierwszy tytuł w tej serii.Drugie i trzecie miejsce zajęły odpowiednio Fortec Motorsport i International DracoRacing.
2014.
Pierwsza połowa sezonu została zdominowana przez juniora Red Bulla, a zarazem kierowcę ekipy DAMS – Carlosa Sainza Jr. Jednak w drugiej części sezonu do walki dołączył jego rodak Hiszpan Roberto Merhi. O losach tytułu mistrzowskiego zdecydowała runda na torze Circuit Paul Ricard, gdzie Sainz Jr. wygrał dwa wyścigi. Choć Merhi zachował jeszcze matematyczne szanse na tytuł, to były one minimalne i zostały rozwiane przez wypadek w pierwszym wyścigu ostatniej rundy. Ostatecznie Hiszpana zdołał wyprzedzić także debiutant Pierre Gasly, który choć nie zwyciężał, to sześciokrotnie stawał na drugim stopniu podium oraz w 15 wyścigach zdobywał punkty. Inny debiutant, Oliver Rowland zbliżył się do Merhiego na dwa punkty, co dało mu czwarte miejsce w klasyfikacji generalnej.
2015.
Walkę o tytuł mistrzowski stoczyli Brytyjczyk Oliver Rowland z ekipy Fortec Motorsports oraz Francuz Matthieu Vaxivière z Lotusa. Zdecydowanie skuteczniejszy okazał się zarówno Rowland oraz jego zespół, którzy nie tylko konsekwentnie zbierali punkty (notując łącznie osiem zwycięstw), ale także wykorzystując wiele problemów Francuza, często zmagającego się z problemami z bolidem. Podium dopełnił debiutant z Holandii oraz junior McLarena, Nyck de Vries, który przybył do serii jako mistrz Europejskiego Pucharu Formuły Renault 2.0 Eurocup. Pokonał doświadczonych rywali – Cypryjczyka Tio Ellinasa, Francuza Toma Dillmanna oraz Brytyjczyka Deana Stonemana – swojego zespołowego partnera oraz juniora Red Bulla.
2016.
Po wycofaniu wsparcia dla serii przez Renault, nowym promotorem serii została firma RPM Racing, która wcześniej kierowała World Series by Nissan.
Samochody.
Samochód firmy Dallara zbudowany jest z włókien węglowych i spełnia wszelkie normy bezpieczeństwa FIA stosowane w Formule 1.
Sercem samochodu jest aluminiowy 3.5-litrowy silnik Zytek w układzie V6. Jest to jednostka wolnossąca o mocy ok. 425 koni mechanicznych (ok. 383 KW) uzyskiwanej przy 8250 obr./min. Maksymalny moment obrotowy silnika wynosi 440 NM (przy 7000 obr./min). Podobny silnik instalowany jest w samochodach Nissan 350Z Coupe.
Samochody te zostały wyposażone w półautomatyczną, sekwencyjną, sześciobiegową skrzynię biegów, w której biegi przełączane są za pomocą łopatek zamontowanych przy kierownicy, bez potrzeby użycia pedału sprzęgła. Takie rozwiązanie (zaczerpnięte z Formuły 1) pozwala kierowcy na operowanie pedałem hamulca lewą nogą. Całość, bez paliwa, musi ważyć 600 kg. Cena podwozia (bez silnika) wynosi ok. 130 tys. EURO.
Od sezonu 2012 w bolidach Formuły Renault 3.5 stosowany jest silnik V8 o pojemności 3,4 litra stworzony przez firmę Zytek, który generuje 530 KM, dodano także stosowany w Formule 1 system DRS.
Wyścigi.
Weekend Formule Renault 3.5 rozpoczyna się w piątek od dwóch godzinnych sesji treningowych. Kwalifikacje trwające 30 minut odbywają się w sobotę i w niedzielę rano i decydują o kolejności na starcie odpowiednio do sobotniego wyścigu i niedzielnego wyścigu. W czasie kwalifikacji nie ma żadnych odnośnie do stosowania systemu DRS. Oba wyścigi trwają 44 minuty plus (w razie potrzeby)
1 okrążenie. W sobotnim, jak i w niedzielnym wyścigu ograniczone jest stosowanie systemu DRS do specjalnie wyznaczonych stref. Jednak w niedzielnym wyścigu istnieje również ograniczenie co do ilości Pit Stopów.
System punktacji.
Obecny system punktacji:
Punktacja w 2010 r.:
Punktacja w 2009 r.:
Punktacja w latach 2007–2008:
Punktacja do 2006 r.:

</doc>
<doc id="3001414" url="https://pl.wikipedia.org/wiki?curid=3001414" title="Kryzys gospodarczy we Francji w latach 1847–1848">
Kryzys gospodarczy we Francji w latach 1847–1848

Kryzys gospodarczy we Francji w latach 1847–1848 – kryzys, który wybuchł we Francji, w 1847 roku.
Bezpośrednią przyczyną kryzysu był negatywny wpływ brytyjskiej paniki – kryzysu finansowego, z tego samego roku. Nastąpiła seria likwidacji banków oraz przedsiębiorstw, Bank Francji stracił dwie trzecie swych rezerw złota, przeznaczonych na obsługę zobowiązań instytucji finansowych ze Zjednoczonego Królestwa. Kryzys szybko przeniósł się na sferę realną – spadek wydobycia metali ciężkich wyniósł jedną piątą ich dotychczasowej wartości. Nastąpił spadek płac w przemyśle, co wraz ze wzrostem cen żywności wywołało sytuację rewolucyjną. Niepewna sytuacja polityczna zaowocowała załamaniem się cen akcji na paryskiej giełdzie w lutym 1848 roku. Depozytariusze masowo ruszyli do Banku Francji realizując wymianę banknotów na złoty kruszec. Jego wartość, posiadana przez ten bank centralny, w ciągu zaledwie miesiąca – do marca – spadła o prawie 70%, do poziomu 70 mln franków. Zmuszono w ten sposób Bank Francji do odmowy respektowania zobowiązań. Deficyt wzrósł do poziomu jednej piątej budżetu. Rozpoczęto próbę emisji krajowych obligacji, jednak bez rezultatu. Rząd zmuszony był w połowie marca do podwyżki podatków bezpośrednich do poziomu 45%.

</doc>
<doc id="3001418" url="https://pl.wikipedia.org/wiki?curid=3001418" title="Poździwołk">
Poździwołk



</doc>
<doc id="3001419" url="https://pl.wikipedia.org/wiki?curid=3001419" title="Świeć">
Świeć



</doc>
<doc id="3001420" url="https://pl.wikipedia.org/wiki?curid=3001420" title="Mario Trevi">
Mario Trevi

Mario Trevi, właśc. "Agostino Capozzi" (ur. 2 listopada 1941 roku w Melito di Napoli, prowincja Neapol, region Kampania) – włoski piosenkarz, aktor i autor, tłumacz pieśni neapolitańskiej.
Był uczestnikiem Festiwalu Piosenki Neapolitańskiej, od 1960 do 1970 roku, zajmując trzecie, drugie i pierwsze miejsce.
To prowadzi do sukcesu "Mare verde", "Indifferentemente", "Che chiagne a ffa!", "Cara busciarda", "Mandulinata blu", "Malacatena", "È frennesia!", "Cunto 'e lampare", "Settembre cu mme".

</doc>
<doc id="3001422" url="https://pl.wikipedia.org/wiki?curid=3001422" title="Opona Lego">
Opona Lego



</doc>
<doc id="3001426" url="https://pl.wikipedia.org/wiki?curid=3001426" title="Religia w Austrii">
Religia w Austrii

Wśród religii w Austrii rzymskokatolicyzm jest religią dominującą. W XVI wieku chwilowo popularny w Austrii stał się protestantyzm. W tym czasie protestantom przychylny był cesarz Maksymilian II. Od czasu założenia zakonu jezuitów dał się we znaki ruch kontrreformacyjny. Wykorzenienie protestantyzmu w Austrii przypisuje się cesarzowi Ferdynandowi II.
Według spisu z 2001 roku, 73,6% ludności określiło się jako katolicy. Według ostatniego spisu z 2012 roku, liczba katolików spadła do około 63,5% populacji. Istnieje duża mniejszość luteran, w sumie 4,7% ludności w 2001 r. i 3,8% w 2012 roku. Natomiast liczba muzułmanów w Austrii wzrosła w ostatnich latach, z 4,2% ludności w 2001 roku, do około 5,5% w 2010 roku. Również są wyznawcy kościołów prawosławnych szacowani do 6% populacji w 2010 roku.
Muzułmanie i prawosławni są reprezentowani głównie przez imigrantów, zwłaszcza z Turcji i Bałkanów. Funkcjonują też niewielkie wspólnoty hinduistów, sikhów, buddystów i żydów.
Prawo Austrii dzieli uznane grupy religijne na trzy kategorie. 16 związków wyznaniowych uznanych za stowarzyszenia religijne otrzymują najwięcej korzyści. Około 25% populacji nie jest związana z żadną religią.
Według najnowszego sondażu Eurobarometru z 2010 roku odpowiedzi mieszkańców Austrii na pytania w sprawie wiary były następujące:

</doc>
<doc id="3001433" url="https://pl.wikipedia.org/wiki?curid=3001433" title="Nightline">
Nightline

Nightline – siódmy album studyjny amerykańskiej piosenkarki jazzowej Randy Crawford, wydany w 1983 przez wytwórnię Warner Bros. Records pod numerem katalogowym 1-23976 (USA). 

</doc>
<doc id="3001447" url="https://pl.wikipedia.org/wiki?curid=3001447" title="Wiadomości Ziemiańskie">
Wiadomości Ziemiańskie

Wiadomości Ziemiańskie – kwartalnik historyczno-społeczny, wydawany w Warszawie przez Polskie Towarzystwo Ziemiańskie.
Pismo poświęcone jest dziejom ziemiaństwa polskiego, osiągnięciom jego przedstawicieli i rodzin wywodzących się z tej warstwy społecznej z uwzględnieniem roli, jaką odgrywali. Publikowane są materiały ikonograficzne i wspomnieniowe, ale również opracowania naukowe dotyczące tej tematyki. Fotografie pochodzą w znacznej mierze z rodzinnych archiwów.
"Wiadomości Ziemiańskie" mają dział omawiający aktualne wydarzenia związane z szeroko rozumianymi dziejami ziemiaństwa, jak: wystawy, sesje, uroczystości upamiętniające i rekonstrukcje historyczne. Omawiane są też publikacje zajmujące się tą tematyką. Jako organ Polskiego Towarzystwa Ziemiańskiego mają rubrykę poświęconą sprawom organizacyjnym z danymi bieżącymi o charakterze informacyjnym i sprawozdawczym.
Raz w roku, zawsze do numeru wiosennego, jest załączony indeks osób i miejscowości opisywanych w numerach z poprzedniego roku.

</doc>
<doc id="3001454" url="https://pl.wikipedia.org/wiki?curid=3001454" title="Ruth Etting">
Ruth Etting

Ruth Etting (ur. 23 listopada 1896, zm. 24 września 1978) – amerykańska piosenkarka i aktorka
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3001456" url="https://pl.wikipedia.org/wiki?curid=3001456" title="Ras 2">
Ras 2



</doc>
<doc id="3001457" url="https://pl.wikipedia.org/wiki?curid=3001457" title="Maria Zofia Bawarska">
Maria Zofia Bawarska

Maria Zofia Bawarska (ur. 4 października 1841 w Possenhofen w Bawarii, zm. 19 stycznia 1925 w Monachium) – bawarska księżniczka i królowa Obojga Sycylii.
Życiorys.
Maria Zofia Bawarska była córką Ludwiki Wilhelminy Wittelsbach i Maksymiliana Bawarskiego. W dniu 3 lutego 1859 roku wyszła za mąż za Franciszka II Burbona. 22 maja 1859 roku, po śmierci króla Ferdynanda II, jej mąż wstąpił na tron. W 1861 r. Królestwo Obojga Sycylii zostało włączone do Królestwa Włoch. 24 grudnia 1869 roku urodziła córkę Krystynę Burbon Sycylijską, która zmarła 28 marca 1870 roku. 
Zmarła 19 stycznia 1925 roku i została pochowana w kościele Santa Chiara w Neapolu.

</doc>
<doc id="3001458" url="https://pl.wikipedia.org/wiki?curid=3001458" title="Flaga Tczewa">
Flaga Tczewa



</doc>
<doc id="3001461" url="https://pl.wikipedia.org/wiki?curid=3001461" title="Bremen Eins">
Bremen Eins

Bremen Eins – niemiecka stacja radiowa należąca do publicznego nadawcy Radio Bremen i pełniąca w kraju związkowym Brema rolę pierwszego programu radia publicznego. W swojej dzisiejszej postaci została uruchomiona w 2001 roku, w wyniku połączenia działających wcześniej osobno programów pierwszego i trzeciego Radio Bremen. Grupą docelową rozgłośni są osoby w wieku 40-60 lat, zainteresowane tematyką lokalną i słuchające głównie starszych przebojów. 
Stacja dostępna jest w Bremie i okolicach w analogowym i cyfrowym przekazie naziemnym oraz w sieciach kablowych. Ponadto można jej słuchać przez Internet oraz w niekodowanym przekazie z satelity Astra 1M. 

</doc>
<doc id="3001463" url="https://pl.wikipedia.org/wiki?curid=3001463" title="William Alwyn">
William Alwyn

William Alwyn (ur. 7 listopada 1905 w Northampton, zm. 11 września 1985 w Southwold) – brytyjski kompozytor muzyki poważnej i filmowej, także pisarz i malarz. Występował jako flecista wraz z London Symphony Orchestra.
Ukończył Royal Academy of Music w Londynie, gdzie następnie wykładał w latach 1926-1955. Swój pierwszy utwór orkiestrowy, "5 preludiów na orkiestrę", zaprezentował podczas Promenade Concert w 1927 roku. Autor muzyki do ponad 50 filmów, w tym wielu dokumentalnych. W 1978 roku otrzymał Order Imperium Brytyjskiego.

</doc>
<doc id="3001465" url="https://pl.wikipedia.org/wiki?curid=3001465" title="Madame Nhu">
Madame Nhu



</doc>
<doc id="3001466" url="https://pl.wikipedia.org/wiki?curid=3001466" title="Mona Khaled">
Mona Khaled



</doc>
<doc id="3001469" url="https://pl.wikipedia.org/wiki?curid=3001469" title="Saleh Soliman">
Saleh Soliman



</doc>
<doc id="3001471" url="https://pl.wikipedia.org/wiki?curid=3001471" title="Mahmoud Fayad">
Mahmoud Fayad



</doc>
<doc id="3001473" url="https://pl.wikipedia.org/wiki?curid=3001473" title="Lamluda">
Lamluda

Lamluda (arab. لملودة, "Lamlūdah") – wieś w północno-wschodniej Libii, w gminie Darna, w górach Al-Dżabal al-Achdar, zlokalizowana w odległości 40 km na wschód od miasta Al-Bajda, przy Libijskiej Autostradzie Przybrzeżnej, między miejscowościami Al-Abrak i Al-Kubba.

</doc>
<doc id="3001475" url="https://pl.wikipedia.org/wiki?curid=3001475" title="Attia Hamouda">
Attia Hamouda



</doc>
<doc id="3001477" url="https://pl.wikipedia.org/wiki?curid=3001477" title="Duch w niewidzialnym bikini">
Duch w niewidzialnym bikini

Duch w niewidzialnym bikini (tytuł oryginalny "The Ghost in the Invisible Bikini") – amerykański film fabularny z 1966 roku, w reżyserii Dona Weis'a.
Film był połączeniem horroru, musicalu i komedii - reprezentował nurt "beach party movie". Akcja osadzona jest wokół zabiegów zmarłego pana Hirama Stockleya (Boris Karloff), który ma 24 godziny na wykonanie dobrego uczynku - jest to warunkiem dostania się do nieba.

</doc>
<doc id="3001478" url="https://pl.wikipedia.org/wiki?curid=3001478" title="Zawijat al-Muchajla">
Zawijat al-Muchajla



</doc>
<doc id="3001480" url="https://pl.wikipedia.org/wiki?curid=3001480" title="Gennady Golovkin">
Gennady Golovkin



</doc>
<doc id="3001481" url="https://pl.wikipedia.org/wiki?curid=3001481" title="Abdel Al-Rashid">
Abdel Al-Rashid



</doc>
<doc id="3001485" url="https://pl.wikipedia.org/wiki?curid=3001485" title="Zalew Wąchocki">
Zalew Wąchocki

Zalew w Wąchocku – sztuczny zbiornik wodny, utworzony na rzece Kamiennej w dzielnicy południowej w Wąchocku, położony wzdłuż ul. św. Rocha od południa. Od północy ograniczony przebiegiem linii kolejowej. Pełni funkcję zbiornika retencyjnego. W okresie międzywojennym istniejący w tym miejscu zbiornik wodny służył celom przemysłowym.
W roku 2005 radni miasta i gminy podjęli uchwałę o finansowaniu i budowie zbiornika. W roku 2008 zaporę ostatecznie odbudowano, spiętrzono wodę i oddano do użytku. Powierzchnia zbiornika ok. 18 ha.
Okolony oświetloną promenadą spacerową z wydzieloną ścieżką rowerową pełni funkcję rekreacyjną i stanowi dodatkową atrakcję turystyczną (obok opactwa cystersów).
Na zbiorniku Wąchockim nie wyznaczono kąpieliska, ale służy miłośnikom wędkarstwa.
Prace nad upiększaniem otoczenia zalewu ciągle trwają. Powstaje siłownia na wolnym powietrzu, funkcjonuje wypożyczalnia sprzętu pływającego.

</doc>
<doc id="3001487" url="https://pl.wikipedia.org/wiki?curid=3001487" title="Gaz kopalniany">
Gaz kopalniany



</doc>
<doc id="3001488" url="https://pl.wikipedia.org/wiki?curid=3001488" title="Parafia św. Marcina w Piotrowicach koło Karwiny">
Parafia św. Marcina w Piotrowicach koło Karwiny

Parafia Świętego Marcina w Piotrowicach koło Karwiny – parafia znajdująca się w Piotrowicach koło Karwiny. Należy do dekanatu Karwina diecezji ostrawsko-opawskiej.
Parafii podlegają miejscowości Piotrowice, Marklowice Dolne, Zawada i Pierstna. W Marklowicach Dolnych znajduje się zabytkowy drewniany kościół filialny pw. Wniebowstąpienia Pańskiego. W Piotrowicach i Marklowicach Dolnych odbywają się również msze w języku polskim dla polskiej mniejszości.
Historia.
W sprawozdaniu z poboru świętopietrza z 1335 w diecezji wrocławskiej na rzecz Watykanu sporządzonego przez nuncjusza papieskiego Galharda z Cahors wśród 10 parafii archiprezbiteratu w Cieszynie wymieniona jest parafia w miejscowości "willa Petri", czyli w Piotrowicach. Parafia powstała więc przed tą datą. Została ponownie wymieniona w podobnym spisie sporządzonym przez archidiakona opolskiego Mikołaja Wolffa w 1447 pod nazwą "Petirsdorff". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 90.
Według wizytacji komisarzy cesarskich w 1652 w Piotrowicach dominowało wyznanie katolickie. W 1654 reorganizacji uległa struktura administracyjny Kościoła, a Piotrowice jako filia, została podległa nowemu archiprezbiteratowi (dekanatowi) we Frysztacie. Według wizytacji biskupich w okresie poreformacyjnym nabożeństwa, kazania i katecheza prowadzone były tu w języku polskim (concio Polonica). W epoce józefinizmu, po 1785 utworzono tu lokalię. W 1789 ukończono budowę stojącego do dziś budynku kościoła. W połowie XIX wieku Piotrowice były nadal lokalią, lecz w dekanacie karwińskim.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. Po I wojnie światowej i polsko-czechosłowackim konflikcie granicznym Piotrowice znalazły się w granicach Czechosłowacji, wciąż jednak podległe diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie podległą Watykanowi. W 1978 obszar Administratury podporządkowany został archidiecezji ołomunieckiej, a w 1996 wydzielono z niej nową diecezję ostrawsko-opawską.

</doc>
<doc id="3001490" url="https://pl.wikipedia.org/wiki?curid=3001490" title="Etanian sodu">
Etanian sodu



</doc>
<doc id="3001493" url="https://pl.wikipedia.org/wiki?curid=3001493" title="Anas Beshr">
Anas Beshr



</doc>
<doc id="3001495" url="https://pl.wikipedia.org/wiki?curid=3001495" title="Louis Lewin (historyk)">
Louis Lewin (historyk)

Louis Lewin (ur. 1868 w Żninie, zm. 1941 w Bene Berak) – żydowski historyk, jeden z najwybitniejszych badaczy dziejów Żydów wielkopolskich.
Wychowywał się we Frankfurcie nad Menem. Studiował na Uniwersytecie Humboldta w Berlinie, gdzie obronił pierwszą w historii pracę doktorską z tematyki historii żydowskiej na niemieckich uniwersytetach. Od 1895 był rabinem, najpierw w Inowrocławiu, Pniewach i Kępnie, a potem (od 1920) w Katowicach. Wykładał także na Żydowskim Seminarium Teologicznym Fundacji Fränkla we Wrocławiu, gdzie przeniósł się w 1925, po antysemickich groźbach, jakie do niego adresowano na Górnym Śląsku. W 1939 wyjechał do Izraela (Bene Berak), gdzie zmarł dwa lata później. Był członkiem rad redakcyjnych pism "Monatsschrift für Geschichte" i "Wissenschaft des Jüdentums".
Opublikował m.in.:

</doc>
<doc id="3001499" url="https://pl.wikipedia.org/wiki?curid=3001499" title="Chase Kalisz">
Chase Kalisz

Chase Tyler Kalisz (ur. 7 marca 1994 w Bel Air) – amerykański pływak specjalizujący się w stylu zmiennym, klasycznym i motylkowym, mistrz olimpijski i dwukrotny mistrz świata.
Kariera.
W 2013 roku zdobył srebrny medal mistrzostw świata w Barcelonie na 400 metrów stylem zmiennym. Dwa lata później, na mistrzostwach świata w Kazaniu wywalczył brązowy medal w tej samej konkurencji. W 2017 triumfował na obu dystansach w rywalizacji zmiennistów, a w konkurencji 400 m stylem zmiennym czasem 4:05,90 ustanowił nowy rekord mistrzostw.
Na igrzyskach olimpijskich w Rio de Janeiro zdobył srebrny medal na dystansie 400 m stylem zmiennym w finale uzyskując czas 4:06,75.

</doc>
<doc id="3001500" url="https://pl.wikipedia.org/wiki?curid=3001500" title="Mahmoud Hassan">
Mahmoud Hassan



</doc>
<doc id="3001504" url="https://pl.wikipedia.org/wiki?curid=3001504" title="Alexandros Khrisafos">
Alexandros Khrisafos



</doc>
<doc id="3001507" url="https://pl.wikipedia.org/wiki?curid=3001507" title="Georgios Anninos">
Georgios Anninos



</doc>
<doc id="3001509" url="https://pl.wikipedia.org/wiki?curid=3001509" title="Apollonia Radermacher">
Apollonia Radermacher



</doc>
<doc id="3001510" url="https://pl.wikipedia.org/wiki?curid=3001510" title="Apollonia Rademacher">
Apollonia Rademacher



</doc>
<doc id="3001511" url="https://pl.wikipedia.org/wiki?curid=3001511" title="Ibrahim Orabi">
Ibrahim Orabi



</doc>
<doc id="3001513" url="https://pl.wikipedia.org/wiki?curid=3001513" title="Pietro Fantin">
Pietro Fantin

Pietro Fantin (ur. 28 grudnia 1991 w Kurytyba) – brazylijski kierowca wyścigowy.
Kariera.
Formuła 3.
Fantin rozpoczął karierę w jednomiejscowych samochodach wyścigowych w 2010 roku w Południowoamerykańskiej Formule 3. Po trzech zwycięstwach i pięciu podiach uplasował się na 9 miejscu w klasyfikacji końcowej. W latach 2010–2011 startował w brytyjskiej formule 3 w bolidzie zespołu Hitech Racing. W pierwszym sezonie startów był jedynie gościnnym kierowcą, dlatego nie był zaliczany do klasyfikacji. W sezonie 2011 zdołał nawet raz zwyciężyć i czterokrotnie stanąć na podium. Z dorobkiem 119 punktów był 8 w klasyfikacji końcowej. w tym samym sezonie wystartował również w Grand Prix Makau, które zakończył na 11 pozycji.
Na sezon 2012 w brytyjskiej formule 3 Fantin przeniósł się do utytułowanego zespołu Carlin. Tym razem jednak, mimo 6 podium w sezonie, żadnego wyścigu nie zwyciężył. 195 punktów wystarczyło w klasyfikacji kierowców na 7 lokatę.
Formuła Renault 3.5.
W 2013 roku rozpoczął starty w prestiżowej Formule Renault 3.5 jako kierowca wyścigowy zespołu Arden Caterham. W ciągu 17 wyścigów, w których wystartował, czterokrotnie plasował się w pierwszej dziesiątce. Z dorobkiem 14 punktów uplasował się na dwudziestej pozycji w klasyfikacji generalnej.
W sezonie 2014 Fantin podpisał kontrakt z włoską ekipą International Draco Racing. Podczas pierwszego wyścigu na torze Moscow Raceway stanął na trzecim stopniu podium. W ciągu siedemnastu wyścigów, w których wystartował, uzbierał łącznie 34 punktów, co dało mu piętnaste miejsce w końcowej klasyfikacji kierowców.
W drugim roku współpracy Brazylijczyk odnotował progresję wyników, uzyskując pulę 61 punktów. Ośmiokrotnie sięgał po punkty, w tym czterokrotnie meldował się w czołowej szóstce. Na torze Silverstone stanął na najniższym stopniu podium. W klasyfikacji awansował o pięć pozycji, zajmując ostatecznie 10. miejsce.
Wyniki.
Podsumowanie.
† – Fantin nie był liczony do klasyfikacji.

</doc>
<doc id="3001514" url="https://pl.wikipedia.org/wiki?curid=3001514" title="Mohamed Ali Rashwan">
Mohamed Ali Rashwan



</doc>
<doc id="3001518" url="https://pl.wikipedia.org/wiki?curid=3001518" title="Galeria Luxenburga w Warszawie">
Galeria Luxenburga w Warszawie

Galeria Luxenburga – kompleks budynków, który znajdował się przy ul. Senatorskiej 29 w Warszawie, zajmował teren między ulicami Senatorską i Niecałą. Obiekt powstał w latach 1907–1909, został rozbudowany w latach dwudziestych i całkowicie zniszczony w czasie powstania warszawskiego 1944.
Historia.
Inwestorem obiektu był przedsiębiorca Maximilian Luxenburg, projektantami sam inwestor oraz architekci Leon S. Drews (1869–1920) i Czesław Przybylski.
Pierwotny projekt przewidywał obustronną zabudowę pasażu między ulicami Senatorską 29 i Niecałą 6/8. Projekt zrealizowano jedynie na połowie długości od strony ul. Senatorskiej. Powstał Grand Hotel, sala kinowa, sklepy, restauracje, kawiarnię Grand Café, a w podziemiach sklepy, tor do jazdy na wrotkach. Przed odzyskaniem niepodległości w galerii mieściły się m.in. biura głównego zarządu lasów. W latach 1919–1930 w galerii mieścił się kabaret Qui Pro Quo. W pasażu znajdowało się także założone przez Kazimierza Lisieckiego Ognisko Towarzystwa Przyjaciół Dzieci Ulicy. W latach 1931–1937 w salach zajmowanych poprzednio przez kabaret działało "Żydowskie Studio Eksperymentalne Teatr Młodych".
Grand Hotel zajmował części budynku po obu stronach wejścia od ulicy Senatorskiej. Obie części łączyła przeszklona galeria nad wejściem. Wnętrza hotelu Grand zaprojektowali architekt Józef Gałęzowski i malarz Edward Trojanowski.
Galeria Luxenburga spłonęła całkowicie w powstaniu warszawskim. Ocalała znaczna część murów i stalowa konstrukcja dachu galerii, co umożliwiało szybką odbudowę. Ruiny rozebrano, a w miejscu budynku w późniejszych latach powstała ulica Canaletta.

</doc>
<doc id="3001521" url="https://pl.wikipedia.org/wiki?curid=3001521" title="Rasha Mohamed Al-Malki">
Rasha Mohamed Al-Malki



</doc>
<doc id="3001523" url="https://pl.wikipedia.org/wiki?curid=3001523" title="Elżbietanki z Akwizgranu">
Elżbietanki z Akwizgranu

Elżbietanki z Akwizgranu – wspólna nazwa szeregu żeńskich zgromadzeń zakonnych na prawie papieskim lub diecezjalnym, powołanych celem troski o chorych w szpitalach lub domach prywatnych.
Historia.
Ich początki sięgają 1622, gdy Apollonia Radermecher podjęła się kierownictwa szpitala miejskiego w Akwizgranie, istniejącego tam od 1336. Kierownictwo duchowe instytutu pierwotnie powierzono miejscowym jezuitom, których zastąpił Jan Asseldonck, a następnie Jan Nagelmacher, który zasugerował powołanie do życia nowego instytutu zakonnego. W tym celu nawiązał kontakt z franciszkanami z Kolonii. Od początku instytut zachowywał ścisłą klauzurę. W maju 1626 siostra Apolonia Radermecher wraz z dwiema towarzyszkami przywdziała habit tercjarek franciszkańskich. Za patronkę przyjęto św. Elżbietę Węgierską, stąd nazwano je szpitalniczkami św. Elżbiety lub elżbietankami. W 1627 pierwsze siostry złożyły profesję zakonną a instytut agregowano do franciszkanów. W 1630 doprecyzowano regulamin ustanawiając limit sióstr na 14. Według regulaminu siostry i chorzy stanowili jedną wspólnotę. Życie klasztoru regulowały statuty, prawdopodobnie zapożyczone od tercjarek z klasztoru Marienburg w S. Hertogenbosch. Siostry rekrutowały się z członkiń zamożnych rodzin. W krótkim czasie pomyślny rozwój zgromadzenia pozwolił na wysłanie sióstr do nowych placówek. Na bazie pierwotnej wspólnoty z Akwizgranu, z biegiem czasu na skutek różnych podziałów, kasat, fuzji lub redukcji, nowe placówki ukonstytuowały się bądź jako klasztory "sui iuris", bądź jako samoistne zgromadzenia. W Polsce są znane jako elżbietanki cieszyńskie (Congregario Sororum a sancta Elisabeth III Ordinis sancti Francisci in Cieszyn).

</doc>
<doc id="3001525" url="https://pl.wikipedia.org/wiki?curid=3001525" title="Zalew wąchocki">
Zalew wąchocki



</doc>
<doc id="3001527" url="https://pl.wikipedia.org/wiki?curid=3001527" title="Brahim Lahlafi">
Brahim Lahlafi



</doc>
<doc id="3001530" url="https://pl.wikipedia.org/wiki?curid=3001530" title="Puskás Akadémia FC">
Puskás Akadémia FC

Puskás Akadémia FC, właśc. Puskás Ferenc Labdarugó Akadémia FC (pol. "Piłkarska Akademia im. Ferenca Puskasa") – węgierski klub piłkarski, mający siedzibę we wsi Felcsút w odległości 40 km na północ od Székesfehérváru.
Historia.
Chronologia nazw:
Klub został założony 2005 roku jako Labdarugó Akadémia Felcsút. Założycielem Akademii Piłkarskiej jest wielki miłośnik piłki nożnej, obecny premier Węgier Viktor Orbán, który urodził się i mieszkał w Felcsut. 1 kwietnia 2007 roku Akademia została uroczyście otwarta i za zgodą rodziny nazwana imieniem najwybitniejszego węgierskiego gracza wszech czasów Ferenca Puskása, w dzień jego 80. urodzin. Jako ulubiony klub piłkarski Viktora Orbana Videoton FC nawiązał współpracę z Akademią w Felcsut. Latem 2009-miejscowy drugoligowy klub FC Felcsút połączył się z Videotonem, i druga drużyna klubu automatycznie przeniosła się z trzeciej do drugiej ligi. W następnym sezonie 2010/11 klub przyjął nazwę Videoton-Puskás Akadémia i zajął 3 miejsce w grupie zachodniej II ligi. W sezonie 2011/12 ulokował się na 8 pozycji, a w sezonie 2012/13 pod nazwą Puskás Akadémia FC zdobył mistrzostwo w grupie zachodniej II ligi i po raz pierwszy zdobył awans do pierwszej ligi.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2013).
Stadion.
Klub rozgrywa swoje mecze domowe na stadionie Felcsúti Sporkomplexum w Felcsút, który może pomieścić 3 000 widzów (wszystkie miejsca siedzące).
Skład na sezon 2017/2018.
 

</doc>
<doc id="3001531" url="https://pl.wikipedia.org/wiki?curid=3001531" title="Puskás Ferenc Labdarugó Akadémia">
Puskás Ferenc Labdarugó Akadémia



</doc>
<doc id="3001534" url="https://pl.wikipedia.org/wiki?curid=3001534" title="Kościół Świętego Mikołaja w Voskopojë">
Kościół Świętego Mikołaja w Voskopojë



</doc>
<doc id="3001537" url="https://pl.wikipedia.org/wiki?curid=3001537" title="Cameron McEvoy">
Cameron McEvoy

Cameron McEvoy (ur. 13 maja 1994 w Gold Coast) – australijski pływak, specjalizujący się w stylu dowolnym, medalista igrzysk olimpijskich i mistrzostw świata.
Kariera pływacka.
W 2011 roku został mistrzem świata juniorów na 50 i 100 m stylem dowolnym, a także brązowym medalistą na 200 m tym stylem.
Wystartował na igrzyskach olimpijskich w Londynie (2012) w sztafecie 4 × 100 m (4. miejsce) i 4 × 200 m stylem dowolnym (5. miejsce).
Rok później wywalczył srebrny medal mistrzostw świata w Barcelonie w sztafecie 4 × 100 m stylem zmiennym (wspólnie z Ashley Delaneyem, Christianem Sprengerem, Tommaso D'Orsogną, Jamesem Magnussenem i Kennethem To).
W 2015 roku na mistrzostwach świata w Kazaniu zdobył trzy medale. McEvoy zajął drugie miejsce na dystansie 100 m stylem dowolnym, uzyskując w finale czas 47,95. Drugie srebro wywalczył w sztafecie 4 × 100 m stylem zmiennym, a brązowy medal zdobył w sztafecie 4 × 200 m stylem dowolnym.
Podczas igrzysk olimpijskich w Rio de Janeiro wywalczył dwa brązowe medale w sztafetach 4 × 100 m stylem dowolnym i 4 × 100 m stylem zmiennym. Indywidualnie startował na 50 i 100 m stylem dowolnym. W pierwszej z tych konkurencji z czasem 21,89 s był jedenasty. Na dystansie 100 m kraulem był siódmy, w finale uzyskując czas 48,12 s.
Życie prywatne.
McEvoy studiuje matematykę i fizykę na Griffith University. Po zakończeniu kariery pływackiej planuje zostać astronautą.

</doc>
<doc id="3001539" url="https://pl.wikipedia.org/wiki?curid=3001539" title="Wawrzyniec Łobaczewski">
Wawrzyniec Łobaczewski

Wawrzyniec Czesław Franciszek Łobaczewski-Wnuczek herbu Jastrzębiec (ur. 17 lipca 1875 w Zagórzu, zm. 1940 w ZSRR) – pułkownik kawalerii Wojska Polskiego, ofiara zbrodni katyńskiej.
Życiorys.
Wawrzyniec Czesław Franciszek Łobaczewski wywodził się z rodu Łobaczewskich herbu Jastrzębiec, używających przydomku „Wnuczek”. Urodził się 17 lipca 1875 w Zagórzu jako syn Erazma (zm. 1899, adwokat, burmistrz Sanoka i Przemyśla, właściciel Zagórza) oraz Heleny z Rittelschildów. Jego rodzeństwem byli: Stanisław (ur. 1866, prawnik), Zygmunt (ur. 1869, również pułkownik kawalerii Wojska Polskiego), Maria Celestyna Helena. W Sanoku zamieszkiwał z rodziną przy ulicy Lwowskiej.
W roku szkolnym 1887/1888 uczył się w II klasie C. K. Gimnazjum w Sanoku. Kształcił się w Gimnazjum oo. Jezuitów w Bąkowicach koło Chyrowa.
W 1895 roku został powołany do 2 pułku ułanów w celu odbycia jednorocznej służby wojskowej. We wrześniu 1896 roku zdał egzamin oficerski zorganizowany w Jarosławiu dla jednorocznych ochotników (razem z nim egzamin złożył Lucjan Borek-Prek). W następnym roku został powołany do służby w pułku ułanów Obrony Krajowej nr 2 w Hohenmauth, w charakterze zastępcy oficera. W 1900 roku został przeniesiony do pułku ułanów Obrony Krajowej nr 1, który w 1917 roku został przemianowany na Pułk Strzelców Konnych Nr 1. W czasie służby awansował kolejno na stopień: kadeta – zastępcy oficera (1 listopada 1897 roku), podporucznika (1 listopada 1898), porucznika (1 listopada 1902 roku), rotmistrza (1 maja 1912 roku) i majora (1 lutego 1918 roku).
21 czerwca 1919 roku został przyjęty do Wojska Polskiego z byłej armii austro-węgierskiej z zatwierdzeniem posiadanego stopnia majora ze starszeństwem z dniem 1 lutego 1918 roku. W tym samym roku zorganizował szwadron zapasowy 6 pułku Ułanów Kaniowskich podczas wojny polsko-ukraińskiej. Został awansowany do stopnia pułkownika w korpusie oficerów kawalerii ze starszeństwem z dniem 1 czerwca 1919. 20 września 1920 roku został mianowany dowódcą 5 pułku strzelców konnych, który w następnym miesiącu został przemianowany na 7 pułk strzelców konnych wielkopolskich w Poznaniu. W październiku 1924 został przydzielony z 7 psk do Zapasu Młodych Koni nr 3 na stanowisko kierownika. W 1924 uczestniczył w wyścigach konnych na torze w Ławicy pod Poznaniem. W grudniu 1926 ogłoszono jego przeniesienie do dyspozycji dowódcy Okręgu Korpusu Nr X. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 roku został przeniesiony w stan spoczynku.
Na emeryturze mieszkał we Lwowie. W 1934, jako pułkownik kawalerii w stanie spoczynku, był przydzielony do Oficerskiej Kadry Okręgowej nr VI jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Lwów Miasto. Był członkiem zwyczajnym Kasyna i Koła Literacko-Artystycznego we Lwowie.
Po wybuchu II wojny światowej, kampanii wrześniowej i agresji ZSRR na Polskę z 17 września 1939 został aresztowany 22 grudnia 1939 we Lwowie przez NKWD. Został zamordowany w Kijowie w więzieniu przy ul. Karolenkiwskiej 17 (lista wywozowa nr 55/5; pod numerem 1718). Jego nazwisko znajduje się na Ukraińskiej Liście Katyńskiej. Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.
Czterej pułkownicy kawalerii w stanie spoczynku z Oficerskiej Kadry Okręgowej nr VI w 1934 wymienieni jako "oficerowie przewidziani do użycia w czasie wojny", tj. Stefan Cieński, Rudolf Lang, Wawrzyniec Łobaczewski, Gwido Poten, zostali zamordowani w 1940 i widnieją na tzw. Ukraińskiej Liście Katyńskiej.
Upamiętnienie.
27 kwietnia 2010 w Zagórzu z inicjatywy ks. Eugeniusza Dryniaka odbyła się uroczystość zasadzenia dębów pamięci koło Krzyża Milenijnego na wzgórzu nad miastem. W ten sposób uhonorowano trzech zagórzan zamordowanych na Wschodzie; byli to: płk. Wawrzyniec Łobaczewski, por. Jerzy Franciszek Albert oraz ppor. Zbigniew Wyskiel.

</doc>
<doc id="3001541" url="https://pl.wikipedia.org/wiki?curid=3001541" title="Kościół Świętego Eliasza w Voskopojë">
Kościół Świętego Eliasza w Voskopojë



</doc>
<doc id="3001542" url="https://pl.wikipedia.org/wiki?curid=3001542" title="Puchar Afryki 2003">
Puchar Afryki 2003

Puchar Afryki 2003 – czwarta edycja Pucharu Afryki, oficjalnych międzynarodowych zawodów rugby union o randze mistrzostw kontynentu organizowanych przez CAR mających na celu wyłonienie najlepszej męskiej reprezentacji narodowej w tej dyscyplinie sportu w Afryce. W walce o tytuł mistrzowski brało udział dziewięć zespołów, pozostałe drużyny, które przystąpiły do rozgrywek, występowały zaś w niższych dywizjach. Mecze zostały rozegrane w okresie od 1 czerwca 2003 do 29 lutego 2004 roku.
Informacje ogólne.
Główne zawody – Top 9 – zostały rozegrane w formie trzech trzyzespołowych grup rozgrywających spotkania systemem kołowym. Zwycięzcy grup oraz najlepsza drużyna z drugiego miejsca uzyskały awans do turnieju finałowego, którego triumfator został mistrzem Afryki. Pozostałe afrykańskie drużyny rywalizowały zaś w zawodach nazwanych Super 16, również podzielone geograficznie na dwie strefy, których zwycięzcy spotykali się w turnieju finałowym.
W zawodach triumfowało Maroko, w finałowym pojedynku pokonując Namibię. W zawodach niższej dywizji triumfował Kamerun po finałowym zwycięstwie nad Zambią.

</doc>
<doc id="3001543" url="https://pl.wikipedia.org/wiki?curid=3001543" title="Bob Eubanks">
Bob Eubanks

Bob Eubanks (ur. 8 stycznia 1938) – amerykański prezenter telewizyjny i osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3001544" url="https://pl.wikipedia.org/wiki?curid=3001544" title="Kościół Świętego Anastazego w Voskopojë">
Kościół Świętego Anastazego w Voskopojë



</doc>
<doc id="3001547" url="https://pl.wikipedia.org/wiki?curid=3001547" title="Bakelit Multi Art Center">
Bakelit Multi Art Center

Bakelit Multi Art Center – instytucja kulturalna mieszcząca się w przemysłowej dzielnicy Budapesztu. W początkach XX wieku znajdowały się tam manufaktury wytwarzające produkty przemysłu wojennego. Po II wojnie światowej teren ten przekształcony został na potrzeby przemysłu włókienniczego. Od 1999 roku mieści się tam wszechstronne niezależne centrum kultury. 
W Bakelit M.A.C. swoje miejsce znajdują takie rodzaje sztuki i inne wydarzenia jak:
Bakelit M.A.C. wspiera artystów, zapewniając im różnorodne zaplecze, między innymi: studia nagraniowe, sale prób, salę teatralną i inne. 
Jest jednym z członków organizacji Trans Europe Halles, która zrzesza niezależne instytucje kulturalne z Europy mieszczące się w środowiskach postindustrialnych.

</doc>
<doc id="3001548" url="https://pl.wikipedia.org/wiki?curid=3001548" title="Zamzam">
Zamzam

Zamzam, Zemzem – święta studnia w Mekce w pobliżu świątyni Al-Kaba; według tradycji powstała w czasach Abrahama. Tradycja mówi, że w jej miejscu w czasach proroka wytrysnęło źródło, gdy Hagar pozostawiona na pustyni z małym synem Izmaelem rozpaczliwie poszukiwała wody. Nazwa tego źródła wywodzi się od arabskiego słowa "zam" ("dość"), ponieważ gdy woda tryskała z ziemi pod wysokim ciśnieniem, Hagar krzyczała właśnie „dość, dość”. Później studnia została zapomniana i zasypana. Ponownie odkrył ją dziadek Mahometa, Abd al-Muttalib. Obecnie odwiedzana przez pielgrzymów muzułmańskich podczas hadżdżu. Picie wody z Zamzamu jest obyczajem religijnym zapewniającym zdrowie wiernego. Wodę z Zamzamu przechowuje się w specjalnych buteleczkach zwanych zamzamijja.

</doc>
<doc id="3001555" url="https://pl.wikipedia.org/wiki?curid=3001555" title="Dean Barker">
Dean Barker

Dean Barker (ur. 2 sierpnia 1970 w Isleworth) – brytyjski żużlowiec.
Brązowy medalista młodzieżowych indywidualnych mistrzostw Wielkiej Brytanii (Eastbourne 1989). Dwukrotny medalista indywidualnych mistrzostw Wielkiej Brytanii: srebrny (Eastbourne 2003) oraz brązowy (Coventry 1995). Dwukrotny złoty medalista drużynowych mistrzostw Wielkiej Brytanii (1995, 2002).
Finalista indywidualnych mistrzostw świata juniorów (Coventry 1991 – jako rezerwowy). Finalista drużynowego Puchar Świata na żużlu (Vojens 2003 – V miejsce). Wielokrotny reprezentant Wielkiej Brytanii w eliminacjach indywidualnych mistrzostw świata.
W lidze brytyjskiej reprezentant klubów Eastbourne Eagles (1986-1989, 1993-1995, 1997, 1999-2003, 2005-2007), Cradley Heath Heathens (1987, 1988), Oxford Cheetahs (1990-1992) oraz Arena Essex (2004). W lidze polskiej startował w sezonie 1991, reprezentując klub ROW Rybnik.

</doc>
<doc id="3001556" url="https://pl.wikipedia.org/wiki?curid=3001556" title="Parafia św. Małgorzaty w Hawierzowie-Błędowicach">
Parafia św. Małgorzaty w Hawierzowie-Błędowicach

Parafia Świętej Małgorzaty w Błędowicach – parafia rzymskokatolicka znajdująca się w dzielnicy Hawierzowa, w Błędowicach (dawniej Błędowice Dolne). Należy do dekanatu Karwina diecezji ostrawsko-opawskiej.
Proboszczem jest ks. Marcel Krajzl administrátor excurrendo parafii św. Anny w Hawierzowie.
Historia.
W sprawozdaniu z poboru świętopietrza z 1335 w diecezji wrocławskiej na rzecz Watykanu sporządzonego przez nuncjusza papieskiego Galharda z Cahors wśród 10 parafii archiprezbiteratu w Cieszynie wymieniona jest parafia w miejscowości "Bluda", czyli w Błędowicach (Bludowicach). Parafia powstała więc przed tą datą. Została ponownie wymieniona w podobnym spisie sporządzonym przez archidiakona opolskiego Mikołaja Wolffa w 1447 ponownie pod nazwą "Bluda". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 105.
W 1654 reorganizacji uległa struktura administracyjny miejscowego Kościoła, a Błędowice (Dolne) zostały podległe nowemu archiprezbiteratowi (dekanatowi) we Frydku, w którym w większości posługiwano się językiem morawski, podczas gdy w Błędowicach językiem kazań był język polski. Parafii służył kościół drewniany, który stał tu do roku 1786, po czym został zastąpiony kościołem murowanym.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej.
Według schematyzmu austriackiej części diecezji wrocławskiej z 1847 roku parafia w Błędowicach w archiprezbiteracie karwińskim obejmowała Błędowice Dolne (172 katolików, 1932 akatolików, 18 żydów), Błędowice Średnie (439/137), Błędowice Górne (541/74), Szumbark (277/295/2) i Żywocice (369/81), w sumie 1798 katolików, 2519 akatolików i 20 żydów. Proboszczem był urodzony w 1803 w Cieszynie hrabia Theodor Schmidt a językiem parafii był język polski.
Po I wojnie światowej i polsko-czechosłowackim konflikcie granicznym Błędowice znalazły się w granicach Czechosłowacji, wciąż jednak podległe diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie podległą Watykanowi. W 1978 obszar Administratury podporządkowany został archidiecezji ołomunieckiej, a w 1996 wydzielono z niej nową diecezję ostrawsko-opawską.

</doc>
<doc id="3001559" url="https://pl.wikipedia.org/wiki?curid=3001559" title="Zyhmund Walawacz">
Zyhmund Walawacz

Zyhmund Antonawicz Walawacz (, , "Zygmund Antonowicz Walewacz"; ur. 13 maja 1953 w Wysokiej Lipie) – radziecki i białoruski wojskowy, wykładowca, naukowiec i polityk, w latach 2012–2016 deputowany do Izby Reprezentantów Zgromadzenia Narodowego Republiki Białorusi V kadencji; kandydat nauk technicznych (odpowiednik polskiego stopnia doktora).
Życiorys.
Urodził się 13 maja 1953 roku we wsi Wysoka Lipa, w rejonie nieświeskim obwodu baranowickiego Białoruskiej SRR, ZSRR. Ukończył Mińską Inżynieryjną Rakietową Wyższą Szkołę Obrony Przeciwlotniczej (MIRWSOP) ze specjalnością radiotechniczną, uzyskując wykształcenie wojskowego inżyniera radiotechniki, oraz Białoruski Uniwersytet Państwowy ze specjalnością „Politologia”, uzyskując wykształcenie politologa, wykładowcy dyscyplin społeczno-politycznych. Posiada stopień wojskowy pułkownika rezerwy oraz stopień naukowy kandydata nauk technicznych (odpowiednik polskiego stopnia doktora). Jest docentem. Odbywał służbę wojskową w szeregach Armii Radzieckiej jako zastępca dowódcy baterii i rakietowego dywizjonu, kursowy oficer fakultetu, młodszy i starszy pracownik naukowy, zastępca kierownika Działu Naukowo-Badawczego MIRWSOP, kierownik Działu Naukowo-Badawczego, zastępca kierownika Akademii Wojskowej Republiki Białorusi ds. pracy naukowej. Pracował jako profesor Katedry Nauk Społecznych i kierownik Laboratorium Naukowo-Badawczego Akademii Wojskowej Republiki Białorusi.
18 października 2012 roku został deputowanym do Izby Reprezentantów Białorusi V kadencji z Uruckiego Okręgu Wyborczego Nr 109. Pełnił w niej funkcję członka Stałej Komisji ds. Bezpieczeństwa Narodowego. Jego kadencja w Izbie Reprezentantów zakończyła się 11 października 2016 roku.
Życie prywatne.
Zyhmund Walawacz jest żonaty, ma syna i córkę.

</doc>
<doc id="3001564" url="https://pl.wikipedia.org/wiki?curid=3001564" title="Romuald Janusz">
Romuald Janusz

Romuald Janusz (ur. 3 sierpnia 1968 w Rzeszowie) – polski żużlowiec.
Sport żużlowy uprawiał w latach 1985–1998, reprezentując barwy klubów: Stal Rzeszów (1985–1992), KKŻ Krosno (1995, 1998) oraz Wanda Kraków (1996).
Brązowy medalista młodzieżowych drużynowych mistrzostw Polski (Rzeszów 1989). Uczestnik finałów: młodzieżowych indywidualnych mistrzostw Polski (Zielona Góra 1988 – XIII miejsce), młodzieżowych mistrzostw Polski par klubowych (Rzeszów 1988 – V miejsce), indywidualnych mistrzostw Polski (Lublin 1990 – XIII miejsce), mistrzostw Polski par klubowych (Bydgoszcz 1991 – V miejsce), jak również turniejów o "Brązowy Kask" (Gorzów Wielkopolski 1987 – XI miejsce) i "Srebrny Kask" (Ostrów Wielkopolski 1988 – VIII miejsce).

</doc>
<doc id="3001566" url="https://pl.wikipedia.org/wiki?curid=3001566" title="Martuba">
Martuba

Martuba (arab. مرتوبة, "Martūbah") – miasto w północno-wschodniej Libii, w gminie Darna, zlokalizowane w odległości 27 km na południe od Darny, przy Libijskiej Autostradzie Przybrzeżnej. Niedaleko położony jest port lotniczy Martuba.

</doc>
<doc id="3001569" url="https://pl.wikipedia.org/wiki?curid=3001569" title="Pływanie na otwartym akwenie na Mistrzostwach Świata w Pływaniu 2013 – 5 km kobiet">
Pływanie na otwartym akwenie na Mistrzostwach Świata w Pływaniu 2013 – 5 km kobiet

5 km kobiet – jedna z konkurencji rozgrywanych podczas Mistrzostw Świata w Pływaniu 2013 w ramach pływania na otwartym akwenie. Zawody zostały rozegrane 20 lipca.
Do rywalizacji zgłoszonych zostało 45 zawodniczek z 28 państw. Zwyciężyła reprezentująca USA Haley Anderson.
Wyniki.
Rywalizacja rozpoczęła się o 10:00.

</doc>
<doc id="3001570" url="https://pl.wikipedia.org/wiki?curid=3001570" title="Turniej o Złoty Kask 1994">
Turniej o Złoty Kask 1994

Turniej o Złoty Kask 1994 – rozegrany w sezonie 1994 turniej żużlowy z cyklu rozgrywek o „Złoty Kask”. W finale zwyciężył Tomasz Gollob z Polonii Bydgoszcz.

</doc>
<doc id="3001572" url="https://pl.wikipedia.org/wiki?curid=3001572" title="El Ezzeiat">
El Ezzeiat



</doc>
<doc id="3001574" url="https://pl.wikipedia.org/wiki?curid=3001574" title="Dale Evans">
Dale Evans

Dale Evans (ur. 31 października 1912, zm. 7 lutego 2001) – amerykańska piosenkarka i aktorka.
Wyróżnienia.
Posiada dwie gwiazdy na Hollywoodzkiej Alei Gwiazd.

</doc>
<doc id="3001577" url="https://pl.wikipedia.org/wiki?curid=3001577" title="Bomba (Libia)">
Bomba (Libia)



</doc>
<doc id="3001581" url="https://pl.wikipedia.org/wiki?curid=3001581" title="Wikłacz rzeczny">
Wikłacz rzeczny

Wikłacz rzeczny ("Malimbus burnieri") – gatunek małego ptaka z rodziny wikłaczowatych (Ploceidae). Występuje endemicznie w Tanzanii. Narażony na wyginięcie.
Taksonomia.
Gatunek po raz pierwszy opisany w roku 1990 na łamach "Bulletin of the British Ornithologists’ Club". Holotyp pochodził z małej miejscowości Ifakara w Tanzanii; był to samiec. Nazwa gatunkowa "burnieri" upamiętnia dr. Erica Burniera, który zajmował się ludźmi w miejscowości Ifakara oraz zwrócił uwagę na obecność wikłaczy rzecznych; jako pierwszy zaobserwował też kowalika algierskiego ("Sitta ledanti").
Gatunek monotypowy. Często umieszczany w rodzaju "Ploceus".
Zasięg występowania.
Zasiedla obszar 150 000 km2 w centralnej Tanzanii, na południowy zachód i na wschód od miejscowości Ifakara. Środowisko życia stanowią rozległe bagna w okolicach rzek, na których obszarze rosną trzciny z rodzaju "Phragmites", zazwyczaj w obszarach pozbawionych drzew. Przypuszczalnie ma to związek z konkurencją o miejsca lęgowe z wikłaczem żółtym ("M. subaureus").
Morfologia.
Długość skrzydła wynosi 68 mm u samca i 62 mm u samicy, dzioba odpowiednio 17,2 mm i 15,1 mm, ogona 42–45 mm, zaś skoku 22,2 mm u samca i 19,6 u samicy. Długość ciała 13 cm, masa ciała samca 17–21 g, samicy 14–17 g. Występuje dymorfizm płciowy. Samiec posiada czarny dziób, brodę, gardło oraz obszar między okiem i dziobem. W miejscach, gdzie owa czarna plama łączy się z żółtą głową, piersią i brzuchem pióra czerwonawe. Wierzch ciała oliwkowożółty. Lotki szare, żółtooliwkowo obrzeżone, podobnie jak i sterówki. Nogi i stopy różowe. Samica posiada oliwkowożółtą głowę, z wierzchu bardziej żółtą, zaś po bokach płowożółtą. Pióra na wierzchu ciała w środku ciemne, jasnożółto obrzeżone. Kuper mniej wzorzysty niż wierzch ciała. Spód ciała jasnożółty. Tęczówki brązowe.
Zachowanie.
Obserwowano osobniki żerujące na trawach, w tym ich kwiatostanach. Zazwyczaj odzywa się w miejscu gniazdowania, jednak poza jego okolicami słyszany był odgłos ostrzegawczy "tjaek". Pierzące się ptaki, dwie samice, zaobserwowano 27 lutego 1988 roku; pierzenie obejmowało sterówki, lotki II i III rzędu oraz pokrywy skrzydłowe. 
Lęgi.
Gniazdo, które odnaleziono, znajduje się w Muzeum Historii Naturalnej w Tring. Owalne, z bocznym wejściem, budulec stanowi trawa. Źdźbła budujące zewnętrzną część gniazda mają szerokość do 4 mm, natomiast wyściółkę stanowią liście o szerokości 8–12 mm. Gniazdo miało wymiary 110×85×70 mm, zawieszone było na gałązce o średnicy około 8 mm, która wbudowana była w tylną część gniazda. 
Na danym terytorium mieściło się 20–30 gniazd, rzadko znajdywano je same. Zniesienie wynosi 1–2 jaja. Spośród 3 zebranych jaj miały one wymiary 19,5–20,5 × 13–14,5 mm. 
Status, zagrożenia.
IUCN uznaje wikłacza rzecznego za gatunek narażony na wyginięcie (VU, "Vulnerable") nieprzerwanie od 1994 roku; wcześniej, od 1988 roku miał on status najmniejszej troski (LC, "Least Concern"). Obecny status uzasadnia się małym zasięgiem występowania, na którym habitat narażony jest na niszczenie w wyniku wypasania zwierząt hodowlanych, zakładania upraw ryżu oraz używania pestycydów i nawozów sztucznych. Populacja szacowana jest na 2500–9999 dorosłych osobników; ma tendencję spadkową.

</doc>
<doc id="3001583" url="https://pl.wikipedia.org/wiki?curid=3001583" title="Gergely Gulyás">
Gergely Gulyás

Gergely Gulyás (ur. 21 września 1981 w Budapeszcie) – węgierski polityk i prawnik, poseł do Zgromadzenia Narodowego, wiceprzewodniczący Fideszu, od 2018 minister.
Życiorys.
Ukończył w 2004 studia prawnicze na Katolickim Uniwersytecie Pétera Pázmánya. W 2008 zdał egzamin zawodowy, podjął praktykę adwokacką. Został też nauczycielem akademickim na chrześcijańskiej uczelni "Károli Gáspár Református Egyetem".
Zaangażował się w działalność polityczną w ramach Fideszu i jego organizacji młodzieżowej. W 2010 po raz pierwszy uzyskał mandat posła do Zgromadzenia Narodowego, z powodzeniem ubiegał się o reelekcję w wyborach w 2014, 2018 i 2022. W 2014 objął funkcję wiceprzewodniczącego parlamentu, w 2017 stanął na czele frakcji poselskiej Fideszu.
Był współautorem nowej konstytucji z 2011. Współtworzył też ustawę, określaną w mediach jako „lex Biszku”, pozwalającą ścigać działaczy komunistycznych i funkcjonariuszy państwowych odpowiedzialnych za represje po powstaniu węgierskim z 1956.
W maju 2018 objął stanowisko szefa Kancelarii Premiera (w randze ministra) w czwartym rządzie Viktora Orbána. Pozostał na tej funkcji również w utworzonym w maju 2022 piątym rządzie tegoż premiera.

</doc>
<doc id="3001586" url="https://pl.wikipedia.org/wiki?curid=3001586" title="Cypr na Mistrzostwach Świata w Lekkoatletyce 2013">
Cypr na Mistrzostwach Świata w Lekkoatletyce 2013

Cypr na Mistrzostwach Świata w Lekkoatletyce 2013 – reprezentacja Cypru podczas czempionatu w Moskwie liczyła 2 zawodników.

</doc>
<doc id="3001588" url="https://pl.wikipedia.org/wiki?curid=3001588" title="Kannabinoidy roślinne">
Kannabinoidy roślinne



</doc>
<doc id="3001589" url="https://pl.wikipedia.org/wiki?curid=3001589" title="The Haunted World of El Superbeasto">
The Haunted World of El Superbeasto

The Haunted World of El Superbeasto – amerykański, wielogatunkowy film animowany z 2009 roku. 
Jest to piąty pełnometrażowy film Zombie, należy do podgatunku exploitation. Obraz oparto na serii komiksów autorstwa reżysera. W rolach pierwszo- i drugoplanowych wystąpili aktorzy hollywoodzcy, jak i wcześniejsi współpracownicy Roba Zombie: m.in. Paul Giamatti, Sheri Moon, Rosario Dawson, Danny Trejo, Sid Haig, Bill Moseley. Film miał swoją premierę 12 września 2009. Spotkał się z limitowaną dystrybucją. W scenariuszu zawarto nawiązania do popularnych pozycji kina grozy, także do horrorów Roba Zombie.
Opis fabuły.
Zmęczony meksykański wrestler El Superbeasto staje do walki z Dr. Satanem, szalonym naukowcem, który usiłuje przejąć władzę nad światem. Wtóruje mu siostra, wojownicza Suzi-X. Plany chce im pokrzyżować armia nazistów-zombie.

</doc>
<doc id="3001594" url="https://pl.wikipedia.org/wiki?curid=3001594" title="Życie artysty">
Życie artysty

Życie artysty (tytuł oryginalny: "Künstlerleben", tytuł anglojęzyczny: "Artists' life") – słynny walc koncertowy Johanna Straussa (syna), op. 316, skomponowany w Wiedniu w 1867 roku. 
Geneza utworu.
Rok 1866 był rokiem tragicznym dla naddunajskiej monarchii. Przegrana wojna z Prusami i decydująca lipcowa klęska w Bitwie pod Sadową pozbawiły Austrię nie tylko prestiżu, ale spowodowały również utratę dominującej pozycji w krajach niemieckojęzycznych oraz wypróbowanych sojuszników (Bawaria, tradycyjny sojusznik, weszła w skład II Rzeszy pod przewodnictwem Prus). Wielka środkowoeuropejska monarchia okazała się być papierowym tygrysem. W związku z wydarzeniami wojennymi i politycznymi odwołano wszystkie bale i maskarady, do których tak bardzo byli przyzwyczajeni XIX-wieczni wiedeńczycy. 
Pomimo zawarcia pokoju i braku strat terytorialnych sytuacja państwa była jednak ponura. W takiej sytuacji perspektywy karnawału 1867 przedstawiały się raczej żałośnie. Pomimo tego inwencja muzyczna Johanna Straussa (syna) znajdowała się w pełni rozwoju twórczego - dzięki temu mógł on dać zgnębionym wiedeńczykom trochę radości, tym bardziej, że z nastaniem nowego roku złagodzono nieco na dworze cesarskim rygory niedawnej żałoby. 
Na początku 1867 roku Johann Strauss (syn) skomponował niemal równocześnie dwa utwory - wspaniałe walce koncertowe: "Künstlerleben" ("Życie artysty"), op. 316 oraz "An der schönen blauen Donau" (Nad pięknym modrym Dunajem), op. 314. Ponieważ obydwa utwory skomponowane zostały niemal jednocześnie, nazywane są one czasami, zwłaszcza w literaturze anglojęzycznej, "walcami bliźniaczymi". 
Prezentacja publiczna.
Walc koncertowy "Künstlerleben" ("Życie artysty") przedstawił Johann Strauss (syn) po raz pierwszy publicznie na tzw. "Balu Gwiazdy Wieczornej" ("Hesperus-Ball") Wiedeńskiego Towarzystwa Artystycznego "Hesperus" w okresie karnawału 1867. Była to wpływowa organizacja skupiająca wielu artystów nie tylko wiedeńskich. Należeli do niej wszyscy trzej członkowie rodziny Straussów: Johann Strauss (syn), oraz jego bracia Josef Strauss - kompozytor i dyrygent oraz Eduard Strauss - dyrygent. Bal, na którym zaprezentowano utwór odbył się 18 lutego 1867 w Dianabad-Saal. Orkiestrą Straussów dyrygowali wówczas na przemian Johann Strauss (syn) oraz Joseph Strauss.
Struktura utworu.
Walc "Życie artysty" posiada typową strukturę romantycznego walca koncertowego. Rozpoczyna się rozpoetyzowaną introdukcją, po czym następuje ekspozycja pięciu tematów walcowych złożonych z dwóch różnych części – tym samym tematów walcowych jest de facto dziesięć. Poszczególne tematy walcowe obejmują 16 taktów. Niektóre tematy oddzielane są od innych łącznikami lub fanfarami. Całość kończy się kodą. Tempo utworu jest umiarkowanie szybkie (allegro moderato); metrum 3/4 typowe dla walca, z wyjątkiem introdukcji, której tempo jest wolniejsze. 
Inspiracja artystyczna kompozytora widoczna jest już w introdukcji prowadzonej w tempie andante moderato i metrum 6/8. Rozpoczyna ją nastrojowy dźwięk rogu solo z motywami opartymi na fragmentach pierwszego i czwartego tematu walcowego. Powolny dźwięk rogu przerywany jest cichymi lecz nieco dramatycznymi pasażami smyczkowymi w tonacji a-moll. Pojawia się powolny, melancholijny temat walcowy na rogi i drewno w tonacji A-dur, przerwany wkrótce dwoma energicznymi, głośnymi akordami. Druga części introdukcji, o znacznie żywszym tempie i prowadzona w bardziej 'jasnych' barwach orkiestry ma charakter następujących po sobie dynamicznych akordów, przygotowujących niejako do prezentacji pierwszego tematu walcowego. 
Następuje teraz ekspozycja nastrojowego, szeroko prowadzonego pierwszego, dwuczęściowego tematu z towarzyszącymi mu energicznymi pasażami walcowymi. 16-taktowy temat 1A utrzymany w klasycznej, walcowej formie nadaje charakter całemu utworowi. Dwuczęściowy temat drugi ma charakter bardziej melancholijny, z uzupełnieniem w postaci bardziej dramatycznych akordów. Nieco bardziej radosny jest dwuczęściowy trzeci temat walcowy. Nastrojowe tematy czwarty i piąty kontynuowane są niemal do kody. Pojawia się przed nią ponownie nieznacznie przetworzony temat pierwszy. Początkowo w dynamice niemal pianissimo, później silnie wzmocnionej, uzupełnionej o elementy przedstawionych uprzednio tematów walcowych prowadzi on utwór do triumfalnego końca reprezentowanego przez energiczne, pełne dynamiki akordy, zamknięte w postaci rozbudowanej kody. 
Dziedzictwo.
Walc "Życie artysty" zdobył ogromną popularność od początku swojego istnienia. W czasie prawykonania utwór na życzenie publiczności bisowano kilkakrotnie. Należy do najbardziej popularnych utworów Johanna Strauss (syna). Był wykonywany wielokrotnie podczas Koncertu Noworocznego w Wiedniu. Atmosfera utworu nierozerwalnie kojarzy się z Wiedniem, a także z tęsknotą za minioną nieodwołalnie "belle epoque". Walc "Życie artysty" jest powszechnie znanym utworem nawet przez osoby niezbyt interesujące się muzyką.
Partytura.
Partytura w postaci wyciągu: 

</doc>
<doc id="3001595" url="https://pl.wikipedia.org/wiki?curid=3001595" title="Parafia św. Katarzyny w Wędryni">
Parafia św. Katarzyny w Wędryni

Parafia Świętej Katarzyny w Wędryni – parafia rzymskokatolicka znajdująca się w Wędryni. Należy do dekanatu Frydek diecezji ostrawsko-opawskiej.
Kościołem parafialnym jest kościół św. Katarzyny w Wędryni. Parafia posiada dwa kościoły filialne: Podwyższenia Krzyża Świętego w Bystrzycy oraz św. Mikołaja w Nydku.
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Cieszynie pod nazwą "Vandrzina". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 165.
W okresie Reformacji kościół został przejęty przez ewangelików. 21 marca 1654 został im odebrany przez specjalną komisję. W tym roku na nowo utworzono parafię katolicką, jako jedną z 13 pomniejszonego dekanatu w Cieszynie.
Po wojnach śląskich i oddzieleniu granicą od diecezjalnego Wrocławia, będącego odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. W 1806 przeniesiony do nowego dekanatu w Jabłonkowie. Po I wojnie światowej i polsko-czechosłowackim konflikcie granicznym Wędrynia znalazła się w granicach Czechosłowacji, wciąż jednak podległa była diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie podległą Watykanowi. W 1978 obszar Administratury podporządkowany został archidiecezji ołomunieckiej, parafie dekanatu w Jabłonkowie przyłączone zostały do dekanatu Frydek. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3001602" url="https://pl.wikipedia.org/wiki?curid=3001602" title="Zapiski psychopaty">
Zapiski psychopaty

Zapiski psychopaty – książka napisana przez rosyjskiego poetę Wieniedikta Jerofiejewa, której treścią są przeżycia autora z okresu lat pięćdziesiątych XX wieku, wydana w 1995.
Forma tekstu wykracza poza typowy pamiętnik, chociaż do każdego, nawet jednozdaniowego rozdziału dopisane są daty. Jest pisana językiem poetyckim, a obok bezpośrednich relacji z życia Jerofiejewa, pojawiają się różne wizje i fantazje, pisane częstokroć w formie scenicznej. Jerofiejew porusza w tekście takie tematy, jak alkoholizm, rosyjska dusza, problemy w odnalezieniu się w systemie politycznym, relacje międzyludzkie, historie rodzinne. Pojawiają się też jego ulubione lub zasłyszane cytaty oraz fragmenty rozmów, które odbył ze swoimi znajomymi. Całości nie można uznać za spójną fabularne, ani jednolitą formalnie, na czym zresztą nie zależało autorowi, który pisał dokładnie to, co w danym momencie przyszło mu na myśl. Zapiski dotyczą głównie okresu, w którym Jerofiejew wyjechał na studia, tak więc jest to tekst autora osiemnastoletniego.

</doc>
<doc id="3001605" url="https://pl.wikipedia.org/wiki?curid=3001605" title="Pływanie na otwartym akwenie na Mistrzostwach Świata w Pływaniu 2013 – 10 km kobiet">
Pływanie na otwartym akwenie na Mistrzostwach Świata w Pływaniu 2013 – 10 km kobiet

10 km kobiet – jedna z konkurencji rozgrywanych podczas Mistrzostw Świata w Pływaniu 2013 w ramach pływania na otwartym akwenie. Zawody zostały rozegrane 23 lipca.
Do rywalizacji zgłoszone zostały 53 zawodniczki z 32 państw. Zwyciężyła reprezentująca Brazylię Poliana Okimoto.
Wyniki.
Rywalizacja rozpoczęła się o 12:00.

</doc>
<doc id="3001608" url="https://pl.wikipedia.org/wiki?curid=3001608" title="UK Decay">
UK Decay

UK Decay – brytyjski zespół z pogranicza post-punk i gothic rocka, pod względem wpływów na tę scenę wymieniany obok takich nazw, jak Siouxsie and the Banshees, czy The Sisters of Mercy. Grupa została założona w mieście Luton, jako kontynuacja zespołu „The Resistors”.
Historia.
Pierwszym ważniejszym wydawnictwem UK Decay był minialbum "Black Cat", wydany przez Plastic Records. Do najbardziej rozpoznawalnych nagrań zespołu należy płyta "For Madmen Only", wydana w 1981.
Pomimo wielu sukcesów koncertowych i wydawniczych zespół rozpadł się w 1982 roku.
W 2008 roku reaktywowano zespół w lekko zmienionym składzie z powodu śmierci perkusisty. UK Decay wróciło do pojedynczych tras koncertowych.

</doc>
<doc id="3001611" url="https://pl.wikipedia.org/wiki?curid=3001611" title="Marek Maniliusz">
Marek Maniliusz

Marek Maniliusz (łac. "Marcus Manilius"; I wiek naszej ery) – rzymski poeta, astrolog i filozof stoicki. Żył w czasach panowania cesarza Augusta, a potem Tyberiusza. 
Maniliusz jest autorem poematu dydaktycznego w 5 księgach na temat astrologii pt. "Astronomica". Pierwsza z ksiąg jest poświęcona stworzeniu i strukturze nieba, druga – znakom zodiaku, trzecia – związkom ludzi ze znakami zodiaku, czwarta – wpływowi gwiazd na losy ludzkie, natomiast piąta – powstawaniu innych znaków i ich oddziaływaniu na ludzi. Czwarta księga nie przetrwała do czasów dzisiejszych. Maniliusz wplata w tekst liczne dygresje.
Marek Maniliusz sądził, że światem rządzą wyroki losu: "fata regunt orbem" (pol. „losy rządzą światem”), co dotyczy zarówno ludzi prostych, jak i ludzi posiadających władzę polityczną. Głosił ponadto, że wszechświatem rządzi rozumna moc boska. Wyznawał stoicyzm i sprzeciwiał się epikureizmowi. Wpływ nań wywarł Lukrecjusz.

</doc>
<doc id="3001612" url="https://pl.wikipedia.org/wiki?curid=3001612" title="Natalja Małych">
Natalja Małych

Natalja Nikołajewa Małych; ros. Наталья Николаевна Малых; (ur. 8 grudnia 1993 w Wołgogradzie) – rosyjska siatkarka, reprezentantka kraju grająca na pozycji atakującej. Mistrzyni Europy 2013. Od sezonu 2017/2018 występuje w drużynie Jenisiej Krasnojarsk.
Sukcesy klubowe.
Puchar Challenge:
Puchar Rosji: 
Puchar CEV:
Mistrzostwo Rosji:
Sukcesy reprezentacyjne.
Volley Masters Montreux:
Letnia Uniwersjada:
Mistrzostwa Europy:
Grand Prix:

</doc>
<doc id="3001613" url="https://pl.wikipedia.org/wiki?curid=3001613" title="Stanisław Czaplic">
Stanisław Czaplic

Stanisław Czaplic (ur. 1590, zm. 9 kwietnia 1648) – profesor Akademii Krakowskiej.
Życiorys.
Był autorem rozprawy prawniczej pt. "Qvæstio De Pvrgatione Canonica" gdzie protestował przeciwko stosowaniu przemocy w dochodzeniach sądowych. Uzasadniał niewłaściwość poddawanie torturom więźniów w celu wymuszenia zeznań oraz sprzeciwiał się tzw. "próbom wody" wobec kobiet oskarżonych o czary odbywających się w latach 1450–1750.

</doc>
<doc id="3001615" url="https://pl.wikipedia.org/wiki?curid=3001615" title="Parafia św. Michała Archanioła w Trzycieżu">
Parafia św. Michała Archanioła w Trzycieżu

Parafia Świętego Michała Archanioła w Trzycieżu – parafia rzymskokatolicka znajdująca się w Trzycieżu. Należy do dekanatu Frydek diecezji ostrawsko-opawskiej.
Msze prowadzone są również w języku polskim dla polskiej mniejszości. Posiada Kościół filialny pw. Bożego Ciała w Gutach.
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Cieszynie pod nazwą "Stzreczicz". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 90.
W okresie Reformacji kościół został przejęty przez ewangelików. 23 marca 1654 został im odebrany przez specjalną komisję. W tym roku na nowo utworzono parafię katolicką, jako jedną z 13 pomniejszonego dekanatu w Cieszynie, jednak jako nieobsadzoną. W dobie poreformacyjnych wizytacji biskupich z Wrocławia w drugiej połowie XVII wieku językiem kazań w Trzycieżu był język morawski, z czasem za sprawą polskojęzycznych podgórskich wsi, przede wszystkim Gut, Oldrzychowic, Nieborów i Rakowca język polski zastąpił morawski/czeski i od XVIII wieku język czeski nie miał tu już znaczniejszych wpływów.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w monarchii Habsburgów parafiami powołano w 1770 wikariat generalny austriackiej części diecezji wrocławskiej. W 1806 przeniesiono ją do nowego dekanatu w Jabłonkowie.
Po I wojnie światowej i polsko-czechosłowackim konflikcie granicznym Trzycież znalazł się w granicach Czechosłowacji, wciąż jednak podległy był diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie podległą Watykanowi. W 1978 obszar Administratury podporządkowany został archidiecezji ołomunieckiej, parafie dekanatu w Jabłonkowie przyłączone zostały do dekanatu Frydek. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3001618" url="https://pl.wikipedia.org/wiki?curid=3001618" title="Czernomorec 919 Burgas">
Czernomorec 919 Burgas



</doc>
<doc id="3001619" url="https://pl.wikipedia.org/wiki?curid=3001619" title="Pamela Ware">
Pamela Ware

Pamela Ware (ur. 12 lutego 1993 w Greenfield Park) – kanadyjska skoczkini do wody.
W 2010 startowała na igrzyskach olimpijskich młodzieży i na igrzyskach Wspólnoty Narodów. W 2013 zdobyła dwa brązowe medale (trampolina 3 metry indywidualnie oraz w parze z Jennifer Abel) podczas mistrzostw świata w Barcelonie. Dwa lata później zaś została wicemistrzynią świata w skoku synchronicznym z trampoliny 3 m.
W 2014 roku została srebrną medalistką igrzysk Wspólnoty Narodów. Zdobyła też trzy medale igrzysk panamerykańskich, podczas zmagań w Toronto oraz Limie.
Dwukrotnie uczestniczyła w igrzyskach olimpijskich. Na igrzyskach rozgrywanych w Rio de Janeiro startowała w konkurencjach skoku z trampoliny zarówno indywidualnego, jak i synchronicznego – zajęła odpowiednio 7. i 4. pozycję. Na igrzyskach w Tokio zaś zajęła 18. pozycję w konkurencji skoku z trampoliny 3 m solo.

</doc>
<doc id="3001625" url="https://pl.wikipedia.org/wiki?curid=3001625" title="Uri Orbach">
Uri Orbach

Uri Orbach (ur. 28 marca 1960 w Petach Tikwie, zm. 16 lutego 2015) – izraelski dziennikarz i polityk, członek Knesetu z listy partii Żydowski Dom.
Życiorys.
Uczył się w jesziwach. W wojsku służył w korpusie pancernym.
Większość życia pracował jako dziennikarz, m.in. w gazecie Jedi’ot Acharonot i w stacji radiowej Army Radio.
Był autorem wielu publikacji prasowych, satyrykiem i autorem kilku książek dla dzieci.
Kariera polityczna.
W 2009 roku wybrany na posła Knesetu z ramienia partii Żydowski Dom. Ponownie zdobył mandat w wyborach w 2013 roku. W rządzie Binjamina Netanjahu objął stanowisko ministra ds. emerytów.
W styczniu 2015 zawiesił pełnione przez siebie funkcje polityczne i partyjne, by poddać się leczeniu. Zmarł podczas pełnienia funkcji ministra 16 lutego 2015.
Życie prywatne.
Był żonaty i miał czworo dzieci. Mieszkał w Modi’in-Makkabbim-Re’ut, gdzie został także pochowany
Publikacje.
Książki dla dzieci:
Leksykon:

</doc>
<doc id="3001627" url="https://pl.wikipedia.org/wiki?curid=3001627" title="Galeria Arsenał">
Galeria Arsenał



</doc>
<doc id="3001628" url="https://pl.wikipedia.org/wiki?curid=3001628" title="Role Play">
Role Play



</doc>
<doc id="3001629" url="https://pl.wikipedia.org/wiki?curid=3001629" title="Role–playing">
Role–playing



</doc>
<doc id="3001630" url="https://pl.wikipedia.org/wiki?curid=3001630" title="Michał Aleksander Sołtyk">
Michał Aleksander Sołtyk

Michał Aleksander Sołtyk herbu własnego (zm. 1766) – kasztelan sandomierski w latach 1757–1761, kasztelan wiślicki w latach 1748–1757, chorąży sandomierski w latach 1738–1748, stolnik sandomierski w latach 1732–1738, łowczy sandomierski w latach 1724–1732, łowczy podolski w latach 1720–1724.
Był delegatem konfederacji tarnogrodzkiej do cara Piotra I. Był posłem z województwa sandomierskiego na sejm 1730 roku. Jako poseł na sejm konwokacyjny 1733 roku z województwa sandomierskiego był członkiem konfederacji generalnej zawiązanej 27 kwietnia 1733 roku na tym sejmie. Poseł województwa sandomierskiego na sejm 1744 roku.
W 1758 roku został odznaczony Orderem Orła Białego.

</doc>
<doc id="3001631" url="https://pl.wikipedia.org/wiki?curid=3001631" title="Tahir Jahja">
Tahir Jahja

Tahir Jahja (ur. 1913, zm. 1986) – iracki wojskowy i polityk, jeden z przywódców ruchu Wolnych Oficerów i rewolucji 14 lipca 1958. Dwukrotny premier Iraku.
Życiorys.
Ukończył szkołę wojskową w Bagdadzie i szkołę sztabu generalnego. Działał w konspiracyjnej organizacji wojskowej Wolnych Oficerów. Należał do jej ścisłego siedmioosobowego kierownictwa, które zdecydowało o zorganizowaniu 14 lipca 1958 przewrotu wojskowego, jednak po jego sukcesie nie wszedł do rewolucyjnego rządu kierowanego przez Abd al-Karima Kasima.
W 1963 wstąpił do partii Baas. Po zamachu stanu w lutym 1963, zorganizowanym przez partię Baas i wojskowych skupionych wokół Abd as-Salama Arifa, który obalił rząd Kasima, wszedł do rządzącej krajem Narodowej Rady Dowództwa Rewolucji. Opowiadał się za nacjonalizmem arabskim i odłożeniem wdrażania w gospodarce rozwiązań socjalistycznych.
W czasie drugiego zamachu stanu Abd as-Salama Arifa poparł go przeciwko działaczom Baas i w listopadzie 1963 został premierem Iraku. Urząd premiera sprawował do września 1965. Prowadził rozmowy pokojowe z przywódcami powstania Kurdów Zdymisjonowany 3 września 1965, gdy utracił poparcie rządzących krajem wojskowych dla swojego gabinetu. Jako pretekst wykorzystano konflikt wewnętrzny w rządzie po nieudanych negocjacjach z Iraqi Petroleum Company. Wpływ na upadek rządu miało również wyjście z niego sześciu ministrów-naserystów.
W maju 1967 mianowany wicepremierem, Jahja został premierem po raz drugi po wojnie sześciodniowej, klęsce Arabów, która w polityce wewnętrznej Iraku przyczyniła się do wzrostu niechęci do rządu. Wbrew prowadzonej wcześniej agresywnej retoryce antyizraelskiej i panarabskiej Irak skierował bowiem do walki jedynie minimalne siły. Będąc po raz drugi szefem rządu (jak również ministrem spraw wewnętrznych) Jahja zmienił kierunek polityki zagranicznej Iraku na radykalnie antyzachodni (wcześniej w stosunkach kraju z państwami zachodnioeuropejskimi nastąpiła pewna poprawa), zerwał stosunki dyplomatyczne z USA i Wielką Brytanią, podpisał nowy kontrakt na eksploatację złóż naftowych z konsorcjum francuskim, zapowiedział dalsze zacieśnianie współpracy ze Związkiem Radzieckim. Jego rząd był popierany przez część wojskowych.
Zawarty przez Jahję kontrakt naftowy wzbudził w elicie władzy kontrowersje - podczas gdy jego decyzja została przyjęta pozytywnie przez część społeczeństwa, inni zarzucali mu zbytnie umiarkowanie. Ostro krytykowała go partia Baas, zarzucając jego rządowi korupcję i zaniedbywanie działań wymierzonych w Izrael.
15 lipca 1968 premier Jahja zrezygnował z urzędu wskutek rywalizacji wojskowych irackich o wpływ na rząd. Decyzja ta uniemożliwiła aparatowi państwa normalne funkcjonowanie. Dwa dni później partia Baas dokonała kolejnego zamachu stanu.

</doc>
<doc id="3001632" url="https://pl.wikipedia.org/wiki?curid=3001632" title="Pływanie na otwartym akwenie na Mistrzostwach Świata w Pływaniu 2013 – 25 km kobiet">
Pływanie na otwartym akwenie na Mistrzostwach Świata w Pływaniu 2013 – 25 km kobiet

25 km kobiet - jedna z konkurencji rozgrywanych podczas Mistrzostw Świata w Pływaniu 2013 w ramach pływania na otwartym akwenie. Zawody zostały rozegrane 27 lipca.
Do rywalizacji zgłoszone zostały 22 zawodniczki z 16 państw i wszystkie stanęły na starcie konkurencji. Zwyciężyła reprezentująca Włochy Martina Grimaldi.
Wyniki.
Rywalizacja rozpoczęła się o 08:15.

</doc>
<doc id="3001633" url="https://pl.wikipedia.org/wiki?curid=3001633" title="Srokowo (stacja kolejowa)">
Srokowo (stacja kolejowa)

Srokowo – dawna wąskotorowa stacja kolejowa w Srokowie, w województwie warmińsko-mazurskim, w Polsce.

</doc>
<doc id="3001634" url="https://pl.wikipedia.org/wiki?curid=3001634" title="Indywidualne Mistrzostwa Świata Juniorów na Żużlu 2010">
Indywidualne Mistrzostwa Świata Juniorów na Żużlu 2010

Indywidualne Mistrzostwa Świata Juniorów na Żużlu 2010 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Australijczyk Darcy Ward.
Zwycięzców wyłoniono na podstawie sumy punktów zdobytych w trzech turniejach finałowych, rozegranych w Gdańsku, Dyneburgu oraz Pardubicach.
W każdym turnieju finałowym uczestniczyło 14 zawodników, którzy zakwalifikowali się fazy finałowej, oraz po 2 zawodników z tzw. "dzikimi kartami".

</doc>
<doc id="3001637" url="https://pl.wikipedia.org/wiki?curid=3001637" title="Galeria Miejska Arsenał">
Galeria Miejska Arsenał



</doc>
<doc id="3001638" url="https://pl.wikipedia.org/wiki?curid=3001638" title="Zygmund Walewacz">
Zygmund Walewacz



</doc>
<doc id="3001639" url="https://pl.wikipedia.org/wiki?curid=3001639" title="Anwar Misbah">
Anwar Misbah

Anwar Muhammad Ahmad Misbah (arab. أنور محمد أحمد مصباح; ur. 8 kwietnia 1913 w Aleksandrii, zm. 25 listopada 1998 tamże) – egipski sztangista. Złoty medalista olimpijski z Berlina.
Zawody w 1936 były jego jedynymi igrzyskami olimpijskimi. Zwyciężył w wadze lekkiej, ex aequo z Austriakiem Robertem Feinem. Pobił jeden rekord świata.

</doc>
<doc id="3001641" url="https://pl.wikipedia.org/wiki?curid=3001641" title="Powiat Baktalórántháza">
Powiat Baktalórántháza

Powiat Baktalórántháza () – jeden z jedenastu powiatów komitatu Szabolcs-Szatmár-Bereg na Węgrzech.
Siedzibą władz jest miasto Baktalórántháza.

</doc>
<doc id="3001643" url="https://pl.wikipedia.org/wiki?curid=3001643" title="Powiat Csenger">
Powiat Csenger

Powiat Csenger () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Csenger.

</doc>
<doc id="3001645" url="https://pl.wikipedia.org/wiki?curid=3001645" title="Wiktorija Czaplina">
Wiktorija Czaplina

Wiktorija Dmitrijewna Czaplina; z d. Rusakowa ros. Виктория Дмитриевна Чаплина; (ur. 23 października 1988 w Jekaterynburgu) – rosyjska siatkarka, reprezentantka kraju grająca na pozycji przyjmującej. Mistrzyni Europy 2013. Od sezonu 2020/2021 występuje w drużynie Leningradka Petersburg.
Sukcesy klubowe.
Mistrzostwo Rosji:
Puchar CEV:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Puchar Borysa Jelcyna:
Grand Prix:
Letnia Uniwersjada:
Volley Masters Montreux:
Mistrzostwa Europy:

</doc>
<doc id="3001646" url="https://pl.wikipedia.org/wiki?curid=3001646" title="Hardan at-Tikriti">
Hardan at-Tikriti

Abd al-Ghaffar Hardan at-Tikriti (ur. 1925 w Tikricie, zm. 1971 w Kuwejcie) – iracki wojskowy i polityk.
Życiorys.
Ukończył Akademię Sztabu Generalnego w Bagdadzie. Służył w siłach powietrznych. W 1961 wstąpił do partii Baas. Odegrał znaczącą rolę w planowaniu zamachu stanu przeciwko rządowi Abd al-Karima Kasima w lutym 1963, po zwycięstwie przewrotu wszedł do rządzącej krajem Narodowej Rady Dowództwa Rewolucji. W listopadzie 1963 wystąpił przeciwko przywództwu partii Baas i poparł zamach stanu zorganizowany przez prezydenta Abd as-Salama Arifa i wspierających go wojskowych. Arif mianował go ministrem obrony w nowym rządzie. At-Tikriti zachował to stanowisko do marca 1964. Pozostawał natomiast szefem sztabu sił powietrznych. Już po śmierci Abd as-Salama Arifa, w maju 1967 jego brat i następca na urzędzie Abd ar-Rahman Arif rozważał ponownie zaproszenie at-Tikritiego do rządu (razem z innymi politykami partii Baas i nacjonalistami arabskimi), ostatecznie jednak do tego nie doszło.
At-Tikriti wziął udział w zamachu stanu 17 lipca 1968, w którym partia Baas odsunęła prezydenta Arifa od władzy. Osobiście poinformował głowę państwa o wydarzeniach i wywiózł go na lotnisko, skąd Arif odleciał za granicę. Wszedł do nowej Rady Dowództwa Rewolucji. Ponownie został ministrem obrony, a także wicepremierem i szefem sztabu oraz zastępcą dowódcy naczelnego irackich sił zbrojnych. 3 kwietnia 1970 razem z ministrem spraw wewnętrznych Salihem Mahdim Ammaszem, z którym szczególnie rywalizował o wpływy, został mianowany wiceprezydentem.
Z Rady Dowództwa Rewolucji został wykluczony we wrześniu 1970, po tym, gdy kierowane przez niego wojska nie zdołały przyjść z pomocą Palestyńczykom w Jordanii w czasie Czarnego Września. Według Marion Farouk-Sluglett i Petera Slugletta posłużyło to jedynie jako pretekst, gdyż at-Tikritiego z irackiej elity władzy chcieli pozbyć się Ahmad Hasan al-Bakr oraz Saddam Husajn.
Na emigracji w Algierii i w Kuwejcie. Zginął w Kuwejcie, zamordowany przez nieznanych sprawców, prawdopodobnie na rozkaz Saddama Husajna.

</doc>
<doc id="3001650" url="https://pl.wikipedia.org/wiki?curid=3001650" title="Karabin Chassepot Mle1866">
Karabin Chassepot Mle1866



</doc>
<doc id="3001651" url="https://pl.wikipedia.org/wiki?curid=3001651" title="Karabin Lebel Mle1886">
Karabin Lebel Mle1886



</doc>
<doc id="3001652" url="https://pl.wikipedia.org/wiki?curid=3001652" title="Powiat Fehérgyarmat">
Powiat Fehérgyarmat

Powiat Fehérgyarmat () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Fehérgyarmat.

</doc>
<doc id="3001653" url="https://pl.wikipedia.org/wiki?curid=3001653" title="Madge Evans">
Madge Evans

Madge Evans (ur. 1 lipca 1909, zm. 26 kwietnia 1981) – amerykańska aktorka filmowa i telewizyjna.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3001656" url="https://pl.wikipedia.org/wiki?curid=3001656" title="Powiat Ibrány">
Powiat Ibrány

Powiat Ibrány () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Ibrány.

</doc>
<doc id="3001657" url="https://pl.wikipedia.org/wiki?curid=3001657" title="Hanns Heinz Ewers">
Hanns Heinz Ewers

Hanns Heinz Ewers (ur. 3 listopada 1871 w Düsseldorfie, zm. 12 czerwca 1943 w Berlinie) – niemiecki poeta i pisarz. Znany głównie jako autor z gatunku grozy i horroru, bardzo popularny w pierwszych dziesięcioleciach XX wieku, zyskał sławę jeszcze za życia, a niektóre jego dzieła doczekały się ówczesnych ekranizacji.
W początkowym okresie działalności NSDAP H.H. Ewers był krótko jej członkiem. Jego utwory cieszyły się patronatem medialnym między innymi Goebbelsa. Pisarz nie popierał jednak antysemickich poglądów nazistów; z NSDAP poróżniły go również jego homoseksualne skłonności. Ostatecznie Ewers opuścił partię, a w 1934 roku większość jego dzieł została zakazana. Autor popadł w polityczną niełaskę i zapomnienie.
W Polsce twórczość Ewersa popularyzowana była przez współczesnego mu Stanisława Przybyszewskiego. Według polskiego pisarza powieść "Alraune", czyli najgłośniejszy utwór Niemca, to jedno z największych osiągnięć literatury z początku XX wieku, nadająca nowy kierunek rozwoju tej sztuki. W 1922 we Lwowie zostało wydane tłumaczenie w języku polskim "Wampira. Powieści zdziczenia ze strzępów i barw", którą Ewers napisał w 1916 roku, jednak z powodu kontrowersyjnego tła historycznego, została ona zakazana zarówno w Niemczech, jak i USA. Ostatecznie pierwsze jej wydanie pojawiło się w 1921.
Polski czytelnik mógł też zaznajomić się z twórczością Hannsa Heinza Ewersa m.in. za pośrednictwem zbiorów opowiadań – ', ' oraz "Dama Tyfusowa".

</doc>
<doc id="3001658" url="https://pl.wikipedia.org/wiki?curid=3001658" title="Powiat Kisvárda">
Powiat Kisvárda

Powiat Kisvárda () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Kisvárda.

</doc>
<doc id="3001659" url="https://pl.wikipedia.org/wiki?curid=3001659" title="Światowe Towarzystwo Medyczne">
Światowe Towarzystwo Medyczne

Światowe Towarzystwo Medyczne (ang. "World Medical Association", WMA) – niezależna i największa organizacja lekarska na świecie, zrzeszająca krajowe organizacje lekarskie z ponad 100 państw świata. Założona 18 września 1947 roku przez przedstawicieli z 27 państw podczas pierwszego Zgromadzenia Ogólnego WMA w Paryżu. Od 2014 roku organizacja reprezentuje 112 krajowych towarzystw medycznych, skupiając ponad 10 milionów lekarzy.
Światowe Towarzystwo Medyczne utworzono dla zapewnienia niezależności lekarzy, umożliwienia swobodnej komunikacji jej członków, aktywnej współpracy w celu osiągnięcia konsensus w sprawach etyki lekarskiej i kompetencji zawodowych oraz promowania wolności zawodowej lekarzy na całym świecie. Dzięki tej współpracy organizacja przyczynia się do zapewnienia wysokiej jakości opieki medycznej, poszanowania istoty ludzkiej oraz poprawy jakości życia wszystkich ludzi na świecie.
Zadania i cele WMA.
Zadaniem organizacji jest służyć ludzkości, osiągając najwyższy poziom badań medycznych, etyki lekarskiej oraz opieki zdrowotnej dla wszystkich ludzi na świecie.
Historia.
Światowe Towarzystwo Medyczne zostało założone 18 września 1947 r., gdy lekarze z 27 różnych państw spotkali się na Pierwszej Sesji Ogólnej WMA w Paryżu. Pomysł utworzenia tej organizacji wyszedł od Brytyjskiego Towarzystwa Medycznego (British Medical Association) w 1945 roku, na spotkaniu zorganizowanym w Londynie. Zaproponowano powstanie nowej międzynarodowej organizacji medycznej zastępując dotychczasowy Międzynarodowy Związek Zawodowy Lekarzy – „l'Association Professionnelle Internationale des Médecins”, który musiał zawiesić swoją działalność z powodu II wojny światowej.
Aby ułatwić wsparcie finansowe swoich stowarzyszeń członkowskich, w 1948 roku, Zarząd Główny, znany Radą, powołał Sekretariat Światowego Towarzystwa Medycznego (WMA Sekretariat) w Nowym Jorku, którego zadaniem było zapewnienie ścisłej współpracy z Organizacją Narodów Zjednoczonych ONZ oraz jej różnymi organizacjami. Sekretariat WMA pozostał w Nowym Jorku do 1974 roku. Ze względów ekonomicznych oraz bliskiej współpracy z innymi międzynarodowymi organizacjami w Genewie (WHO, ILO, ICN, ISSA, itp.) został przeniesiony do Ferney-Voltaire we Francji, gdzie pozostaje do dziś. Członkowie WMA spotykają się co roku na dorocznym spotkaniu, które od 1962 roku nazywa się Światowym Kongresem Lekarzy – „World Medical Assembly”.
Od początku istnienia Światowe Towarzystwo Medyczne pracowało na rzecz etyki medycznej „lokalnie i na całym świecie”, W tym celu ustalił etyczne wytyczne dla wszystkich lekarzy na świecie. W 1946 roku został powołany komitet mający przygotować nowy Kodeks Etyki Lekarskiej, dla wszystkich lekarzy na świecie, mających otrzymać dyplom lekarza. Jednak dopiero po dwóch latach intensywnych prac opracowano nowożytne brzmienie starożytnej przysięgi Hipokratesa. Poprawioną przysięgę przyjęto podczas 2. Sesji Ogólnej Światowego Stowarzyszenia Lekarzy w Genewie we wrześniu 1948 roku i nazwano „Deklaracją genewską”.
Również podczas tej samej Sesji Ogólnej otrzymano raport „o zbrodniach wojennych i medycynie”. To skłoniło Radę Światowego Towarzystwa Medycznego do powołania nowej komisji, której zadaniem było przygotowanie Międzynarodowego Kodeksu Etyki Lekarskiej, który po wielu dyskusjach, został zatwierdzony w 1949 roku przez 3. Sesję Ogólną.
Nawet po przyjęciu tych dwóch dokumentów, WMA było informowane o naruszaniach etyki lekarskiej, zbrodniach popełnionych przez lekarzy w czasie wojny, nieetycznych eksperymentach na ludziach oraz wielu innych problemach w dziedzinie etyki lekarskiej i prawa medycznego. Ta informacja spowodowała, że Rada ustanowiła w 1952 r. stały Komitet ds. Etyki Medycznej.
Relacje WMA z Naczelną Izbą Lekarską.
Naczelna Izba Lekarska (NIL) była jednym z założycieli WMA w 1947 r., jednak jego członkiem była tylko do 1949 r. Po roku 1949 zadania polskiego samorządu lekarskiego przejęło częściowo Polskie Towarzystwo Lekarskie. Naczelna Izba Lekarska ponownie została członkiem WMA w 2009 r.
Przedstawiciele polskiego samorządu lekarskiego uczestniczą w spotkaniach Światowego Towarzystwa Medycznego (Walnych Zgromadzeniach, posiedzeniach Rady, spotkaniach grup roboczych – m.in. Konferencjach Ekspertów w sprawie rewizji Deklaracji Helsińskiej określającej etyczne zasady prowadzenia badań medycznych z udziałem ludzi).
Biura NIL oraz WMA pozostają w ścisłym kontakcie, informując się wzajemnie o podejmowanych działaniach oraz rozpowszechniając materiały i dokumenty z tym związane.
Struktura organizacyjna.
Walne Zgromadzenie – General Assembly.
Głównym organem decyzyjnym organizacji jest Walne Zgromadzenie, które spotyka się raz do roku.
Składa się z członków delegacji z poszczególnych krajowych organizacji lekarskich, urzędników i członków Rady WMA oraz przedstawicieli członków stowarzyszonych (Associate Members – lekarzy, którzy chcą indywidualnie dołączyć do Światowego Towarzystwa Medycznego).
Rada – Council.
Walne Zgromadzenie co dwa lata wybiera Radę WMA, składającą się z przedstawicieli z sześciu regionów świata: Afryki, Azji, Europy, Ameryki Łacińskiej, Ameryki Północnej oraz Pacyfiku. Każdego roku Rada WMA wybiera Prezydenta, który jest honorowym przedstawicielem organizacji. Prezydent, Prezydent elekt i ustępujący Prezydent są upoważnieni do wypowiadania się w imieniu WMA i oficjalnego reprezentowania Towarzystwa. Co dwa lata, Rada, wykluczając Prezydium wybiera Przewodniczącego Rady, który jest politycznym szefem organizacji. Dyrektorem Naczelnym jednostek organizacyjnych jest Sekretarz Generalny, który jest powoływany przez Radę i pracuje w pełnym wymiarze czasu pracy. Obecnie funkcję tę pełni dr Otmar Kloiber.
Sekretariat.
Sekretariat organizacji (WMA Secretariat) znajduje się w Ferney-Voltaire we Francji, w pobliżu Genewy.
Oficjalne języki.
Od początku założenia oficjalnymi językami Towarzystwa są angielski, francuski i hiszpański.
Członkostwo w WMA.
Organizacja ma następujące statusy członkostwa:
Członkowie Zgromadzenia Ustawodawczego (Constituent Membership), którzy reprezentują krajowe towarzystwa medyczne z różnych krajów świata.
Członkowie stowarzyszeni (Associate Membership) – są to indywidualni lekarze, którzy chcą przyłączyć się do Światowego Towarzystwa Medycznego. Mają prawo głosu i do uczestnictwa w Walnym Zgromadzeniu członków.
Projekty.
Organizacja jest aktywna na wielu polach, przede wszystkim nad:
W skład prac dotyczących etyki wchodzą wszystkie deklaracje, rezolucje i oświadczenia, które mają pomóc krajowym stowarzyszeniom medycznym, rządom i innym międzynarodowym organizacjom na całym świecie. Dokumenty te obejmują szeroki zakres tematów: praw pacjenta, badania na ludziach, opieka nad chorymi i rannymi w czasie konfliktu zbrojnego, torturowanie więźniów, stosowanie i nadużywanie leków, planowanie rodziny i zanieczyszczenie środowiska.
Światowe Towarzystwo Medyczne działa także w następujących obszarach:
WMA pracuje również nad Programami Edukacyjnymi takimi jak: kurs medycyny więziennej, kurs przypominający dot. gruźlicy, kurs etyki oraz kurs dot. oporności drobnoustrojów (we współpracy z Uniwersytetem im. George’a Masona oraz the International Society for Microbial Resistance)
Publikacje.
WMA regularnie publikuje następujące dokumenty, dostępne również w wersji elektronicznej
Oficjalni partnerzy.
Organizacja utrzymuje oficjalne stosunki i sojusze z innymi stowarzyszeniami pracowników służby zdrowia, agencjami rządowymi i pozarządowymi oraz regionalnymi towarzystwami medycznymi wspierającymi prace WMA, nad zapewnieniem najlepszej możliwej opieki zdrowotnej dla pacjentów na całym świecie.
WMA utrzymuje oficjalne stosunki ze Światową Organizacją Zdrowia (WHO), z Organizacją Narodów Zjednoczonych (ONZ) oraz wieloma organizacjami i programami ONZ bezpośrednio dotyczącymi kwestii zdrowia lub których zakres dotyczy problematyki zdrowotnej, są to:
Poniżej przedstawiony jest przegląd najważniejszych partnerów WMA.
Centra akademickie (Centra współpracujące z WMA):
Firmy współpracujące:
Partnerzy edukacyjni:
Organizacje międzynarodowe:
Studenci medycyny:
Organizacje pacjentów:
Organizacje zawodowe:
Regionalne stowarzyszenia medyczne:

</doc>
<doc id="3001663" url="https://pl.wikipedia.org/wiki?curid=3001663" title="Natalija Małych">
Natalija Małych



</doc>
<doc id="3001666" url="https://pl.wikipedia.org/wiki?curid=3001666" title="Pałac Radziwiłłów w Ołyce">
Pałac Radziwiłłów w Ołyce

Pałac Radziwiłłów (ukr. "Олицький замок") – pałac wzniesiony w Ołyce w latach 1540–1564 przez ks. Mikołaja Radziwiłła, zwanego Czarnym, marszałka i kanclerza wielkiego litewskiego oraz kasztelana wileńskiego. Około 1640 r. kolejny ordynat ołycki ks. Albrycht Stanisław Radziwiłł, rozbudował pałac w stylu renesansowym, otoczył murami na rzucie prostokąta, z czterema charakterystycznymi bastionami w narożnikach. W latach 1740-1760 pałac został gruntownie przebudowany przez ks. Michała Radziwiłła zwany "Rybeńko", wojewodę wileńskiego i hetmana wielkiego litewskiego. Stworzono wówczas reprezentacyjną budowlę książęcą w stylu barokowym, pozbawioną cech obronności.
Od 1945 r. w pałacu mieści się szpital psychiatryczny.
Architektura.
Pałac w Ołyce ma kształt czworoboku zgrupowanego wokół rozległego dziedzińca, o bokach ok. 100 x 100 m, niegdyś pustego, dziś pokrytego zielenią. Składa się z właściwego pałacu we wschodniej części dziedzińca, z bramą przejazdową prowadzącą do rynku oraz budynku bramnego z wieżą zegarową, znajdującego się po przeciwległej stronie. Po ich bokach, od strony północnej i południowej, ciągną się piętrowe budynki mieszkalne połączone ćwierćkolistymi przewiązkami.
Dzieła sztuki.
W salach pałacu był duży zbiór dzieł sztuki, pamiątek historycznych, stylowych mebli, portretów Radziwiłłów, makat i gobelinów, biblioteka i zbrojownia. W czasie II wojny światowej bogate zbiory pałacu uległy obrabowaniu, część ocalałych zbiorów przejęło Muzeum w Łucku.

</doc>
<doc id="3001667" url="https://pl.wikipedia.org/wiki?curid=3001667" title="Anwar Mousbah">
Anwar Mousbah



</doc>
<doc id="3001669" url="https://pl.wikipedia.org/wiki?curid=3001669" title="Powiat Kemecse">
Powiat Kemecse

Powiat Kemecse () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Kemecse.

</doc>
<doc id="3001670" url="https://pl.wikipedia.org/wiki?curid=3001670" title="Hiszpania na Mistrzostwach Świata w Lekkoatletyce 2013">
Hiszpania na Mistrzostwach Świata w Lekkoatletyce 2013

Hiszpania na Mistrzostwach Świata w Lekkoatletyce 2013 – reprezentacja Hiszpanii podczas czempionatu w Moskwie liczyła 40 zawodników.

</doc>
<doc id="3001671" url="https://pl.wikipedia.org/wiki?curid=3001671" title="Prąd pełzający">
Prąd pełzający

Prąd pełzający (ang. "tracking") – prąd elektryczny płynący w ścieżkach przewodzących, tworzących się na powierzchni stałego materiału izolacyjnego w wyniku działania pola elektrycznego elektrolitycznego zanieczyszczenia tej powierzchni.

</doc>
<doc id="3001675" url="https://pl.wikipedia.org/wiki?curid=3001675" title="Indywidualne Mistrzostwa Danii na Żużlu 1991">
Indywidualne Mistrzostwa Danii na Żużlu 1991

Indywidualne Mistrzostwa Danii na Żużlu 1991 – cykl turniejów żużlowych, mających na celu wyłonienie najlepszych żużlowców w Danii w sezonie 1991. Tytuł zdobył Jan Osvald Pedersen.

</doc>
<doc id="3001676" url="https://pl.wikipedia.org/wiki?curid=3001676" title="Eneco Tour 2013">
Eneco Tour 2013

9. edycja Eneco Tour odbyła się w dniach 12–18 sierpnia 2013 roku. Trasa tego siedmioetapowego wyścigu kolarskiego liczyła 1080,3 km ze startem w Koksijde i metą w Geraardsbergen.
Zwycięzcą został Zdeněk Štybar.
Uczestnicy.
Na starcie wyścigu stanęło 21 ekip. Wśród nich znalazło się dziewiętnaście ekip UCI World Tour 2013 oraz dwie inne zaproszone przez organizatorów.
W wyścigu udział wzięło dwóch Polaków Maciej Bodnar oraz Maciej Paterski, obaj w barwach ekipy Cannondale.
Lista drużyn uczestniczących w wyścigu:

</doc>
<doc id="3001678" url="https://pl.wikipedia.org/wiki?curid=3001678" title="Schemat technologiczny">
Schemat technologiczny

Schemat technologiczny - dokument technologiczny określający przebieg procesu technologicznego za pomocą symboli graficznych i oznaczeń literowo-cyfrowych przedstawiający operacje lub środki technologiczne oraz ich powiązania.

</doc>
<doc id="3001680" url="https://pl.wikipedia.org/wiki?curid=3001680" title="Indywidualne Mistrzostwa Danii na Żużlu 2006">
Indywidualne Mistrzostwa Danii na Żużlu 2006

Indywidualne Mistrzostwa Danii na Żużlu 2006 – cykl turniejów żużlowych, mających na celu wyłonienie najlepszych żużlowców w Danii w sezonie 2006. Rozegrano dwa turnieje finałowe, suma punktów zdobytych w obu finałach decydowała o końcowej klasyfikacji. Tytuł zdobył Nicki Pedersen.

</doc>
<doc id="3001683" url="https://pl.wikipedia.org/wiki?curid=3001683" title="Koiranen bros. Motorsport">
Koiranen bros. Motorsport



</doc>
<doc id="3001686" url="https://pl.wikipedia.org/wiki?curid=3001686" title="Prynowo (stacja kolejowa)">
Prynowo (stacja kolejowa)

Prynowo – zlikwidowana stacja kolejowa w Prynowie, w gminie Węgorzewo, w powiecie węgorzewskim w województwie warmińsko-mazurskim, w Polsce. Położona przy dwóch liniach kolejowych: linii kolejowej z Żeleznodorożnego do Węgorzewa otwartej w 1898 roku i linii kolejowej z Gołdapi do Węgorzewa otwartej w 1914 roku W 1945 roku obydwie linie zostały zamknięte i rozebrane.

</doc>
<doc id="3001691" url="https://pl.wikipedia.org/wiki?curid=3001691" title="Jewgienij Karawackis">
Jewgienij Karawackis



</doc>
<doc id="3001695" url="https://pl.wikipedia.org/wiki?curid=3001695" title="Glenn Theodore Seaborg">
Glenn Theodore Seaborg



</doc>
<doc id="3001699" url="https://pl.wikipedia.org/wiki?curid=3001699" title="Powiat Nagykálló">
Powiat Nagykálló

Powiat Nagykálló () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Nagykálló.

</doc>
<doc id="3001700" url="https://pl.wikipedia.org/wiki?curid=3001700" title="Klimki (stacja kolejowa)">
Klimki (stacja kolejowa)

Klimki – zlikwidowana stacja kolejowa w Klimkach, w gminie Węgorzewo, w powiecie węgorzewskim w województwie warmińsko-mazurskim, w Polsce. Położona przy linii kolejowej z Gołdapi do Węgorzewa otwartej w 1914 roku W 1945 roku linia została zamknięta i rozebrana.

</doc>
<doc id="3001701" url="https://pl.wikipedia.org/wiki?curid=3001701" title="Powiat Nyírbátor">
Powiat Nyírbátor

Powiat Nyírbátor () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Nyírbátor.

</doc>
<doc id="3001702" url="https://pl.wikipedia.org/wiki?curid=3001702" title="Indywidualne Mistrzostwa Danii na Żużlu 2007">
Indywidualne Mistrzostwa Danii na Żużlu 2007

Indywidualne Mistrzostwa Danii na Żużlu 2007 – cykl turniejów żużlowych, mających na celu wyłonienie najlepszych żużlowców w Danii w sezonie 2007. Rozegrano dwa turnieje finałowe, suma punktów zdobytych w obu turniejach decydowała o kwalifikacji do biegów finałowych (A,B,C), które decydowały o końcowej klasyfikacji. Tytuł zdobył Hans Andersen.

</doc>
<doc id="3001704" url="https://pl.wikipedia.org/wiki?curid=3001704" title="Powiat Nyíregyháza">
Powiat Nyíregyháza

Powiat Nyíregyháza () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Nyíregyháza.

</doc>
<doc id="3001705" url="https://pl.wikipedia.org/wiki?curid=3001705" title="CFM56-5">
CFM56-5



</doc>
<doc id="3001706" url="https://pl.wikipedia.org/wiki?curid=3001706" title="Wiktorija Gurowa">
Wiktorija Gurowa



</doc>
<doc id="3001708" url="https://pl.wikipedia.org/wiki?curid=3001708" title="Powiat Tiszavasvári">
Powiat Tiszavasvári

Powiat Tiszavasvári () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Tiszavasvári.

</doc>
<doc id="3001709" url="https://pl.wikipedia.org/wiki?curid=3001709" title="Olszewo Węgorzewskie (stacja kolejowa)">
Olszewo Węgorzewskie (stacja kolejowa)

Olszewo Węgorzewskie – zlikwidowana stacja kolejowa w Olszewie Węgorzewskim, w gminie Budry, w powiecie węgorzewskim w województwie warmińsko-mazurskim, w Polsce. Położona przy linii kolejowej z Gołdapi do Węgorzewa otwartej w 1914 roku W 1945 roku linia została zamknięta i rozebrana.

</doc>
<doc id="3001710" url="https://pl.wikipedia.org/wiki?curid=3001710" title="Ras al-Hilal">
Ras al-Hilal

Ras al-Hilal (arab. رأس الهلال, "Ra’s al-Hilāl") – wieś w północno-wschodniej Libii, w gminie Darna, u wybrzeży Morza Śródziemnego, u podnóża gór Al-Dżabal al-Achdar, zlokalizowana w odległości 55 km na północny wschód od miasta Al-Bajda. W 2006 roku zamieszkiwało ją ok. 2 tys. mieszkańców.
Miejscowość słynie z lesistych plaż. Jest to wyjątek na libijskim wybrzeżu, ponieważ większość plaż ma charakter piaszczysto-kamienisty. Dodatkową atrakcję stanowią znajdujące się w pobliskich górach wodospady.

</doc>
<doc id="3001712" url="https://pl.wikipedia.org/wiki?curid=3001712" title="Lekkoatletyka na Letnich Igrzyskach Olimpijskich 2008 – trójskok kobiet">
Lekkoatletyka na Letnich Igrzyskach Olimpijskich 2008 – trójskok kobiet

Trójskok kobiet – jedna z 47 konkurencji lekkoatletycznych rozgrywanych podczas XXIX Letnich Igrzyskach Olimpijskich w Pekinie. Konkurencja odbyła się w dniach 15-17 sierpnia na Stadionie Narodowym w Pekinie.

</doc>
<doc id="3001717" url="https://pl.wikipedia.org/wiki?curid=3001717" title="Ras al-Helal">
Ras al-Helal



</doc>
<doc id="3001720" url="https://pl.wikipedia.org/wiki?curid=3001720" title="Powiat Vásárosnamény">
Powiat Vásárosnamény

Powiat Vásárosnamény () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Vásárosnamény.

</doc>
<doc id="3001721" url="https://pl.wikipedia.org/wiki?curid=3001721" title="Opowieści rodu Otori">
Opowieści rodu Otori

Opowieści rodu Otori (ang. "Tales of the Otori") – seria pięciu powieści historyczno-fantastycznych autorstwa Gillian Rubinstein, piszącej pod pseudonimem Lian Hearn. Akcja rozgrywa się na fikcyjnej wyspie Trzy Krainy, w epoce japońskiego feudalizmu. Saga opisuje przygody chłopca imieniem Takeo, który jako jedyny ocalał najazd na wioskę Mino i poddaje się pod opiekę swojego wybawcy, Otori Shigeru, władcy rodu Otori.
Początkowo intencją autorki było napisanie jednej książki, ale ostatecznie okazało się to niemożliwe i całość została wydana jako trylogia. Czwarta część sagi to sequel tych wydarzeń, natomiast piąta to prequel, opisujący historię Otori Shigeru, zanim uratował on Takeo.
Streszczenie fabuły.
Trylogia.
Narrator pierwszoosobowy to Tomasu, 16-letni chłopiec, zamieszkujący wraz z matką i ojczymem małą, położoną na uboczu wioskę Mino. Wszyscy tamtejsi mieszkańcy to „Ukryci”, ludzie wierzący w jednego boga, który równo traktuje wszystkich ludzi. Pewnego dnia wioska zostaje napadnięta przez Iidę Sadamu, pana klanu Tohan, który nienawidzi Ukrytych za ich wierzenia. Tomasu zostaje ocalony przez człowieka, na którego natknął się w lesie, podczas ucieczki przed napastnikami. Okazuje się, że jest to Otori Shigeru, młody przywódca swojego klanu. Shigeru nadaje chłopcu imię Takeo, zabiera go do stolicy swojego klanu, Hagi, tam go adoptuje i wychowuje na wojownika.
Shirakawa Kaede od siódmego roku życia jest zakładniczką w zamku pana Noguchi, sprzymierzeńca Iidy. Im jest starsza, tym częściej zostaje zaczepiana przez mężczyzn, lecz gardzi nimi. Z jej powodu zginęło trzech mężczyzn, w związku z czym pada decyzja o wydaniu jej za mąż. Jej wybrankiem ma zostać Otori Shigeru. Gdy jednak dochodzi do spotkania, nić porozumienia zawiązuje się pomiędzy nią a Takeo.
Biologiczny ojciec Takeo był członkiem „Plemienia”, grupy kilku rodzin posiadających wrodzone specjalne zdolności, niemożliwe do przyswojenia przez zwykłych ludzi. Takeo odziedziczył po swoim ojcu wiele takich cech, a gdy wychodzą one na jaw, Plemię ubiega się o chłopca i porywa go. Regułą panującą w Plemieniu jest bowiem służenie mu przez całe swoje życie. Tam główny bohater zbliża się do uroczej Yuki, która po kilku tygodniach znika. Shigeru tymczasem zostaje zwabiony do Inuyamy, siedziby Iidy Sadamu, i zostaje tam zabity. Takeo, chcąc pomścić śmierć swojego przybranego ojca, zawiera układ z Plemieniem, które mu na to pozwala, po czym musi oddać się w ich ręce. Terytorium Trzech Krain jest teraz kontrolowane przez wojska Arai Daiichi, znajomego Kaede z czasów pobytu w zamku Noguchich.
Takeo, po śmierci Shigeru, jest prawowitym dziedzicem tronu Otori. Ucieka z Plemienia, po drodze natrafiając na ślepą kobietę (wyrocznię), która wypowiada następujące słowa: „"Będziesz władał ziemią od morza do morza. [...] Pięć bitew kupi Ci pokój, cztery wygrane, jedna przegrana. Wielu umrze, ty jednak ujdziesz śmierci, chyba że padniesz z ręki syna”". Dociera do świątyni w Terayamie, gdzie może czuć się bezpiecznie. Przybywa tam również Kaede i para bierze ślub.
Takeo podczas wędrówki po Trzech Krainach zbiera liczną armię, zawiera sojusz z Araim oraz Plemieniem i ostatecznie zasiada na tronie rodu Otori. Dopiero teraz może być razem z Kaede i zająć się przywróceniem stabilności w kraju. W pamięci ma jednak cały czas przepowiednię wyroczni.
Krzyk czapli.
Szesnaście lat później Takeo jest władcą Trzech Krain i ze swoją żoną mają trzy córki: Shigeko oraz bliźniaczki Mayę i Miki, które odziedziczyły po nim zdolności Plemienia. Arai Zenko (syn Daiichi) i jego żona Hana (najmłodsza siostra Kaede) wraz z przywódcą Plemenia, Kikuta Akio, knują spisek przeciwko panu Otori. Bierze w nim także udział Hisao, syn Takeo ze związku z Yuki, który posiada zdolność komunikowania się ze zmarłymi. Wszyscy oni sprzymierzają się z Saga Hideki, generałem Cesarza, władającego całym królestwem, na które składają się Trzy Krainy i osiem innych wysp. Pomimo zwycięstwa w turnieju łuczników nad generałem, wojska Takeo zostają zmuszone do walki z cesarskimi siłami zbrojnymi.
Kaede dowiaduje się o Hisao, że jest on synem Takeo. W przypływie złości każe zniszczyć zamek w Hagi, ucieka i szuka schronienia u Hany. Takeo abdykuje na rzecz Shigeko i udaje się do Terayamy. W celu zabicia go przybywają tam także Akio i Hisao. Ten ostatni zastyga w decydującym momencie. Takeo, czując, że jego czas dobiegł końca, upada na nóż trzymany w ręku swojego syna, spełniając w ten sposób słowa wyroczni.
Sieć niebios.
Akcja powieści rozpoczyna się na ok. siedemnaście lat przed początkiem trylogii, natomiast kończy się spotkaniem w lesie Shigeru i Takeo. Opowiada o dzieciństwie Shigeru, jego nauce u Matsudy Shingena, głównego duchownego w Terayamie, a także o jego dojściu do władzy pośród Otorich. Zdenerwowany niezdecydowaniem swojego ojca oraz jego fałszywymi braćmi, udaje się wraz z grupą wojowników pod granicę z Tohańczykami. Odkrywa tam wioskę Ukrytych, torturowanych i zabijanych przez Tohańczyków. Poznaje wierzenia Ukrytych i spotyka po raz pierwszy Iidę Sadamu, jednocześnie ratując mu życie.
Sytuacja w kraju staje się coraz bardziej napięta i zewsząd słychać głosy o nadchodzącej wojnie. Podczas bitwy pod Yaegaharą, Otori zostają zdradzeni przez Noguchich i jest to główna przyczyna ich porażki. Otori Shigemori (ojciec Shigeru) ginie w walce, ale Jato, legendarny miecz rodu, trafia ostatecznie do rąk ciężko rannego Shigeru. Ten zostaje zmuszony do abdykacji i odstąpienia części ziem. Od tej pory zajmuje się rolnictwem, wyczekując odpowiedniego momentu, by pomścić śmierć ojca.

</doc>
<doc id="3001722" url="https://pl.wikipedia.org/wiki?curid=3001722" title="Powiat Záhony">
Powiat Záhony

Powiat Záhony () – jeden z jedenastu powiatów komitatu Szabolcs-Szatmár-Bereg na Węgrzech. Siedzibą władz jest miasto Záhony.

</doc>
<doc id="3001724" url="https://pl.wikipedia.org/wiki?curid=3001724" title="Ołownik (stacja kolejowa)">
Ołownik (stacja kolejowa)

Ołownik – zlikwidowana stacja kolejowa w Ołowniku, w gminie Budry, w powiecie węgorzewskim w województwie warmińsko-mazurskim, w Polsce. Położona przy linii kolejowej z Gąbina do Węgorzewa otwartej w 1914 roku W 1945 roku linia została zamknięta i rozebrana.

</doc>
<doc id="3001728" url="https://pl.wikipedia.org/wiki?curid=3001728" title="Étienne-Ignace-Laurent de Pons">
Étienne-Ignace-Laurent de Pons

Étienne-Ignace-Laurent de Pons (ur. 10 sierpnia 1735 w okolicach Gaas we Francji, zm. na pocz. XIX wieku) – dyplomata i urzędnik konsularny francuski, ostatni rezydent francuski w Gdańsku w XVIII wieku.
Życiorys.
Syn Adriena du Pons. We francuskiej służbie zagranicznej od 1762, m.in. pełniąc funkcję zastępcy szefa odpowiedzialnego za stosunki z Włochami, Holandią i częścią Północy. W randze komisarza królewskiego uczestniczył w powitaniu w Beauvoisins przyszłej Marii Józefiny Sabaudzkiej (1971). W latach 1774–1793 pełnił funkcję rezydenta nominowanego przez ówczesny Departament Spraw Zagranicznych ("Département des Affaires étrangères") i konsula nominowanego przez Departament Morski ("Département de la Marine") w Gdańsku. Dwukrotnie opuszczał Gdańsk celem kuracji uzdrowiskowych we Francji (1778-1780 i 1786-1790), zastępowany w pełnieniu funkcji przez sekretarza Brunattiego. Odbył też podróż studyjną na Litwę, Wołyń i Ukrainę. Po zaanektowaniu miasta w 1793 przez Prusy i wezwania do powrotu przez francuski Komitet Ocalenia Publicznego ("Comité de Salut Public"), po różnych perypetiach natury formalnej, m.in. krótkim areszcie domowym z rozkazu króla pruskiego Fryderyka Wilhelma II, i zdrowotnej, w 1796 powrócił do Francji. Przygotowywano objęcie przez niego urzędu ministra Francji w Kolonii, lecz pomimo z jego strony zabiegów oraz z uwagi na pogarszająca się sytuację międzynarodową, nie przydzielono mu tej ani żadnej innej funkcji publicznej.

</doc>
<doc id="3001732" url="https://pl.wikipedia.org/wiki?curid=3001732" title="All About Evil">
All About Evil

All About Evil to amerykański film fabularny (hybryda horroru i czarnej komedii) z 2010 roku, napisany i wyreżyserowany przez Peaches Christ pod pseudonimem „Joshua Grannell”. Premiera obrazu nastąpiła 1 maja 2010 podczas Międzynarodowego Festiwalu Filmowego w San Francisco. W ciągu kolejnych lat projekt wyświetlany był na festiwalach w Stanach Zjednoczonych, Kanadzie, Francji i Austrii. Krytycy pozytywnie ocenili "All About Evil", chwaląc jego kampowy i zabawny klimat oraz przywiązanie reżysera do tradycji filmowej.
Opis fabuły.
Film opowiada historię właścicielki kina Deborah, która morduje swoją macochę, gdy ta każe jej podpisać umowę dotyczącą sprzedaży miejsca pracy. Śmierć kobiety uwieczniona zostaje na kamerze i przypadkiem wyemitowana widzom. Gdy ci biorą scenę snuff za eksperymentalny, krótkometrażowy horror, Deborah obmyśla plan intratnego interesu. 

</doc>
<doc id="3001733" url="https://pl.wikipedia.org/wiki?curid=3001733" title="At-Tamimi">
At-Tamimi

At-Tamimi (arab. التميمي) – miasto w północno-wschodniej Libii, w gminie Darna, u wybrzeży Morza Śródziemnego, zlokalizowane w odległości 75 km na wschód od Darny i 100 km na zachód od Tobruku.
Ze względu na słone wody podziemne miasto nigdy nie miało wielkiego znaczenia gospodarczego. Sytuacja poprawiła się nieznacznie po wybudowaniu drogi do Al-Charruba. Miejscowość znalazła się wówczas na skrzyżowaniu tejże drogi z drogą Darna–Tobruk.

</doc>
<doc id="3001735" url="https://pl.wikipedia.org/wiki?curid=3001735" title="Emmanuel Piget">
Emmanuel Piget

Pietro Fantin (ur. 25 grudnia 1984 roku w Cognac) – francuski kierowca wyścigowy.
Kariera.
Formuła Renault.
W latach 2001-2014 Piget startował w różnych edycjach Formuły Renault. W latach 2001-2002 startował gościnnie w Europejskim Pucharze Formuły Renault 2000. We francuskim odpowiedniku Formuły Renault Piget startował w latach 2001-2004. Największym jego osiągnięciem jest 10 pozycja we Francuskiej Formule Renault w 2003 roku.
Formuła 3.
W Hiszpańskiej Formule 3, a później w jej następcy: European F3 Open Emmanuel pojawiał się w latach 2004 i 2009-2010. Jedynie w sezonie 2010 był klasyfikowany, kiedy to z dorobkiem 32 punktów zajął 10 miejsce w klasyfikacji generalnej.
Formuła Renault 3.5.
Dość niespodziewanie po dwuletniej przerwie w startach, w 2013 roku Piget został ogłoszony kierowcą wyścigowym zespołu Zeta Corse w prestiżowej Formule Renault 3.5. Tu jednak wystartował tylko podczas rundy na torze Autodromo Nazionale di Monza, gdzie dwukrotnie był siedemnasty. W klasyfikacji generalnej został sklasyfikowany na 29 pozycji.
Statystyki.
† – Piget nie był liczony do klasyfikacji.

</doc>
<doc id="3001738" url="https://pl.wikipedia.org/wiki?curid=3001738" title="Indywidualne Mistrzostwa Świata Juniorów na Żużlu 2011">
Indywidualne Mistrzostwa Świata Juniorów na Żużlu 2011

Indywidualne Mistrzostwa Świata Juniorów na Żużlu 2011 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Polak Maciej Janowski.
Zwycięzców wyłoniono na podstawie sumy punktów zdobytych w czterech turniejach finałowych, rozegranych w Poole, Holsted, Pardubicach i Gnieźnie.
W każdym turnieju finałowym uczestniczyło 14 zawodników, którzy zakwalifikowali się fazy finałowej, oraz po 2 zawodników z tzw. „dzikimi kartami”.

</doc>
<doc id="3001740" url="https://pl.wikipedia.org/wiki?curid=3001740" title="Fritillaridae">
Fritillaridae

Fritillaridae – rodzina ogonic z rzędu Copelata.
Ciało wydłużone, spłaszczone od strony brzusznej. Żołądek silnie zredukowany, uformowany z kilku dużych komórek. Endostyl prosty lub spiralny. Przełyk łączy się z żołądkiem z jego przedniej strony. Ogon przeważnie dłuższy niż pozostała część ciała.
Do rodziny zalicza się następujące podrodziny i rodzaje:
W opublikowanym w 1914 roku dziele "Beiträge zur Kenntnis der Meeresfauna Westafrikas" do rodziny Fritillaridae zaliczono również rodzaj "Kowalevskia". Obecnie jednak należy on do osobnej, monotypowej rodziny Kowalevskaiidae.

</doc>
<doc id="3001742" url="https://pl.wikipedia.org/wiki?curid=3001742" title="Zdegradowani">
Zdegradowani

Zdegradowani (ang. "Demoted") – amerykańska komedia z 2011 roku w reżyserii J. B. Rogersa.
Światowa premiera filmu miała miejsce 12 marca 2011 roku, natomiast w Polsce premiera filmu odbyła się 2 listopada 2012 roku.
Opis fabuły.
Rodney (Michael Vartan) i Mike (Sean Astin) pracują w branży samochodowej. Szczerze lubią to co robią, a jako sprzedawcy opon odnoszą znaczne sukcesy. Umiera jednak ich szef, a nowy przełożony okazuje się bufonem. Zdegradowani, upokorzeni koledzy obmyślają plan zemsty.
Obsada.
i inni

</doc>
<doc id="3001743" url="https://pl.wikipedia.org/wiki?curid=3001743" title="True Love Tends to Forget">
True Love Tends to Forget

True Love Tends to Forget – piosenka skomponowana przez Boba Dylana, nagrana przez niego w kwietniu 1978 r., wydana na albumie "Street-Legal" w czerwcu 1978 r.
Historia i charakter utworu.
Utwór ten został nagrany w Rundown Studios w Santa Monica w Kalifornii 27 kwietnia 1978 r. Była to trzecia sesja nagraniowa tego albumu. Producentem sesji był Don DeVito.
Tematem piosenki jest zdrada, zarówno w sferze osobistej jak i duchowej. Narrator żegna się ze swoją utraconą miłością, a doznana krzywda każe mu porównywać związek do rosyjskiej ruletki..
Piosenka ta była wykonywana na koncertach tylko podczas tournée Dylana w 1978 r. 

</doc>
<doc id="3001744" url="https://pl.wikipedia.org/wiki?curid=3001744" title="Coś (film 2011)">
Coś (film 2011)

Coś (tytuł oryg. "The Thing") – amerykańsko-kanadyjski film fabularny z 2011 roku, wyreżyserowany przez Matthijsa van Heijningena Jr. na podstawie scenariusza Erica Heisserera. Prequel klasycznego projektu Johna Carpentera o tym samym tytule, również oparty na motywach powieści "Who Goes There?" autorstwa Johna W. Campbella. Gatunkowo film stanowi hybrydę horroru, thrillera i fantastyki naukowej.
Produkcja spotkała się z mieszanymi reakcjami krytyków. Recenzenci uznali, że prequel jest „niewolnikiem carpenterowskiego oryginału”. Pomimo tego typu głosów krytyki, film uzyskał dwie nominacje do nagrody Saturna: jako czołowy horror 2011 roku oraz w kategorii „najlepsze efekty specjalne”.
Opis fabuły.
W 1982 roku ekipa amerykańskich i norweskich naukowców, wysłana na Antarktydę, odkrywa obcą formę życia, pochowaną głęboko pod lodem. Obcy okazuje się być dla nich śmiertelnym zagrożeniem, potrafi bowiem przenikać do ludzkiego organizmu.

</doc>
<doc id="3001757" url="https://pl.wikipedia.org/wiki?curid=3001757" title="Ben Nsafoah">
Ben Nsafoah

Ben Nsafoah (ur. 17 kwietnia 1982) – niemiecki bokser pochodzenia ghańskiego wagi junior ciężkiej.
Kariera zawodowa.
Nsafoah urodził się 17 kwietnia 1982 w Ghanie. Swoją pierwszą profesjonalną walkę Nsafoah stoczył 12 stycznia 2008 remisując w Niemczech z Andreasem Robertem. W następnych 7. pojedynkach Nsafoah 5. razy zwyciężył, raz zremisował i raz przegrał. 9 maja 2009 rywalem ghańskiego boksera był Polak Tomasz Hutkowski. Polak zwyciężył jednogłośnie na punkty broniąc młodzieżowe mistrzostwo świata WBC w kategorii "junior ciężkiej".
5 września 2009 Nsafoah został mistrzem Niemiec w kategorii "junior ciężkiej" pokonując Saschę Faelbera przez nokaut w 6. starciu. W 1. obronie pasa Nsafoah zmierzył się z innym naturalizowanym Niemcem Princem Anthonym Ikeji. Nsafoah zwyciężył przez dyskwalifikację w 2. rundzie broniąc pas.
22 października 2011 Nsafoah zmierzył się z niepokonanym Niemcem Bjoernem Blaschke, a stawką walki był tytuł WBFed Intercontinental w kategorii "junior ciężkiej". Pochodzący z Ghany bokser zwyciężył jednogłośnie na punkty zdobywając pas. 2 czerwca 2012 Nsafoah zmierzył się z Polakiem Krzysztofem Zimnochem. Nsafoah przegrał jednogłośnie na punkty po 6. rundach. 29 czerwca 2013 Nsafoah zmierzył się z Belgiem Ismailem Abdoulem. Nsafoah przegrał jednogłośnie na punkty po 12. rundach tracąc pas WBFed Intercontinental w kategorii "junior ciężkiej".
26 kwietnia 2014 w Oberhausen został znokautowany w trzeciej rundzie w ośmiorundowym pojedynku przez Ukraińca Ołeksandra Usyka (2-0-0, 2 KO). 27 września tego samego roku Nsafoah zmierzył się z Polakiem Mateuszem Masternakiem. Nsafoah został poddany po czwartej rundzie przez swój zespół.

</doc>
<doc id="3001759" url="https://pl.wikipedia.org/wiki?curid=3001759" title="Harro Semmler">
Harro Semmler

Harro Semmler (ur. 29 listopada 1947 w Hamburgu) – niemiecki urzędnik państwowy, w latach 2010–2012 dyrektor Bundestagu ("Direktor beim Deutschen Bundestag"). 
Życiorys.
Studiował prawo na uczelniach w Bonn i Lozannie. Pracę zawodową rozpoczął jako referendarz sądowy w Akwizgranie. W 1980 dołączył do służb prawnych Bundestagu i przeszedł przez wszystkie szczeble kariery urzędniczej w parlamencie federalnym, aż do stanowiska dyrektora Bundestagu, odpowiadającego polskiemu szefowi Kancelarii Sejmu, na które został powołany w 2010 roku. W 2012 osiągnął wiek emerytalny (65 lat) i zakończył karierę zawodową. 

</doc>
<doc id="3001761" url="https://pl.wikipedia.org/wiki?curid=3001761" title="Karol Šrámek">
Karol Šrámek

Karol Šrámek (ur. 15 stycznia 1977 w Bratysławie) – były słowacki siatkarz, który występował na pozycji atakującego bądź przyjmującego. W czasie swojej kariery grał polskich klubach jakich jak: Mostostal-Azoty Kędzierzyn-Koźle, AZS PWSZ Nysa, Gwardia Wrocław i Fart Kielce. Oprócz Polski występował również w Czechach, Austrii, Słowenii i także w takich egzotycznych krajach pod względem siatkarskim jak Portugalia, Kuwejt, Malediwy i Izrael. W 2009 roku zakończył profesjonalną karierę zawodniczą a jego ostatnim klubem był słoweński Calcit Kamnik. Był przyjmującym i atakującym, ale w meczach sparingowych grał nawet na pozycjach środkowego i libero.
Zawodnik ma również przeszłość związaną z siatkówką plażową gdzie osiągał sukcesy na szczeblu krajowym. Jest mistrzem Słowacji z 2007 roku i czterokrotnym wicemistrzem tego kraju.

</doc>
<doc id="3001762" url="https://pl.wikipedia.org/wiki?curid=3001762" title="Umm ar-Rizam">
Umm ar-Rizam

Umm ar-Rizam (arab. أم الرزم) – miasto w północno-wschodniej Libii, w gminie Darna, zlokalizowane w odległości 48 km na południe od miasta Darna, przy drodze Darna–At-Timimi. W 2006 roku zamieszkiwało je ok. 12 tys. mieszkańców.

</doc>
<doc id="3001764" url="https://pl.wikipedia.org/wiki?curid=3001764" title="Stosunki polsko-żydowskie w czasie II wojny światowej (esej)">
Stosunki polsko-żydowskie w czasie II wojny światowej (esej)



</doc>
<doc id="3001766" url="https://pl.wikipedia.org/wiki?curid=3001766" title="Gail Kobe">
Gail Kobe

Gail Kobe (ur. 19 marca 1932 w Hamtramck, zm. 1 sierpnia 2013 w Los Angeles) – amerykańska aktorka filmowa i telewizyjna.
Filmografia.
seriale
film

</doc>
<doc id="3001769" url="https://pl.wikipedia.org/wiki?curid=3001769" title="Emirat Kordoby">
Emirat Kordoby

Emirat Kordoby (arab. إمارة قرطبة) – państwo na Półwyspie Iberyjskim istniejące w latach 756 do 929, rządzone przez dynastię Umajjadów, ze stolicą w Kordobie.
Społeczeństwo po podboju.
Tradycyjnie przyjmuje się, że podbój królestwa Wizygotów, rozpoczęty wyprawą Tarika w 711 roku, był jednym z punktów zwrotnych historii Półwyspu Iberyjskiego. Położył kres rządom elity wizygockiej, sprawił, że ortodoksyjne chrześcijaństwo przestało być religią dominującą, spowodował zniszczenie państwa jednoczącego cały Półwysep Iberyjski oraz doprowadził do powstania nowych społeczności w miejsce jednolitego społeczeństwa gockiego. Taki opis jest jednak uproszczeniem, mówi bowiem o punkcie widzenia bardzo nielicznej elity wizygockiej, składającej się z kilkudziesięciu rodzin. Dla niej, niezaprzeczalnie, konsekwencje podboju z 711 roku były katastrofalne. Wydaje się, że warstwa ta, po utracie monopolu na władzę, po prostu przestała istnieć. W źródłach znajdujemy wprawdzie relacje o Egilonie, córce Roderyka, i Sarze, potomkini Wittizy, ale prawdziwość tych wzmianek jest często poddawana krytyce. Nawet w przypadku uznania ich za postacie historyczne, zastanawiający jest fakt, że źródła, mówiąc o rodach arystokratycznych, wspominają tylko o kobietach. Zważywszy na to, że muzułmańscy przybysze w Iberii byli żołnierzami, a nie osadnikami, jest bardzo prawdopodobne, że ich dowódcy pożenili się z przedstawicielkami wielkich rodzin, aby objąć w posiadanie ich majątki. Tymczasem mężczyźni z tych rodów zostali totalnie zmarginalizowani i utracili nie tylko wpływy polityczne, ale w wyniku wspomnianych mariaży także ziemie i bogactwa.
Sytuacja elit prowincjonalnych była inna. Ludzie ci, choć pozbawieni większego wpływu na wydarzenia na dworze, w tym na wybór króla, pełnili w państwie Wizygotów bardzo ważną rolę. Zajmowali się bowiem zarządzaniem swoimi niewielkimi posiadłościami, obejmującymi po kilka miasteczek, osad lub wsi. Znaczna część ziem znajdowała się zatem w ich rękach, ale nie tworzyli oni jednego zwartego obozu, bowiem byli podzieleni z uwagi na różnicę interesów poszczególnych regionów, w których żyli i posiadali majątki. Królowie i elita musieli zabiegać o ich poparcie i współpracować z nimi, gdyż sami nie byliby w stanie administrować rozległymi terenami królestwa. Wiadomo, że podbój zapoczątkowany przez Tarika odbył się za pomocą raczej niewielkich sił i choćby z tego powodu, również muzułmanie musieli zdać się na współpracę z lokalnymi elitami. Muzułmanom wojsk starczało na obsadzenie kilku najważniejszych miast, skutecznie rządzenie i ściąganie podatków, na czym najbardziej im zależało, byłoby więc niemożliwe bez ludzi takich jak Teodemir, znany z traktatu zawartego z Abd al-Azizem ibn Musą, w którym – w zamian za pozostawienie jego majątku ziemskiego – zobowiązuje się nie szkodzić interesom nowych panów i uiszczać na ich rzecz stosowne opłaty. Jest to wprawdzie jedyny znany przypadek takiej umowy z terenów Hiszpanii, ale podobne praktyki muzułmanie stosowali na wschodzie, jest więc niemal pewne, że Teodemir nie był jedyny. Zatem lokalne elity w większości utrzymały swój stan posiadania i nadal pełniły rolę taką samą jak przed 711 rokiem, tyle że odpowiadały teraz przed nowymi władcami. Ich losy kilkadziesiąt lat po podboju są jednak kiepsko znane, wiemy o paru muwalladzkich rodzinach, inni być może zostali „adoptowani” przez rody arabskie, jeszcze inni prawdopodobnie utracili swój status społeczny po tym, jak muzułmanie ugruntowali swoją władzę na tyle, że nie potrzebowali już miejscowych współpracowników.
Muzułmanie byli zupełnie nową społecznością w Hiszpanii. Pierwsza fala przybyszy składała się głównie z berberskich żołnierzy Tarika ibn Zijada, pochodzących przede wszystkim z terenów współczesnej Libii i Tunezji. Wraz z przybyciem Musy ibn Nusajra na Półwyspie Iberyjskim pojawiła się pewna liczba Arabów i związanych z nimi Muwalladów z Ifrikijji, nie była ona jednak znaczna i liczebnością ustępowała Berberom. Istnieją dowody na to, że Berberowie ściągali później swoje rodziny na nowo podbite tereny. Berberowie również nie byli monolitem, dzielili się na wiele plemion, ale na podstawie zachowanych źródeł nie jesteśmy w stanie powiedzieć, które z nich żyły w Iberii. Druga fala migracji również miała charakter militarny. Położenie i sytuacja Al-Andalus nie zachęcały zresztą statecznych obywateli do osiedlania się tam. W 741 roku po europejskiej stronie Cieśniny Gibraltarskiej wylądowały wojska dowodzone przez Baldża ibn Biszra. Były to oddziały, które ocalały z jego kampanii przeciw zbuntowanym Berberom, która zakończyła się druzgocącą klęską Arabów. Żołnierzy Baldża określa się mianem Syryjczyków, choć pochodzili oni z całego Bliskiego Wschodu i, podobnie jak żołnierze Musy ibn Nusajra, byli w większości Muwalladami o mieszanym pochodzeniu. Zarówno ci pierwsi Muwalladowie, jak i ci, którzy przybyli z Baldżem ibn Biszrem, uważali się za Arabów, bo ich przodkowie, uwolnieni po przyjęciu islamu, zostawali klientami starych klanów arabskich i z czasem do nich „dołączali”. To właśnie ci Muwalladowie, uważający się za Arabów, byli warstwą rządzącą w Al-Andalus. Poza tymi dwoma falami migracji wiemy o trzeciej, która miała miejsce w X wieku, z obszarów dzisiejszego Maroka. W źródłach nie znajdujemy informacji o żadnych innych. Przybycie Abd ar-Rahmana (756-788) w 756 roku nie wiązało się raczej z migracjami, bo opisujące to wydarzenie relacje mówią, że bazował on głównie na poparciu miejscowych, byłych klientów i sprzymierzeńców Umajjadów.
Niewiele wiadomo o życiu niższych warstw społeczeństwa wizygockiego pod panowaniem arabskim. Ludzie ci byli niepiśmienni, nie przyciągali również zbytniej uwagi ówczesnych dziejopisarzy, dlatego nie znajdujemy o nich zbyt wielu wzmianek w źródłach, do tego dochodzą trudności z interpretacją tych, które mamy. Pewniejszą drogą do badania sytuacji po podboju jest więc archeologia. Z uwagi na charakter wczesnego Al-Andalus jest niemal pewne, że Arabowie brali ludzi w niewolę. Część niewolników zostawała na Półwyspie Iberyjskim, podczas gdy inni byli sprzedawani do Afryki i na Bliski Wschód. Zmiany w wyglądzie kościołów wydają się być dowodem na to, że Arabowie przejmowali je i zamieniali na meczety lub domy modlitwy. Zgodnie z nowszymi badaniami część tych świątyń pozostawała jednak w rzeczywistości chrześcijańska, a zmiany wystroju i dodanie nowych elementów mogło być efektem nowych wpływów kulturowych. Doszło również do zjawiska wspólnego wykorzystywania obiektów wcześniej używanych tylko przez chrześcijan. Tak było na przykład w przypadku niektórych cmentarzy. Część badaczy uważa, że pojawienie się nowych praktyk grzebania zmarłych, świadczy albo o wymianie lokalnej populacji albo o jej przejściu na islam. Wydaje się to jednak mało prawdopodobne, zwłaszcza w przypadku społeczności wiejskich, niemających zbyt wielkiej styczności z Arabami i ze swojej natury najbardziej konserwatywnych.
Badania archeologiczne pokazują, że w pierwszych latach rządów muzułmanów również życie mieszkańców miast, niewiele się zmieniło. Na przykładzie Reccopolis, Tolmo de Minateda i innych osad miejskich widać kontynuacje osadnictwa i brak poważniejszych zmian w układzie miejskim. Różnice zaczynają być widoczne w połowie VIII wieku i są efektem ówczesnych zawirowań politycznych: rewolty Berberów, walk między Kajsytami i Jemenitami oraz pojawienia się Abd ar-Rahmana. Nie były to jednak zmiany spowodowane obcymi wpływami kulturowymi, ale wojnami i wynikającymi z nich grabieżami, chorobami czy ogólnym spadkiem zamożności. Uwidoczniła się wówczas tendencja do opuszczania większych osad miejskich i do przenoszenia się do mniejszych, lepiej ufortyfikowanych i przez to łatwiejszych do obrony. Reccopolis na przykład zostało opuszczone pod koniec VIII lub na początku IX wieku, a jego mieszkańcy osiedlili się najprawdopodobniej w oddalonej o kilometr wsi, Zorita de los Canes. Miasta takie jak Mérida, które nie zostały porzucone, wykazują jednak spadek liczby ludności. Nie wiadomo wprawdzie, czy procesy przenoszenia się ludzi z miast do wsi nie zaczęły się jeszcze pod koniec panowania Wizygotów, ale brakuje dowodów na poparcie tej tezy. Dane dotyczące wsi są o wiele szczuplejsze i pochodzą w zasadzie tylko ze środkowej Hiszpanii. Na ich podstawie można stwierdzić, że osadnictwo na wsi było kontynuowane, choć wobec licznych wojen zdaje się, że przetrwały głównie te wsie, które było korzystnie zlokalizowane i posiadały jakiś system obronny. Zmiany w tej materii przyniosło powstanie emiratu Kordoby, którego scentralizowany rząd był w stanie stworzyć warunki dla poprawy bezpieczeństwa, co umożliwiało rozwój osadnictwa zarówno na wsi jak i w miastach. Tu jednak także mamy problemy ze źródłami pisanymi, mimo że w porównaniu do wcześniejszego okresu jest ich znacznie więcej. Dotyczą one głównie Kordoby, a nawet tylko dworu kordobańskiego, błędem byłoby jednak przenoszenie sytuacji panującej w tym mieście i regionie na inne.
Źródła.
Arabskie źródła dotyczące okresu emiratu kordobańskiego nastręczają wiele trudności. Jest ich przede wszystkim znacznie mniej w porównaniu do liczby tych traktujących o podboju Al-Andalus. Różnią się również celem, w jakim zostały napisane, historycy wskazują, że w wielu przypadkach powstały, aby dawać odpowiedzi na trapiące andaluzyjskich Arabów problemy związane z prawem, a nie w celu zrelacjonowania wydarzeń. Chodziło tu głównie o to, które regiony zostały podporządkowane zdobywcom w wyniku walk, a które poddały się same, co miało znaczenie w stosunku do ich mieszkańców, ściąganych podatków i wielu innych kwestii. Za przykład może tu służyć "Księga Historii" autorstwa Abd al-Malika ibn Habiba, zawierająca także wiele legend, przedstawionych jako prawda historyczna. Nie są to więc typowe źródła narracyjne. Inne, pisane na początku X wieku, zawierają już więcej informacji, ale są one bardziej rocznikami, w których wymienia się rozkazy władcy na dany rok w dziedzinie wojskowej, prawnej i administracyjnej, śmierć znaczących osobistości, przebieg kampanii zbrojnych, liczbę schwytanych jeńców i zabitych „niewiernych”. Więcej informacji pojawiało się przy specjalnych wydarzeniach, takich jak na przykład śmierć władcy, wymieniano wówczas między innymi jego wcześniejsze osiągnięcia, charakter, wygląd, imiona żon, synów czy służących mu ministrów. Taki sposób zapisywania informacji był bardzo popularny wśród muzułmanów na Bliskim Wschodzie iwywodził się najprawdopodobniej z tradycji kronikarskich chrześcijańskiej Syrii. Impulsem do tej pracy, poza kwestiami administracyjnymi, mógł być brak informacji o sprawach zachodnich w źródłach muzułmańskich powstałych na Bliskim Wschodzie. Informacje te są bardzo wartościowe, ale niosą ze sobą zagrożenie fałszowania danych ku chwale panującego. O wiele poważniejszym problemem jest jednak fakt, że przetrwały one głównie w innych, późniejszych źródłach, których autorzy korzystali z pracy poprzedników. Nie wiadomo więc, w jakim stopniu są one zgodne z pierwowzorem. Tak jest w przypadku najważniejszego andaluzyjskiego historyka tamtych czasów – Ibn Hajjana, żyjącego w XI wieku. Samodzielnie przetrwała zaledwie niewielka część jego prac, ale wiemy, że z jego dzieł korzystał Ibn Izari, piszący w XIV wieku na terenie Północnej Afryki. Odtworzenie na tej podstawie prac Ibn Hajjana jest jednak niemożliwe, bo Ibn Izari korzystał również z innych, nieznanych nam źródeł.
Poważnym problemem w przypadku źródeł z Al-Andalus jest również fakt, że przetrwały w bardzo małej liczbie kopii, większość w zaledwie jednej. Dotyczy to zarówno łacińskich jak i arabskich dzieł. W Europie łacińskiej tymczasem niemal każde źródło zachowało się w kilku kopiach, te popularniejsze – nawet w kilkunastu. Znaczna część tych kopii powstała za życia autorów oryginałów lub niedługo później. W Al-Andalus mamy do czynienia z odwrotną sytuacją. Nie dość, że dysponujemy pojedynczymi kopiami, to często powstały one kilkaset lat po oryginałach. Wymownym przykładem są dzieła choćby wspomnianego już Ibn Hajjana. Tworzył on w XI wieku, tymczasem jedyna kopia części jego pracy pochodzi z XIX wieku i została sporządzona przez słabo wykwalifikowanego pisarza na podstawie pochodzącej z XIII wieku innej kopii, która niestety zaginęła. Istnieje jednak szansa na odkrycie nowych źródeł i kopii już znanych, gdyż niedawno odkryto pokaźne zbiory starych tekstów arabskich w bibliotekach w meczetach i medresach w Afryce Zachodniej, głównie w Timbuktu w Mali. Zbiory te szacuje się na ponad 70 000 manuskryptów. Wiadomo, że wielu muzułmanów, którzy decydowali się na opuszczenie kurczącego się pod naporem chrześcijan Al-Andalus osiadało właśnie tam; możliwe, że zabierali ze sobą dzieła literackie. Znane są również związki między muzułmanami z Andaluzji a ich współwyznawcami z Zachodniej Afryki, zwłaszcza że dwie dynastie afrykańskie, Almorawidzi i Almohadzi, rządziły od XI do XIII wieku na Półwyspie Iberyjskim.
Następnym problemem źródeł dotyczących Al-Andalus jest brak większej ilości informacji i dokumentów traktujących o sprawach lokalnych. W porównaniu do chrześcijańskich królestw północy różnica ta jest aż nadto wyraźna. W przypadku Asturii i Katalonii dysponujemy ogromną liczbą dokumentów zawierających informacje o prawach własności i różnego rodzaju transakcjach. Na ich podstawie można w pewnym stopniu odtworzyć stosunki społeczne i organizację polityczną poszczególnych regionów. Różnicę tę tłumaczy się tym, że chrześcijanie widzieli użyteczność tego typu dokumentów w potwierdzaniu swoich praw do różnych ziem. Poza tym ich działaniom na rzecz przetrwania i późniejszej ekspansji towarzyszył ogromny wysiłek całych pokoleń, który chcieli w ten sposób utrwalić. Możliwe jest także, że zdobywając jakieś ziemie chrześcijanie po prostu niszczyli podobną dokumentację z czasów muzułmańskich, bo prawem zdobywcy uważali panujące tu wcześniej stosunki za niebyłe. To samo mogło spotkać znaczną część muzułmańskiej korespondencji dyplomatycznej. Przetrwały z niej w zasadzie tylko łacińskie pisma chrześcijańskich poddanych kalifa, które przechowywano w Barcelonie w "Archivo de la Corona de Aragón". W konsekwencji nie posiadamy źródeł niezbędnych do odtworzenia losów i stosunków panujących w społecznościach lokalnych Al-Andalus. Nie wiemy zbyt wiele o jej składzie etnicznym, praktykach nadawania imion, strukturze własności ziemskiej, wymianie ekonomicznej, zwyczajach religijnych, strukturze społecznej, prawie i tym podobnych. Są wprawdzie wyjątki od tej reguły, jak na przykład miasto Huesca, które w 1096 roku zostało podbite przez Aragończyków. Zdobywcy podzielili między siebie tamtejsze ziemie, a z dokumentów, które powstały przy tej okazji, można określić, jaka była struktura własności przed najazdem. Wszelkie próby opisania społeczeństwa Al-Andalus muszą zatem opierać się, w pewnej mierze, na przypuszczeniach i mniej lub bardziej dokładnych próbach generalizacji. Z pomocą przychodzą wprawdzie prace archeologiczne, ale jest to tylko częściowe rozwiązanie problemu. Na ich podstawie można określić wielkość miast, ich organizację przestrzenną, zamożność i kulturę materialną. Jednak już zwyczaje, kwestie własności czy prawo są niemożliwe do zbadania. Poza tym czołowym problemem archeologii tego okresu jest to, że większość miast jest do dzisiaj zamieszkana, co rodzi oczywiście kłopoty z rozgraniczeniem warstw jak i z samymi pracami. Istnieje kilka miast opuszczonych w czasach rządów Umajjadów, ale nie wiadomo, na ile wyniki badań z nich można uogólnić na inne osady.
Autorem pierwszego, ważniejszego źródła narracyjnego dotyczącego historii Al-Andalus był prawdopodobnie Ahmad ar-Razi, żyjący w X wieku. Żył na dworze w Kordobie i jeszcze jako dziecko zawarł znajomość z Abd ar-Rahmanem III (912-961). Dzięki temu miał dostęp do wszystkich wcześniejszych kronik, dokumentów państwowych i co więcej znał sprawy państwa od „podszewki”. Jego praca, zawierająca oprócz informacji historycznych również topograficzne, była kompilacją wcześniejszych kronik, zawierała dzieje od podboju do 955 roku. Dzieło kontynuował jego syn, Isa ar-Razi. Jego relacje są o wiele bardziej szczegółowe i zawierają informacje o wydarzeniach mających miejsce od momentu wstąpienia na tron Abd ar-Rahmana III. Zrelacjonował on również panowanie drugiego kalifa, Al-Hakama (961-976). Isa, w przeciwieństwie do ojca, interesował się nie tylko polityką i gospodarką, opisywał również życie kulturalne na dworze w Kordobie. Nie ograniczał się, jak ojciec, tylko do Al-Andalus, jego praca zawierała liczne informacje na temat wydarzeń zachodzących w chrześcijańskich królestwach na północy. Oprócz tego starał się zbadać i opisać historię Hiszpanii przed przybyciem Arabów. Prawdopodobnie to on zlecił przetłumaczenie historii Franków, napisanej przez katalońskiego biskupa Gotmara. Prace Ahmada i Isy nie przetrwały jako samodzielne źródła. Były jednak często kompilowane i na ich podstawie pisano późniejsze dzieła.
Ahmad ar-Razi i Isa ar-Razi wywarli duży wpływ na kolejnego znaczącego dziejopisarza z Al-Andalus, żyjącego w XI wieku, Abu Marwana ibn Hajjana. Niewiele wiadomo o jego życiu. Wiemy, że był autorem bardzo wielu dzieł o różnej tematyce, na przykład o arabskiej gramatyce. Większość jego prac zaginęła. Jego najważniejszym znanym dziełem dotyczącym historii Al-Andalus była dziesięciotomowa "Chatib al-Muktabis fi Tarich al-Andalus", która przetrwała tylko częściowo. Kolejnym ważnym dziełem tego autora była praca historyczna pod tytułem "Chatib al-Matin" która miała się składać z nie mniej niż 60 ksiąg, niestety niemal całkowicie zaginęła. Ibn Hajjan korzystał w swoich pracach z bardzo wielu źródeł, także tych, które nie są znane współczesnym historykom. Uchodzi za jednego z najważniejszych twórców Al-Andalus i to nie tylko wśród współczesnych mu uczonych, bowiem z jego prac korzystali dziejopisarze z całego świata arabskiego i wyrażali się o nim z dużym uznaniem.
Ideologia władzy.
Kalifat Umajjadów w Damaszku jest często określany jako „państwo dżihadu”, rozumianego jako wojna przeciw niewiernym w celu rozszerzania panowania islamu. Niewątpliwie niemal przez cały okres rządów tej dynastii prowadzono podboje, w wyniku których władza Arabów sięgnęła Indusu na wschodzie i Galii na zachodzie. Zwiastunem zmian w polityce kalifów było podejście do ziem bizantyjskich w Anatolii za czasów panowania Hiszama (724–743). Wówczas to zamiast najazdów w celu zajęcia jakichś terenów zaczęto stawiać na wyprawy łupieżcze, odbywające się raz lub dwa razy w roku. Prowadzono jeszcze przez pewien czas ekspansję na peryferiach, ale na Bliskim Wschodzie ograniczano się do tego typu ekspedycji.
Podobny proces można zauważyć w Al-Andalus. W pierwszych dwóch dekadach VIII wieku rozpoczęto podbój na olbrzymią skalę, zajmując cały Półwysep Iberyjski i dążąc do opanowania Galii. Wszystkie te najazdy były prowadzone przy użyciu dość szczupłych sił, ale dzięki sprzyjającym okolicznościom, ale także olbrzymiemu wysiłkowi muzułmańskich żołnierzy i dowódców, zakończyły się w dużej mierze sukcesem. Czynnikiem, który spowodował ich zatrzymanie, był narastający opór miejscowych, którzy zdążyli się zorientować w naturze arabskich najazdów, oraz fakt, że między muzułmanami doszło do waśni, walczyli między sobą Arabowie i Berberowie, a w gronie samych Arabów w najlepsze trwał spór między Kajsytami i Jemenitami. Konsekwencją zatrzymanej ekspansji była utrata panowania nad północnymi obszarami Półwyspu Iberyjskiego i powstanie tam królestwa Asturii i królestwa Nawarry.
Wspomniane spory umożliwiły dojście do władzy w Iberii Abd ar-Rahmanowi I, który dał początek emiratowi Kordoby. Pod rządami Umajjadów stan posiadania Arabów z Al-Andalus jeszcze się skurczył, głównie w wyniku działalności Franków, ale nie było to nigdy poważniejsze zagrożenie. Mimo scentralizowania władzy w rękach Umajjadów, co zaowocowało poprawą sytuacji wewnętrznej i wzrostem sił, Arabowie nie podjęli próby odbicia utraconych terenów w Katalonii i na północy. Jest to tym dziwniejsze, że w niektórych okresach ponowne podporządkowanie sobie tych ziem było rzeczą bardzo prostą. Brak ekspansji był zatem celową polityką, a nie wynikiem słabości czy trudnych uwarunkowań zewnętrznych. Potwierdza to fakt, że raz lub dwa razy do roku wojska umajjadzkie wyprawiały się na zajęte przez chrześcijan ziemie, łupiły je, brały niewolników, po czym wycofywały się. Nasilenie takiej działalności widać zwłaszcza za panowania emira Hiszama (788–796). Wydaje się mało prawdopodobne, aby władca ten wzorował się na swoim przodku i imienniku z Syrii. Jest jednak bardzo możliwe, że decyzja o prowadzeniu takiej polityki była wynikiem tych samych przyczyn i okoliczności. Ważnymi czynnikami była chęć zdobycia łupów i sławy, ale oprócz nich istniały inne, bardziej subtelne w swojej naturze. 
Dla ówczesnych muzułmanów istniała oczywista różnica między Dar al-Islam, czyli terenami znajdującymi się pod panowaniem islamu, a Dar al-Harb, czyli ziemią wojny, opanowaną przez niewiernych. W myśl ideologii, która ukształtowała się na dworach pierwszych kalifów, sprawujących władzę z woli Boga, obowiązkiem dobrego muzułmańskiego władcy jest rozszerzanie wpływów islamu na kolejne kraje. Niewiernych należało postawić przed wyborem: albo nawrócą się na islam albo uznają jego panowanie i choć pozostaną przy swojej religii, to będą płacić daninę albo będą obiektami ustawicznych ataków wiernych. Prowadzenie kampanii wojskowych przeciw niewiernym było więc religijnym obowiązkiem dla władcy. W państwach muzułmańskich, zwłaszcza we wczesnym okresie, rozdział na sferę państwową i religijną nie istniał albo był bardzo ciężki do zauważenia. Odpowiedź na pytanie, dlaczego dokonywano regularnych najazdów, mimo zatrzymania ekspansji, jest więc prosta: kalifowie czy emirowie, jeśli chcieli utrzymać się przy władzy, mieć szacunek poddanych i wpływowych osobistości, po prostu musieli walczyć z niewiernymi.
Brak rozdziału między sferą religijną a państwową widać choćby na przykładzie prawa i instytucji kadich, sędziów mianowanych przez władze. Orzekali oni w niemal wszystkich sprawach, a źródłem ich orzecznictwa był Koran. W Al-Andalus istniało kilka muzułmańskich szkół prawniczych. Podział wynikał zazwyczaj ze sposobu odczytywania i interpretowania Koranu i Hadisów. Niektóre szkoły preferowały bardziej dosłowne rozumienie świętych pism, podczas gdy inne uważały, że należy je rozumieć bardziej jako metaforę. W Al-Andalus, za czasów panowania Al-Hakama I (796-822), do największych wpływów doszli przedstawiciele szkoły znanej jako "Maliki", cechującej się bardzo literalnym sposobem odczytywania tekstów religijnych. Potwierdza to w pewnym stopniu tezę, że mimo zatrzymania ekspansji Al-Hakam, z przyczyn religijnych, musiał kontynuować walkę przeciw niewiernym.
Cechą charakterystyczną panowania Umajjadów w Al-Andalus była koncentracja zainteresowań na sprawach stolicy, Kordoby. Miasto, korzystając ze stałej obecności dworu, rozwijało się bardzo prężnie i to w zasadzie na każdym polu. Przejawem bogactwa było na przykład budowane wspaniałych meczetów. Nie wiadomo jednak, na ile była to zasługa celowej polityki władców, nie mamy na przykład żadnego dowodu na wspieranie przez Umajjadów instytucji zajmujących się rozwojem życia intelektualnego, nie wiadomo również, czy organizowali jakieś roboty publiczne. Dużo uwagi poświęcali natomiast naprawianiu i rozbudowywaniu systemu fortyfikacji. Wykorzystali również te akwedukty, które przetrwały okres wizygocki, ale raczej do dostarczania wody do fontann czy prywatnych posiadłości, niż w celu zapewnienia dostępu do świeżej wody ogółowi mieszkańców. Nie wykazali się również na polu fundowania budynków użyteczności publicznej. Czym zatem, obok sumiennego wypełniania nakazów religijnych, legitymizowali swoje rządy? Wydaje się, że ich mandatem do sprawowania władzy nad wspólnotą muzułmańską w Al-Andalus był dla Umajjadów fakt, iż ich rodzina piastowała urząd kalifa od 661 do 750 roku. W dziełach literackich powstałych w czasach emiratu i kalifatu Kordoby widać liczne odwołania i nawiązania do syryjskiej historii dynastii. Przy czym autorzy nie skupiają się w takich przypadkach na pojedynczych jej przedstawicielach, opisują raczej Umajjadów jako przykład rodziny oddanej islamskim ideałom. Umajjadzi bezwzględnie zwalczali każdy przejaw niezadowolenia poddanych, starając się w ten sposób zniechęcić społeczeństwo do popierania buntowników. Przez długi czas prowadzili również mądrą politykę w stosunku do lokalnych władców, nie pozwalając im na osiągnięcie większego znaczenia.
Administracja.
Państwo Umajjadów w Al-Andalus było podzielone na prowincje, zwane "kuras" ("kuwar"). Kuras było podstawową jednostką administracyjną, podporą lokalnej władzy emirów. Na czele każdej prowincji stał mianowany przez rząd gubernator, tytułowany "wali". Ich siedziba znajdowała się w głównym mieście danej prowincji. To właśnie głównemu miastu "kuras" zawdzięczał swoją nazwę. Prowincje były z kolei podzielone na dystrykty zwane "akalim". Każdy z dystryktów obejmował pewną liczbę twierdz i ufortyfikowanych wież, których liczba była zależna od lokalnych uwarunkowań. Sprawy wyglądały nieco inaczej na obszarach przygranicznych, gdzie, pod koniec VIII wieku, doszło do powstania trzech specjalnych jednostek administracyjnych. Jednostki te były, w uproszczeniu, odpowiednikami frankijskich marchii, a Arabowie nazywali je "sugur". Odgrywały one znaczącą rolę polityczną, militarną i gospodarczą w państwie Umajjadów. Oprócz tego, z racji położenia przy granicy, krzyżowały się w nich różne wpływy kulturowe. Ich centrami administracyjnymi były: Merida, Toledo i Saragossa. W marchiach zdarzało się czasami, że jeden "wali" zarządzał kilkoma prowincjami. Gubernator taki pochodził zazwyczaj z najważniejszego lokalnego rodu, a stanowisko nierzadko przekazywał swoim potomkom. Z biegiem czasu doprowadziło to do skupienia części władzy w rękach lokalnych możnych, co stanowiło potencjalne zagrożenie dla monopolu Umajjadów na władzę.
Monopol ten był zresztą, w połączeniu z rozrodzoną dynastią i niejasnym systemem dziedziczenia, poważnym zagrożeniem. Sukcesja w Al-Andalus była ustalana przez rządzącego emira. Wybierał on następcę z grona swoich bardzo licznych krewniaków i potomków. Zasady tego wyboru nie są dla nas do końca jasne, ale, patrząc na dzieje Umajjadów w Hiszpanii, nie były chyba do końca jasne także dla samych zainteresowanych. Często bowiem, oprócz wyznaczonego następcy, po władzę zgłaszało się wielu innych członków rodziny. Wydaje się, że każdy męski przedstawiciel rodu, jeśli tylko miał takie ambicje, mógł starać się o tytuł emira, co stwarzało ogromne pole do popisu dla różnego rodzaju stronnictw. Już podczas panowania następców Abd ar-Rahmana I dochodziło do wewnętrznych walk. Zarówno Hiszam I jak i Al-Hakam I musieli stawiać czoła swoim krewnym. Hiszam miał problem ze swoimi braćmi, Sulajmanem i Abd Allahem, którzy w 788 roku wzniecili rebelię. Mimo początkowych sukcesów powstańców, Hiszamowi udało się ich pokonać i skazał braci na wygnanie do Północnej Afryki. Gdy jednak zmarł w 796 roku, Sulajman i Abd Allah powrócili, próbując odsunąć syna Hiszama, Al-Hakama I, od władzy. Spory o sukcesję prowadziły nie tylko do wojen domowych, ale także do spisków i zamachów. Wielu Umajjadów zostało zamordowanych w wyniku wewnątrz dynastycznych intryg.
Wczesna historia.
Abd ar-Rahman I.
Założyciel hiszpańskiej gałęzi rodu Umajjadów, Abd ar-Rahman pochodził z Syrii i był synem Mu’awiji oraz nieznanej z imienia Berberki. Mu'awija był z kolei synem kalifa Hiszama (724-743), który rządził całym imperium arabskim. W 750 roku doszło do buntu przeciw dotychczasowej dynastii, znanego w historiografii jako rewolucja abbasydzka. W jej wyniku Abbasydzi obalili Umajjadów i sami ogłosili się kalifami. Chcąc pozbyć się ewentualnych pretendentów, wymordowali wszystkich męskich przedstawicieli obalonego rodu, których zdołali pochwycić. Jednym z nielicznych, którym udało się ujść z pogromu, był Abd ar-Rahman. Początkowo ukrywał się w różnych miejscowościach na Bliskim Wschodzie. Był jednak ciągle ścigany przez Abbasydów i po pewnym czasie zdecydował się schronić w Północnej Afryce. Miejscowy gubernator, Abd ar-Rahman ibn Habib al-Fihri był stronnikiem i klientem Umajjadów, a poza tym znajdował się w konflikcie z nowymi władzami kalifatu i na jego dworze przebywało kilku innych byłych sojuszników starej dynastii. Abd ar-Rahman liczył również na pomoc ze strony krewniaków swojej matki, Berberów. Faktycznie, po przybyciu do Ifrikiji został ciepło przyjęty przez gubernatora. Nie osiadł jednak na jego dworze, ale udał się do obozu Nafsy, jednego z wodzów lokalnych plemion. Al-Fihri, początkowo pozytywnie nastawiony do Umajjadów i ich stronników, zaczął z biegiem czasu zmieniać co do nich zdanie. Nie zawarł wprawdzie porozumienia z Abbasydami, ale zaczął obawiać się, że Abd ar-Rahman, jako potomek tak znacznego rodu, może zyskać poparcie lokalnych elit i dążyć do przejęcia władzy. Gubernator próbował go aresztować, ale Abd ar-Rahmanowi udało się zbiec. Razem ze swoimi berberyjskimi sojusznikami udał się do Maghrebu, do Ceuty, położonej bardzo blisko Al-Andalus.
W muzułmańskiej Hiszpanii panował wówczas okres zamętu związany z walkami plemiennymi. Mimo stłumienia buntu miejscowych Berberów, konflikt między nimi a Arabami nadal trwał i w każdej chwili mógł zakończyć się wybuchem walk na nowo. Poza tym rządzący Arabowie dzielili się na dwie rywalizujące ze sobą grupy: Kajsytów i Jemenitów. Jemenici wywodzili się głównie z pierwszych oddziałów muzułmańskich, które przybyły do Al-Andalus z Musą ibn Nusajrem, natomiast Kajsyci wywodzili się z tak zwanych Syryjczyków, czyli wojsk, które przybyły z Baldżem ibn Biszrem. Wśród Syryjczyków znajdowało się wielu klientów Umajjadów, którzy pamiętali liczne dobrodziejstwa ze strony przedstawicieli tej dynastii. Stronnicy Abd ar-Rahmana przeprawili się przez Cieśninę Gibraltarską i nawiązali rozmowy z dwoma syryjskimi dowódcami, Ibn Usmanem i Ibn Chalidem. Ci zadeklarowali, że poprą umajjadzkiego księcia, jeśli ten pojawi się w Al-Andalus. Skontaktowali się również z As-Sumajlem z Saragossy, który był naczelnym wodzem Syryjczyków, ale ten, bojąc się konkurencji ze strony Abd ar-Rahmana, nie zdecydował się zaprosić go do Hiszpanii. Wysłannicy Abd ar-Rahmana skontaktowali się również z Jemenitami, mimo że Umajjadowie byli Kajsytami. Konflikt między dwoma grupami Arabów dawał się jednak we znaki wszystkim, dlatego też wśród Jemenitów nie brakowało ludzi popierających Abd ar-Rahmana, który jako potomek kalifów mógł przywrócić równowagę i zakończyć spory.
Po zdobyciu poparcia w Hiszpanii, Abd ar-Rahman zdecydował przenieść się na Półwysep Iberyjski. Zebrał swoich sojuszników z Afryki Północnej, wśród których większość stanowili Berberowie i w 755 roku, przekroczył Cieśninę Gibraltarską. Swoją bazą uczynił Malagę z racji tego, że była najbliższym miastem i miał tam wielu stronników. Po jego pojawieniu się w mieście znaczna liczba arabskich żołnierzy i dostojników z południa Hiszpanii, dotychczas niezdecydowanych, obwołała go swoim wodzem. Jednak nie wszyscy podzielali ten entuzjazm. Al-Fihri, gubernator Al-Andalus, popierany przez Jemenitow oraz As-Sumajl, dowódca Syryjczyków, zaczęli obawiać się utraty swoich wpływów i pozycji. Abd ar-Rahman umiejętnie wykorzystywał niesnaski między muzułmanami w Iberii i na początku nikt nie zdecydował się na jawny atak na jego stronników. Sprzyjało mu również szczęście, bowiem w Saragossie doszło wówczas do buntu miejscowych, którzy domagali się autonomii. Al-Fihri i As-Sumajl zmuszeni byli zebrać wojska i ruszyć na północ, żeby rozprawić się z rebeliantami. Abd ar-Rahman tymczasem zajął Sewillę, która poddała się bez walki i uznała jego władzę. Al-Fihriemu udało się wprawdzie stłumić bunt w Saragossie, ale krótko potem wybuchł następny, tym razem w Pampelunie. Silna armia wysłana przez gubernatora Al-Andalus została pokonana i rozbita, a w wyniku tej klęski stracił on wielu żołnierzy i jego siły znacząco stopniały, tymczasem Abd ar-Rahman ciągle pozyskiwał nowych sojuszników i zwolenników. Al-Fihri doszedł do wniosku, że jeśli nie powstrzyma Umajjady teraz, to później będzie to już niemożliwe. Zebrał więc ocalałe oddziały i ruszył przeciwko Abd ar-Rahmanowi. Do spotkania między obydwoma armiami doszło nad rzeką Gwadalkiwir w okolicach Kordoby. Wojskom Abd ar-Rahmana dokuczał głód, a al-Fihri, chcąc obniżyć morale przeciwnika, ogłosił zwiększenie racji żywnościowych dla swoich stronników. Wydaje się, że obydwie strony nie czuły się pewnie i prawdopodobnie dlatego doszło do negocjacji między al-Fihrim a Abd ar-Rahmanem. Gubernator zaoferował księciu rękę swojej córki, olbrzymi majątek i wysokie urzędy na kordobańskim dworze. Abd ar-Rahman, dążący do objęcia władzy nad Hiszpanią, oczywiście nie zgodził się na propozycję przeciwnika.
Wobec fiaska negocjacji doszło do walk, które, mimo początkowych trudności, zakończyły się pełnym zwycięstwem Abd ar-Rahmana. Al-Fihri i As-Sumajl zbiegli z pola bitwy do pobliskiej Kordoby, gdzie przegrupowali ocalałe wojska i przygotowywali się do obrony. Po nadejściu sił Umajjady nie doszło jednak do dalszych walk. Zamiast tego obydwie strony zgodziły się na negocjacje. Tym razem jednak to Abd ar-Rahman dyktował warunki. Al-Fihri mógł pozostać przy życiu i zachować majątek, choć stawał się w zasadzie więźniem, nie mógł bowiem opuszczać Kordoby i musiał raz dziennie stawiać się przed obliczem Abd ar-Rahmana. Musiał również wysłać swoje dzieci na dwór Abd ar-Rahmana, jako zakładników. Mimo to al-Fihri podjął jeszcze próbę pokonania umajjadzkiego księcia. Krótko po zawarciu porozumienia zbiegł z Kordoby i zaczął zbierać stronników z całego Al-Andalus. Udało mu się zorganizować dość liczną armię, ale prawdopodobnie w jej skład wchodziło wielu cywilów, nie znających się za bardzo na rzemiośle wojennym. Jednak i ta próba zakończyła się klęską al-Fihriego, jego oddziały zostały rozbite w serii pomniejszych potyczek. Niedawny gubernator Al-Andalus, ponownie pokonany, zbiegł do Toledo, gdzie został zdradzony przez swoich niedawnych sojuszników i zabity. Abd ar-Rahman opanował w tym czasie niemal całe południe Półwyspu Iberyjskiego, pokonał As-Sumajla i najsilniejszych opozycjonistów. Dzięki tym sukcesom i rosnącemu poparciu mógł ogłosić się emirem, mimo że nie kontrolował jeszcze wielu ziem położonych w środkowej i północnej części Hiszpanii.
Na wieść o sukcesie Abd ar-Rahmana do Al-Andalus zaczęli przybywać dawni stronnicy i klienci Umajjadów z całego świata islamu. Była to nieliczna grupa, nie można tu mówić o jakiejś nowej fali osadniczej, ale jej przedstawiciele byli bardzo wpływowi. Nowy emir obsadzał nimi najwyższe stanowiska w swoim państwie. Informację o poczynaniach Umajjadów w Hiszpanii doszły również do Abbasydów, którzy w obawie, że Abd ar-Rahman lub jego następcy mogą kiedyś upomnieć się o tron, podjęli w 762 roku próbę zdobycia Al-Andalus. Przygotowania do tej operacji podjął, na rozkaz kalifa Al-Mansura, abbasydzki gubernator Jemenu, al-Ala. Zgromadziwszy wojska i zapasy ruszył on na Półwysep Iberyjski i w 762 roku wylądował w okolicach miasta Beja, na terenie współczesnej Portugalii. Miasto skapitulowało bez walki i na domiar złego wsparło Abbasydów. Al-Ala zaatakował później Carmonę, ale oblężenie zakończyło się druzgocącym zwycięstwem Abd ar-Rahmana, a wojska abbasydzkie zostały całkowicie rozbite. Nie oznaczało to jednak końca kłopotów dla nowego państwa Umajjadów. Północ i centralna część Al-Andalus nadal pozostawały poza ich kontrolą, rządzili tam lokalni watażkowie, Arabowie lub Berberowie, często skonfliktowani ze sobą. Abd ar-Rahman zaczął stopniowo podporządkowywać sobie te tereny, czasami za pomocą wojska, ale częściej poprzez zabiegi dyplomatyczne i różnego rodzaju naciski. W wyniku tych starań, trwających 25 lat od momentu pojawienia się Abd ar-Rahmana w Al-Andalus, Umajjadom udało się zjednoczyć większość muzułmańskiej Hiszpanii pod swoimi rządami. Największe problemy sprawiała Saragossa, niezależna od czasów walk z al-Fihrim. Rządzące miastem elity, wobec rosnącej przewagi Kordoby, posunęły się nawet do nawiązania kontaktów z państwem frankijskim, rządzonym przez Karola Wielkiego (768-814). W 777 albo 778 roku poselstwa z Saragossy i Barcelony uzyskały od Franków zapewnienie o militarnym wsparciu. Wydaje się, że Karol Wielki zamierzał w ten sposób podporządkować sobie północno-wschodnią Hiszpanię, ale niedoszli sojusznicy w porę odkryli jego prawdziwe zamiary i nie wpuścili wojsk frankijskich do swoich miast. Chrześcijanie po krótkich walkach wycofali się więc z powrotem za Pireneje. To podczas tego odwrotu miało dojść do starcia w wąwozie Roncevaux, które obrosło w legendę dzięki znacznie późniejszej "Pieśni o Rolandzie", chociaż jego okoliczności w rzeczywistości pozostają niezbyt jasne. Abd ar-Rahman nie brał udziału w tych wydarzeniach i Saragossa pozostała niezależna od Kordoby aż do czasów Abd ar-Rahmana III.
Poważny bunt w samym centrum Andaluzji został wszczęty przez osiedlone tam plemiona Berberów, na których czele stanął niejaki Szakja al-Miknasi. Szakja pretendował do bycia potomkiem Mahometa, co zdaje się wskazywać na powiązania z szyizmem, chociaż zarówno ideologia, jak i dokładna chronologia jego buntu nie są jasne. Trwał on od około 768 do 777 roku, dopóki Szakja nie został zabity przez swoich własnych zwolenników, prawdopodobnie bojących się jego autorytetu wśród współplemieńców. Mniejszym zagrożeniem dla rządów Abd ar-Rahmana była kolejna nieudana próba podporządkowania Andaluzji Abbasydom, podjęta przez Abd ar-Rahmana ibn Habiba al-Siklabiego w roku 776. Wreszcie musiał on stawić czoło także buntom miast: Sewilli w roku 774 i Toledo w roku 764 i ponownie 785.
Starając się zbudować wierną sobie siłę wojskową Abd ar-Rahman uciekał się do kupowania niewolników i zaciągania Berberów. Nie zapomniał także o Kordobie, która była ośrodkiem jego władzy. Zbudował w niej Wielki Meczet, zamek ("alkazar") oraz odnowił mury miejskie. Abd ar-Rahman, który zmarł 30 września 788, był twórcą niezależnego od Abbasydów państwa Umajjadów na Półwyspie Iberyjskim. Jeżeli chodzi o podporządkowanie sobie całego Al-Andalus jego sukces nie był jednak pełny, ponieważ różne regiony kraju cieszyły się nadal sporą autonomią, lub wręcz niezależnością. W tym zakresie jego panowanie należy uznać jedynie za początek procesu, którego dalszy ciąg miał miejsce za rządów jego następców.
Hiszam I.
Urodzony już w Andaluzji Hiszam I nie był najstarszym synem Abd ar-Rahmana i chociaż zgodnie z większością kronik ojciec wybrał go na swojego następcę, to być może w rzeczywistości jego wstąpienie na tron wiązało się raczej z faktem, iż jako pierwszy przybył do Kordoby po śmierci ojca. Jakakolwiek była wola Abd ar-Rahmana, jego starszy syn, Sulajman, który przebywał akurat w Toledo, nie zamierzał pogodzić się z objęciem władzy przez Hiszama. Nawiązał on także współpracę z trzecim synem Abd ar-Rahmana, Abd Allahem, o przydomku al-Balansi (Walencjanin). Do roku 790 Hiszamowi udało się jednak pokonać swoich braci, którzy zostali wygnani do Północnej Afryki, oraz dodatkowo uporać się z zagrożeniem ze strony Saragossy oraz buntem Berberów w rejonie Rondy.
Począwszy od 791 aktywność Hiszama była skoncentrowana głównie na łupieżczych wyprawach przeciwko chrześcijanom. Muzułmanie mieli wówczas splądrować m.in. Oviedo (794), Gironę i Narbonę (793). Wyprawa na Narbonę jest opiewana w arabskich źródłach jako wielkie zwycięstwo, z którego łupy pozwoliły na rozbudowę Wielkiego Meczetu w Kordobie i naprawę starego rzymskiego mostu nad Gwadalkiwirem, który został naruszony przez nurt rzeki. Był to ostatni raz gdy muzułmańskie wojska pojawiły się pod tym miastem. Hiszam miał być nadzwyczaj pobożnym władcą - w tym względzie porównywano go do Umara ibn Abd al-Aziza (717-720). To za jego zachętą w Andaluzji pojawili się pierwsi malikici. Zmarł śmiercią naturalną w kwietniu 796 roku i niemal natychmiast do Andaluzji powrócili jego bracia, kwestionujący prawomocność rządów jego syna, Al-Hakama.
Al-Hakam I.
Gdy Al-Hakam obejmował władzę po swoim ojcu w 796 roku, musiał zmierzyć się nie tylko ze sprzeciwem Sulajmana i Abd Allaha. Niemal w tym samym czasie doszło bowiem do wybuchu buntów przeciw władzy emira w Toledo i w miastach doliny rzeki Ebro. W Saragossie władzę objął niejaki Bahlul ibn Marzuk i choć na krótki czas utracił ją w wyniku działań możnych, którzy dochowali wierności Umajjadom, to szybko odzyskał kontrolę, na domiar złego sprzymierzając się z pretendentem do tronu, Abd Allahem. Był to przykład bardzo częstego zjawiska w Al-Andalus, polegającego na sojuszach koterii lokalnych możnych ze skonfliktowanymi stronnictwami dworskimi. Abd Allah, po zawarciu sojuszu z buntownikami, zabiegał także o wsparcie na dworze Karola Wielkiego. Sulajman tymczasem zaatakował Kordobę, ale poniósł klęskę i musiał wycofać się do Meridy, gdzie został schwytany i zabity. Wobec klęski brata skapitulował również Abd Allah i jego stronnicy. Al-Hakam nie zabił stryja, ale zabronił mu opuszczać Walencję.
Bunt w Toledo wybuchł w 797 roku i miał jakiś związek ze zmianą gubernatora regionu, choć jego dokładne przyczyny nie są znane. Na czele miejscowych rebeliantów stanął Ubajd Allah ibn Hamir, bardzo tajemnicza postać, o którego karierze sprzed rewolty źródła nic nie mówią. W walkach z buntownikami z Toledo Al-Hakam oparł się na wiernym sobie berberskim garnizonie z Talavery. Ich dowódcą był Amrus ibn Jusuf. Wobec tego, że Toledo posiadało bardzo rozbudowany system fortyfikacji, a oddziały berberskie nie były zbyt liczne, Amrus ibn Jusuf nie był w stanie skutecznie odciąć oblężonych. Udało mu się natomiast nawiązać negocjacje ze stronnictwami, które nie były zadowolone z rządów Ubajd Allaha ibn Hamira i były gotowe dogadać się z Umajjadami. Amrus znalazł sojuszników wśród członków Banu Mahsa, którym obiecał, że jeden z nich zostanie gubernatorem, jeśli zabiją Ubajd Allaha ibn Hamira i poddadzą miasto. Przywódca rebelii został zamordowany, ale członków klanu Mahsa czekał nie lepszy los. Gdy przybyli oni do Talavery z głową Ubajd Allaha ibn Hamira jako dowodem na wykonanie zadania, Berberowie pojmali ich i zabili. Prawdopodobnie Amrus ibn Jusuf planował to od początku, ale istnieje również możliwość, że do mordu doszło spontanicznie, gdyż Mahsa od dawien dawna byli skonfliktowani z miejscowymi Berberami. Zabójstwo Ubajd Allaha ibn Hamira, którego osoba dotychczas jednoczyła rebeliantów, spowodowało wybuch otwartych walk między różnymi stronnictwami. Tymczasem do Berberów obozujących pod murami Toledo dołączyły wojska z Kordoby, wysłane przez Al-Hakama. Emir wezwał mieszkańców miasta do poddania się i otworzenia bram, a jego żądania zostały spełnione i Berberowie obsadzili Toledo. Nie był to jednak koniec, bowiem Amrus ibn Jusuf na rozkaz emira zorganizował ucztę dla przedstawicieli najważniejszych lokalnych rodów. Wszyscy goście zostali zamordowani, a ich ciała wrzucano do specjalnie w tym celu wykopanego rowu. Według źródeł ludzie Amrusa ibn Jusufa zabili wówczas około 700 miejscowych notabli.
Bunt i masakrę z Toledo poznajemy tylko i wyłącznie z punktu widzenia Kordoby, nie istnieją bowiem żadne lokalne źródła. Nie wiemy zatem, jak na sprawę patrzyli sami mieszkańcy miasta, o co tak naprawdę walczyli i z jakiego powodu dochodziło między nimi do tarć. Wiadomo jednak, że w Toledo i w innych ośrodkach również miejscowi muzułmanie dzielili się na szereg ścierających się ze sobą frakcji. Prawdopodobnie każda z nich kontrolowała jakąś część miasta, a podstawowym wyróżnikiem od innych grup, obok wspólnoty interesów, było odmienne pochodzenie jej członków. Historia klanu Mahsa pokazuje, że rywalizacja między tymi grupami była naprawdę duża i morderstwa czy okaleczenie w stosunku do przeciwników nie należały do rzadkości. Istnienie tego typu stronnictw ukazuje z kolei, jak niewielki wpływ na społeczność lokalną miała władza centralna, zainteresowana bardziej Kordobą i jej okolicami. Emirowie oczekiwali posłuszeństwa i regularnego płacenia podatków, ale nie mieli zamiaru mieszać się w lokalne waśnie i rozgrywki, dopóki ich monopol na władzę nie był kwestionowany. W takiej sytuacji natychmiast wkraczali do akcji, a ich interwencja kończyła się często tragicznie dla buntowników, tak jak w przypadku Toledo.
Wymordowanie buntowników, nawet po ich poddaniu się, było uważane za najskuteczniejszą i najsprawiedliwszą metodę zaprowadzenia spokoju i ukarania winnych. Prawdopodobnie pogląd ten był konsekwencją tradycji plemiennych, według których należało pamiętać o krzywdach i nigdy ich nie wybaczać. Upokorzeni przez zwycięskiego władcę członkowie różnych rodów powinni zatem czekać na sposobność do odegrania się na krzywdzicielu. Z tego też powodu pozostawienie ich przy życiu, było z punktu widzenia Al-Hakama, czymś bardzo niebezpiecznym. Oprócz tego, w myśl ideologii dworu, bunt przeciwko władcy był buntem przeciwko Bogu. Było to zatem najcięższe z możliwych przestępstw i należało wymierzyć za nie najcięższą karę. Politykę taką widać nie tylko w Toledo, ale także w innych miastach, także w Kordobie. W 805 roku wykryto tu spisek przeciwko Al-Hakamowi. Wszyscy podejrzani o udział w konspiracji zostali publicznie ukrzyżowani. Podobne represje zastosowano w 818 roku, w czasie tumultu na jednym z przedmieść Kordoby, znanym jako "Secunda". Z nieznanych nam przyczyn tłum mieszkańców przedmieść stolicy zaczął rabować i niszczyć miasto, po czym skierował się w stronę pałacu emira. Tam jednak regularne wojsko bez większych problemów poradziło sobie z buntownikami, zabijając kilkuset z nich. Ci, którzy ocaleli z masakry, zostali aresztowani i publicznie ukrzyżowani. Później, mimo że bunt już wygasł, wojska emira zaatakowały Secundę i całkowicie ją zniszczyły, zmuszając jej mieszkańców do ucieczki. Al-Hakam chciał początkowo zabić wszystkich zamieszkujących przedmieścia, ale wyperswadowali mu to jego doradcy. Zamiast tego wygnał ich z Kordoby, wielu uciekło do Toledo, inni wyemigrowali do Północnej Afryki.
Wydaje się, że w VIII i IX wieku ważnym dla Umajjadów źródłem żołnierzy były niezasymilowane garnizony berberskie, takie jak ten w Talaverze. Wzmianki źródłowe potwierdzają tezę, iż rządzący umiejętnie wykorzystywali waśnie etniczne między Arabami a Berberami dla swoich celów. Z powodu niesnasek między obydwoma grupami, ryzyko sojuszu lokalnych elit z garnizonami złożonymi z Berberów było bardzo małe. Berberowie mogli być wówczas podporą władzy emirów w prowincjach. Ciężko ocenić skalę tego zjawiska, ale wydarzenia z Toledo nie są odosobnionym przypadkiem. W 794 roku doszło do walk między stronnictwami w Tarragonie. Umajjadzi, wobec utraty kontroli nad miastem, dali lokalnym Berberom wolną rękę. Garnizon zmasakrował nie tylko buntowników, ale także mieszkańców i to tak skutecznie, że miasto zostało całkowicie wyludnione. Zasiedlili je dopiero Frankowie w IX wieku. Z drugiej jednak strony stosunki Umajjadów z Berberami nie były chyba idealne, o czym świadczyć może fakt, iż pod koniec IX wieku wzmianki o berberyjskich garnizonach znikają ze źródeł. Jest raczej mało prawdopodobne, że doszło do tego na skutek asymilacji rdzennych mieszkańców Afryki Północnej. Taki proces mógł wprawdzie występować, ale z uwagi na ostre konflikty etniczne z Arabami i Muwalladami, aspirującymi do miana Arabów, raczej nie było to zjawisko powszechne. Możliwe, że wielu Berberów zostało po prostu zmuszonych do powrotu do Afryki. Oprócz Berberów, Umajjadzi mogli liczyć na plemienne milicje zwane "jundami". Chodzi tu głównie o tak zwanych Syryjczyków. W teorii wszyscy ich członkowie mieli być potomkami żołnierzy, którzy w 741 roku osiedlili się w Al-Andalus, po przybyciu tu z Baldżem ibn Biszrem, ale jest to raczej mało prawdopodobne, ponieważ oddziały te nie były zbyt liczne już w momencie pojawienia się w Hiszpanii. Baldż stał w końcu na czele resztek rozbitej przez afrykańskich Berberów armii. Później ich szeregi zostały z pewnością przetrzebione, ponieważ Syryjczycy brali udział w licznych lokalnych konfliktach, tych którzy faktycznie mieli korzenie bliskowschodnie nie mogło być więcej niż kilkuset. Resztę stanowili „adoptowani” Muwalladowie.
Liczącą się siłą militarną, niekoniecznie blisko związaną z Umajjadami, byli natomiast członkowie lokalnej arystokracji, którzy przyjęli islam i dzięki temu utrzymali swój status. Najbardziej znanym przypadkiem był, wpływowy na północy, ród Banu Kasi. Jego nazwa wywodzi się od legendarnego protoplasty, Kasjusza, wizygockiego arystokraty. Najlepiej poświadczonym historycznie przedstawicielem rodu był żyjący pod koniec VIII wieku Musa ibn Furtun (Fortun). Zważywszy na chrześcijańskie imię jego ojca (Fortunat) wydaje się, że opowieści kronikarzy o Kasjuszu, który przyjął islam, są legendą. Zatem pierwszym członkiem rodu, który rzeczywiście nawrócił się na religię zdobywców, był właśnie Musa. Potomków Musy ibn Furtuna znajdujemy później na różnych stanowiskach w państwie Umajjadów, wiemy również, że należało do nich sporo ziem leżących w dolinie Ebro, na czele z twierdzą w Tudeli. Banu Kasi nie byli wyjątkiem i wpływowe, muwalladzkie rody istniały na terenie całego Al-Andalus.
Złoty wiek.
Abd ar-Rahman II.
Trzydziestoletnie panowanie Abd ar-Rahmana II (822-852) jest uważane za pierwszy „złoty wiek” Andaluzji. Jednak wydarzenia towarzyszące objęciu władzy przez niego władzy w 822 roku bardzo przypominały te z 796 roku, kiedy to na tron wstępował jego ojciec. Ponownie bowiem doszło do kilku rebelii, zwłaszcza na terenach przygranicznych, choć sytuacja na południu i w Kordobie, również była niezbyt stabilna. Abd Allah, jedyny żyjący syn Abd ar-Rahmana I, ponownie zgłosił roszczenia do tytułu emira i podburzył Walencję. Tamtejszy bunt wygasł jednak już rok później z powodu śmierci Abd Allaha. Jego spadkobiercy bez większych problemów podporządkowali się władzy nowego emira i wyrzekli się ambicji rządzenia całym Al-Andalus. Znacznie dłużej, bo aż siedem lat, trwały rozruchy w regionie, który Arabowie nazywali "Tudmir", a który obejmował ziemie w pobliżu Murcji, przyznane przez Abd al-Aziza gockiemu możnemu, Teodemirowi. Doszło tam do konfliktu między lokalnymi stronnictwami, a w konsekwencji do walk, w których zginęło około trzech tysięcy miejscowych. Starcia zakończyły się dopiero po bezpośredniej interwencji emira, który wziął zakładników z każdego stronnictwa i przeniósł centrum administracyjne regionu do Murcji. Mimo zakończenia walk, stan wrogości między frakcjami stale się utrzymywał. Około dwudziestu lat później Tudmir był świadkiem krótkiej, ale bardzo poważnej rewolty.
W 828 roku, w Meridzie, doszło do walk, w wyniku których zginął gubernator mianowany przez emira. Abd ar-Rahman II natychmiast skutecznie interweniował, ale krótko po tym, jak powrócił do Kordoby, w Meridzie wybuchła kolejna rewolta. Nowy, niedawno mianowany gubernator został schwytany i uwięziony przez buntowników, którzy zapowiedzieli, że uwolnią go, jeśli emir zwolni zakładników, których wziął podczas interwencji. Abd ar-Rahman spróbował najpierw siłą zdobyć miasto, ale po nieudanym oblężeniu musiał w 831 roku zwolnić jeńców w zamian za życie gubernatora. Po wymianie zakładników wojska emira podjęły jeszcze jedną próbę zdobycia Meridy, ale i tym razem zakończyła się ona porażką. Ostatecznie sukces udało się odnieść dopiero w 834 roku, kiedy to miasto ponownie znalazło się pod władzą Umajjadów. Przywódcy buntu zostali zabici lub wygnani, jednemu tylko Mahmudowi ibn Abd al-Dżabbarowi, udało się zbiec do Badajoz, gdzie ogłosił się niezależnym władcą. Wojska emira szybko zmusiły go jednak do wycofania się z miasta. Zbiegł wówczas do chrześcijańskiej Asturii, gdzie Alfons III ofiarował mu i jego zwolennikom jedną z przygranicznych twierdz, chcąc ich w ten sposób wykorzystać do obrony przed regularnymi najazdami z Al-Andalus. Mahmud ibn Abd al-Dżabbar początkowo dobrze odnajdywał się w nowej rzeczywistości, udało mu się na przykład wejść w koligacje rodzinne z rządzącymi w Asturii elitami. Jego siostra poślubiła jednego z możnych i przeszła nawet na chrześcijaństwo. Jednak w okolicach 840 roku Alfons II, podejrzewający Mahmuda ibn Abd al-Dżabbara o zdradę, napadł na obsadzoną przez muzułmanów twierdzę i zabił całą jej załogę.
Kariera Mahmuda ibn Abd al-Dżabbara i losy rewolty w Meridzie wyraźnie ukazują narastające problemy władzy centralnej w Al-Andalus. Lokalne społeczności i frakcje często nie czuły się mocno związane z Kordobą i były gotowe udzielać poparcia miejscowym liderom przeciwko rządowi. Dokładne powiązania i siła tych stronnictw nie są zbyt dobrze znane z powodu braku źródeł, ale skoro rebeliantom udawało się przez dłuższy czas opierać, musiały być one stosunkowo silne. Znamienne jest również to, że ludzie Mahmuda ibn Abd al-Dżabbara byli gotowi opuścić swoje rodzinne strony, aby pozostać przy liderze. Być może był to skutek uboczny bezwzględnego rozprawiania się z buntownikami za czasów Al-Hakama. Rebelianci mogli się obawiać, iż ukorzenie się przed władcą nie wystarczy, a ten, w obawie przed ewentualnymi próbami zemsty, będzie chciał ich wyeliminować zabijając lub skazując na wygnanie. Wydaje się, że polityka represji stosowana przez Al-Hakama nie spełniła swoich celów, skoro mimo okrutnych kar nadal dochodziło do buntów i to nawet w spacyfikowanych uprzednio miejscach. Tak było w przypadku Toledo. W 829 albo 830 roku Haszim ad-Darrab, jeden z liderów buntu przeciw Al-Hakamowi, zbiegł z Kordoby i wrócił do rodzimego miasta. Toledo po raz kolejny wymówiło posłuszeństwo Umajjadom, co pokazuje, że masakra dokonana przez Berberów nie złamała miejscowych. Losy Haszima ad-Darraba pokazują również, jak silne było poparcie lokalnych stronnictw dla swoich liderów.
Buntownicy, mając w pamięci poprzednią rebelię, zaatakowali najpierw berberskie garnizony w Talaverze i Santaver. Opanowali również Calatrava la Vieja, najważniejszą fortecę między doliną, w której leżało Toledo a doliną Gwadalkiwiru. Utrzymali się tam aż do 834 roku. Haszim zginął już w 831 roku w bitwie z wojskami emira wysłanymi w celu przywrócenia kontroli nad miastem. Mimo śmierci lidera Toledańczycy odparli najazd i nie poddawali się, mimo ataków zarówno ze strony Kordoby jak i Berberów z Calatravy, którzy oblegali miasto dwukrotnie, w 835 i 836 roku. Ostatecznie skapitulowali dopiero w czerwcu 837 roku, kiedy Toledo zostało zaatakowane przez wojska brata emira, al-Walida. Dowódca zwycięskiej armii został mianowany gubernatorem miasta. Nowy zarządca odbudował fortyfikacje wewnątrz miasta i obsadził je swoimi oddziałami. W ten sposób powstała wewnętrzna twierdza, mająca ułatwić pacyfikację miasta i zapewnić schronienie stronnikom Umajjadów w razie następnych rewolt. Z tej samej przyczyny zniszczono część murów okalających miasto. Skutkiem rewolt i ich bezwzględnego często tłumienia, Toledo podupadło, a jego rola w regionie zmalała na rzecz położonego bardziej na zachód, Badajoz.
Problemy wewnętrzne w środkowym i dolnym "sugur", jakie napotkał po swoim wstąpieniu na tron Abd ar-Rahman, sprawiły, że znacznie spadła liczba najazdów na chrześcijańską północ. Aż do 838 roku nie doszło do żadnej większej wyprawy na Asturię czy Nawarrę. Źródła asturyjskie twierdzą wręcz, że druga część panowania Alfonsa II (791–842) była czasami niespotykanego dotychczas pokoju. Prace muzułmańskich autorów wspominają wprawdzie duże wyprawy z 838, 840 i 846 roku, ale nie wiadomo, na ile jest to prawda. Być może jest to próba przedstawienia Abd ar-Rahmana jako wzorowego emira, realizującego nakaz walki z niewiernymi, zwłaszcza że nawet muzułmanie nie piszą o większych bitwach czy oblężeniach. Innym skutkiem walk w środkowej i południowej części Al-Andalus były zmiany, jakie zaszły w górnym "sugur". Region ten oficjalnie uznawał władzę Kordoby, ale w praktyce był niezależny od 827 roku. Wówczas wycofały się stąd wojska bezpośrednio podległe emirowi, walczące dotychczas z Frankami, którzy od połowy VIII wieku zaczęli zajmować ziemie w sąsiedztwie południowych stoków Pirenejów. Najazdy muzułmańskie na Marchię Hiszpańską spowodowały kryzys polityczny w państwie Franków. Po wycofaniu się wojsk emira do dużego znaczenia doszły miejscowe rody, takie jak wspominany już Banu Kasi, które rządziły wprawdzie z nadania Umajjadów, ale za rządów Abd ar-Rahmana były w zasadzie niezależne.
"Status quo" między Banu Kasi a Umajjadami zostało naruszone w 842 roku. Abd ar-Rahman chciał wówczas wykorzystać zamęt panujący w krajach Franków i wysłał na północny wschód wojska, których zadaniem było najechanie Narbony. Na czele wyprawy stanął dowódca mianowany przez Kordobę, ale miał w niej wziąć udział również Musa ibn Musa, patriarcha Banu Kasi, jako dowodzący awangardą. Między Musą a dowódcą Abd ar-Rahmana doszło do różnicy zdań i sporu, w wyniku którego wyprawa zakończyła się fiaskiem. Musa wypowiedział wówczas posłuszeństwo emirowi i ogłosił się niezależnym władcą. W 843 roku wojska Abd ar-Rahmana prowadzone przez generała al-Harita najechały tereny zajęte przez Banu Kasi i ich stronników. Musa, spodziewający się ataku, zawarł sojusz z Garcią, władcą niezależnego, chrześcijańskiego państewka ze stolicą w Pampelunie. Połączone siły chrześcijan i Musy rozbiły wojska wysłane przez emira w bitwie nieopodal Borji. Al-Harit został schwytany i zabity, a jego armia w zasadzie przestała istnieć. Rok później Abd ar-Rahman ponownie zaatakował buntowników, ale tym razem wojska wysłane przez Kordobę były o wiele liczniejsze, a na ich czele stał Muhammad (852-886), syn i przewidywany następca emira. Do bitwy między obydwoma stronami doszło w okolicach Pampeluny i tym razem zakończyła się ona triumfem wojsk Abd ar-Rahmana. Musa ukorzył się przed swoim zwierzchnikiem, ale w przeciwieństwie do innych przywódców buntów przeciw Umajjadom, nie został ani zabity ani wygnany. Posiadał bowiem bardzo silne wpływy w północno-wschodniej części Al-Andalus i cieszył się tu dużym poparciem. Emir, obawiając się reakcji ze strony stronników Musy, uznał, iż najlepiej będzie wrócić do stanu sprzed wojny. Senior Banu Kasi uzyskał więc przebaczenie i mógł powrócić do swojej siedziby w Tudeli, gdzie ponownie zbuntował się w 847 roku.
Poza buntami, Abd ar-Rahman musiał zmagać się również z innymi problemami niż walki i bunty stronnictw. Kraj nawiedzały wówczas klęski głodu i znaczące powodzie, powodujące rozległe zniszczenia, zwłaszcza Eciji, Toledo i Sewilli. Nowym zagrożeniem byli także wikingowie, którzy w 845 roku najechali Al-Andalus, uprzednio atakując zachodnie wybrzeża Francji. W 850 roku Umajjadowie musieli zmierzyć się z buntem w Algeciras, zapoczątkowanym przez niejakiego Berbera o imieniu Habib. Bunt ten miał prawdopodobnie religijne podłoże. W 851 roku nieznany z imienia przywódca duchowy zapoczątkował nowy ruch religijny, oparty na swojej interpretacji Koranu. Ortodoksyjni muzułmanie uznali go za bluźniercę. Został pojmany przez siły emira, po czym skazano go na ukrzyżowanie.
Muhammad I.
Abd ar-Rahman II zmarł w 852 roku, a nowym emirem został jego syn, wyznaczony wcześniej na następcę, Muhammad I. Jego wstąpienie na tron nie wywołało żadnych walk i uzurpacji w gronie rodziny panującej, co było pierwszym takim przypadkiem w hiszpańskich dziejach Umajjadów. Muhammad nie uniknął jednak zmory wszystkich swoich poprzedników, czyli buntów mających na celu zrzucić zwierzchność Kordoby. Rewolta ponownie wybuchła w Toledo, gdzie miejscowi przywódcy pojmali gubernatora i zażądali zwrotu zakładników przetrzymywanych w stolicy. W 853 roku Toledańczycy zaatakowali swoich rywali z Calatrava la Vieja, a atak ten zakończył się dla nich zdecydowanym zwycięstwem. Pokonani zostali zabici w trakcie walk i łupienia miasta, a tych, którzy przeżyli, wygnano. Buntownikom udało się również rozbić wojska emira przysłane jako odsiecz dla Calatravy. Konflikt między miastami trwał już od dłuższego czasu, choć jego źródła są nieznane. Jest bardzo prawdopodobne, że rywalizacja ta zaczęła się na polu ekonomicznym, ale później, w wyniku starć zbrojnych, ofiar z jednej i z drugiej strony oraz narastającej nienawiści przerodziła się w walkę mającą na celu wyeliminowanie przeciwnika.
Po początkowych sukcesach Toledańczycy, spodziewając się interwencji Kordoby, zwrócili się o pomoc do króla Asturii, Ordoño I, z którym zawarli sojusz. W 854 roku sprzymierzeńcy, w pobliżu rzeki Guadacelete, stoczyli bitwę z wojskami emira, dowodzonymi przez jego brata, Al-Hakama. Oddziały chrześcijan i Toledo, prowadzone przez hrabiego Gato, poniosły klęskę i odniosły duże straty. Wielu żołnierzy zostało wówczas pojmanych przez muzułmanów, po czym sprzedano ich jako niewolników. Mimo tej porażki Toledo pozostało niezależne i skutecznie opierało się najazdom wojsk rządowych. W 857 roku Toledańczycy, którzy próbowali zdobyć Talaverę, ponieśli kolejną klęskę, a rok później miasto zaatakowała armia dowodzona osobiście przez emira. Oblężenie nie przyniosło jednak zamierzonego rezultatu i Muhammad musiał się wycofać. Ponownie najechał Toledo już w 859 roku, ale i tym razem buntownikom udało się obronić i zawarto rozejm. Umajjadom udało się odzyskać pełną kontrolę nad miastem dopiero w 873 roku.
Walki wewnętrzne nie oznaczały jednak, że muzułmanie przestali najeżdżać chrześcijańską północ. Ekspedycje z Kordoby atakowały regularnie ziemie Asturii, Pampeluny, frankijskie hrabstwa w Pirenejach oraz Katalonię. W 856 i 861 roku miały miejsce silne ataki na Barcelonę, w czasie których zniszczono wiele pomniejszych osad w Katalonii i pojmano wielu miejscowych, których później sprzedano jako niewolników. Wyprawa z 861 roku zniszczyła nawet część samego miasta, dokładniej tę leżącą poza murami rzymskimi z III wieku. Znaczniejsze najazdy na Kastylię i Asturię miały miejsce w 855, 863 i 865 roku, tym ostatnim dowodził zresztą sam emir. Al-Andalus nie było jednak bezpieczne i to nie tylko ze względu na odwetowe najazdy chrześcijan, ale także z uwagi na powtarzające się rajdy wikingów. Przybysze z północy powrócili na półwysep Iberyjski w 858 roku. Jedna z ich flot złupiła Sewillę, inna Algeciras. Podobnie jak za pierwszym razem, emirowie byli bezradni wobec stosującego nieznaną im taktykę przeciwnika. Wikingowie dali się we znaki także chrześcijanom, udało im się nawet wziąć w niewolę króla Pampeluny, Garcię. Prawdopodobnie to właśnie dlatego Muhammad wysłał w 860 roku bardzo silną ekspedycję przeciwko temu królestwu, licząc, że bez władcy będzie ono bezradne. Muzułmanie zadali miejscowym ogromne straty niszcząc wiele zamków, osad i miast, udało im się również pojmać Fortuna, syna Garcii, który był wyznaczony na następcę tronu.
W 869 roku doszło do rewolty w Meridzie, która zakończyła się klęską miejscowych. Wielu z nich zginęło w walkach, wielu innych ukarano śmiercią za zdradę. Obawiając się oporu w przyszłości Muhammad wygnał pozostałych przy życiu mieszkańców z miasta. Znaczna część wygnańców udała się do Badajoz, którym rządził wówczas lokalny watażka Ibn Marwan. To właśnie to miasto i jego lider zyskali najwięcej na depopulacji Meridy, będącej do rebelii w 869 roku centrum administracyjnym dolnego "sugur". Ibn Marwan pochodził najprawdopodobniej z muwalladzkiej rodziny, choć bardzo wpływowej. Gdy w Meridzie wybuchło powstanie przebywał w Kordobie jako zakładnik. Krótko po klęsce rebeliantów zbiegł ze stolicy do Badajoz. Tam, prawdopodobnie dzięki wpływom rodziny, szybko zyskał sobie poparcie miejscowych i został "de facto" samodzielnym władcą. Odparł wojska Umajjadów prowadzone przez syna Muhammada, Al-Munzira (886-888), co pozwoliło mu zachować władzę. Wobec przewagi militarnej emira sprzymierzył się z Asturyjczykami i kiedy w 877 roku armia z Kordoby najechała chrześcijańską północ, została zaatakowana i pokonana przez połączone siły Ibn Marwana i Alfonsa III.
Zmiana układu sił dokonała się również w górnym "sugur". Poprzednicy Muhammada I musieli bowiem liczyć się z potęgą Banu Kasi, ich stronnikami i sprzymierzonymi z nimi władcami królestwa Pampeluny. Muhammad, wiedząc, że nie może sobie pozwolić na otwartą walkę z Banu Kasi, zaczął budować konkurencyjne dla nich stronnictwo. Do tego celu wykorzystał Amra ibn Amrusa, który jeszcze całkiem niedawno buntował się przeciwko władzy Kordoby. Gdy jednak ostatecznie podporządkował się emirowi, ten nadał mu jedną z najważniejszych twierdz między Saragossą a chrześcijańską Katalonią – Huescę. Sytuacja Banu Kasi pogorszyła się po 859 roku, kiedy to Musa ibn Musa został pokonany przez Asturyjczyków, którzy zniszczyli jego twierdzę w Albeldzie. W 862 roku Musa zmarł, a o władzę po nim zaczęli rywalizować jego potomkowie, co skrzętnie wykorzystali Umajjadzi i sprzymierzony z nimi Amr. W 881 roku Al-Munzir zdobył Rodę, opanowaną przez Banu Hud i zagroził Lleidzie. Miastem tym rządził Isma’il ibn Musa z Banu Kasi, który próbował uczynić Lleidę swoją bazą, z której mógłby rywalizować z braćmi i kuzynami o schedę po ojcu. Zagrożony przez wojska Al-Muzira uznał zwierzchność Muhammada I. Krótko po wycofaniu się wojsk emira rozpoczął jednak umacniać fortyfikacje w swojej siedzibie. W 884 roku Muhammad ibn Lubb, wnuk Musy, został pozbawiony władzy nad Saragossą przez ekspedycję wysłaną z Kordoby. Umajjadom udało się odzyskać pełnię władzy nad niezbyt dużą częścią górnego "sugur", ale w wielu miejscach nadal rządzili rywalizujący ze sobą, lokalni watażkowie. Uznawali oni zwierzchność Kordoby tylko wówczas, gdy było im to na rękę, byli do tego zmuszani siłą lub wcale.
Wydaje się, że polityka Muhammada I względem prowincji była o wiele mniej skuteczna niż ta, prowadzona przez Abd ar-Rahmana II. Działania, jakie podejmował, są wprawdzie bardzo podobne, ale uzyskiwał on gorsze efekty. Przede wszystkim dotyczy to wszystkich trzech granicznych „marchii”, gdzie doszło do destabilizacji. Przejawem tego był koniec dominacji dotychczasowych centrów administracyjnych. Toledo, Merida i Saragossa znacznie straciły na znaczeniu względem innych ośrodków, opanowanych przez inne stronnictwa, między którymi ciągle dochodziło do konfliktów i walk. Merida pozostawała przez jakiś czas zupełnie niezamieszkana, a gdy w końcu zasiedlono ją na nowo, miała rywala w postaci miasta Badajoz. Toledo zachowało pewną autonomię, ale znajdowało się w permanentnym konflikcie z większością miast ze swojego "sugur". Na północy po śmierci Musy ibn Musy i pojawieniu się Amra ibn Amrusa doszło do załamania się dominacji Banu Kasi, a w konsekwencji do wojny wszystkich ze wszystkimi. Wydaje się, że wydarzenia, które miały miejsce w czasach panowania Muhammada I w marchiach, były ukoronowaniem dłuższego procesu. Miejscowi, obarczeni podatkami i innymi świadczeniami na rzecz emirów, czuli się wykorzystywani. Zagrożenie ze strony chrześcijan nie było zbyt duże, nie mogli więc zrozumieć, dlaczego mają ponosić tak znaczne koszty i na co idą te pieniądze. W założeniu wierni mieli płacić emirowi, aby ten bronił ich przed heretykami i niewiernymi oraz aby rozszerzał zasięg panowania wspólnoty muzułmańskiej. Nic takiego jednak nie miało miejsca, na domiar złego emirowie interesowali się przede wszystkim Kordobą, nie inwestując pieniędzy w prowincje. Coraz większe poparcie udzielane lokalnym liderom było zapewne konsekwencją rosnącej nieufności wobec rządu centralnego. Miejscowa społeczność, mimo rozlicznych konfliktów i wróżd, uważała się za wspólnotę i identyfikowała z okolicą, nie czując zbytniego związku z Kordobą. W związku z tym interes lokalny był przekładany nad interes całego emiratu i członkowie różnych, nieraz walczących ze sobą stronnictw, stawali razem przeciw emirowi, gdy ten próbował je wykorzystać.
W 885 roku Muhammad ponownie wysłał swego syna i następcę przeciwko Ibn Marwanowi. Tym razem ekspedycja zakończyła się sukcesem wojsk emira, a buntownicy zostali zmuszeni do ucieczki z Badajoz. Al-Munzirowi nie udało się jednak schwytać rebeliantów, którzy znaleźli schronienie w jakiejś innej fortecy, której nazwy źródła nie wymieniają. Wiadomo, że w 886 roku wyprawił się przeciwko nim sam emir, który zginął w czasie oblężenia. Władzę objął wówczas Al-Munzir.
Kryzys.
Początek.
Panowanie Al-Munzira były najkrótsze ze wszystkich dotychczasowych, hiszpańskich Umajjadów. Rządził on zaledwie rok, jedenaście miesięcy i dziesięć dni. Jako jedyny emir z tej dynastii zmarł na skutek ran odniesionych w bitwie, choć wersja, iż został otruty przez swego brata, Abd Allaha (888-912), który zajął jego miejsce, jest również popularna. Nawet jeśli rzeczywiście tak było, to przyczyną, dzięki której Abd Allah mógł zastąpić Al-Munzira na tronie, był jeden z licznych w dziejach emiratu buntów. Rebelia ta była prowadzona przez Umara ibn Hafsuna i jest często uważana za największy i najgroźniejszy dla Umajjadów bunt w czasach emiratu. Zaczęło się tak, jak w przypadku większości tego typu powstań, od buntu przeciwko gubernatorowi emira. Nie wiadomo, dlaczego między gubernatorem Malagi a Umarem ibn Hafsunem doszło do konfliktu, źródła nic nie wspominają o ewentualnym podłożu sporu. Tak czy inaczej, w 880 roku namiestnik emira został zabity. Reakcja rządu była jednak szybka i Umar ibn Hafsun wraz ze swoimi stronnikami musieli ukorzyć się przed władcą. Wiadomo, że w 884 roku brali nawet udział w walkach w Saragossie u boku Al-Munzira. Jednak w 886 roku Umar ibn Hafsun, bezpieczny w swojej twierdzy w Bobastro, ponownie wystąpił przeciwko władzy centralnej. Sytuacja Al-Munzira była wówczas nie do pozazdroszczenia. Mniejsze i większe rebelie tliły się w marchiach, co było problemem samym w sobie, a dodatkowo marchie były źródłem znacznych dochodów. Emir był zatem zmuszony do walki na wielu frontach, a na dodatek miał problemy finansowe. Umarowi ibn Hafsunowi udało się w 888 roku rozbić wojska, które próbowały zmusić go do poddania się, co zapoczątkowało długotrwały kryzys władzy emirów na południu ich państwa. Umar ibn Hafsun nie był wówczas jedynym buntownikiem, wielu pomniejszych lokalnych możnowładców również przestało uznawać zwierzchność Kordoby.
Bunt.
Przyczyny buntu jak i sama postać Umara ibn Hafsuna są bardzo niejasne i na domiar złego są często mitologizowane. Rebelię opisywano, zależnie od poglądów, na wiele różnych sposobów, na przykład: próbę realizacji wybujałych ambicji lokalnego watażki, zryw muwalladów przeciwko Arabom czy też przejaw walki chrześcijan przeciwko muzułmańskim panom. Historia Umara ibn Hafsuna i jego rodziny nie różni się znacząco od losów innych rebeliantów i ich środowisk, choć trzeba przyznać, że pewne różnice jednak występują. Zastanawiający jest przede wszystkim fakt, iż często otrzymywał on pomoc od wspólnot chrześcijańskich z Malagi, Jaén oraz Grenady, jak i z regionów, w których miasta te się znajdowały. Źródła twierdzą nawet, że Umar ibn Hafsun przeszedł w 899 roku na chrześcijaństwo, po czym, w 910 roku, został szyitą. Informacje te są jednak traktowane z dużą ostrożnością z uwagi na fakt, iż w myśl ideologii propagowanej przez Umajjadów, bunt przeciwko emirowi był równoznaczny z aktem apostazji.
Jest pewne, że Umar ibn Hafsun rozpoczął swoją karierę buntownika od walki przeciwko gubernatorowi Malagi, którego pokonał, potem jednak ukorzył się przed emirem i w 883 roku był przetrzymywany w Kordobie. Rok później zbiegł ze stolicy do Bobastro, gdzie zawarł sojusz z Banu Rifa, lokalnym plemieniem Berberów, rezydujących w twierdzy zwanej Alhama. Potem bardzo szybko zajął wiele pomniejszych ufortyfikowanych osad w regionie. Wieści o jego poczynaniach doszły do emira, który w 888 roku osobiście stanął na czele ekspedycji mającej rozbić buntowników. Wyprawa zakończyła się jednak porażką, gdyż w czasie oblężenia Bobastro Al-Muznir zmarł. Władzę po nim objął Abd Allah, który zawarł z Umarem ibn Hafsunem pokój i mianował go gubernatorem regionu. Jako gubernator Umar zaczął rozszerzać swoją kontrolę na ziemie położone na wschód i na zachód od Malagi, sprzymierzając się po drodze z miejscowymi klanami Berberów. W 889 roku zajął Osunę, Estepę i Eciję, zagroził także Algeciras. Abd Allah zrozumiał swój błąd i od 889 roku wyprawiał się przeciwko Umarowi ibn Hafsunowi, ale kampanie ta nie przyniosły spodziewanych rezultatów. Tymczasem pod kontrolę Umara dostała się Grenada i Jaén. To pierwsze miasto Umajjadowie szybko odzyskali, ale Jaén pozostało pod jego władzą. Dążenie do niezależności było bardzo mocne, a stronnictwa, które je popierały, musiały być poważne, skoro Umarowi ibn Hafsunowi udało się w 891 roku nawiązać kontakty dyplomatyczne z Aghlabidami rządzącymi Ifrikiją w celu obalenia Umajjadów. W 910 roku w tym samym celu nawiązano rozmowy z Fatymidami, dwór w Kordobie podejrzewał nawet, że Umar ibn Hafsun został szyitą, aby zapewnić sobie poparcie nowej potęgi w świecie islamu. Jest to raczej mało prawdopodobne, ale wiemy, iż do 914 roku otrzymywał posiłki i zaopatrzenie z Afryki, przesyłane drogą morską przez Cieśninę Gibraltarską. Umar próbował również współpracować z innymi lokalnymi liderami, zawarł na przykład sojusz z Ibrahimem ibn Hadżdżadżem, który rządził Sewillą. Jego działania przynosiły efekty, skoro do 915 roku kontrolował 162 fortece.
Z drugiej jednak strony bunt Umara ibn Hafsuna nigdy tak naprawdę nie zagroził władzy Umajjadów nad Al-Andalus. Rebelianci nie dysponowali siłami zdolnymi do wyparcia dynastii z Kordoby, nie potrafili również opanować większej liczby dużych miast. Grenadę, którą udało im się podbić, szybko stracili. Skuteczne działania zbrojne byli w stanie prowadzić w zasadzie tylko w górskich regionach na południu, rzadko udawało im się pokonać wojska rządowe w otwartym polu. Nie potrafili również zachęcić do sojuszu wielu przedstawicieli lokalnych elit. Cieszyli się wprawdzie poparciem wsi i małych miasteczek na ziemiach, na których panowali, ale nie byli w stanie nimi skutecznie zarządzać. Ich zwierzchność ograniczała się często do pobierania opłat w zamian za ochronę przed rabusiami czy mieszkańcami konkurencyjnych osad. Wydaje się niemal pewne, że Umar ibn Hafsun nie był w stanie stworzyć niezależnego organizmu państwowego z terenów, które sobie podporządkował. Jego działalność polegała raczej na zdominowaniu kilku południowych "kuras", które w zamian za pomoc i ochronę płaciły mu trybut. Można ją porównać z działalnością niezależnych osad Morysków, którzy w XVI wieku, na tym samym terenie, przez długi czas skutecznie opierali się presji rządu hiszpańskiego.
W 912 roku władzę w Kordobie objął Abd ar-Rahman III, który dwa lata później rozpoczął energiczną kampanię przeciwko Umarowi ibn Hafsunowi. Doszło do serii najazdów na twierdze zajęte przez buntowników. Nie wszystkie ataki zakończyły się sukcesem, zwłaszcza że ich obrońcy czasami woleli zniszczyć fortyfikacje, niż oddać je w ręce wojsk emira. Niektóre ekspedycje kończyły się całkowitymi klęskami i utratą wielu oddziałów. Wiele osad zostało jednak zdobytych w wyniku walk, znaczna część kapitulowała bez stawiania oporu. Abd ar-Rahmanowi udało się także zniszczyć flotę buntowników w Algeciras i za pomocą swoich własnych okrętów przejąć kontrolę nad akwenami między Hiszpanią a Afryką Północną. Nowy emir przywrócił również kontrolę nad częścią doliny Gwadalkiwiru, opanowaną dotychczas przez rebeliantów. Wobec miażdżącej przewagi Kordoby Umar ibn Hafsun zdecydował się na negocjacje i w 915 roku uznał zwierzchność Abd ar-Rahmana, godząc się na areszt w stolicy. Nie oznaczało to jednak przywrócenia kontroli Umajjadów nad południem, gdyż znaczna część ziem zajętych przez Umara pozostała w rękach jego synów, którzy nie zawsze byli gotowi uznać się za poddanych emira.
Hafsunidzi.
Dziedzice Umara ibn Hafsuna nie tworzyli jednak zwartego frontu i często rywalizowali ze sobą o schedę po ojcu. W 917 roku młodszy z nich, Sulajman zajął Ubedę, która całkiem niedawno uznała władzę Kordoby. Przetrzymywany w stolicy Umar był podejrzany o udział w spisku. Aby oczyścić się z zarzutów musiał wziąć udział w wyprawie przeciw własnemu synowi. Oblężenie Ubedy zakończyło się sukcesem wojsk emira, ale krótko potem Sulajman odbił miasto. Umar tymczasem odmówił wzięcia udziału w walkach i zbiegł do Bobastro, gdzie zmarł w 918 roku, przekazując władzę najstarszemu ze swoich synów, Jahji. Ten, według relacji Ibn Hajjana, miał przejść potajemnie na chrześcijaństwo i z tego powodu chciał kontynuować walkę przeciw władzy emira. Abd ar-Rahman kilkakrotnie wysyłał swoje wojska przeciwko siłom Jahji, armie te zagroziły nawet Bobastro, którego jednak nie zdobyły. Jahja poniósł jednak wiele klęsk i utracił poparcie znacznej części dawnych stronników ojca oraz swoich braci. Abd ar-Rahman i Sulajman, synowie Umara, uznali już władzę Kordoby i zaprzestali walki. Nieprzejednana postawa Yahiyi doprowadziła do jego zamordowania w 921 roku, a władzę nad Bobastro objął jego brat, Sulajman.
Rosnąca przewaga Kordoby i poparcie udzielone Hafsunidom przez chrześcijan, zaowocowały prześladowaniami tej społeczności. Większość pochwyconych, chrześcijańskich jeńców była natychmiast zabijana. Okrutniej obchodzono się z wprawnymi wojownikami, którzy w czasie swojej służby zabijali muzułmańskich żołnierzy emira. Zdaniem muzułmanów bycie chrześcijańskim wojownikiem było jawnym pogwałceniem prawa koranicznego, które przyznawało chrześcijanom możliwość życia i kultywowania swojej religii, ale zabraniało im noszenia broni i służby wojskowej. Zdaniem muzułmanów prawo chrześcijan do życia w muzułmańskim al-Andalus wynikało z warunków poddania się podbijanych Wizygotów, którzy w zamian za możliwość zachowania majątku i życia obiecywali nie szkodzić władzy i jej interesom. Chwycenie za broń przeciwko emirowi było więc podwójnym grzechem – łamało prawo boskie oraz ugodę zawartą między przodkami emira a przodkami chrześcijan. Kary dla chrześcijańskich rebeliantów były zatem bardzo surowe, o wiele gorsze niż dla ich muzułmańskich towarzyszy broni. Wielu z nich ukrzyżowano publicznie, jak na przykład słynnego wśród Hafsunidów łucznika o imieniu Ab Nasr. Często, poza skazaniem na hańbiącą śmierć mężczyzn, wolności pozbawiano wszystkie kobiety i dzieci z ich rodzin, sprzedając je później jako niewolników.
Sulajman, rządzący teraz Bobastro, ponownie wymówił posłuszeństwo Abd ar-Rahmanowi. Jego twierdza znajdowała się w stanie niemal permanentnego oblężenia, mimo to utrzymał się w niej aż do 926 roku, kiedy to zginął. Według Ibn Hajjana, w dniu swojej śmierci Sulajman udał się z niewielką obstawą do kościoła leżącego poza Bobastro. Zauważył to umajjadzki dowódca, który przebywał w pobliżu. Udało mu się zaskoczyć Sulajmana, który wraz z towarzyszami zginął w walce. Zwłoki zabitego Hafsunidy, zostały publicznie ukrzyżowane. Nie oznaczało to jednak końca buntu, gdyż w Bobastro pozostał ostatni z braci, Hafs ibn Umar, który był zdecydowany kontynuować walkę. Wobec niemożliwości zdobycia twierdzy w regularnym oblężeniu i szkodliwości rebeliantów, którzy nieustannie dokonywali wypadów, Umajjadzi zdecydowali się na zbudowanie fortyfikacji które miały zupełnie odciąć Bobastro. Wobec beznadziejnej sytuacji Hafs ibn Umar skapitulował. Wraz z całą rodziną stawił się przed obliczem Abd ar-Rahamna III, który ułaskawił go i nadał mu stałą pensję. W Bobastro odkryto zwłoki Umara ibn Hafsuna, które zdaniem ludzi emira były pogrzebane na chrześcijańską modłę. Apostazja w islamie była jednym z najcięższych grzechów, toteż zdecydowano się na pośmiertne pohańbienie Umara i jego zwłoki ukrzyżowano publicznie w Kordobie.
Pacyfikacja.
Wydaje się jednak mało prawdopodobne, żeby Umar ibn Hafsun rzeczywiście przeszedł na chrześcijaństwo. Niewątpliwie miał wielu chrześcijańskich sojuszników i odnosił się do nich z sympatią, ale informacje o konwersji są raczej efektem propagandy dworu w Kordobie, który chciał go przedstawić jako podwójnego apostatę – odstępcę od prawowitej dynastii i odstępcę od prawdziwej wiary. Miało to skompromitować Hafsunidów w oczach muzułmanów i zapobiec kontaktom przyszłych buntowników z chrześcijanami. Upadek powstania Umara ibn Hafsuna i rosnąca presja spowodowały zwiększenie rozmiaru ich migracji z Al-Andalus. Mozarabowie migrowali nie tylko na północ Półwyspu Iberyjskiego, do Asturii, Leonu czy Katalonii, ale także do Galii. Ze źródeł wiemy, że grupy chrześcijańskich migrantów przekraczały Pireneje i osiedlały się także w Galii. Pewna grupa mnichów zbiegła z Hiszpanii i dołączyła do klasztoru w Cluny, gdzie jej członkowie próbowali zachować swoje zwyczaje liturgiczne. Z innych źródeł wiadomo o zmniejszającej się populacji andaluzyjskich chrześcijan, czego przyczyną, obok migracji, były konwersje na islam. Zjawisko to nasiliło się w połowie X wieku, według niektórych badań na islam przeszło wówczas 70% z ogólnej liczby konwertytów. Jeśli badania te podają prawdziwe informacje, to nie oznacza to jednak tego, że 70% członków społeczności nie muzułmańskich przyjęło islam, jak czasem wyniki te są interpretowane. Wynika z nich to, że 70% spośród tych, którzy w ogóle odeszli od swojej pierwotnej religii, uczyniło to właśnie w X wieku.
Abd ar-Rahman III w czasie tłumienia rebelii Hafsunidów, wypracował nowe metody postępowania z buntownikami. Zamiast masakr i brania zakładników, co od dłuższego czasu przynosiło skutki odwrotne od zamierzonych, zdecydował się na przesiedlanie zbuntowanych elit do Kordoby. Ludzie ci nie byli pozbawiani majątków, często nawet przyznawano im dodatkowe pensje. Za te bogactwa mieli wieść wygodne i dostatnie życie w stolicy. Odbywało się to jednak kosztem odcięcia przedstawicieli elit od ich lokalnego zaplecza i uzależnienia ich powodzenia od stosunków z emirem. Był to dalekosiężny plan władzy centralnej. Przykład Hafsa ibn Umara nie jest odosobniony. Tak samo postąpiono z wieloma innymi rebeliantami, na przykład z Habilem ibn Hurajzem ibn Habilem z Elviry. Napływ elit lokalnych do Kordoby skutkował oczywiście rozwojem miasta. Stało się ono jeszcze bogatsze i ludniejsze niż przedtem, kwitło budownictwo pałaców i świątyń oraz życie umysłowe. Kordoba nie ustępowała pod względem rozwoju tak znaczącym ośrodkom miejskim świata muzułmańskiego jak Kair. Wzrost poziomu życia dotyczył nie tylko elit i kręgów rządzących, ale także wielu zwykłych mieszkańców miasta, co widać po posiadanych przez nich przedmiotach. Rozwój, dzięki mecenasom i nowym inwestycjom przeżyła również sztuka. Przykład dawał sam emir, który rozpoczął budowę nowego kompleksu pałacowego, zwanego Madinat az-Zahra.
Abd ar-Rahman III i kalifat.
Rządy Abd ar-Rahmana uważane są za punkt zwrotny w dziejach hiszpańskich Umajjadów. Emirat, który coraz bardziej pogrążał się w kryzysie, utrzymał się dzięki nowemu, zdolnemu władcy. Najbardziej palącym problemem Abd ar-Rahmana w momencie, gdy obejmował tron, byli lokalni liderzy, którzy starali się zrzucić podległość Kordobie. Emir ogłosił amnestię dla wszystkich buntowników, którzy dobrowolnie się poddadzą. Zaraz potem rozpoczął energiczne działania przeciwko tym, którzy nie zamierzali kapitulować. Walki prowadzone przez Abd ar-Rahmana kończyły się zazwyczaj nie tylko zwycięstwami w polu, jak w przypadku jego poprzedników, ale także zdobywaniem twierdz przeciwników. W 912 roku udało się pokonać Al-Fatha ibn Musę, który próbował zawładnąć Calatravą w środkowym "sugur". Został zabity, a jego głowę nabito na włócznię, wystawioną na bramach znajdujących się przy wejściu do miasta. Był to początek całej serii zwycięskich kampanii, w wyniku których restaurowano władzę Umajjadów nad Al-Andalus. Oponenci często kończyli tak jak Al-Fath ibn Musa, bowiem, jak podaje ar-Razi, „ich głowy na włóczniach wyglądały, jak perły, które zerwały się z naszyjnika”. W styczniu 913 roku Abd ar-Rahman podporządkował sobie Eciję, co otwierało mu dostęp do doliny Gwadalkiwiru, Sewilli i Carmony, rządzonych od pewnego czasu przez lokalnych możnych.
Jedna z przyczyn tak dużej skuteczności kampanii Abd ar-Rahmana przeciwko buntownikom wynikała z faktu, iż często osobiście stawał na czele wojsk. Jego poprzednik, Abd Allah, czynił to bardzo niechętnie i rzadko, prawdopodobnie obawiając się o własne bezpieczeństwo. Nie ufał też zbytnio swoim dowódcom i nie oddawał pod ich rozkazy dużych sił. Z jednej strony postępowanie to chroniło przed buntem, gdyby któryś z nich okazał się nielojalny, ale z drugiej strony sprawiało, że wodzowie ci zazwyczaj nie byli w stanie skutecznie wykonać powierzonych im zadań. W miarę jak Umajjadowie tracili kontrolę nad kolejnymi ziemiami, malała również liczba żołnierzy, których można było powołać pod broń i oddziały dowódców wiernych Kordobie były jeszcze mniejsze. Prowadziło to do pogłębienia się kryzysu, którego świadectwem był na przykład zanik srebrnych monet w obrocie. Nowy emir nie musiał się obawiać swoich wodzów, bo sam dowodził armią, dlatego też mógł bez obaw angażować większe siły. Z problemem niewielkich zasobów ludzkich Abd ar-Rahman poradził sobie werbując Berberów i tureckich najemników z Północnej Afryki. Berberowie w pierwszej połowie X wieku zaczęli ponownie osiedlać się w Al-Andalus. Regularny dopływ nowych rekrutów sprawił, że wojsko emira ponownie dysponowało odpowiednią liczbą żołnierzy, co przekładało się na zakończone sukcesami kampanie. Zbuntowane regiony Al-Andalus były, jeden po drugim, ponownie podporządkowywane władzy Kordoby.
Za rządów Abd ar-Rahmana III w Afryce doszło do poważnych zawirowań politycznych, w wyniku których szyiccy Fatymidzi zdobyli władzę w Tunezji, obalając rządzących tam dotychczas Aghlabidów. Ich lider, Ubajd Allah al-Mahdi, uważał się za potomka Mahometa i kalifa. W 921 roku Fatymidzi podbili także część terenów współczesnego Maroka, w wyniku czego stali się bezpośrednim zagrożeniem dla hiszpańskich Umajjadów. Rywalizacja obydwu rodów przejawiała się głównie w popieraniu wewnętrznej opozycji i walce o wpływy wśród Berberów. Fatymidzi próbowali związać ich ze sobą, nawracając ich na szyicką wersję islamu, zaś Umajjadzi promowali sunnizm. Ubocznym skutkiem poruszenia religijnego, powstałego w wyniku walki o wpływy, były późniejsze ruchy Almorawidów i Almohadów. Rywalizacja między Umajjadami i Fatymidami przygasła, gdy ci drudzy podbili Egipt i uczynili go centrum swojej władzy. Zachodnią część swoich ziem oddali wówczas swoim berberskim lennikom z dynastii Zirydów. Konflikt z Fatymidami mógł mieć wpływ na decyzję Abd ar-Rahmana III, aby ogłosić się kalifem. Ostatecznie uczynił to w 929 roku.

</doc>
<doc id="3001771" url="https://pl.wikipedia.org/wiki?curid=3001771" title="Al-Asrun">
Al-Asrun

Al-Asrun (arab. الأثرون, "Al-Athrūn") – miasto w północno-wschodniej Libii, w gminie Darna, u wybrzeży Morza Śródziemnego, w odległości 40 km na wschód od Cyreny.
Nazwa pochodzi od greckiego słowa "erythros" (czerwony), ze względu na kolor lokalnej gleby. W mieście odkryto ruiny bizantyjskiego kościoła, zdobionego biało-niebieskim marmurem, pochodzącym z tureckiej wyspy Marmara (w czasach starożytnych wyspa nosiła nazwę Proconnesus).

</doc>
<doc id="3001775" url="https://pl.wikipedia.org/wiki?curid=3001775" title="Dekret z Kanopos">
Dekret z Kanopos

Dekret z Kanopos – inskrypcja z czasów Ptolemeusza III Euergetesa, w dwóch językach: egipskim i greckim, oraz w trzech zapisach: hieroglificznym, demotycznym i alfabetem greckim. Spisana na steli zwanej "Kamieniem z Kanopos", odnalezionym w 1866 w ruinach Sais (dzisiejsze Sa el-Hagar).
Treść.
"Dekret z Kanopos" jest jednym z dwóch dokumentów wyrytych na stelach z czasów ptolemejskich, które posłużyły w XIX wieku do odczytania egipskiego pisma hieroglificznego. Drugi to dekret z Memfis spisany na słynnym Kamieniu z Rosetty. Stela ("Kamień z Kanopos") wykonana była z wapienia, tradycyjnie zaokrąglona na górze, a jej wymiary to ok. 2,5 m na 1 m.
Dekret został wydany przez zgromadzenie egipskich kapłanów, które zebrało się w Kanopos w 7. dniu macedońskiego miesiąca "apellaios", któremu odpowiadał 17. dzień egipskiego miesiąca "tybi," 9. roku panowania Ptolemeusza III Euergetesa, czyli 7 marca 238 p.n.e. Językiem, w którym go spisano była greka, a egipski był językiem tłumaczenia.
Dokument stanowi wyliczenie dobrodziejstw jakich doświadczyli Egipcjanie pod rządami władcy i jego małżonki Berenike, m.in.: fundacji świątynnych i kultowych, obniżenia podatków w czasie klęski głodu oraz związanego z nią zakupu ziarna z prywatnych środków. Poza tym w dekrecie odniesiono się również do tego co powinno zostać zrobione w przyszłości (zalecenia dla władcy), co według znawców świadczy o potędze jaką posiadali kapłani i ich znaczeniu w utrzymaniu posłuchu w państwie Ptolemeuszów.
Reforma kalendarza.
Najbardziej istotną informacją zawartą w dekrecie jest jednak postanowienie o reformie kalendarza. Chociaż nie podano jej konkretnej daty, zmiana miała uwzględniać rok przestępny i wprowadzała święto z pięciodniowym festiwalem na cześć królewskiej pary, z dodatkowym 6. dniem festiwalowym co cztery lata. Z niewiadomych powodów reformy jednak nie wprowadzono, a zmian dokonano dopiero w okresie dominacji rzymskiej, za rządów cesarza Augusta (por. kalendarz juliański).

</doc>
<doc id="3001776" url="https://pl.wikipedia.org/wiki?curid=3001776" title="Dekret z Canopus">
Dekret z Canopus



</doc>
<doc id="3001779" url="https://pl.wikipedia.org/wiki?curid=3001779" title="Indywidualne Mistrzostwa Świata Juniorów na Żużlu 2013">
Indywidualne Mistrzostwa Świata Juniorów na Żużlu 2013

Indywidualne Mistrzostwa Świata Juniorów na Żużlu 2013 – cykl turniejów żużlowych, mających wyłonić najlepszych żużlowców do lat 21 na świecie w sezonie 2013. Złoty medal zdobył Polak Patryk Dudek.
Zwycięzców wyłoniono na podstawie sumy punktów zdobytych w trzech turniejach finałowych, rozegranych w Pile, Berwick i Terenzano.
W każdym turnieju finałowym uczestniczyło 14 zawodników, którzy zakwalifikowali się fazy finałowej, oraz po 2 zawodników z tzw. "dzikimi kartami".

</doc>
<doc id="3001786" url="https://pl.wikipedia.org/wiki?curid=3001786" title="Władimir Borodulin">
Władimir Borodulin

Władimir Aleksandrowicz Borodulin, (ur. 25 stycznia 1992) – rosyjski żużlowiec.
Dwukrotny medalista indywidualnych mistrzostw Rosji: srebrny (2020) oraz brązowy (2018). Trzykrotny medalista drużynowych mistrzostw Rosji: złoty (2009) oraz dwukrotnie srebrny (2010, 2011). Złoty medalista młodzieżowych mistrzostw Rosji par klubowych (2010). Złoty medalista drużynowych mistrzostw Ukrainy (2010). Brązowy medalista drużynowych mistrzostw Niemiec (2012).
Złoty medalista drużynowych mistrzostw świata juniorów (Bałakowo 2011). Złoty medalista drużynowych mistrzostw Europy juniorów (Lendava 2011). Finalista indywidualnych mistrzostw świata juniorów (2013 – XV miejsce).
W lidze polskiej reprezentant klubów: Wanda Kraków (2010), Ostrovia Ostrów Wielkopolski (2011–2013, 2015), Victoria Piła (2014) oraz PSŻ Poznań (2017-2019 oraz 2021). Od 2022 r. z powodu zbrojnej agresji Rosjan na Ukrainę został zawieszony do odwołania przez FIM ze względu na surowe sankcje na ich kraj.
Starty w lidze (szczegółowo).
 - zawodnik niesklasyfikowany.

</doc>
<doc id="3001788" url="https://pl.wikipedia.org/wiki?curid=3001788" title="Yarianna Martinez">
Yarianna Martinez



</doc>
<doc id="3001789" url="https://pl.wikipedia.org/wiki?curid=3001789" title="Al-Athrun">
Al-Athrun



</doc>
<doc id="3001792" url="https://pl.wikipedia.org/wiki?curid=3001792" title="Umm al-Rizam">
Umm al-Rizam



</doc>
<doc id="3001794" url="https://pl.wikipedia.org/wiki?curid=3001794" title="Wibram">
Wibram



</doc>
<doc id="3001795" url="https://pl.wikipedia.org/wiki?curid=3001795" title="Hongzhi">
Hongzhi

Hongzhi (ur. 1470, zm. 1505) – dziewiąty cesarz Chin z dynastii Ming.
Był synem cesarza Chenghua. Na tron wstąpił po śmierci ojca w 1487. Po śmierci Hongzhiego następcą został jego syn Zhengde.

</doc>
<doc id="3001797" url="https://pl.wikipedia.org/wiki?curid=3001797" title="Al-Mundhir">
Al-Mundhir



</doc>
<doc id="3001798" url="https://pl.wikipedia.org/wiki?curid=3001798" title="Michael Blodgett">
Michael Blodgett

Michael Blodgett (ur. 26 września 1939 w Minneapolis, w stanie Minnesota, zm. 14 listopada 2007 w Los Angeles, w stanie Kalifornia) – amerykański aktor filmowy i telewizyjny, pisarz i scenarzysta.
Życiorys.
Wczesne lata.
Uczęszczał na University of Minnesota i zaczął karierę aktorską w swoim rodzinnym mieście Minneapolis. Uzyskał dyplom prawa w zakresie nauk politycznych w Cal State Los Angeles, gdzie uczęszczał przez rok do Loyola Law School. Latem 1967 jako Master of Ceremony prowadził cotygodniowy program telewizyjny „Groovy”. emitowany w Los Angeles w 1968 dla KHJ-TV Channel 9, z muzyką Beach Party. Następnie przełączył się do kanał 11 i jako gospodarz prowadził „The Michael Blodgett Show”. 90-minutowy talk show, w którym przeprowadzał wywiady takich gości jak Connie Stevens, Agnes Moorehead, Pat Paulsen i Henry Mancini.
Kariera.
Zadebiutował w komedii "Roztańczone lato" ("A Swingin' Summer", 1965) z Raquel Welch. W skandalicznym komediodrmacie "Poza doliną lalek" ("El valle de los placeres", 1970) zagrał beztrosko dekadenckiego i hedonistycznego playboya Lance’a Rocke. W dramacie kryminalnym "Orgasmo bianco" (1974) wystąpił u boku Britt Ekland i Erica Braedena.
Był autorem scenariuszy do filmów: "Gliniarz do wynajęcia" ("Rent-a-Cop", 1987) z Burtem Reynoldsem i Lizą Minnelli, "Bohater i Strach" ("Hero and the Terror", 1988) z Chuckiem Norrisem, "Turner i Hooch" ("Turner and Hooch", 1989) z Tomem Hanksem, "Uciekaj, Charlie!" ("Run", 1991) z Patrickiem Dempseyem i Kelly Preston oraz "Biały kruk" ("The White Raven", 1993) z Ronem Silverem i Joanną Pacułą.
Życie prywatne.
Był cztery razy żonaty i miał trzy córki. Jego córka Lucette jest żoną aktora Milesa Fishera.
Zmarł 14 listopada 2007 w swoim domu w Los Angeles na atak serca, w wieku 68 lat.

</doc>
<doc id="3001801" url="https://pl.wikipedia.org/wiki?curid=3001801" title="Eska Music Awards 2013">
Eska Music Awards 2013

Eska Music Awards 2013 – dwunasta gala rozdania nagród Eska Music Awards, która odbyła się 3 sierpnia 2013 w Szczecinie.
Gala była nadawana na żywo na antenie TVP1, a poprowadzili ją Ada Fijał i Krzysztof „Jankes” Jankowski. Była to pierwsza gala nadana na TVP1 i trzecia nadawana w TVP.

</doc>
<doc id="3001802" url="https://pl.wikipedia.org/wiki?curid=3001802" title="Włachi">
Włachi

Włachi (bułg. "Влахи") – wieś w południowo-zachodniej Bułgarii, w obwodzie Błagojewgrad, w gminie Kresna. Według danych Narodowego Instytutu Statystycznego, 31 grudnia 2011 roku wieś liczyła 4 mieszkańców.

</doc>
<doc id="3001804" url="https://pl.wikipedia.org/wiki?curid=3001804" title="Rogers Cup 2013 (mężczyźni)">
Rogers Cup 2013 (mężczyźni)

Rogers Cup 2013 – tenisowy turniej ATP rangi ATP World Tour Masters 1000 z cyklu Rogers Cup rozgrywany w dniach 5–11 sierpnia 2013 roku w Montrealu na kortach twardych o puli nagród 2 887 085 dolarów amerykańskich.

</doc>
<doc id="3001809" url="https://pl.wikipedia.org/wiki?curid=3001809" title="Katastrofa śmigłowca na planie filmu Strefa mroku">
Katastrofa śmigłowca na planie filmu Strefa mroku

Katastrofa śmigłowca na planie filmu „Strefa mroku” – wydarzenie, do którego doszło 23 lipca 1982 (2:20 nad ranem) w mieście Santa Clarita, w stanie Kalifornia, w Stanach Zjednoczonych. Podczas kręcenia jednej ze scen do filmu "Twilight Zone: The Movie" ("Strefa mroku") śmigłowiec Bell UH-1 Iroquois (potocznie znany jako Huey) spadł na troje aktorów (z czego dwoje dzieci); cała trójka zginęła na miejscu.
Strefa mroku – serial i film.
Serial.
"Strefa mroku" (ang. "Twilight Zone") była emitowanym w latach 1959–64 serialem popularnonaukowym z elementami fantastyki. Cieszyła się ona wielką popularnością, na trwałe wpisując się w amerykańską kulturę masową: powstały oparte na niej m.in. komiksy, gry na flippery, słuchowiska radiowe.
Film.
W roku 1981 Steven Spielberg – zdeklarowany fan serialu – postanowił przenieść "Strefę mroku" na duży ekran. John Landis, przyjaciel Spielberga wybrany przezeń na współproducenta, zaproponował stworzenie antologii złożonej z czterech krótkich opowiadań, spiętych narracyjną klamrą w postaci zakończenia i prologu (wczesna koncepcja zakładała, że postaci ze wstępu i zakończenia będą się przewijać przez wszystkie cztery historie, dodatkowo główne postaci z każdej z historii mają pojawiać się też w pozostałych; z koncepcji tych ostatecznie zrezygnowano). Twórcami poszczególnych części mieli być – obok Landisa i Spielberga – Joe Dante i George Miller.
Landis jako jedyny z całej czwórki zrezygnował ze stworzenia nowej wersji jednego z klasycznych odcinków serialu, proponując w zamian własną, autorską historię. Ponieważ zawsze był zdania, że poszczególne odcinki "Strefy mroku" były w istocie zawoalowanymi komentarzami do aktualnych społecznych problemów, w swojej historii poruszył temat rasizmu, z którym sam się często w młodości stykał (John Landis jest żydowskiego pochodzenia).
Głównym bohaterem noweli "Time Out" jest Bill Connor (Vic Morrow) – arogancki, butny, nie kryjący swych poglądów rasista, który nagle doświadcza tego, czego doświadczali ci, którymi pogardza: najpierw znajduje się w okupowanej Francji, ścigany przez Niemców, którzy uważają go za Żyda, następnie trafia na amerykańskie Południe lat 50. i o włos unika samosądu, po czym w wietnamskiej dżungli musi uciekać przed grupą amerykańskich żołnierzy. Znów znajduje się w okupowanej Francji; pochwycony przez Niemców, trafia do transportu, wiozącego deportowanych Żydów do obozu zagłady.
Gdy Landis przedstawił nakręcony "Time Out" kierownictwu Warner Bros., ci zgłosili zastrzeżenia: uznali, że widownia nie ma żadnego powodu, by przejmować się losem Connora – skrajnego rasisty, pełnego buty i wyniosłości. Landis postanowił dokręcić krótką sekwencję, w której Connor z transportu trafia ponownie do wietnamskiej wioski i ratuje spod amerykańskiego ostrzału dwoje wietnamskich sierot z narażeniem własnego życia, co ma dowodzić jego przemiany moralnej i duchowej. Zmiany zostały zaakceptowane i Landis zaczął przygotowania do nakręcenia dodatkowej sceny.
Realizacja.
Oprócz Morrowa, Landis potrzebował dwoje dzieci azjatyckiego pochodzenia. On i współproducent George Folsey Jr. zaczęli poszukiwać odpowiednich kandydatów; mąż sekretarki Folseya, Harold Schulman, często pracował z Amerykanami azjatyckiego pochodzenia i emigrantami z Azji – jak się okazało, jeden z jego współpracowników miał 6-letnią bratanicę Renee Chen. Ten sam współpracownik zaproponował też syna jednego ze znajomych, 7-letniego My-Ca Le.
W tym momencie pojawił się istotny problem: scena miała być kręcona w nocy, co naruszało kalifornijskie prawa dotyczące zatrudniania dzieci. Landis mógł wystąpić o warunkową zgodę (tzw. "waiver"), zdawał sobie jednak sprawę, że ma bardzo małe szanse otrzymać ją – oprócz tego, że scena z udziałem dzieci miała być filmowana nocą, dodatkowo miała być to scena batalistyczna, kręcona z wykorzystaniem wielu efektów pirotechnicznych. Rozważano różne możliwości – wykorzystanie kukieł albo dublerów-karłów – jednak zdaniem reżysera żadna z tych opcji się nie sprawdzała. Landis zdecydował się więc zatrudnić dzieci nieoficjalnie i zapłacić im z pominięciem oficjalnych dokumentów i listy płac. Gdy George Folsey Jr. dowiedział się o tym, zażartował: "Wszyscy trafimy za to do kicia…".
Na prywatnym terenie leżącym w obrębie Indian Dunes Park w miejscowości Valencia (obecnie na obrzeżach kalifornijskiego miasta Santa Clarita), nad rzeką Santa Clara, zbudowano kopię wietnamskiej wioski i rozpoczęto przygotowania do filmowania. Zdjęcia rozpoczęto o 2:00 22 lipca 1982 nakręceniem sceny, w której Connor znajduje w zrujnowanej wiosce dwoje sierot. O 3:30 zakończono zdjęcia (dzieci były zdenerwowane i Morrow, aby je rozluźnić, zabawiał je, co spowodowało, że dzieci nieustannie wybuchały śmiechem i trzeba było kręcić scenę od nowa). Rodzice otrzymali po 500 dolarów w gotówce; dzieci miały powrócić wieczorem na nakręcenie pozostałych potrzebnych scen.
O 21:30 rozpoczęto filmowanie; rodzice (matka Renee i ojciec My-Ca) byli zaniepokojeni, gdy tuż obok Renee w wodzie nagle eksplodował ładunek pirotechniczny. Landis i Folsey Jr. uspokoili przestraszoną dziewczynkę i jej matkę, że ładunki nie są niebezpieczne.
Tragedia.
Nie tylko pani Shyan-Huei Chen była zaniepokojona. Gdy o 23:30 rozpoczęto filmowanie kolejnej z zaplanowanych scen – dolotu amerykańskich śmigłowców do wioski, pilot użytkowanego przez firmę Western Helicopters śmigłowca Bell UH-1 Iroquois, Dorcey Wingo, miał problemy z kierowaniem maszyną, gdy pirotechnicy pod okiem eksperta od materiałów wybuchowych, Paula Stewarta, zaczęli odpalać ładunki. Jeden z nich wybuchł w rzece, wywołując potężną fontannę wody; ochlapała ona przednią szybę Hueya i Wingo przestał widzieć teren przed helikopterem. Próbował wychylić się i wyjrzeć przez otwarte okno, jednak żar wywołany przez wybuchające ładunki uniemożliwił mu obserwację. Po wylądowaniu Wingo stwierdził, że lot śmigłowcem w tych warunkach jest niebezpieczny; jego obawy podzielał obecny na pokładzie Dan Allingham, pierwszy asystent reżysera i kierownik planu, który stwierdził: "Masz rację. Bezpieczeństwo przede wszystkim" i obiecał natychmiast skontaktować się z Landisem. Również jeden z obecnych na planie strażaków przekazał swemu przełożonemu, że rozmiar wybuchów stwarza zagrożenie dla śmigłowców; żaden z nich jednak nie przekazał swych uwag filmowcom. Gdy Allingham przekazał uwagi pilota Landisowi, ten stwierdził, że w następnej scenie nieco ograniczy rozmiar detonacji, a poza tym ekipa na pokładzie śmigłowca będzie filmowała przede wszystkim Morrowa brodzącego przez wodę z dziećmi na ramionach. Reżyser podchodził zresztą do pirotechniki w dość lekkomyślny sposób: gdy jeden z kamerzystów wyraził zaniepokojenie potężnymi wybuchami, uśmiechnięty Landis stwierdził: "Jeszcze nic nie widziałeś!".
Kręcenie rozpoczęto o 2:20. Śmigłowiec Wingo zaczął unosić się nad kroczącym przez sięgającą mu do kolana wodę Morrowem. Landis wciąż krzyczał: "Niżej! Niżej!", a jego asystent przekazywał polecenie Wingo przez krótkofalówkę. Ostatecznie maszyna leciała na wysokości 30 stóp (około 7,6 metra; raport NTSB podaje około 25 stóp – 6,35 m) nad ziemią. Wtedy rozległy się wystrzały: w momencie, gdy technicy zaczęli strzelać ślepą amunicją, dwaj specjaliści od pirotechniki, James Camomille i Jerry Williams, zaczęli detonować kolejne potężne ładunki w myśl starannie zaplanowanej przez Landisa kolejności salw i wybuchów. Ładunki były tak potężne, że dwaj kamerzyści schronili się przed żarem na nieodległym wzgórzu, a ojciec My-Ca, Daniel Le, weteran wojny w Wietnamie, był przerażony: "To nie było udawane, to było naprawdę niebezpieczne…".
Gdy pod śmigłowcem zaczęły wybuchać kolejne ładunki pirotechniczne, Wingo omal nie stracił kontroli nad maszyną. Zauważając poważne problemy ze sterowaniem, Allingham krzyknął do niego: "Wynośmy się stąd!" Wtedy Camomille zdetonował prawie jednocześnie dwa silne ładunki, powodując powstanie dużej kuli ognia, pyłu i odłamków. Uderzyła ona w ogon helikoptera, uszkadzając wirnik ogonowy; Wingo stracił kontrolę i śmigłowiec spiralnym torem lotu runął w dół. Renee wyśliznęła się z uścisku Morrowa i zsunęła się do wody; zanim aktor zdążył zareagować, Bell UH-1 spadł na całą trójkę. Dziewczynka dostała się pod jedną z płóz maszyny i została zmiażdżona; wirująca z ogromną prędkością łopata głównego wirnika uderzyła w pozostałą dwójkę, dekapitując Morrowa i My-Ca i odrąbując chłopcu prawą rękę i fragment tułowia. Cała trójka zginęła na miejscu; załoga i obecni na pokładzie śmigłowca czterej filmowcy doznali niegroźnych obrażeń.
Zszokowany Landis krzyczał przez megafon: "Koniec zdjęć!" ("It’s a wrap!" – standardowa fraza oznaczająca oficjalne zakończenie zdjęć do filmu). Wstrząśniętych rodziców Renee i My-Ca natychmiast odwieziono do szpitala. Dodatkowej sekwencji nie ukończono i w gotowym filmie znalazła się wersja pierwotna, kończąca się odjazdem pociągu z Connorem do obozu zagłady.
Konsekwencje.
Sprawę tragedii w Indian Dunes Park badała NTSB (Narodowa Rada Bezpieczeństwa Transportu), posiłkując się m.in. zarejestrowanym na taśmie filmowej przebiegiem katastrofy (sfilmowanym z 3 różnych ustawień kamery). Raport NTSB z roku 1984 określił przyczynę tragedii następująco:
Wkrótce po tragicznym wypadku prokurator hrabstwa Los Angeles rozpoczął postępowanie karne, próbując ustalić, czy doszło do przestępstwa. 15 czerwca 1983, po przesłuchaniach, rozpoczęto właściwy proces: na ławie oskarżonych zasiedli John Landis, George Folsey Jr., Dorcey Wingo, Dan Allingham i Paul Stewart. Pierwszy z procesów zakończył się 23 kwietnia 1984: Folsey Jr. i Allingham zostali uniewinnieni. Oskarżyciel zgłosił apelację i 3 września 1986 zaczął się proces apelacyjny. Po szeregu dramatycznych przesłuchań, 29 maja 1987 wszyscy oskarżeni zostali uniewinnieni. Do wyroku przyczyniły się błędy prokuratury:
Rodziny zmarłych wytoczyły producentom filmu procesy cywilne: już 3 sierpnia 1982 Mark i Shyan-Huei Chen pozwali Spielberga i Landisa, jak również Folseya Jr., Stewarta, Wingo, Warner Bros., Western Helicopters i właścicieli terenu w Indian Dunes Park, żądając 200 mln dolarów odszkodowania. Po kilku miesiącach jesienią 1982 córki Vica Morrowa – Carrie Morrow i Jennifer Jason Leigh – również złożyły pozew przeciw Landisowi i Spielbergowi. Rodzina My-Ca Le wystąpiła do sądu latem 1983. Wszystkie trzy sprawy zakończyły się ugodami pozasądowymi, których warunków nigdy nie ujawniono.
Katastrofa w Indian Dunes Park pociągnęła za sobą rozliczne konsekwencje dla całej branży filmowej. Całkowicie zmieniono zasady zatrudniania dzieci do pracy w filmie: wprowadzono ścisłe ograniczenia czasu filmowania i znacznie zaostrzono przepisy bezpieczeństwa pracy dzieci i nastolatków na planie filmowym, jak również wprowadzono bardzo surowe kary za łamanie tych przepisów. Zaostrzono również regulacje prawne dotyczące filmowania z użyciem materiałów pirotechnicznych i wprowadzono ściślejszą komunikację pomiędzy osobami na planie filmowym, zwłaszcza w sprawach związanych z bezpieczeństwem. Bardzo poważnie ograniczono wykorzystanie śmigłowców przy realizacji filmów (nie tylko akcji): ograniczenie to częściowo zniesiono na początku lat 90. wraz z pojawieniem się generowanych komputerowo efektów wizualnych.
John Landis nigdy nie przyznał się do odpowiedzialności za tragiczny wypadek, zrzucając winę bądź na specjalistów od efektów wizualnych (James Camomille zdetonował dwa ładunki wybuchowe, nie sprawdzając, czy śmigłowiec nie znajduje się zbyt blisko nich), bądź na wadę konstrukcyjną śmigłowca (był to jeden z pierwszych przypadków termicznego rozwarstwienia się łopaty wirnika).
Tragiczne wypadki w czasie realizacji filmów.
Pomimo licznych środków bezpieczeństwa, szereg razy podczas realizacji filmów zdarzały się tragiczne wypadki z ofiarami śmiertelnymi, podobne do katastrofy na planie "Strefy mroku".
Przykładowe incydenty:

</doc>
<doc id="3001810" url="https://pl.wikipedia.org/wiki?curid=3001810" title="Malab madinat al-Malik Abd Allah ar-rijadijja">
Malab madinat al-Malik Abd Allah ar-rijadijja

Malab madinat al-Malik Abd Allah ar-rijadijja – wielofunkcyjny stadion o pojemności 25 000 widzów znajdujący się w Burajdzie. Został otwarty w 1983 roku. Swoje mecze rozgrywają na nim Nadi at-Ta’awun as-Su’udi i Nadi ar-Ra’id as-Su’udi. Stadion wyróżnia się wśród większości stadionów w Arabii Saudyjskiej tym, że boisko z bieżnią jest oddzielone od widowni głęboką fosą.

</doc>
<doc id="3001813" url="https://pl.wikipedia.org/wiki?curid=3001813" title="Brianne Theisen">
Brianne Theisen



</doc>
<doc id="3001816" url="https://pl.wikipedia.org/wiki?curid=3001816" title="Brianne Theisen Eaton">
Brianne Theisen Eaton



</doc>
<doc id="3001818" url="https://pl.wikipedia.org/wiki?curid=3001818" title="Złącze jack">
Złącze jack



</doc>
<doc id="3001819" url="https://pl.wikipedia.org/wiki?curid=3001819" title="Kasr al-Dżadi">
Kasr al-Dżadi

Kasr al-Dżadi (arab. قصر الجدي, "Qaşr al-Jadī") – miasto w północno-wschodniej Libii, w gminie Al-Butnan, w odległości 30 km na zachód od miasta Bardija i 90 km na wschód od Tobruku. W 2006 roku liczyło ok. 5,6 tys. mieszkańców.

</doc>
<doc id="3001821" url="https://pl.wikipedia.org/wiki?curid=3001821" title="Gasr al-Jadi">
Gasr al-Jadi



</doc>
<doc id="3001827" url="https://pl.wikipedia.org/wiki?curid=3001827" title="Życzenie śmierci 2">
Życzenie śmierci 2

 
Życzenie śmierci 2 (ang. "Death Wish II") – amerykański film sensacyjny z 1982 w reżyserii Michaela Winnera. Jest to pierwsza z czterech kontynuacji "Życzenia śmierci" z 1974 z Charlesem Bronsonem wcielającym się w rolę samotnego mściciela Paula Kerseya. Tym razem na ekranie Bronsonowi partneruje Jill Ireland, która była prywatnie jego żoną.
Fabuła.
Paul Kersey po tragicznych przeżyciach przenosi się wraz z córką do Los Angeles. Ma nowy dom, pracę i nawiązuje znajomość z dziennikarką radiową Geri Nichols. Jednak jego spokój nie trwa długo, bo pewnego dnia grupa chuliganów próbuje go obrabować. Następnie napadają na jego dom, a w czasie ataku gwałcą i mordują gosposię Paula i porywają jego córkę. Niebawem okazuje się, że Carol nie żyje. Kersey znów postanawia wyruszyć na ulice, by jako samotny „Mściciel” wymierzyć sprawiedliwość przestępcom. Sprawą zaczyna się interesować policja z Nowego Jorku, a inspektor Ochoa jest pewien, że to Paul działa w Los Angeles jako „Mściciel”.

</doc>
<doc id="3001831" url="https://pl.wikipedia.org/wiki?curid=3001831" title="Mistrzostwa Europy Par na Żużlu 2012">
Mistrzostwa Europy Par na Żużlu 2012

Mistrzostwa Europy Par na Żużlu 2012 – zawody żużlowe, mające na celu wyłonienie medalistów mistrzostw Europy par w sezonie 2012. W finale zwyciężyli Ukraińcy Andrij Karpow, Aleksandr Łoktajew i Stanisław Melnyczuk.
Finał.
Bieg po biegu:

</doc>
<doc id="3001832" url="https://pl.wikipedia.org/wiki?curid=3001832" title="We Better Talk This Over">
We Better Talk This Over

We Better Talk This Over – piosenka skomponowana przez Boba Dylana, nagrana przez niego w kwietniu 1978 r., wydana na albumie "Street-Legal" w czerwcu 1978 r. 
Historia i charakter utworu.
Utwór ten został nagrany w Rundown Studios w Santa Monica w Kalifornii 26 kwietnia 1978 r. Była to druga sesja nagraniowa tego albumu. Producentem sesji był Don DeVito.
Kolejna piosenka tego albumu, która porusza sprawy małżeństwa i jego rozpadu, tym razem bardzo trzeźwo. Być może Dylan próbował jeszcze naprawić stan rzeczy z jego byłą żoną, lub próbował przekonać samego siebie, że wszystko stracone. Piosenka ta została dogłębnie omówiona (zarówno od strony muzycznej jak i tekstowej) przez Wilfrida Mellersa w jego artykule z 1981 r. "God, Mode and Meaning in Some Recent Songs of Bob Dylan". Głównym problemem rozpatrywanym przez Mellersa był paradoks ludzkiej miłości, niedoskonałej, gdy się konfrontuje z czystością Boga.
Mimo ewidentnie konfesyjnego charakteru piosenki Dylan wykonywał ją na koncertach w 1978 r. i przez krótki czas w roku 2000.

</doc>
<doc id="3001833" url="https://pl.wikipedia.org/wiki?curid=3001833" title="Malab Fransu Hariri">
Malab Fransu Hariri

Malab Fransu Hariri – wielofunkcyjny stadion o pojemności 28 000 widzów znajdujący się w Irbilu. Został otwarty w 1956 roku. Swoje mecze rozgrywa na nim Nadi Irbil.
Stadion po otwarciu mieścił około 40 tysięcy widzów lecz po pierwszej renowacji w 1992 roku pojemność zmalała do obecnej (28 tysięcy widzów). Druga renowacja obiektu miała miejsce w 2009 roku. Do 2001 roku stadion nosił nazwę Malab Irbil, ale po śmierci kurdyjskiego gubernatora Franso Haririego nazwa stadionu została zmieniona na Malab Fransu Hariri w celu upamiętnienia zamordowanego. Naprzeciw trybuny głównej znajduje się wielkie popiersie Haririego. Po zniszczeniach wojennych Malab Fransu Hariri został tymczasowo stadionem narodowym Iraku, mimo to że znajduje się w kurdyskiej części Iraku.

</doc>
<doc id="3001834" url="https://pl.wikipedia.org/wiki?curid=3001834" title="Specposiołek">
Specposiołek

Specposiołek (ros. спецпоселок, pol. "osada specjalna") – radziecki obóz przeznaczony na miejsce do zasiedlenia przez ludność deportowaną.
Rygor pobytu w specposiołkach był mniejszy niż w łagrach, gdzie przebywali skazańcy lub więźniowie. W specposiołkach przetrzymywano całe rodziny, małe dzieci uczęszczały do szkoły. Panował jednak głód i duża śmiertelność, a lokatorzy baraków zamieszkiwali „w brudzie, wilgoci, zaduchu, w mroku, wśród karaluchów, pcheł, wszy i pluskiew, gryzoni, w ciągłym zagrożeniu epidemiologicznym”. Osoby powyżej 14 roku życia i sprawne fizycznie zmuszano do ciężkich prac, na przykład wyrębu lasu. Pracowały również kobiety i dziewczęta, chociaż przy lżejszych pracach. Tereny specposiołków nie były ogrodzone, ale obowiązywał zakaz oddalania się bez pozwolenia. Możliwe jednak było opuszczenie terenu na więcej niż 24 godziny, jeśli zezwolił na to komendant, który nadzorował specposiołek z pomocą kilku milicjantów. Dzieci mogły zajmować się zbieractwem owoców runa leśnego, pozwalano na prowadzenie ogródków przydomowych.

</doc>
<doc id="3001838" url="https://pl.wikipedia.org/wiki?curid=3001838" title="Kurier Warszawski (dziennik)">
Kurier Warszawski (dziennik)

Kurier Warszawski – gazeta codzienna wydawana w Warszawie od roku 1821 do 1939, związana ze Stronnictwem Chrześcijańsko-Narodowym. Była popularna wśród urzędników państwowych i warstwy inteligenckiej stolicy w okresie dwudziestolecia międzywojennego.
Opis.
Kurier Warszawski założył (oraz został pierwszym redaktorem) w 1821 Bruno Kiciński. Był on uważany za twórcę pierwszego koncernu prasowego, wydającego wiele tytułów literackich i politycznych.
W latach 40. XIX wieku gazeta stała się najpopularniejszym pismem codziennym w Warszawie. Jej nakład oscylujący wokół liczby 2000 egzemplarzy był znaczny jak na ówczesną wielkość miasta (140 tysięcy). Często była określana jako bulwarówka (w ówczesnym znaczeniu tego słowa), starając się początkowo dotrzeć do każdego. Jednak już w drugiej połowie XIX wieku była zdecydowanie skierowana do czytelnika co najmniej średniozamożnego – stała się pismem mieszczaństwa, stale zyskiwała na popularności. Była również znana z rozbudowanej części ogłoszeniowej. „Kurier” dysponował własną siecią korespondentów zagranicznych.
W dwudziestoleciu międzywojennym średni nakład gazety wynosił ok. 50 tysięcy egzemplarzy.
Władysław Reymont powiedział, że "bez nocnika i Kuriera Warszawskiego zasnąć nie może". W latach 1875–1882 i 1883–1887 na jego łamach Bolesław Prus drukował „Kroniki tygodniowe”. Z Kurierem współpracowała Lucyna Ćwierczakiewiczowa, najbardziej poczytna autorka swoich czasów (jej książki „365 obiadów za pięć złotych” czy „Poradnik porządku i różnych nowości gospodarczych” sprzedawały się znacznie lepiej niż dzieła Sienkiewicza czy Prusa). Swoje teksty w różnych okresach publikowali tam m.in. Henryk Sienkiewicz, Aleksander Świętochowski, Władysław Umiński, Kazimierz Przerwa-Tetmajer, Aleksander Michaux i Stanisław Stroński.
Po 1918 gazeta nabrała orientacji prawicowej. Kurier Warszawski wychodził nieprzerwanie przez 118 lat, do 9 października 1939 roku. W trakcie okupacji, próbując kontynuować tradycję gazety, wydawano gadzinówkę „Nowy Kurier Warszawski”. W roku 2006 nawiązując do dziennika stworzono nowy miesięcznik, o tej samej nazwie „Kurier Warszawski”, traktujący o sprawach Warszawy.
Od tytułu tego dziennika pochodzi nazwa najstarszego programu informacyjnego w Polsce nadawanego do dziś, pod tą samą nazwą od przeszło 55 lat – Telewizyjnego Kuriera Warszawskiego (emisja TVP3 Warszawa codziennie godz. 18:30).
Redaktorzy naczelni.
Od początku istnienia czasopisma stanowisko redaktora naczelnego pełnili: Bruno Kiciński, Ludwik Adam Dmuszewski, Ludwik de Vidal, Karol Kucz, Zygmunt Zaborowski, Antoni Edward Odyniec, Stanisław Bogusławski, Wacław Szymanowski, Józef Wolf, Franciszek Olszewski, Franciszek Nowodworski, Władysław Korotyński, Jan Brzeziński, Konrad Olchowicz (od stycznia 1906), Konrad Olchowicz (1924–1939).

</doc>
<doc id="3001839" url="https://pl.wikipedia.org/wiki?curid=3001839" title="Mistrzostwa Europy Par na Żużlu 2011">
Mistrzostwa Europy Par na Żużlu 2011

Mistrzostwa Europy Par na Żużlu 2011 – zawody żużlowe, mające na celu wyłonienie medalistów mistrzostw Europy par w sezonie 2011. W finale zwyciężyli Polacy Jarosław Hampel, Przemysław Pawlicki i Piotr Pawlicki.
Finał.
Bieg po biegu:

</doc>
<doc id="3001840" url="https://pl.wikipedia.org/wiki?curid=3001840" title="Public cloud">
Public cloud



</doc>
<doc id="3001842" url="https://pl.wikipedia.org/wiki?curid=3001842" title="Durna Grań">
Durna Grań

Durna Grań (słow. "Pyšný hrebeň") – grań w słowackich Tatrach Wysokich, odgałęziająca się na południe (z odchyleniem ku zachodowi) od Durnego Szczytu ("Pyšný štít") w długiej południowo-wschodniej grani Wyżniego Baraniego Zwornika.
Grań biegnie w kierunku Złotych Spadów – ściany stawiarskiej oddzielającej Dolinę Pięciu Stawów Spiskich od jej dolnego przedłużenia, Doliny Małej Zimnej Wody. Jej zachodnie stoki opadają do Spiskiego Kotła, natomiast wschodnie – do Klimkowego Żlebu. Początkiem Durnej Grani nie jest główny wierzchołek masywu Durnego Szczytu, ale punkt w jego południowo-wschodniej grani.
Przebieg grani.
Od Durnego Szczytu w kierunku południowym można wyróżnić kolejno następujące obiekty:
Dolny fragment grani rozdziela się na trzy odnogi o charakterze filarów, z których najniżej opada wschodnia. Stoki grani po stronie Klimkowego Żlebu są niezbyt strome i w niektórych miejscach trawiasto-piarżyste. Po drugiej stronie grani znajdują się wysokie i urwiste ściany opadające do Spiskiego Kotła oraz żlebu opadającego spod Durnej Przełęczy.
Trzema dolnymi odnogami Durnej Grani biegną cztery drogi (dwie środkowym odgałęzieniem i po jednej pozostałymi), na obiekty w grani można też wchodzić od strony wschodniej lub zachodniej.
Historia i nazewnictwo.
Pierwsze przejścia:
Nazwa grani pochodzi bezpośrednio od Durnego Szczytu, którego nazwa z kolei jest związana z jego wyglądem. W gwarze podhalańskiej słowo "durny" oznacza: "dumny", "pyszny".

</doc>
<doc id="3001844" url="https://pl.wikipedia.org/wiki?curid=3001844" title="Pyšný hrebeň">
Pyšný hrebeň



</doc>
<doc id="3001845" url="https://pl.wikipedia.org/wiki?curid=3001845" title="Private cloud">
Private cloud



</doc>
<doc id="3001851" url="https://pl.wikipedia.org/wiki?curid=3001851" title="SummerSlam (2013)">
SummerSlam (2013)

SummerSlam 2013 – gala wrestlingowa PPV, która odbyła się 18 sierpnia na arenie Staples Center w Los Angeles w stanie Kalifornia. Głównym wydarzeniem była walka John Cena–Daniel Bryan o pas WWE Championship. Walka ta była już potwierdzona – John Cena dostał możliwość wybrania sobie rywala. Druga potwierdzona walka to CM Punk–Brock Lesnar, a trzecią walką jest pojedynek Alberto Del Rio (c)–Christian.

</doc>
<doc id="3001852" url="https://pl.wikipedia.org/wiki?curid=3001852" title="Stawiacze min typu Vidar">
Stawiacze min typu Vidar

Stawiacze min typu Vidar - okręty produkcji norweskiej. Typ składa się z dwóch jednostek, które służyły w norweskiej marynarce wojennej. Po wycofaniu ich z linii zostały przejęte przez Łotwę i Litwę.

</doc>
<doc id="3001853" url="https://pl.wikipedia.org/wiki?curid=3001853" title="Gunnar Stålsett">
Gunnar Stålsett

Gunnar Johan Stålsett (ur. 10 lutego 1935 w Nordkapp) – norweski duchowny protestancki, teolog i polityk, przewodniczący Partii Centrum, biskup Oslo w Kościele Norwegii, długoletni członek Norweskiego Komitetu Noblowskiego.
Życiorys.
Urodził się jako jedno z ośmiorga dzieci Johana Emila Stålsetta i Almy Elisabeth Joki. Gdy miał siedem lat, rodzina przeprowadziła się do Gildeskål. W 1953 zdał egzamin dojrzałości, po czym podjął studia teologiczne na Uniwersytecie w Oslo. Kształcił się również w Stanach Zjednoczonych na Bethany Lutheran Theological Seminary. Studia ukończył w 1961 na prywatnej uczelni Det teologiske Menighetsfakultet.
Działał przez kilka lat w polityce jako działacz Partii Centrum. Był sekretarzem stanu w resorcie spraw kościelnych i edukacji w rządzie Larsa Korvalda (1972–1973), zastępcą poselskim w Stortingu (1977–1981) i przewodniczącym centrystów.
Poza praktyką duchownego zajmował się pracą akademicką, wykładając teologię na Uniwersytecie w Oslo. Został też sekretarzem generalnym Światowej Federacji Luterańskiej (1985–1994). W 1998 objął stanowisko biskupa Oslo, funkcję tę pełnił do 2005.

</doc>
<doc id="3001854" url="https://pl.wikipedia.org/wiki?curid=3001854" title="Parafia św. Wojciecha w Kowalach-Ganie">
Parafia św. Wojciecha w Kowalach-Ganie

Parafia św. Wojciecha w Kowalach-Ganie – rzymskokatolicka parafia położona przy ulicy Jana Pawła II 7 w Kowalach (gmina Praszka). Na obszarze parafii działa również świątynia konparafialna we wsi Gana, mająca uprawnienia kościoła parafialnego, włącznie z prawem udzielania chrztów św. i sakramentów małżeństwa. Parafia należy do dekanatu Praszka w archidiecezji częstochowskiej.
Historia parafii.
Parafia w Kowalach istniała już w 1460 roku. Od 1507 roku była ona zarządzana przez proboszcza z Praszki, z czasem stając się kościołem filialnym, a w połowie XVI wieku punktem duszpasterskim parafii Wniebowzięcia NMP w Praszce. W 1804 roku istniejący we wsi kościółek został rozebrany, natomiast nowy został wybudowany w latach 1833-1834. 21 grudnia 1834 roku świątynia została konsekrowana przez dziekana krzepickiego księdza Wojciecha Szymańskiego. 15 sierpnia 1988 roku, dekretem biskupa Stanisława Nowaka, nastąpiło reerygowanie parafii. W Ganie natomiast kościół został wybudowany w latach 80. XX wieku, która została podniesiona do rangi świątyni parafialnej.
Od 1988 roku proboszczem parafii jest ks. Mieczysław Józef Papiernik.
Liczebność i zasięg parafii.
Parafię zamieszkuje 1250 osób, swym zasięgiem duszpasterskim obejmuje ona miejscowości:

</doc>
<doc id="3001855" url="https://pl.wikipedia.org/wiki?curid=3001855" title="Where Are You Tonight? (Journey Through Dark Heat)">
Where Are You Tonight? (Journey Through Dark Heat)

Where Are You Tonight? (Journey Through Dark Heat) – piosenka skomponowana przez Boba Dylana, nagrana przez niego w kwietniu 1978 r., wydana na albumie "Street-Legal" w czerwcu 1978 r.
Historia i charakter utworu.
Utwór ten został nagrany w Rundown Studios w Santa Monica w Kalifornii 27 kwietnia 1978 r. Była to trzecia sesja nagraniowa tego albumu. Producentem sesji był Don DeVito.
Oliver Trager porównuje tekst tej piosenki do psychodelicznej wersji rozdziału „Nocne miasto” z "Ulissesa" Jamesa Joyce’a napisanej przez pisarza Beat Generation. Cierpiący bohater wędruje przez dolny Manhattan dolinami wymarłych ulic w bezowocnym poszukiwaniu ukochanej kobiety i własnej duszy. Wszystko zmierza do tragicznego końca. Ten całkowicie depresyjny nastrój wymagał od Dylana jakiegoś rozwiązania, i artysta znalazł go na jakiś czas w chrześcijańskim kościele. Jonathan Cott był jednym z kilku krytyków, którzy zwrócili uwagę na ten tekst i w swojej książce z 1985 r. "Dylan" napisał, iż piosenka ta przypomina mu ostatnie dzieło van Gogha przed jego samobójstwem. Wola artysty jest pomieszana, świat rusza ku niemu, ale on nie może ruszyć w stronę świata. Jest właściwie całkowicie zablokowany, ale także widzi jak przybliża się złowieszcze przeznaczenie.
Dylan zdecydował się wykonywać ten utwór na koncertach tylko podczas tournée w 1978 r.

</doc>
<doc id="3001856" url="https://pl.wikipedia.org/wiki?curid=3001856" title="Malab Mubarak al-Ajjar">
Malab Mubarak al-Ajjar

Malab Mubarak al-Ajjar – wielofunkcyjny stadion o pojemności 17 000 widzów znajdujący się w Al-Dżahrze. Został otwarty w 2006 roku. Swoje mecze rozgrywa na nim Nadi al-Dżahra ar-rijadi.

</doc>
<doc id="3001863" url="https://pl.wikipedia.org/wiki?curid=3001863" title="Życzenie śmierci 4">
Życzenie śmierci 4

Życzenie śmierci 4 (ang. "Death Wish 4: The Crackdown") – amerykański film sensacyjny z 1987 roku w reżyserii J. Lee Thompsona. Jest to czwarta część popularnego cyklu z Charlesem Bronsonem wcielającym się w rolę samotnego mściciela Paula Kerseya.
Fabuła.
Paul Kersey (Charles Bronson) kiedyś na własną rękę wymierzył sprawiedliwość mordercom swoich bliskich. Teraz chce rozpocząć nowe życie. Zaczyna spotykać się z Karen Sheldon (Kay Lenz). Gdy jej córka umiera z powodu przedawkowania środków odurzających, Paul wypowiada wojnę gangom handlarzy narkotyków.
Obsada.
i inni

</doc>
<doc id="3001867" url="https://pl.wikipedia.org/wiki?curid=3001867" title="Gharjan">
Gharjan

Gharjan (arab. غريان, "Gharyān") – miasto w północno-zachodniej Libii, w gminie Al-Dżabal al-Gharbi, w górach Dżabal Nafusa, gdzie zamieszkuje większość Berberów. W latach 2001-2007 siedziba administracyjna gminy Gharjan. W 2011 roku miasto liczyło ok. 38,7 tys. mieszkańców. Miejscowość jest ośrodkiem handlowo-usługowym regionu rolniczego, a także ośrodkiem przemysłu spożywczego i rzemiosła (dywany i ceramika).

</doc>
<doc id="3001869" url="https://pl.wikipedia.org/wiki?curid=3001869" title="Kaci Kullmann Five">
Kaci Kullmann Five

Karin Cecilie (Kaci) Kullmann Five (ur. 13 kwietnia 1951 w Oslo, zm. 19 lutego 2017 tamże) – norweska polityk, politolog i przedsiębiorca, przewodnicząca Partii Konserwatywnej, deputowana oraz minister, członkini, a w latach 2015–2017 przewodnicząca Norweskiego Komitetu Noblowskiego.
Życiorys.
W 1981 ukończyła nauki polityczne na Uniwersytecie w Oslo, krótko pracowała w zawodzie konsultanta. Zaangażowała się w działalność konserwatystów, w latach 1977–1979 kierowała jej organizacją młodzieżową (Unge Høyres Landsforbund), od 1982 pełniła funkcję wiceprzewodniczącego (od 1984 do 1988 pierwszego wiceprzewodniczącego). W 1988 po śmierci Rolfa Presthusa pełniła obowiązki przewodniczącego ugrupowania. Od 1991 do 1994 stała na czele Partii Konserwatywnej. Od 1975 do 1981 zasiadała w radzie miejskiej w Bærum. W latach 1977–1981 była zastępcą poselskim. W 1981 uzyskała mandat deputowanej do Stortingu, który sprawowała przez cztery kadencje do 1997, reprezentując okręg wyborczy Akershus. Od października 1989 do listopada 1990 była ministrem ds. handlu i statków w rządzie, którym kierował Jan P. Syse.
W drugiej połowie lat 90. wycofała się z działalności politycznej. Została dyrektorem zarządzającym w holdingu Aker RGI. Powoływana również w skład organów nadzorczych m.in. przedsiębiorstwa Statoil.
W 2003 powołana w skład Norweskiego Komitetu Noblowskiego, była jego wiceprzewodniczącą, a w 2015 została przewodniczącą tej instytucji.

</doc>
<doc id="3001873" url="https://pl.wikipedia.org/wiki?curid=3001873" title="&quot;Dom Kaźni&quot; w Rypinie">
&quot;Dom Kaźni&quot; w Rypinie



</doc>
<doc id="3001876" url="https://pl.wikipedia.org/wiki?curid=3001876" title="Jelena Wajenga">
Jelena Wajenga

Jelena Wajenga, właśc. Jelena Władimirowna Chrulowa (; ur. 27 stycznia 1977 w Siewieromorsku) – rosyjska piosenkarka, kompozytorka, aktorka i artystka estradowa.
Życiorys.
Jest córką inżyniera i chemiczki. Jej pseudonim pochodzi od dawnej nazwy Siewieromorska (do 1951). Pierwsze swoje utwory komponowała, kiedy miała 9 lat i startowała w konkursach dla młodych kompozytorów. Po ukończeniu szkoły przyjechała do Leningradu, gdzie uczęszczała do szkoły muzycznej im. N. Rimskiego-Korsakowa, w klasie fortepianu. Po ukończeniu nauki uczyła muzyki w szkole, sporadycznie śpiewała na scenie. Naukę kontynuowała w Akademii Teatralnej w Leningradzie (LGITIMIK), w klasie Giennadija Trostianieckiego, ale wkrótce ją porzuciła i wyjechała do Moskwy, gdzie miał ukazać się jej pierwszy album (używała pseudonimu Nina). W rzeczywistości ukazał się tylko teledysk do piosenki "Długie korytarze" (Длинные коридоры).
Studia aktorskie ukończyła w katedrze sztuk teatralnych Bałtyckiego Instytutu Ekologii, Polityki i Prawa w Sankt Petersburgu. W 2005 ukazał się album Wajengi "Biały ptak", z tak popularnymi utworami jak "Lotnisko" (Аэропорт), "Tajga" (Тайга) czy "Szopen" (Шопен). Za utwór "Курю" w 2009 Wajenga zdobyła prestiżową nagrodę Złotego Gramofonu. Rok później zdobyła tę nagrodę po raz drugi za utwór "Аэропорт". 7 stycznia 2011 jej koncert w Pałacu Kremlowskim transmitowała 1 kanał telewizji rosyjskiej. W tym samym roku zdobyła Złoty Gramofon po raz trzeci, tym razem za piosenkę "Клавиши".
W 2011 Jelena Wajenga wystąpiła na 150 koncertach, w Rosji, ale także w Stanach Zjednoczonych, Niemczech i Izraelu. Magazyn Forbes w 2011 umieścił ją na dziewiątej pozycji wśród najlepiej zarabiających artystów rosyjskiego show-biznesu. W czasie wyborów prezydenckich w 2012 wspierała czynnie kandydaturę Władimira Putina na urząd prezydenta Rosji.
Repertuar.
Piosenkarka ma na swoim koncie dziesięć albumów. W repertuarze Wajengi oprócz piosenek pisanych specjalnie dla niej znajdują się stare romanse rosyjskie, ballady i pieśni do słów poetów rosyjskich (Siergieja Jesienina, Nikołaja Gumilowa). 
Życie prywatne.
Jest mężatką (mąż Iwan Iwanowicz Matwijenko, pochodzenia romskiego, producent muzyczny). Ma syna Iwana (ur. 2012).

</doc>
<doc id="3001877" url="https://pl.wikipedia.org/wiki?curid=3001877" title="Jocotenango">
Jocotenango

Jocotenango – miasto w południowej części Gwatemali, w departamencie Sacatepéquez. Według danych szacunkowych z 2012 roku liczba mieszkańców wynosiła 20 177 osób. 
Jocotenango leży kilka km na północny zachód od stolicy departamentu – miasta Antigua Guatemala, tworząc z nim jedno miasto. 
Jocotenango leży na wysokości 1589 m n.p.m. w pobliżu dwóch potężnych wulkanów; aktywnym Acatenango oraz uśpionym obecnie Volcán de Agua. Jest to ponadto rejon bardzo aktywny sejsmicznie. Niedaleko przebiega przechodzący w poprzek Gwatemali uskok Motagua, oddzielający płytę karaibską od płyty północnoamerykańskiej. Takie położenie sprawia, że trzęsienia ziemi o sile ponad 4 stopni w skali Richtera zdarzają się w każdym miesiącu. 
Gmina Jocotenango.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 20 658 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 9 km². Mieszkańcy gminy utrzymują się głównie z usług i turystyki oraz z rzemiosła artystycznego.

</doc>
<doc id="3001878" url="https://pl.wikipedia.org/wiki?curid=3001878" title="Sąd suchedniowy w księstwie rugijsko-wołogoskim">
Sąd suchedniowy w księstwie rugijsko-wołogoskim

Sąd suchedniowy (niem. "Quatembergericht") w księstwie rugijsko-wołogoskim – powołany w 1421 przez księcia Warcisława IX sąd doraźny, mający za zadanie rozsądzać w sprawach o rozbój i zakłócenie miru publicznego.
Geneza.
W drugiej połowie XIV i na początku XV wieku sytuacja na Pomorzu Zachodnim była napięta. Dla utrzymania pokoju i zapewnienia bezpieczeństwa na szlakach poszczególne miasta i szlachta zawierali konfederacje w celu zwalczenia raubritterstwa. Jednak ani miejskie wyprawy do warowni raubritterów, jak również bezwzględne kary nakładane na nich, nie skutkowały uspokojeniem kraju, pośrednio również ze względu na dwuznaczną postawę książąt, samych nierzadko ciągnących profity z działalności rycerzy-rozbójników. Dodatkowo prowadzone przez możne rody i miasta wojny prywatne potęgowały niepokoje na Pomorzu. Dzięki wzrostowi znaczenia politycznego miast księstwa rugijsko-wołogoskiego, udało się im wymóc na księciu Warcisławie IX podjęcie działań. W dokumencie wystawionym w Strzałowie 3 stycznia 1421 Warcisław IX postanowił w porozumieniu ze stanami pomorskimi utrzymać dawne prawa i ustanowić stanowy sąd suchedniowy, który miał rozstrzygać sprawy o bezprawia i złamanie pokoju.
Organizacja sądu.
Sąd suchedniowy był organem stanowym; jego członkami miało być każdorazowo ośmiu rycerzy i ośmiu przedstawicieli mieszczaństwa (rajców miejskich). Mieszczańscy przedstawiciele to reprezentanci czterech głównych miast księstwa: Strzałowa, Gryfii, Anklamu i Dymina. Organ ten miał zbierać się cztery razy do roku (raz na kwartał) w tzw. Suche Dni, każdorazowo w kolejnym mieście, pod przewodnictwem księcia, a w przypadku jego niedyspozycyjności także bez niego. Sąd miał dysponować własną pieczęcią, którą każdorazowo po zakończeniu obrad otrzymywać mieli dwaj przedstawiciele miasta, w którym miało mieć miejsce kolejne posiedzenie, na przechowanie.
Dalsze losy.
Organ ten został ustanowiony na okres próbny trzech lat, nie da się jednak ustalić, czy powołanie owej instytucji doszło do skutku, ani też, zakładając że tak było, przez jaki czas istniała. Chociaż dla miast i części rycerstwa był to bardzo istotny krok w kierunku opanowania anarchii w kraju, to jednak wskutek późniejszych niesnasek między tymiż a książętami nie pociągnęło to za sobą zauważalnych efektów.

</doc>
<doc id="3001879" url="https://pl.wikipedia.org/wiki?curid=3001879" title="Ludwig Langer">
Ludwig Langer

Ludwig Ernest Frank "Ludy" Langer (ur. 22 stycznia 1893 w Los Angeles - zm. 5 lipca 1984 w Los Angeles) – amerykański pływak, medalista Letnich Igrzysk Olimpijskich 1920 w Antwerpii.
Zdobył srebrny medal olimpijski na dystansie 400 metrów stylem dowolnym z czasem 5:29,0. Wziął udział również w wyścigu na 1500 metrów stylem dowolnym, w którym odpadł w półfinałach.

</doc>
<doc id="3001880" url="https://pl.wikipedia.org/wiki?curid=3001880" title="Hasan Biszara">
Hasan Biszara

Hasan Ali Biszara, "Hassan Ali Bechara" (arab. حسن علي بشارة, ur. 17 marca 1945, zm. 24 lipca 2017) – libański zapaśnik. Brązowy medalista olimpijski z Moskwy.
Zawody w 1980 były jego trzecimi igrzyskami olimpijskimi. Wcześniej brał udział w igrzyskach w 1968 i 1972. Walczył w stylu klasycznym, zdobywając brąz w wadze superciężkiej, powyżej 100 kilogramów. Wicemistrz igrzysk śródziemnomorskich w 1979 i trzeci w 1975. Dwukrotny medalista mistrzostw arabskich w 1983 roku.

</doc>
<doc id="3001881" url="https://pl.wikipedia.org/wiki?curid=3001881" title="Grupa lokalnie skończona">
Grupa lokalnie skończona

Grupa lokalnie skończona – grupa, której każda skończenie generowana podgrupa jest skończona. W grupie lokalnie skończonej każdy element ma skończony rząd, tj. każda grupa lokalnie skończona jest periodyczna. Każda grupa skończona jest lokalnie skończona. Przykładem nieskończonej grupy lokalnie skończonej jest grupa Prüfera.

</doc>
<doc id="3001883" url="https://pl.wikipedia.org/wiki?curid=3001883" title="George Vernot">
George Vernot

George Vernot (ur. 27 lutego 1901 w Montreal - zm. 22 listopada 1962 w Montreal
) - kanadyjski pływak, medalista Letnich Igrzysk Olimpijskich 1920 w Antwerpii.
Zdobył srebrny medal olimpijski na dystansie 1500 metrów stylem dowolnym oraz brązowy na 400 metrów stylem dowolnym. Wziął udział również w wyścigu na 100 metrów stylem dowolnym, w którym odpadł w półfinałach.
Podczas igrzyski olimpijskich 1924 w konkurencjach na 400 i 1500 metrów stylem dowolnym zajął odpowiednio 4. i 5. miejsce w swoich wyścigach półfinałowych nie kwalifikując się dalej.

</doc>
<doc id="3001887" url="https://pl.wikipedia.org/wiki?curid=3001887" title="Alberto Zorrilla">
Alberto Zorrilla

Alberto Zorrilla (ur. 6 kwietnia 1906 w Buenos Aires, zm. 23 kwietnia 1986 w Miami) – argentyński pływak, mistrz olimpijski, uczestnik Letnich Igrzysk Olimpijskich 1924 w Paryżu oraz Letnich Igrzysk Olimpijskich 1928 w Amsterdamie.
Podczas igrzysk olimpijskich w Amsterdamie zdobył złoty medal olimpijski na dystansie 400 metrów stylem dowolnym, ustanawiając przy tym czas "5:01.6" rekordem olimpijskim.

</doc>
<doc id="3001890" url="https://pl.wikipedia.org/wiki?curid=3001890" title="Chan Canasta">
Chan Canasta

Chan Canasta (urodzony jako Chananel Mifelew, 9 stycznia 1920 w Krakowie, zm. 22 kwietnia 1999 w Londynie) – iluzjonista, pionier mentalizmu.
Urodził się w Krakowie. Większość jego rodziny została wymordowana podczas Holocaustu.
Działał w latach pięćdziesiątych i sześćdziesiątych. Karierę rozpoczął jako magik karciany (jego przezwisko pochodzi od popularnej gry karcianej – kanasty). Zasłynął jako magik sceniczny. W 1951 roku BBC nagrało pierwsze telewizyjne show z jego udziałem. Brał udział w ponad 350 wystąpieniach telewizyjnych.
Wśród prestidigitatorów Canasta jest ceniony za wynalezienie zasady zrezygnowania z doskonałości, w myśl której celowe popełnienie od czasu do czasu błędu sprawia, że ostateczny efekt wywiera silniejszy wpływ na widza. Brytyjski mentalista Derren Brown podaje Canastę jako główne źródło inspiracji.

</doc>
<doc id="3001891" url="https://pl.wikipedia.org/wiki?curid=3001891" title="Emil Rausch">
Emil Rausch

Emil Rausch (ur. 11 września 1882 w Berlinie, zm. 14 grudnia 1954 tamże) – niemiecki pływak, mistrz olimpijski, uczestnik Letnich Igrzysk Olimpijskich 1904 w Saint Louis oraz Olimpiady Letniej 1906.
Podczas igrzysk olimpijskich w Saint Louis zdobył medale we wszystkich konkurencjach, w których wystąpił: złoty na 880 jardów i 1 mila stylem dowolnym oraz brązowy na dystansie 220 jardów stylem dowolnym. Podczas Olimpiady Letniej zdobył srebrny medal w sztafecie 4 × 250 m stylem dowolnym oraz wystąpił w wyścigu na 1 milę stylem dowolnym, znajdując się poza podium.

</doc>
<doc id="3001893" url="https://pl.wikipedia.org/wiki?curid=3001893" title="Teoria sygnałów">
Teoria sygnałów



</doc>
<doc id="3001896" url="https://pl.wikipedia.org/wiki?curid=3001896" title="Ghana Navy">
Ghana Navy

Ghana Navy (GN) – morski komponent sił zbrojnych Republiki Ghany, które tworzy wraz z siłami powietrznymi i armią ghańską.
Historia.
Początki ghańskiej marynarki wojennej sięgają czasów II wojny światowej. Wtedy to bowiem Brytyjczycy utworzyli w swojej kolonii Złotego Wybrzeża Gold Coast Naval Volunteer Force (Ochotnicze Siły Morskie Złotego Wybrzeża). Zadaniem sił morskich było patrolowanie wybrzeża, które zapewnić miało wolność wód przybrzeżnych od min morskich. Wraz z uzyskaniem niepodległości od Wielkiej Brytanii 6 marca 1957 roku, siły morskie zostały zreorganizowane i dostosowane do swych nowych zadań. Nowe siły ochotnicze powstały w czerwcu 1959, a ich dowództwo mieściło się w mieście Tokardi w zachodniej Ghanie. Służbę tutaj zaczęli pełnić żołnierze przeniesieni z Pułku Artylerii stanowiącego trzon ghańskich sił lądowych. Ich szkoleniem zajęła się brytyjska Royal Navy, której oficerom podlegali tutejsi żołnierze.
29 lipca 1959 na mocy ustawy parlamentu została utworzona marynarka wojenna Republiki Ghany. Siły morskie były podzielone na dwie części z siedzibami w Tokardi i Akrze. Pierwszym dowódcą został kapitan Archibald George Forman, emerytowany oficer brytyjskiej marynarki. We wrześniu 1961 roku prezydent Nkrumah zdecydował o zakończeniu udziału brytyjskich oficerów w dowodzeniu siłami morskimi Ghany. Pierwszym rodzimym dowódcą MW został kontradmirał David Anumle Hansen.
Organizacja.
Na szczycie struktury organizacyjnej MW Ghany znajduje się jej dowództwo, którego siedzibą jest Burma Camp, znajdujące się w stolicy państwa Akrze. Obecnie istnieją dwa dowództwa operacyjne: Wschodnie z siedzibą w Tema i Zachodnie z siedzibą w Sekondi.
Zadania.
Do zadań współczesnej MW Ghany należą:
Okręty.
Okręty patrolowe typu Snake.
Cztery okręty patrolowe zamówione w chińskiej firmie Poly Group w 2011 roku. Jeszcze w tym samym roku zostały przekazane Ghanie. Ich wcielenie do służby nastąpiło 21 lutego 2012 roku.
Okręty patrolowe typu Balsam.
Okręty należące pierwotnie do United States Coast Guard, wybudowane jeszcze w czasach II wojny światowej.
Okręty patrolowe typu Chamsuri.
Okręty patrolowe pochodzące z Korei Południowej.
Kutry rakietowe typu "Albatros".
Zakupione w Niemczech w 2005 roku za kwotę 35 mln $.
Kutry rakietowe typu Gepard.
Niemieckie okręty typu 143A (S74 Nerz i S77 Dachs) zakupione za kwotę 37 mln dolarów.
Mała łódź szybkiego reagowania typu Defender.
Łodzie wykorzystywane przez United States Coast Guard. W 2008 roku Ghana otrzymała od Stanów Zjednoczonych trzy takie jednostki. 13 marca 2010 roku przekazano Ghanie kolejne cztery.
Okręty wycofane ze służby.
Pierwsze dwie jednostki ghańskiej MW pochodziły z Wielkiej Brytanii. Były to dwa trałowce typu Ham (GNS „Yogaga” i GNS „Afadzato”). Weszły do służby 31 października 1959 roku.
Plany.
Minister obrony Ghany, generał J.H. Smith, zapowiedział w czerwcu 2010 roku plan wcielenia do służby w najbliższych latach dziesięciu nowych jednostek, mających pozwolić na ochronę wyłącznej strefy ekonomicznej.
Dowódcy Marynarki Wojennej Ghany.
Od czasu swojego powstania MW Ghany miała osiemnastu dowódców. Jeden z nich (admirał Dzang) dwukrotnie pełnił swoją funkcję.

</doc>
<doc id="3001897" url="https://pl.wikipedia.org/wiki?curid=3001897" title="Secret Garden (serial telewizyjny)">
Secret Garden (serial telewizyjny)

Secret Garden (kor.: 시크릿 가든, MOCT: "Sikeurit Gadeun", dosł. "Tajemniczy ogród") - 20-odcinkowy serial koreański nadawany przez południowokoreańską stację SBS od 13 listopada 2010 do 16 stycznia 2011 roku. Główne role odgrywają w nim Ha Ji-won, Hyun Bin, Yoon Sang-hyun oraz Kim Sa-rang.

</doc>
<doc id="3001900" url="https://pl.wikipedia.org/wiki?curid=3001900" title="Kutery">
Kutery

Kutery – osada wsi Lubienia w Polsce, położona w województwie świętokrzyskim, w powiecie starachowickim, w gminie Brody.
W latach 1975–1998 osada administracyjnie należała do województwa kieleckiego.
Wierni Kościoła rzymskokatolickiego należą do parafii Podwyższenia Krzyża Świętego w Lubieni.
Historia.
Słownik geograficzny Królestwa Polskiego i innych krajów słowiańskich wymienia Kutery jako osadę górniczą w powiecie Iłżeckim, gminie Błaziny, parafii Kunów. W drugiej połowie XIX w. osada posiadała 39 mórg ziemi i liczyła 18 mieszkańców.

</doc>
<doc id="3001902" url="https://pl.wikipedia.org/wiki?curid=3001902" title="Boysenberry">
Boysenberry

Boysenberry – krzyżówka pomiędzy maliną właściwą, jeżyną fałdowaną i "Rubus ursinus". 
Wyróżnia się wydłużonymi owocami osiągającymi wagę około 8g. Smakiem przypominają maliny, jednak są bardziej cierpkie. 
Historia.
Mieszaniec został uzyskany przez Rudolfa Boysena na fermie w Napa w Kalifornii. Na początku lat 20. XX wieku rośliny te zostały przeniesione na farmę znanego eksperta w dziedzinie hodowli jeżyn Waltera Knotta w Buena Park w południowej Kalifornii. Niedługo później jeżyny trafiły do obrotu handlowego. Eksporterem jest Nowa Zelandia
Genetyka.
Wśród przedstawicieli rodzaju "Rubus" istnieje wiele poliploidów. Liczba chromosomów wynosi się od 2x=14 do 12x=84. Kultywar 'Boysenberry' ma 7x=49 chromosomów. Przy czym 42 pochodzi od rodzica będącego jeżyną a 7 od rodzica będącego maliną. Jest jedną z wielu odmian hybrydowych, a sposób powstania w wyniku hodowli jest nieznany. Cechy morfologiczne oraz cytologiczne wykazują podobieństwo z odmianą 'Young' i prawdopodobnie powstałą ze skrzyżowania 'Phenomenal' x 'Austin Mayes'.

</doc>
<doc id="3001903" url="https://pl.wikipedia.org/wiki?curid=3001903" title="Antoni Drohojowski">
Antoni Drohojowski

Antoni Drohojowski herbu Korczak – podstoli przemyski w latach 1769–1772, cześnik przemyski w latach 1765–1769, miecznik przemyski w latach 1748–1765, pisarz grodzki przemyski w 1748 roku.
Był konsyliarzem województwa ruskiego w konfederacji radomskiej 1767 roku i marszałkiem sejmiku deputackiego przemyskiego 1767 roku.

</doc>
<doc id="3001906" url="https://pl.wikipedia.org/wiki?curid=3001906" title="Zanurzenie operacyjne">
Zanurzenie operacyjne



</doc>
<doc id="3001907" url="https://pl.wikipedia.org/wiki?curid=3001907" title="Robert Evans (producent)">
Robert Evans (producent)

Robert Evans, właściwie Robert J. Shapera (ur. 29 czerwca 1930 w Nowym Jorku, zm. 26 października 2019 w Beverly Hills) – amerykański producent filmowy, m.in. takich produkcji hollywoodzkich jak "Dziecko Rosemary" (1968), "Love Story" (1970), "Ojca chrzestnego" (1972) i "Chinatown" (1974). Został uhonorowany nagrodą David di Donatello za "Maratończyka" (1976), a także otrzymał nominację do Oscara za "Chinatown" (1974). Posiada również gwiazdę na Hollywoodzkiej Alei Gwiazd.
Życiorys.
Urodził się w Nowym Jorku jako syn Florence (z domu Krasne), gospodyni domowej, która pochodziła z zamożnej rodziny, i Archiego Shapery, dentysty w Harlemie. Opisał oboje swoich rodziców jako „Żydów drugiego pokolenia”. W latach 30. XX wieku wychowywał się na Upper West Side w Nowym Jorku.
Karierę w show-biznesie rozpoczynał od występów aktorskich. We wczesnych latach pracował nad promocją dla Evan-Picone, firmy modowej założonej przez jego brata Charlesa, a także podkładał głos w programach radiowych. 6 listopada 1956 został zauważony na basenie przy hollywoodzkim hotelu przez aktorkę Normę Shearer, której tak się spodobał, że namówiła twórców filmu "Człowiek tysiąca twarzy" (1957), by wcielił się w nim w jej zmarłego męża, producenta Irvinga Thalberga w filmie. W tym samym roku Evans przykuł również uwagę Darryla F. Zanucka, który w 1957 obsadził go w roli torreadora Pedra Romero w adaptacji filmowej powieści Ernesta Hemingwaya "Słońce też wschodzi" ("The Sun Also Rises"), wbrew woli Avy Gardner i samego Hemingwaya. W 1959 wystąpił w produkcji 20th Century Fox "Wszystko, co najlepsze" ("Best of Everything") z Hope Lange, Diane Baker i Joan Crawford.
Niezadowolony ze swojego talentu aktorskiego postanowił zostać producentem. Zaczął pracować jako szef produkcji dla wytwórni Paramount Pictures, dla której zadebiutował "Detektywem" z Frankiem Sinatrą w tytułowej roli, a także Lee Remick, Jackiem Klugmanem, Robertem Duvallem i Jacqueline Bisset. W kolejnych latach Evans odpowiadał już za największe sukcesy Paramountu – "Dziecko Rosemary" (1968) Polańskiego, "Love Story" (1970) Arthura Hillera, "Ojca chrzestnego" (1972) Coppoli, "Serpico" (1973) Sidneya Lumeta, "Rozmowę" (1974) Copppoli oraz "Chinatown" (1974) Polańskiego.
Wkrótce jednak Evans zdecydował się na porzucenie Paramountu i próbę niezależnej produkcji filmowej. Świetną passę kontynuował "Maratończykiem" (1976) Johna Schlesingera i "Czarną niedzielą" (1977) Johna Frankenheimera. Kolejne dwie produkcje – "Cotton Club" (1984) Coppoli i "Dwóch Jake’ów" (1990) nie dorównywały filmom z lat 70.
Był siedmiokrotnie żonaty i siedmiokrotnie rozwiedziony. Żadne z małżeństw nie trwało dłużej niż cztery lata. Najkrócej trwał zawarty w 1998 związek z Catherine Oxenberg, który został anulowany po dziewięciu dniach. Najgłośniejszym małżeństwem Evansa był związek z aktorką Ali MacGraw, z którą miał syna Josha (ur. 1971). Po raz ostatni wziął ślub w 2005, po swych 75. urodzinach, z Victorią White O’Garą, wdową po lordzie Gordonie White. Evans rozwiódł się po dziesięciu miesiącach, powołując się na „różnice nie do pogodzenia”.
W 1980 był aresztowany za przemyt kokainy. 10 czerwca 1983 został zamieszany w morderstwo biznesmena Roya Radina, wspólnika przy produkcji filmu "Cotton Club". Uzależnienie od narkotyków i zmiany w systemie Hollywood sprawiły, że coraz trudniej było mu uzyskać fundusze na kolejne produkcje.
Dustin Hoffman w komediodramacie "Fakty i akty" (1997), za którą aktor otrzymał nominację do Oscara, przyznał, że grając rolę ekscentrycznego producenta filmowego Stanleya Motssa wzorował się właśnie na postaci Roberta Evansa.
W latach 90. Robert Evans powrócił do Paramountu, dla którego wyprodukował dreszczowce erotyczne – "Sliver" (1993) Phillipa Noyce’a z Sharon Stone i Williamem Baldwinem oraz "Jade" (1995) Williama Friedkina z Davidem Caruso i Lindą Fiorentino, ale obydwie produkcje okazały się jednak komercyjnymi klapami. Był też producentem "Fantoma" (1996) z Billy Zane, "Świętego" (1997) Phillipa Noyce’a z Valem Kilmerem, "Nowych miastowych" (1999) ze Steve’em Martinem i Goldie Hawn oraz "Jak stracić chłopaka w 10 dni" (2003) z Kate Hudson i Matthew McConaugheyem.
6 maja 1998, podczas przyjęcia na cześć reżysera Wesa Cravena, Evans przeszedł udar mózgu, w wyniku którego został częściowo sparaliżowany i stracił mowę. W wyniku długiego procesu rehabilitacyjnego udało mu się wrócić do stanu przed udarem.
W 2003 wyprodukował autobiograficzny animowany serial "Kid Notorious", którego sam był bohaterem.
Zmarł 26 października 2019 w Beverly Hills w wieku 89 lat.

</doc>
<doc id="3001913" url="https://pl.wikipedia.org/wiki?curid=3001913" title="Józef Grabiński (kasztelan)">
Józef Grabiński (kasztelan)



</doc>
<doc id="3001914" url="https://pl.wikipedia.org/wiki?curid=3001914" title="Chad Everett">
Chad Everett

Raymond Lee Cramton, lepiej znany jako Chad Everett (ur. 11 czerwca 1937 w South Bend, zm. 24 lipca 2012 w Los Angeles) – amerykański aktor i reżyser filmowy i telewizyjny.
Nagrody i nominacje.
Został dwukrotnie nominowany do nagrody Złotego Globu, a także posiada swoją gwiazdę na Hollywoodzkiej Alei Gwiazd.

</doc>
<doc id="3001915" url="https://pl.wikipedia.org/wiki?curid=3001915" title="Józef Grabiński">
Józef Grabiński



</doc>
<doc id="3001917" url="https://pl.wikipedia.org/wiki?curid=3001917" title="Hammu Butajjib">
Hammu Butajjib

Hammu Butajjib, "Hammou Boutayeb" (arab. حمو بوطيب; ur. w 1956) – marokański lekkoatleta, długodystansowiec.
Osiągnięcia.
Zajął 2. miejsce w biegu na 10 000 metrów na igrzyskach frankofońskich w 1989 w Casablance za swym rodakiem Ibrahimem Butajjibem. Zwyciężył na tym dystansie na Igrzyskach Dobrej Woli w 1990 w Seattle.
Na halowych mistrzostwach świata w 1991 w Sewilli zdobył srebrny medal w biegu na 3000 metrów (zwyciężył Irlandczyk Frank O’Mara). Zwyciężył w biegu na 10 000 metrów na igrzyskach śródziemnomorskich w 1991 w Atenach. Zajął 8. miejsce w tej konkurencji na mistrzostwach świata w 1991 w Tokio.
Wystąpił na igrzyskach olimpijskich w 1992 w Barcelonie w biegu na 10 000 metrów, gdzie zakwalifikował się do biegu finałowego. W finale, gdy był dublowany na 3. okrążenia przez metą przez prowadzącą dwójkę – swego rodaka Chalida Skaha i Richarda Chelimo z Kenii, pozostał z nimi przez następne półtora okrążenia przeszkadzając Chelimo. Ostatecznie nie ukończył biegu. Na ostatnim okrążeniu Skah zachował więcej sił i zwyciężył Chelimo o 1 sekundę. Został zdyskwalifikowany przez IAAF za otrzymanie niedozwolonej pomocy, ale po proteście delegacji marokańskiej dyskwalifikację anulowano i Skah został ogłoszony zwycięzcą. Podczas dekoracji został wygwizdany, a Chelimo otrzymał owację na stojąco.
Butajjib zdobył srebrny medal na 10 000 metrów na igrzyskach śródziemnomorskich w 1993 w Narbonie za Chalidem Skahem, a także na igrzyskach frankofońskich w 1994 w Paryżu za innym swym rodakiem Salahem Hisu. Zwyciężył w tej konkurencji na Igrzyskach Dobrej Woli w 1994 w Petersburgu.
Odnosił również sukcesy w biegach przełajowych. Był drużynowym wicemistrzem w mistrzostwach świata w 1995 w Durham.

</doc>
<doc id="3001921" url="https://pl.wikipedia.org/wiki?curid=3001921" title="Diecezja Floresta">
Diecezja Floresta

Diecezja Floresta – diecezja rzymskokatolicka w Brazylii, powstała w 1964. W latach 1989-1997 ordynariuszem był polski misjonarz Czesław Stanula.

</doc>
<doc id="3001927" url="https://pl.wikipedia.org/wiki?curid=3001927" title="Pál Ványa">
Pál Ványa

Pál Ványa, znany także jako Pavel Ványa (ur. 13 czerwca 1904 we Vrbovce, zm. 1955) – węgierski skoczek narciarski, uczestnik Zimowych Igrzysk Olimpijskich 1948 w Sankt Moritz, zawodnik budapesztańskiego klubu Újpesti TE.
Przebieg kariery.
Ványa był pierwszym lub jednym z pierwszych skoczków stosujących styl V, na całe pół wieku przed Jan Boklövem. 
Na igrzyskach w 1948 w Sankt Moritz wystąpił w zawodach na skoczni K-68. W wyniku upadku w pierwszym konkursowym skoku nie ukończył jednak zawodów i tym samym nie został sklasyfikowany. 
Był najstarszym skoczkiem biorącym udział w igrzyskach w Sankt Moritz (miał wówczas 43 lata i 239 dni) i jednym z najstarszych skoczków w całej historii igrzysk olimpijskich.
W swojej karierze siedem razy zdobywał mistrzostwo Węgier w skokach narciarskich – miało to miejsce w 1931, 1932, 1933, 1938, 1939, 1941 i 1943.

</doc>
<doc id="3001930" url="https://pl.wikipedia.org/wiki?curid=3001930" title="Hammou Boutayeb">
Hammou Boutayeb



</doc>
<doc id="3001933" url="https://pl.wikipedia.org/wiki?curid=3001933" title="Hassan Bechara">
Hassan Bechara



</doc>
<doc id="3001934" url="https://pl.wikipedia.org/wiki?curid=3001934" title="Al Shabab Mubarak Alaiar Stadium">
Al Shabab Mubarak Alaiar Stadium



</doc>
<doc id="3001936" url="https://pl.wikipedia.org/wiki?curid=3001936" title="Diecezja Formosa">
Diecezja Formosa

Diecezja Formosa – diecezja rzymskokatolicka w Brazylii, powstała w 1956 jako prałatura terytorialna, diecezja od 1979. W latach 1998-2004 ordynariuszem był polski misjonarz Jan Kazimierz Wilk.

</doc>
<doc id="3001937" url="https://pl.wikipedia.org/wiki?curid=3001937" title="Gordon Wren">
Gordon Wren

Gordon L. „Gordy“ Wren (ur. 5 stycznia 1919 w Steamboat Springs, zm. 25 listopada 1999 tamże) – amerykański skoczek narciarski, biegacz narciarski oraz kombinator norweski. Uczestnik Zimowych Igrzysk Olimpijskich 1948 w Sankt Moritz.
Na igrzyskach w 1948 wystąpił w trzech dyscyplinach. W konkursie skoków narciarskich zajął 5. miejsce, w biegu indywidualnym na 18 kilometrów był 77., a w kombinacji norweskiej uplasował się na 29. pozycji (po skokach zajmował 2. miejsce, jednak swoją pozycję stracił w 18-kilometrowym biegu).

</doc>
<doc id="3001938" url="https://pl.wikipedia.org/wiki?curid=3001938" title="Franso Hariri Stadium">
Franso Hariri Stadium



</doc>
<doc id="3001940" url="https://pl.wikipedia.org/wiki?curid=3001940" title="Gordy Wren">
Gordy Wren



</doc>
<doc id="3001941" url="https://pl.wikipedia.org/wiki?curid=3001941" title="Al-Dżahra (muhafaza)">
Al-Dżahra (muhafaza)

Al-Dżahra (arab. الجهراء) – największa spośród sześciu muhafaz Kuwejtu. Zamieszkuje ją 484 874 mieszkańców (czerwiec 2013). Zajmuje 11 230 km2. W jej obszar wliczona jest m.in. największa wyspa Kuwejtu – Dżazirat Bubijan. Centrum administracyjnym prowincji jest miasto Al-Dżahra.

</doc>
<doc id="3001943" url="https://pl.wikipedia.org/wiki?curid=3001943" title="King Abdullah Sport City Stadium">
King Abdullah Sport City Stadium



</doc>
<doc id="3001946" url="https://pl.wikipedia.org/wiki?curid=3001946" title="Eggenthal (ujednoznacznienie)">
Eggenthal (ujednoznacznienie)

Niemcy:
Zobacz też:

</doc>
<doc id="3001947" url="https://pl.wikipedia.org/wiki?curid=3001947" title="As-Sulajbija">
As-Sulajbija



</doc>
<doc id="3001950" url="https://pl.wikipedia.org/wiki?curid=3001950" title="Saussurea alpejska">
Saussurea alpejska

Saussurea alpejska, opierstka alpejska ("Saussurea alpina" Spreng) – gatunek rośliny z rodziny astrowatych ("Asteraceae"). Nazwę rodzajową nadano dla uczczenia szwajcarskiego botanika i mineraloga Théodore de Saussurea. Występuje tylko w arktycznych obszarach i tundrach Europy Północnej i Azji oraz w Alpach i Tatrach w Europie Środkowej. W Polsce występuje tylko w Tatrach i jest rzadka.
Biologia i ekologia.
Bylina, hemikryptofit. Rośnie na trawiastych zboczach i upłazach. Kwitnie od lipca do września. W Tatrach występuje głównie w piętrze kosodrzewiny i piętrze halnym, tylko sporadycznie można ją spotkać w reglu górnym. Gatunek charakterystyczny dla Ass. "Festuco-versicoloris-Seslerietum". 
Zastosowanie.
Bywa uprawiana jako roślina ozdobna. 

</doc>
<doc id="3001951" url="https://pl.wikipedia.org/wiki?curid=3001951" title="Saussurea alpina">
Saussurea alpina



</doc>
<doc id="3001952" url="https://pl.wikipedia.org/wiki?curid=3001952" title="Opierstka alpejska">
Opierstka alpejska



</doc>
<doc id="3001953" url="https://pl.wikipedia.org/wiki?curid=3001953" title="Aatto Pietikäinen">
Aatto Pietikäinen

Aatto Pietikäinen (ur. 7 października 1921 w Kuopio, zm. 2 kwietnia 1966 w Kouvola) – fiński skoczek narciarski, uczestnik Zimowych Igrzysk Olimpijskich 1948 w Sankt Moritz.
Na igrzyskach w 1948 w Sankt Moritz wystąpił w zawodach na skoczni normalnej K-68. Konkurs ukończył na 8. pozycji z notą 216,4 punktu.
Jego braćmi byli inni skoczkowie narciarscy – Matti Pietikäinen i Lauri Pietikäinen.

</doc>
<doc id="3001954" url="https://pl.wikipedia.org/wiki?curid=3001954" title="Roßhaupten (ujednoznacznienie)">
Roßhaupten (ujednoznacznienie)

Niemcy:

</doc>
<doc id="3001957" url="https://pl.wikipedia.org/wiki?curid=3001957" title="Innocenty z Berzo">
Innocenty z Berzo

Innocenty z Berzo (ur. 19 marca 1844, zm. 3 marca 1890) – włoski błogosławiony Kościoła katolickiego.
Życiorys.
Był synem Franciszki Poli i Piotra Scalvinoni. Wstąpił do seminarium duchownego w Brescii i mając 23 lata w 1867 roku został wyświęcony na kapłana. Był wikarym w Cevo. W 1873 r. wstąpił do zakonu kapucynów. Zmarł 3 marca 1890 roku. Pochowano go w kościele w Berzo Inferiore. Beatyfikował go Jan XXIII w dniu 12 listopada 1961 roku.

</doc>
<doc id="3001958" url="https://pl.wikipedia.org/wiki?curid=3001958" title="Parafia Zwiastowania Pańskiego w Ropicy">
Parafia Zwiastowania Pańskiego w Ropicy

Parafia Zwiastowania Pańskiego w Ropicy – parafia rzymskokatolicka znajdująca się w Ropicy w kraju morawsko-śląskim w Czechach. Należy do dekanatu Frydek diecezji ostrawsko-opawskiej.
Msze prowadzone są również w języku polskim dla polskiej mniejszości.
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 roku pośród innych parafii archiprezbiteratu (dekanatu) w Cieszynie pod nazwą "Ropicza". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 90.
W okresie Reformacji kościół został przejęty przez ewangelików. 23 marca 1654 roku został im odebrany przez specjalną komisję. W tym roku na nowo utworzono parafię katolicką, jako jedną z 13 pomniejszonego dekanatu w Cieszynie. Według wizytacji biskupich pierwotne wezwanie było św. Katarzyny Dziewicy i Męczennicy a językiem kazań był język polski.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 roku Wikariat generalny austriackiej części diecezji wrocławskiej. W 1810 roku Ropicę urządzono jako lokalię dekanatu jabłonkowskiego. Po I wojnie światowej i polsko-czechosłowackim konflikcie granicznym Ropica znalazła się w granicach Czechosłowacji, wciąż jednak podległa była diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 roku parafię jako jedną z 29 włączono do diecezji katowickiej, a 1 stycznia 1940 roku z powrotem do diecezji wrocławskiej. W 1947 roku obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 roku obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3001960" url="https://pl.wikipedia.org/wiki?curid=3001960" title="Execution Ground">
Execution Ground

Execution Ground - wydany w 1994 roku album grupy Painkiller. Zarejestrowana na płycie muzyka jest połączeniem improwizacji, jazzu, dubu i death metalu, jednocześnie będąc mniej "ciężką" od innych wydawnictw grupy. Album został wydany jako wydawnictwo dwupłytowe, przy czym drugi dysk zatytułowany jest "Ambient" i zawiera alternatywne wersje dwóch z trzech utworów z dysku pierwszego.

</doc>
<doc id="3001962" url="https://pl.wikipedia.org/wiki?curid=3001962" title="Darja Ustinowa">
Darja Ustinowa

Darja Ustinowa, ros. "Дарья Константиновна Устинова" (ur. 29 sierpnia 1998 w Jekaterynburgu) – rosyjska pływaczka, specjalizująca się w stylu grzbietowym, medalistka mistrzostw świata i mistrzostw Europy.
Kariera pływacka.
W 2013 roku zdobyła pięć złotych medali mistrzostw Europy juniorów: na 50 i 100 m grzbietem oraz w sztafetach 4 × 100 m stylem dowolnym, 4 × 100 m stylem zmiennym i również w sztafecie mieszanej 4 × 100 m stylem zmiennym.
W tym samym roku wywalczyła brązowy medal mistrzostw świata w Barcelonie w sztafecie 4 × 100 m stylem zmiennym (wspólnie z Juliją Jefimową, Swietłaną Czimrową, Wieroniką Popową i Anną Biełousową).
Również w 2013 roku została mistrzynią Europy na krótkim basenie w Herning w sztafecie 4 × 50 m stylem zmiennym (wspólnie z Juliją Jefimową, Swietłaną Czimrową i Rozaliją Nasrietdinową). Rok później, ze względu na wykrycie dopingu u Jefimowej, sztafeta została zdyskwalifikowana.

</doc>
<doc id="3001963" url="https://pl.wikipedia.org/wiki?curid=3001963" title="Kowalevskaiidae">
Kowalevskaiidae

Kowalevskaiidae – rodzina ogonic z rzędu Copelata.
U "K. tenuis" długość ciała bez ogona wynosi do 1,1 mm, zaś ogon jest 7-10 razy dłuższy od ciała. U "K. oceanica" długość ciała wynosi do 3 mm, ogon jest od niego 4-5 razy dłuższy.
Do rodziny zalicza się jeden rodzaj z następującymi gatunkami:

</doc>
<doc id="3001964" url="https://pl.wikipedia.org/wiki?curid=3001964" title="Parafia św. Stanisława w Bruzowicach">
Parafia św. Stanisława w Bruzowicach

Parafia św. Stanisława w Bruzowicach – parafia rzymskokatolicka znajdująca się w Bruzowicach w kraju morawsko-śląskim w Czechach. Należy do dekanatu Frydek diecezji ostrawsko-opawskiej.
Oprócz Bruzowic parafia obejmuje również Kaniowice, Żermanice i Październą. Proboszczem jest administrátor excurrendo parafii w Siedliszczu, ks. Pavel Motyka.
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza, sporządzonym przez archidiakona opolskiego Mikołaja Wolffa w 1447, pośród innych parafii archiprezbiteratu (dekanatu) w Cieszynie, pod nazwą "Bransowicz". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 150.
15 października 1654 parafia znalazła się w nowo utworzonym dekanacie frydeckim.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. Po I wojnie światowej Bruzowice znalazły się w granicach Czechosłowacji, wciąż jednak podległe były diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". W 1939 jako jedna z 17 parafii archidiecezji wrocławskiej pozostała w granicach Protektoratu Czech i Moraw. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3001965" url="https://pl.wikipedia.org/wiki?curid=3001965" title="Puchar Afryki 2004">
Puchar Afryki 2004

Puchar Afryki 2004 – piąta edycja Pucharu Afryki, oficjalnych międzynarodowych zawodów rugby union o randze mistrzostw kontynentu organizowanych przez CAR mających na celu wyłonienie najlepszej męskiej reprezentacji narodowej w tej dyscyplinie sportu w Afryce. W walce o tytuł mistrzowski brało udział dziesięć zespołów, pozostałe drużyny, które przystąpiły do rozgrywek, występowały zaś w niższych dywizjach. Mecze zostały rozegrane w okresie od 7 marca do 27 listopada 2004 roku.
Informacje ogólne.
Dziesięć zespołów uczestniczących w głównych zawodach zostało podzielonych według kryterium geograficznego na dwie dywizje. Dywizja północna liczyła cztery reprezentacje, południowa zaś sześć podzielonych na dwie trzyzespołowe grupy. Do finału decydującego o tytule mistrza Afryki awansował zwycięzca dywizji północnej oraz triumfator meczu play-off pomiędzy zwycięzcami obu grup dywizji południowej. Pozostałe afrykańskie drużyny rywalizowały zaś w zawodach nazwanych Super 16, również podzielone geograficznie na dwie strefy, których zwycięzcy spotykali się w turnieju finałowym.
W zawodach triumfowała Namibia, w finałowym pojedynku pokonując Maroko.

</doc>
<doc id="3001966" url="https://pl.wikipedia.org/wiki?curid=3001966" title="Bernardino Piñera Carvallo">
Bernardino Piñera Carvallo

Bernardino Piñera Carvallo (ur. 22 września 1915 w Paryżu, zm. 21 czerwca 2020 w Santiago) – chilijski duchowny rzymskokatolicki, biskup pomocniczy Talki w latach 1958–1960, biskup diecezjalny Temuco w latach 1960–1977, arcybiskup metropolita La Sereny w latach 1983–1990.
Życiorys.
Święcenia kapłańskie otrzymał 5 kwietnia 1947 i inkardynowany został do stołecznej archidiecezji Santiago de Chile.
11 lutego 1958 papież Pius XII mianował go biskupem pomocniczym diecezji diecezji Talca. Otrzymał wówczas stolicę tytularną Prusias ad Hypium. Sakry udzielił ówczesny miejscowy biskup diecezjalny Manuel Larraín Errazuriz. 10 grudnia 1960 został mianowany biskupem diecezjalnym diecezji Temuco. Z funkcji tej zrezygnował 28 grudnia 1977. Od 1 lipca 1983 do przejścia na emeryturę w dniu 29 września 1990 był arcybiskupem metropolitą La Sereny.
W momencie poprzedzającym śmierć był najstarszym żyjącym biskupem katolickim i ostatnim z nominacji Piusa XII.
Zmarł 21 czerwca 2020 z powodu zapalenia płuc spowodowanego przez koronawirusa.
Jego bratankiem jest prezydent Chile Sebastián Piñera.

</doc>
<doc id="3001968" url="https://pl.wikipedia.org/wiki?curid=3001968" title="Giovanni Silvio de Mathio">
Giovanni Silvio de Mathio

Giovanni Silvio de Mathio zwany Siculusem (zm. w 1537) – doktor prawa, nauczyciel Zygmunta II Augusta.
Pochodził z Sycylii. Stopień doktora prawa uzyskał na Uniwersytecie w Padwie. Od 1499 r. przebywał w Polsce. Tutaj początkowo wykładał na Akademii Krakowskiej, gdzie prowadził zajęcia z literatury i języka greckiego. Uchodził za wybitnego specjalistę w zakresie prawa rzymskiego oraz znawcę greki. Wycofał się jednak z pracy na uniwersytecie ze względu na niechętną mu atmosferę. Około 1511 r. znalazł się na dworze króla Zygmunta I Starego i został pisarzem królewskim. Tutaj zyskał sobie przychylność Andrzeja Krzyckiego i dzięki temu, w 1529 r., został nauczycielem, wówczas dziewięcioletniego, następcy tronu – Zygmunta.
W okresie nauki przyszłego króla, był już osobą w podeszłym wieku i schorowaną, co odbijało się niekorzystnie na jakości zajęć.
Prof. Danuta Quirini-Popławska i prof. Kazimierz Morawski oceniali krytycznie umiejętności de Mathio jako nauczyciela następcy tronu.
Próbował pisać także wiersze.

</doc>
<doc id="3001970" url="https://pl.wikipedia.org/wiki?curid=3001970" title="Swietłana Czimrowa">
Swietłana Czimrowa

Swietłana Czimrowa, ros. "Светлана Михайловна Чимрова" (ur. 15 kwietnia 1996 w Moskwie) – rosyjska pływaczka, specjalizująca się w stylu motylkowym i dowolnym, wicemistrzyni świata i trzykrotna wicemistrzyni Europy.
W 2011 roku zdobyła brązowy medal mistrzostw Europy juniorów na 50 m motylkiem. Rok później w tych mistrzostwach była pierwsza na 100 m delfinem i druga na dystansie o połowę krótszym.
W 2013 roku wywalczyła brązowy medal mistrzostw świata w Barcelonie w sztafecie 4 × 100 m stylem zmiennym (wspólnie z Juliją Jefimową, Darją Ustinową, Wieroniką Popową i Anną Biełousową).
W tym samym roku została mistrzynią Europy na krótkim basenie w Herning w kobiecej sztafecie 4 × 50 m stylem zmiennym (wspólnie z Darją Ustinową, Juliją Jefimową i Rozaliją Nasrietdinową) oraz w mieszanej sztafecie 4 × 50 m stylem zmiennym (wspólnie z Witalijem Mielnikowem, Juliją Jefimową i Władimirem Morozowem). Złote medale zostały odebrane po wykryciu stosowania dopingu przez Mielnikowa i Jefimową.
Na mistrzostwach świata w Budapeszcie w 2017 roku zdobyła srebrny medal w sztafecie 4 × 100 m stylem zmiennym i wraz z Anastasiją Fiesikową, Juliją Jefimową i Wieroniką Popową ustanowiła nowy rekord Europy (3:53,38).

</doc>
<doc id="3001971" url="https://pl.wikipedia.org/wiki?curid=3001971" title="Daria Ustinowa">
Daria Ustinowa



</doc>
<doc id="3001972" url="https://pl.wikipedia.org/wiki?curid=3001972" title="Daria Ustinova">
Daria Ustinova



</doc>
<doc id="3001973" url="https://pl.wikipedia.org/wiki?curid=3001973" title="Parafia św. Jerzego w Dobrej">
Parafia św. Jerzego w Dobrej

Parafia Świętego Jerzego w Dobrej – parafia rzymskokatolicka znajdująca się w Dobrej w kraju morawsko-śląskim w Czechach. Należy do dekanatu Frydek diecezji ostrawsko-opawskiej.
Oprócz Dobrej parafia obejmuje również Ligotę Dolną, Ligotę Górną (z kościołem św. Antoniego Padewskiego na Praszywie) i Noszowice. 
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Cieszynie pod nazwą "Dobersey". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 150.
15 października 1654 parafia znalazła się w nowo utworzonym dekanacie frydeckim.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. Po I wojnie światowej Dobra znalazła się w granicach Czechosłowacji, wciąż jednak była podległa diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". W 1939 jako jedna z 17 parafii archidiecezji wrocławskiej pozostała w granicach Protektoratu Czech i Moraw. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie podległą Watykanowi. W 1978 obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3001974" url="https://pl.wikipedia.org/wiki?curid=3001974" title="Darya Ustinova">
Darya Ustinova



</doc>
<doc id="3001975" url="https://pl.wikipedia.org/wiki?curid=3001975" title="Svetlana Chimrova">
Svetlana Chimrova



</doc>
<doc id="3001976" url="https://pl.wikipedia.org/wiki?curid=3001976" title="Syndyk apostolski">
Syndyk apostolski

Syndyk apostolski − w historii zakonu franciszkanów osoba świecka, godna zaufania, wyznaczona przez przełożonych w imieniu Stolicy Apostolskiej, by zajmować się sprawami związanymi z finansami wspólnoty.
Urząd ten wprowadził papież Innocenty IV brewem "Quanto studiosus" z 1247 (Bullarium Franciscanum I, str. 487-488). Do syndyka apostolskiego należała administracja dóbr używanych przez zakon, w tym pieniędzy przyjętych jako własność Stolicy Apostolskiej, zawieranie kontraktów zakazanych zakonnikom i stawianie się na wezwanie sądu, czego zakazywała zakonnikom reguła. Obserwanci zachowali urząd syndyków do początku XX w.

</doc>
<doc id="3001977" url="https://pl.wikipedia.org/wiki?curid=3001977" title="Bacowa Wanta">
Bacowa Wanta

Bacowa Wanta lub Bacowa Skała – duża skała o płaskim wierzchołku w Dolinie Roztoki w polskich Tatrach Wysokich. Znajduje się przy zielonym szlaku turystycznym, tuż powyżej przecinającego szlak Litworowego Żlebu, a poniżej wodospadu Siklawa.
Nazwa "bacowa" pochodzi od tego, że podobno dawniej przy skale tej baca rozliczał się z gazdami za wypas owiec, zaś słowo "wanta" w gwarze podhalańskiej oraz tatrologii oznacza wielki odłam skalny, blok skalny, bryłę skalną.

</doc>
<doc id="3001978" url="https://pl.wikipedia.org/wiki?curid=3001978" title="Władysław Lisowski">
Władysław Lisowski

Władysław Lisowski (ur. 24 maja 1884 w Sanoku, zm. 1 kwietnia 1970 tamże) – polski malarz, pozłotnik.
Życiorys.
Władysław Lisowski urodził się 24 maja 1884 w Sanoku. Był synem Jana (ślusarz w Fabryce Maszyn i Wagonów w Sanoku) i Antoniny z domu Rudnik. Ukończył szkołę powszechną, następnie zawodową, po czym pobierał nauki malarstwa artystycznego (udzielali mu ich Jan Włodarski, Karol Różycki i Tadeusz Popiel). Od 1910 funkcjonował w dziedzinie sztuki stosowanej w obiektach sakralnych. Pracował przy odnawianiu polichromii kościołów i cerkwi w Małopolsce, a także w Czechosłowacji i na Węgrzech. W okresie II Rzeczypospolitej działał w Polskiej Partii Socjalistycznej. Podczas I wojny światowej został ranny, a w czasie leczenia w Wiedniu uczęszczał na zajęcia z malarstwa sztalugowego (wraz z nim inna sanoczanka, Emilia Słuszkiewicz, córka Michała i siostra Maksymiliana). Mimo tego nie ukończył szkoły w zakresie sztuki pięknej, posiadał rzemieślnicze wykształcenie, w dziedzinie malarstwa artystycznego uchodził zaś za samouka. Po zakończeniu wojny, w latach II Rzeczypospolitej pracował jako konserwator i malarz w świątyniach Galicji (m.in. Lwów, Dukla, Kalwaria Zebrzydowska, Rymanów, Rzeszów, Klęczany, Klimkówka, Sanok, Brzozów, Grabownica Starzeńska, Grabówka, Nowosielce, Strachocina). Specjalizował się w zakresie prac artystycznych w zabytkowych obiektach architektury sakralnej, tworzeniu polichromii w świątyniach oraz w malarstwie sztalugowym. Malował także pejzaże Sanoka i okolic, sceny rodzajowe i portrety. W okresie II Rzeczypospolitej prowadził zakład artystyczno-malarski i pozłotniczy w Sanoku przy ul. Stanisława Konarskiego.
Po zakończeniu I wojny światowej działał w interesie spółdzielczości niepodległego państwa polskiego; był założycielem Spółdzielczej Kasy Rzemieślniczej i został jej prezesem. Pełnił funkcję prezesa Cechu Wielkiego w Sanoku. Był także wiceprezesem Izby Rzemieślniczej w Rzeszowie. W 1934 jako mistrz malarski i pozłotniczy został wybrany radcą Izby Rzemieślniczej we Lwowie. Działał społecznie na wielu polach. Wraz z Franciszkiem Martynowskim i Janem Rajchlem współtworzył sanocki oddział Związku Strzeleckiego „Strzelec” (został jego honorowym członkiem). W 1923 zainicjował zorganizowanie w formę związku sanockiej młodzieży rzemieślniczej, został członkiem komitetu organizacyjnego Katolickiego Związku Młodzieży Rzemieślniczej i Rękodzielniczej w Sanoku został jego prezesem honorowym, prezesem Czytelni Mieszczańskiej (z siedzibą w budynku Ramerówka). Był współzałożycielem utworzonego w 1944 koła Stronnictwa Demokratycznego w Sanoku, został jego prezesem, pełnił funkcję przewodniczącego Powiatowego Komitetu SD w Sanoku i zasiadał jako ławnik w Sądzie Okręgowym w Jaśle. Był członkiem sanockiego gniazda Polskiego Towarzystwa Gimnastycznego „Sokół” w okresie II RP, zaangażował się także w próbę reaktywacji „Sokoła” w 1946.
Pracował na stanowisku nauczyciela rysunku w Publicznej Zawodowej Szkole Dokształcającej w Sanoku. Otrzymał wiele odznaczeń państwowych i wyróżnień. W maju 1930 prezentował swoje prace malarskie na wystawie obrazów i rzeźby w Sanoku. 11 listopada 1937 został odznaczony Srebrnym Krzyżem Zasługi "za zasługi na polu pracy zawodowej w rzemiośle". W 1945 jego prace znalazły się na pierwszej powojennej wystawie wspólnej sanockich artystów zorganizowanej przez Muzeum Historyczne w Sanoku; ponadto Muzeum Historyczne w Sanoku zorganizowało pośmiertną wystawę od 10 czerwca 1974. Praktyki pobierał u niego artysta malarz Stanisław Jakubczyk.
Po zakończeniu II wojny światowej od grudnia 1944 był radnym Miejskiej Rady Narodowej w Sanoku. W sierpniu 1950 został wybrany delegatem powiatu sanockiego na Kongres Obrońców Pokoju w Warszawie i brał w nim udział
Pracownia Władysława Lisowskiego mieściła się na Stawiskach w Sanoku. Jego uczniem był Tadeusz Turkowski. Do końca życia zamieszkiwał przy ul. 800-lecia 7. Zmarł 1 kwietnia 1970 w Sanoku. Został pochowany w grobowcu rodzinnym na cmentarzu przy ul. Rymanowskiej w Sanoku 4 kwietnia 1970.
Jego żoną była Katarzyna (1886-1962): Ich córkami były Helena (1909-1993, nauczycielka, po mężu Świerzowicz, matka lekarza Jerzego Neringa) i Maria (1910-2004, nauczycielka, pedagog, harcerka). Na terenie Sanoka w dzielnicy Dąbrówka znajduje się ulica nazwana jego imieniem i nazwiskiem.
Prawnuczką Władysława Lisowskiego jest rzeźbiarka Agnieszka Świerzowicz-Maślaniec:

</doc>
<doc id="3001979" url="https://pl.wikipedia.org/wiki?curid=3001979" title="Parafia św. Jakuba Starszego w Domasłowicach Górnych">
Parafia św. Jakuba Starszego w Domasłowicach Górnych

Parafia Świętego Jakuba Starszego w Domasłowicach Górnych – parafia rzymskokatolicka znajdująca się w Domasłowicach Górnych w kraju morawsko-śląskim w Czechach. Należy do dekanatu Frydek diecezji ostrawsko-opawskiej.
Oprócz Domasłowic Górny i Dolnych obejmuje również Szobiszowice, Toszonowice Dolne i Łucynę. 
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza, sporządzonym przez archidiakona opolskiego Mikołaja Wolffa w 1447, pośród innych parafii archiprezbiteratu (dekanatu) w Cieszynie, pod nazwą "Domaslowicz". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 45.
15 października 1654 parafia znalazła się w nowo utworzonym dekanacie frydeckim.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. Po I wojnie światowej Domasłowice znalazły się w granicach Czechosłowacji, wciąż jednak podległe były diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. Wówczas też parafia przejęta została przez dekanat karwiński. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3001981" url="https://pl.wikipedia.org/wiki?curid=3001981" title="Funkcje Kelvina">
Funkcje Kelvina

Funkcje Kelvina – funkcje powiązane z funkcjami Bessela zespolonego argumentu. Oznaczane są symbolami:
gdzie formula_7 jest zmienną zespoloną, a rzeczywisty parametr formula_8 rzędem funkcji.
Definicje.
ber("x"), bei("x").
Funkcje formula_1 oraz formula_2 są odpowiednio częścią rzeczywistą i zespoloną funkcji Bessela rzędu rzeczywistego formula_11 o argumencie zespolonym pomnożonym przez stała matematyczną e podniesioną do potęgi formula_12 gdzie formula_13 jest jednostką urojoną:
Alternatywną definicją jest:
gdzie formula_16 jest zmodyfikowaną funkcją Bessela pierwszego rodzaju rzędu rzeczywistego.
ker("x"), kei("x").
Funkcje formula_3 oraz formula_4 są odpowiednio częścią rzeczywistą i zespoloną podzielonej przez formula_19 zmodyfikowanej funkcji Bessela drugiego rodzaju rzędu rzeczywistego formula_20 o argumencie zespolonym pomnożonym przez formula_21
her("x"), hei("x").
Funkcje formula_5 oraz formula_6 są odpowiednio częścią rzeczywistą i zespoloną funkcji Hankela I rodzaju rzędu rzeczywistego formula_25 o argumencie zespolonym pomnożonym przez formula_26
Funkcje rzędu zerowego.
W zapisie rząd zerowy funkcji Kelvina opuszcza się, tj. mamy:
Własności.
Funkcje Kelvina są rzeczywiste dla rzeczywistych wartości argumentu formula_36 W punkcie formula_37 przestrzeni zespolonej funkcje Kelvina posiadają punkt rozgałęzienia z wyjątkiem funkcji formula_38 oraz formula_39 rzędu rzeczywistego całkowitego.
Między funkcjami Kelvina zachodzą związki:
Funkcje formula_42 spełniają równanie różniczkowe:
Natomiast funkcje formula_44 spełniają równanie różniczkowe:
Rozwinięcia.
Dla funkcji formula_46 o rzędzie całkowitym formula_47 różnym od zera istnieje następujące rozwinięcie w szereg:
gdzie Γ("z") jest funkcją gamma.
W przypadku funkcji formula_49 rzędu zerowego istnieje następujące rozwinięcie w szereg:
tj.:
Dla funkcji formula_52 o rzędzie całkowitym formula_47 różnym od zera istnieje następujące rozwinięcie w szereg:
gdzie Γ("z") jest funkcją gamma.
W przypadku funkcji formula_55 rzędu zerowego istnieje następujące rozwinięcie w szereg:
tj.

</doc>
<doc id="3001982" url="https://pl.wikipedia.org/wiki?curid=3001982" title="Tarik ibn Ziyad">
Tarik ibn Ziyad



</doc>
<doc id="3001986" url="https://pl.wikipedia.org/wiki?curid=3001986" title="Pływanie na Olimpiadzie Letniej 1906 – 100 m stylem dowolnym">
Pływanie na Olimpiadzie Letniej 1906 – 100 m stylem dowolnym

Konkurencja pływacka 100 metrów stylem dowolnym na Olimpiadzie Letniej 1906 w Atenach odbyła się 24-25 kwietnia 1906. Uczestniczyło w niej 17 pływaków z 10 krajów.
Wyniki.
Półfinały.
Do finału awansowało 4 najlepszych zawodników z wyścigu pierwszego oraz 5 najlepszych z drugiego.

</doc>
<doc id="3001990" url="https://pl.wikipedia.org/wiki?curid=3001990" title="SEG">
SEG

Zobacz też:

</doc>
<doc id="3001996" url="https://pl.wikipedia.org/wiki?curid=3001996" title="Parafia św. Marii Magdaleny w Dziećmorowicach">
Parafia św. Marii Magdaleny w Dziećmorowicach

Parafia Świętej Marii Magdaleny w Dziećmorowicach – parafia rzymskokatolicka znajdująca się w Dziećmorowicach w kraju morawsko-śląskim w Czechach. Należy do dekanatu Karwina diecezji ostrawsko-opawskiej.
Proboszczem jest ks. Marcel Puvák.
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza, sporządzonym przez archidiakona opolskiego Mikołaja Wolffa w 1447, pośród innych parafii archiprezbiteratu (dekanatu) w Cieszynie pod nazwą "Ditmari villa". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 105. Po okresie Reformacji parafia straciła samodzielność.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w monarchii Habsburgów parafiami powołano w 1770 Wikariat generalny austriackiej części diecezji wrocławskiej. Filia w Dziećmorowicach usamodzielniła się od polskojęzycznej parafii w Lutynii Niemieckiej w 1863, kiedy to do miejscowości przybył czeski ksiądz Filip Quitta, urodzony w Lipníku nad Bečvou, który przyczynił się do wzniesienia w latach 1869-1870 w miejscowości nowego kościoła w stylu neoromańskim, siedziby nowej samodzielnej parafii, na której czele ks. Quitta stał do 1889 roku, kiedy to przeniósł się do Karwiny. Kościół stał się ośrodkiem czeskości w otoczeniu polskojęzycznych gmin, a język czeski podała większość mieszkańców gminy (z Kąkolną) w latach 1880, 1890 i 1910, jedynie w 1900 większość podała język polski. Księdzem był wówczas Polak z Frysztatu Jan Skulica, o którego usunięcie poprosiła Rada Gmina w 1908 roku.
Po I wojnie światowej Dziećmorowice znalazły się w granicach Czechosłowacji, wciąż jednak podległe były diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3001997" url="https://pl.wikipedia.org/wiki?curid=3001997" title="Stötten a.Auerberg">
Stötten a.Auerberg



</doc>
<doc id="3001999" url="https://pl.wikipedia.org/wiki?curid=3001999" title="Rettenbach a.Auerberg">
Rettenbach a.Auerberg



</doc>
<doc id="3002004" url="https://pl.wikipedia.org/wiki?curid=3002004" title="Parafia św. Jana Chrzciciela w Lutyni Dolnej">
Parafia św. Jana Chrzciciela w Lutyni Dolnej

Parafia św. Jana Chrzciciela w Lutyni Dolnej – parafia rzymskokatolicka znajdująca się w Lutyni Dolnej w kraju morawsko-śląskim w Czechach. Należy do dekanatu Karwina diecezji ostrawsko-opawskiej.
Msze prowadzone są również w języku polskim dla polskiej mniejszości.
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza, sporządzonym przez archidiakona opolskiego Mikołaja Wolffa w 1447, pośród innych parafii archiprezbiteratu (dekanatu) w Cieszynie pod nazwą "Lutina". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 210.
W okresie Refromacji została parafia luterańską. 
W 1654 parafia znalazła się w nowo utworzonym dekanacie frysztackim.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. 
Według schematyzmu austriackiej części diecezji wrocławskiej z 1847 roku parafia w Lutynii Niemieckiej (z filią w Dziećmorowicach) w archiprezbiteracie frysztackim obejmowała miejscowości Lutynia Niemiecka (1189 katolików), Dziećmorowice (956), Lutynia Polska (542), Wierzniowice (447), Skrzeczoń (309), Nikeltaff (191) i Kąkolna (130), w sumie 3764 katolików, 11 akatolików (w Wierzniowicach) i 44 żydów (najwięcej w Lutynii Niemieckiej 21). Proboszczem był urodzony w 1801 w Ligocie Górnej Franz Pawelek a językiem parafii był język polski.
Po I wojnie światowej obie Lutynie znalazły się w granicach Czechosłowacji, wciąż jednak podległe były diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3002006" url="https://pl.wikipedia.org/wiki?curid=3002006" title="Oregon City">
Oregon City

Oregon City – miasto w Stanach Zjednoczonych, w północno-zachodniej części stanu Oregon, nad rzeką Willamette. Według US Census Bureau w 2012 r. posiadało 32 755 mieszkańców. Siedziba hrabstwa Clackamas.
Historia.
Oregon City zostało założone w 1829 r. przez Kompanię Zatoki Hudsona w pobliżu ujścia rzeki Clackamas do rzeki Willamette. Uruchomiony tu został wówczas tartak. Prawa miejskie otrzymało w 1844 r. jako pierwsze miasto na zachód od Gór Skalistych. Było ostatnim przystankiem szlaku oregońskiego.
W czasie gorączki złota miasto stało się siedzibą katolickiego wikariatu apostolskiego, a następnie pierwszej na zachodnim wybrzeżu archidiecezji. Po ustaniu gorączki złota i zmniejszeniu się liczby ludności siedzibę archidiecezji przeniesiono w 1926 r. do Portland. Obecnie Oregon City jest biskupią stolicą tytularną. Abp Joseph Augustine Di Noia OP jest tytularnym arcybiskupem tego miasta.

</doc>
<doc id="3002007" url="https://pl.wikipedia.org/wiki?curid=3002007" title="Kikla">
Kikla

Kikla (arab. ككلة, "Kiklah") – miasto w północno-zachodniej Libii, w gminie Al-Dżabal al-Gharbi, w górach Dżabal Nafusa, w odległości ok. 150 km na południowy zachód od Trypolisu.
W 2006 roku miasto liczyło ok. 10,3 tys. mieszkańców. Obok ludności pochodzenia arabskiego, miejscowość zamieszkuje znaczna grupa Berberów.
W 2011 roku miasto było polem walk, podczas trwającej wówczas w Libii wojny domowej, między siłami rządowymi i rebeliantami. Działania te nazwano Operacjami w Dżabal Nafusa. 1 kwietnia wojsko Muammara Kaddafiego rozpoczęło oblężenie miasta. 4 kwietnia armia libijskich rebeliantów odbiła Kiklę. Wojska rządowe ponownie zaatakowały miejscowość 28 maja. Ostatecznie, 14 czerwca siły Kadafiego wycofały się z miasta.

</doc>
<doc id="3002008" url="https://pl.wikipedia.org/wiki?curid=3002008" title="Perły (stacja kolejowa)">
Perły (stacja kolejowa)

Perły – zlikwidowana stacja kolejowa w Perłach, w gminie Węgorzewo, w powiecie węgorzewskim w województwie warmińsko-mazurskim, w Polsce. Położona przy linii kolejowej z Żeleznodorożnego do Węgorzewa otwartej w 1898 roku. W 1945 roku linia została zamknięta i rozebrana.

</doc>
<doc id="3002011" url="https://pl.wikipedia.org/wiki?curid=3002011" title="Magdalena Milpas Altas">
Magdalena Milpas Altas

Magdalena Milpas Altas – miasto w południowej części Gwatemali, w departamencie Sacatepéquez. Według danych szacunkowych z 2012 roku liczba mieszkańców wynosiła 6 960 osób. 
Magdalena Milpas Altas leży 12 km na zachód od stolicy departamentu – miasta Antigua Guatemala. Miasto zostało założone w 1585 roku i nosiło pierwotnie nazwę "Santa Maria Magdalena de la Real Corona".
Magdalena Milpas Altas leży na wysokości 1589 m n.p.m. w podnóża uśpionego obecnie potężnego wulkanu Volcán de Agua.
Gmina Magdalena Milpas Altas.
Miasto jest siedzibą władz gminy o tej samej nazwie, od 1825 roku, i która jest jedną z szesnastu gmin w departamencie. W 2012 roku gmina liczyła 10 871 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 8 km². Mieszkańcy gminy utrzymują się głównie z usług i turystyki oraz z rzemiosła artystycznego.

</doc>
<doc id="3002012" url="https://pl.wikipedia.org/wiki?curid=3002012" title="Antracymycyna">
Antracymycyna

Antracymycyna – organiczny związek chemiczny, antybiotyk odkryty w 2013 roku w bakteriach z rodzaju "Streptomyces", wydobytych z osadów podmorskich u wybrzeża Kalifornii. Według wstępnych testów (2013) antybiotyk może być skuteczny w walce z laseczką wąglika.

</doc>
<doc id="3002014" url="https://pl.wikipedia.org/wiki?curid=3002014" title="Rudziszki (stacja kolejowa)">
Rudziszki (stacja kolejowa)

Rudziszki – zlikwidowana stacja kolejowa w Rudziszkach, w gminie Węgorzewo, w powiecie węgorzewskim w województwie warmińsko-mazurskim, w Polsce. Położona przy linii kolejowej z Żeleznodorożnego do Węgorzewa otwartej w 1898 roku. W 1945 roku linia została zamknięta i rozebrana.

</doc>
<doc id="3002015" url="https://pl.wikipedia.org/wiki?curid=3002015" title="Jedyny i jego własność">
Jedyny i jego własność

Jedyny i jego własność (niem. "Der Einzige und sein Eigentum") – główne dzieło niemieckiego filozofa Maxa Stirnera, wydane w 1844.
Treść.
Treść książki poświęcona jest tytułowemu "Jedynemu", czyli jednostce, którą Stirner uznaje za wyzwoloną, egoistyczną i działającą na swoją korzyść. Koncepcja jednostki przedstawiona w tej pozycji jest skrajnie nominalistyczna, etyka zaś zredukowana została do egocentryzmu i subiektywizmu.
W "Jedynym i jego własności" Max Stirner przeprowadza krytykę filozofii Hegla, jak też i całej lewicy heglowskiej, skupiając się szczególnie na Feuerbachu. Zarzuca im zbyt mały radykalizm w redukowaniu pojęć niepotrzebnych i wiążących jednostkę. Np. Feuerbach odrzucając ideę Boga, zastąpił ją ideą Człowieka. "Jedyny", w rozumieniu Stirnera, wykracza poza Człowieka, ponieważ w przeciwieństwie do niego jest realnie istniejącym, niepodważalnym i jednostkowym bytem.
Odbiór.
Dzieło "Jedyny i jego własność" nie spotkało się z szerokim oddźwiękiem wśród współczesnych, a autor zmarł w biedzie. Idee były źródłem inspiracji wielu późniejszych autorów, m.in. Friedricha Nietzschego czy Alberta Camusa.

</doc>
<doc id="3002017" url="https://pl.wikipedia.org/wiki?curid=3002017" title="Parafia Świętych Piotra i Pawła w Olbrachcicach">
Parafia Świętych Piotra i Pawła w Olbrachcicach

Parafia Świętych Apostołów Piotra i Pawła w Olbrachcicach – parafia rzymskokatolicka znajdująca się w Olbrachcicach w kraju morawsko-śląskim w Czechach. Należy do dekanatu Karwina diecezji ostrawsko-opawskiej.
Msze prowadzone są również w języku polskim dla polskiej mniejszości.
Historia.
Zarówno parafia jak i miejscowość zostały po raz pierwszy wymienione w spisie świętopietrza, sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Cieszynie, pod nazwą "Albrothsdorff". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 150.
W okresie Reformacji kościół został przejęty przez ewangelików. 26 marca 1654 został im odebrany przez specjalną komisję. Parafia katolicka nie została po tym okresie wznowiona. W połowie XIX wieku była filią parafii w Karwinie.
W 1766 rozebrano kościół w Olbrachcicach i na jego miejscu postawiono nowy, również drewniany, posiadający obecnie status obiektu zabytkowego. Wnętrze kościoła zostało wykonane w stylu barokowym. Nadzór architektoniczny nad budową pełnił Jan Glombek.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. Po I wojnie światowej i polsko-czechosłowackim konflikcie granicznym Olbrachcice znalazły się w granicach Czechosłowacji, wciąż jednak podległe były diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". W 1938 parafie Zaolzia podległe zostały diecezji katowickiej, a w 1940 z powrotem diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.
W latach 1935-1938 w Olbrachcicach wybudowano nowy kościół murowany i odtąd nabożeństwa w starym kościele drewnianym odbywają się nieregularnie.

</doc>
<doc id="3002019" url="https://pl.wikipedia.org/wiki?curid=3002019" title="Pływanie na Olimpiadzie Letniej 1906 – 400 m stylem dowolnym">
Pływanie na Olimpiadzie Letniej 1906 – 400 m stylem dowolnym

Konkurencja pływacka 400 metrów stylem dowolnym na Olimpiadzie Letniej 1906 w Atenach odbyła się 27 kwietnia 1906. Uczestniczyło w niej 13 pływaków z 7 krajów.
Rozegrano tylko jeden wyścig, w którym rywalizowali wszyscy zawodnicy

</doc>
<doc id="3002022" url="https://pl.wikipedia.org/wiki?curid=3002022" title="Mistrzostwa Europy Par na Żużlu 2010">
Mistrzostwa Europy Par na Żużlu 2010

Mistrzostwa Europy Par na Żużlu 2010 – zawody żużlowe, mające na celu wyłonienie medalistów mistrzostw Europy par w sezonie 2010. W finale zwyciężyli Czesi Aleš Dryml, Lukáš Dryml i Matěj Kůs.
Finał.
Bieg po biegu:

</doc>
<doc id="3002024" url="https://pl.wikipedia.org/wiki?curid=3002024" title="Klub Sportowy „Pieniny” w Szczawnicy">
Klub Sportowy „Pieniny” w Szczawnicy

Klub Sportowy „Pieniny” w Szczawnicy – polski klub kajakowy z siedzibą w Szczawnicy.
Historia.
Początki klubu wiążą się z założeniem 7 grudnia 1930 roku sekcji narciarskiej przez dr. Artura Karola Wernera i Czesława Winiarskiego. Pierwszym prezesem był Czesław Winiarski. Początkowo zawodnicy uprawiali biegi i skoki narciarskie. W 1934 roku powstała Pienińska Sekcja Kajakowa. Czołowymi zawodnikami byli wówczas Wojciech Piecyk, Stanisław Piecyk, Adam Malinowski, Stanisław Malinowski, Wojciech Zachwieja, Jan Zachwieja.
Działalność klubu przerwała II wojna światowa. Wielu członków klubu zaangażowało się w działalność ruchu oporu.
W 1949 roku rozpoczęło się wielkie pasmo sukcesów klubu. Wojciech Piecyk wraz ze Stanisławem Stecem w dwójce w biegu długodystansowym oraz Stanisław Polaczyk w slalomie zdobywają pierwsze tytuły mistrzowskie w VII Górskich Mistrzostwach Polski. Od tego czasu zawodnicy Klubu Sportowego Pieniny odnosili sukcesy na Mistrzostwach Świata, Europy i Polski oraz na Igrzyskach Olimpijskich.
Klub jest członkiem Małopolskiego Związku Kultury Fizycznej, Polskiego Związku Kajakowego w Warszawie oraz Nowosądeckiego Okręgowego Związku Kajakowego.
Klub mieści się w Szczawnicy przy ulicy Pienińskiej 13.

</doc>
<doc id="3002025" url="https://pl.wikipedia.org/wiki?curid=3002025" title="Dyktator">
Dyktator



</doc>
<doc id="3002026" url="https://pl.wikipedia.org/wiki?curid=3002026" title="Al-Fa’idijja">
Al-Fa’idijja

Al-Fa’idijja (arab. الفائدية) – miasto w północno-wschodniej Libii, w gminie Al-Dżabal al-Achdar, w odległości ok. 20 km na południowy wschód od miejscowości Al-Bajda. W 2006 roku zamieszkiwało je ok. 6,3 tys. mieszkańców.

</doc>
<doc id="3002029" url="https://pl.wikipedia.org/wiki?curid=3002029" title="Al-Hanijja">
Al-Hanijja

Al-Hanijja (arab. الحنيّة, "Al-Ḩaniyyah") – miasto w północno-wschodniej Libii, w gminie Al-Dżabal al-Achdar, u wybrzeży Morza Śródziemnego. W 2006 roku zamieszkiwało je ok. 2,9 tys. mieszkańców.

</doc>
<doc id="3002031" url="https://pl.wikipedia.org/wiki?curid=3002031" title="Mistrzostwa Europy Par na Żużlu 2009">
Mistrzostwa Europy Par na Żużlu 2009

Mistrzostwa Europy Par na Żużlu 2009 – zawody żużlowe, mające na celu wyłonienie medalistów mistrzostw Europy par w sezonie 2009. W finale zwyciężyli Czesi Aleš Dryml, Lukáš Dryml i Matěj Kůs.
Finał.
Bieg po biegu:

</doc>
<doc id="3002032" url="https://pl.wikipedia.org/wiki?curid=3002032" title="Pastores">
Pastores

Pastores – miasto w południowej części Gwatemali, w departamencie Sacatepéquez. Według danych statystycznych z 2002 roku liczba mieszkańców wynosiła 8615 osób. 
Pastores leży w odległości 6,5 km na północny zachód od stolicy departamentu – miasta Antigua Guatemala. Miasto zostało założone w XVI wieku przez hiszpańskiego konkwistadora Pedro de Alvarado i nosiło pierwotnie nazwę „San Dionisio Pastore”.
Pastores leży na wysokości 1602 m n.p.m. w pobliżu uśpionego obecnie potężnego wulkanu Volcán de Agua.
Gmina Pastores.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 15 053 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 19 km². Mieszkańcy gminy utrzymują się głównie z rolnictwa (uprawa kawy), produkcji butów oraz z rzemiosła artystycznego.

</doc>
<doc id="3002033" url="https://pl.wikipedia.org/wiki?curid=3002033" title="Pływanie na Olimpiadzie Letniej 1906 – 1 mila stylem dowolnym">
Pływanie na Olimpiadzie Letniej 1906 – 1 mila stylem dowolnym

Konkurencja pływacka 1 mila stylem dowolnym na Olimpiadzie Letniej 1906 w Atenach odbyła się 24 kwietnia 1906. Uczestniczyło w niej 24 pływaków z 10 krajów.
Rozegrano tylko jeden wyścig, w którym rywalizowali wszyscy zawodnicy. Odbył się on w Zatoce Faliron.

</doc>
<doc id="3002035" url="https://pl.wikipedia.org/wiki?curid=3002035" title="Clifton Fadiman">
Clifton Fadiman

Clifton Fadiman (ur. 15 maja 1904 w Nowym Jorku, zm. 20 czerwca 1999 w Sanibel) – amerykański redaktor, prezenter telewizyjny i krytyk literacki.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3002036" url="https://pl.wikipedia.org/wiki?curid=3002036" title="Adam Baszkou">
Adam Baszkou

Adam Siamionawicz Baszkou (, , "Adam Siemienowicz Baszkow"; ur. 26 maja 1951 w Wereśnicy) – białoruski przemysłowiec i polityk, w latach 2012–2016 deputowany do Izby Reprezentantów Zgromadzenia Narodowego Republiki Białorusi V kadencji.
Życiorys.
Urodził się 26 maja 1951 roku we wsi Wereśnica, w rejonie żytkowickim obwodu homelskiego Białoruskiej SRR, ZSRR. Ukończył Mińskie Orderu Czerwonego Sztandaru Pracy Technikum Politechniczne ze specjalnością „zasilanie elektryczne przedsiębiorstw przemysłowych”, Białoruski Orderu Czerwonego Sztandaru Pracy Instytut Politechniczny ze specjalnością „zasilanie elektryczne przedsiębiorstw przemysłowych i gospodarstwa wiejskiego” oraz Miński Instytut Politologii i Zarządzania Społecznego KPB, uzyskując wykształcenie wykładowcy dyscyplin społeczno-politycznych w wyższych i średnich placówkach edukacji. Pracował jako dyrektor fabryki płyt wiórowych w Rzeczycy, sekretarz komitetu partyjnego Rzeczyckiego Produkcyjnego Zjednoczenia Obróbki Drewna, drugi sekretarz, pierwszy sekretarz Rzeczyckiego Komitetu Miejskiego Komunistycznej Partii Białorusi (KPB), dyrektor ds. marketingu i kontaktów wewnętrzno-gospodarczych Rzeczyckiego Produkcyjnego Zjednoczenia Obróbki Drewna „Rieczicadriew”, wiceprezes przedsiębiorstwa „Driewprominwiest”, dyrektor Rzeczyckiej Fabryki Wyrobów Metalowych. Był deputowanym do Homelskiej Obwodowej Rady Deputowanych XXVI kadencji.
18 października 2012 roku został deputowanym do Izby Reprezentantów Białorusi V kadencji z Rzeczyckiego Okręgu Wyborczego Nr 44. Pełnił w niej funkcję członka Stałej Komisji ds. Międzynarodowych. Jego kadencja w Izbie Reprezentantów zakończyła się 11 października 2016 roku.
Życie prywatne.
Adam Baszkou jest żonaty, ma dwóch synów.

</doc>
<doc id="3002038" url="https://pl.wikipedia.org/wiki?curid=3002038" title="Parafia św. Henryka w Pietwałdzie">
Parafia św. Henryka w Pietwałdzie

Parafia Świętego Henryka w Pietwałdzie – parafia rzymskokatolicka znajdująca się w Pietwałdzie w kraju morawsko-śląskim w Czechach. Należy do dekanatu Karwina diecezji ostrawsko-opawskiej.
Historia.
Parafia powstała w XIV lub w pierwszej połowie XV wieku. Została wymieniona w spisie świętopietrza, sporządzonym przez archidiakona opolskiego Mikołaja Wolffa w 1447 roku, pośród innych parafii archiprezbiteratu (dekanatu) w Cieszynie, pod nazwą "Petirswalde". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 150.
W okresie Reformacji kościół został przejęty przez ewangelików. 26 marca 1654 roku został im odebrany przez specjalną komisję. Wówczas parafia katolicka nie została wznowiona. W połowie XIX wieku stanowiła lokalię parafii w Szynowie.
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 roku Wikariat generalny austriackiej części diecezji wrocławskiej. Po I wojnie światowej i polsko-czechosłowackim konflikcie granicznym Pietwałd znalazł się w granicach Czechosłowacji, wciąż jednak podległy był diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". W 1928 roku parafia została przepisana do nowo utworzonego dekanatu śląsko-ostrawskiego, a kiedy Polska dokonała aneksji tzw. Zaolzia w październiku 1938 roku parafię jako jedną z 29 włączono do diecezji katowickiej, a 1 stycznia 1940 roku z powrotem do diecezji wrocławskiej. Wówczas też parafia przejęta została przez dekanat karwiński. W 1947 roku obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 roku obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3002039" url="https://pl.wikipedia.org/wiki?curid=3002039" title="Grodziska Kolej Drezynowa">
Grodziska Kolej Drezynowa

Grodziska Kolej Drezynowa - operator kolei drezynowej na linii nr 376 (odcinek z Kościana do Grodziska Wielkopolskiego). Główną bazą taborową jest od 2011 stacja Ujazd Wlkp.
Historia.
Stowarzyszenie "Grodziska Kolej Drezynowa" założone zostało 26 kwietnia 2006 w Grodzisku Wlkp. przez grupę sympatyków kolei, którzy wcześniej częściowo działali w Wielkopolskim Towarzystwie Sympatyków Kolei. Głównym celem organizacji jest obecnie rewitalizacja normalnotorowej linii kolejowej z Grodziska Wlkp. do Kościana. Swoje cele stowarzyszenie realizuje poprzez organizowanie wycieczek turystycznych zabytkowymi drezynami kolejowymi.
Grodziska Kolej Drezynowa organizuje także przejazdy specjalne poza linią, na której operuje. 2 lipca 2013 przeprowadziła np. ostatni, pożegnalny przejazd bocznicą targową na MTP w Poznaniu przed jej rozbiórką.
Tabor.
Linia obsługiwana jest drezynami ręcznymi i motorowymi, np. skonstruowaną na bazie Fiata 126p. Kolej posiada park ponad 20 pojazdów szynowych. Najstarszym eksponatem jest rower szynowy z 1918. Najmłodsze pojazdy to produkowane we własnym zakresie drezyny ręczne i wózki torowe. W zbiorach znajdują się także lekkie drezyny spalinowe typu DL2, lokomotywy 409Da, Ls40, wagon towarowy oraz duża, 12-osobowa ręczna drezyna z początku XX w., nosząca nazwę "Piękna Ela".

</doc>
<doc id="3002040" url="https://pl.wikipedia.org/wiki?curid=3002040" title="Adam Baszkow">
Adam Baszkow



</doc>
<doc id="3002041" url="https://pl.wikipedia.org/wiki?curid=3002041" title="Pływanie na Olimpiadzie Letniej 1906 – 4 × 250 m stylem dowolnym">
Pływanie na Olimpiadzie Letniej 1906 – 4 × 250 m stylem dowolnym

Konkurencja pływacka 4 × 250 metrów stylem dowolnym na Olimpiadzie Letniej 1906 w Atenach odbyła się 28 kwietnia 1906. Uczestniczyło w niej 6 drużyn. Zawody odbyły się w Zatoce Faliron.

</doc>
<doc id="3002042" url="https://pl.wikipedia.org/wiki?curid=3002042" title="Mistrzostwa Europy Par na Żużlu 2008">
Mistrzostwa Europy Par na Żużlu 2008

Mistrzostwa Europy Par na Żużlu 2008 – zawody żużlowe, mające na celu wyłonienie medalistów mistrzostw Europy par w sezonie 2008. W finale zwyciężyli Polacy Karol Ząbik, Adam Skórnicki i Sebastian Ułamek.
Finał.
Bieg po biegu:

</doc>
<doc id="3002043" url="https://pl.wikipedia.org/wiki?curid=3002043" title="San Antonio Aguas Calientes">
San Antonio Aguas Calientes

San Antonio Aguas Calientes – miasto w południowej części Gwatemali, w departamencie Sacatepéquez. Według danych szacunkowych z 2012 roku liczba mieszkańców wynosiła 9541 osób. 
San Antonio Aguas Calientes leży w odległości około 10 km na południowy zachód od stolicy departamentu – miasta Antigua Guatemala. Miasto zostało założone w XVII wieku przez franciszkanów.
San Antonio Aguas Calientes leży na wysokości 1530 m n.p.m., pomiędzy dwoma potężnymi wulkanami; aktywnym Acatenango oraz uśpionym obecnie Volcán de Agua. Jest to ponadto rejon bardzo aktywny sejsmicznie. Niedaleko przebiega przechodzący w poprzek Gwatemali uskok Motagua, oddzielający płytę karaibską od płyty północnoamerykańskiej. Takie położenie sprawia, że trzęsienia ziemi o sile ponad 4 stopni w skali Richtera zdarzają się w każdym miesiącu.
Gmina San Antonio Aguas Calientes.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 10 214 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 17 km². Mieszkańcy gminy utrzymują się głównie z rolnictwa oraz tkactwa tradycyjnych strojów regionalnych.

</doc>
<doc id="3002044" url="https://pl.wikipedia.org/wiki?curid=3002044" title="Clavelina">
Clavelina

Clavelina — rodzaj żachw z rodziny Clavelinidae.
Do rodzaju należą następujące gatunki:

</doc>
<doc id="3002048" url="https://pl.wikipedia.org/wiki?curid=3002048" title="Parafia św. Anny w Rychwałdzie">
Parafia św. Anny w Rychwałdzie

Parafia Świętej Anny w Rychwałdzie – parafia rzymskokatolicka znajdująca się w Rychwałdzie w kraju morawsko-śląskim w Czechach. Należy do dekanatu Karwina diecezji ostrawsko-opawskiej.
Historia.
Po raz pierwszy wymieniona w 1390, później również w spisie świętopietrza, sporządzonym przez archidiakona opolskiego Mikołaja Wolffa w 1447, pośród innych parafii archiprezbiteratu (dekanatu) w Cieszynie, pod nazwą "Reychenwald". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 165. Pierwotny drewniany kościół spalił się w 1535. W XVI wieku kościół był w rękach ewangelików, ponownie katolicki od 1668.
W 1654 parafia znalazła się w nowo utworzonym dekanacie frysztackim. W dobie poreformacyjnych wizytacji biskupich z Wrocławia w drugiej połowie XVII wieku językiem kazań był język polski (concio Polonica).
Po wojnach śląskich i oddzieleniu granicą od diecezjalnego Wrocławia, będącego w odtąd w Królestwie Prus, do zarządzania pozostałymi w Monarchii Habsburgów parafiami powołano w 1770 Wikariat generalny austriackiej części diecezji wrocławskiej. Po I wojnie światowej i polsko-czechosłowackim konflikcie granicznym Olbrachcice znalazły się w granicach Czechosłowacji, wciąż jednak podległe były diecezji wrocławskiej, pod zarządem specjalnie do tego powołanej instytucji zwanej: "Knížebiskupský komisariát niský a těšínský". Kiedy Polska dokonała aneksji tzw. Zaolzia w październiku 1938 parafię jako jedną z 29 włączono do diecezji katowickiej, a 1 stycznia 1940 z powrotem do diecezji wrocławskiej. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie, podległą Watykanowi. W 1978 obszar Administratury podporządkowany został archidiecezji ołomunieckiej. W 1996 wydzielono z archidiecezji ołomunieckiej nową diecezję ostrawsko-opawską.

</doc>
<doc id="3002049" url="https://pl.wikipedia.org/wiki?curid=3002049" title="Nagroda Literacka Miasta Radomia">
Nagroda Literacka Miasta Radomia

Nagroda Literacka Miasta Radomia - nagroda przyznawana w cyklu dwurocznym autorom książek związanych z Radomiem i regionem radomskim poprzez poruszaną w nich tematykę lub osobę twórcy bądź twórców. Po raz pierwszy została przyznana w 2009 przez Miejską Bibliotekę Publiczną im. J.A. i A.S. Załuskich w Radomiu. Jej fundatorami są Prezydent m. Radomia za pośrednictwem i wraz z organizatorem, a także Czesław Kruk, przedsiębiorca i mecenas kultury. Początkowo obejmowała dwie kategorie: "książka literacka" i "książka naukowa/popularnonaukowa". W 2017 NLMR przyznano także w odrębnej kategorii - "Nagroda Osobna", do której zaliczono te publikacje, których nie można zakwalifikować do poprzednio przewidzianych rodzajów twórczości literackiej. Nagroda przyznawana jest w formie pieniężnej, w kwocie 10 000 zł w każdej z kategorii. Może jej towarzyszyć dyplom gratulacyjny dla wydawcy. O przyznaniu nagrody decyduje Jury konkursowe, którego skład jest zmienny i powoływany rozporządzeniem Prezydenta m. Radomia. Gala wręczenia nagrody towarzyszy Radomskim Targom Wydawnictw Regionalnych.
Zasady zgłoszeń i nominacji.
W 2009 roku do konkursu w obu kategoriach zgłoszonych zostało 27, w 2011 roku 48, w 2013 roku 44 książki, natomiast w 2015 r. 43 tytuły. Kandydatów do nagrody może zgłaszać każdy, ale tylko w formie pisemnej. Zgłoszenie powinno zawierać nazwisko autora/autorów, tytuł i rok publikacji pierwszego wydania, dane kontaktowe zgłaszającego, uzasadnienie, w którym zostaną wskazane związki z miastem lub regionem. Do zgłoszenia należy dołączyć co najmniej 2 egz. książki. Zgłoszenia należy nadsyłać na adres organizatora, którym jest Miejska Biblioteka Publiczna w Radomiu.
Zdobywcy Nagrody.
2021
Jury: prof. dr hab. Arkadiusz Bagłajewski – przewodniczący, dr Adam Duszyk, dr hab. prof. nadzw. Ewa Kołodziejczyk, Anna Skubisz-Szymanowska, Ziemowit Szczerek, Tomasz Tyczyński
2019
Jury: dr hab. Arkadiusz Bagłajewski - przewodniczący, dr Adam Duszyk, dr hab. prof. nadzw. Ewa Kołodziejczyk, Zbigniew Kruszyński, Sebastian Równy, Tomasz Tyczyński. 
2017
Jury: dr hab. Arkadiusz Bagłajewski - przewodniczący, dr Adam Duszyk, Zbigniew Kruszyński, Sebastian Równy, dr Anna Spólna, Tomasz Tyczyński.
2015
Jury:
2013
Jury: dr Jarosław Klejnocki (przewodniczący), Zbigniew Kruszyński, dr hab. Dariusz Kupisz, Anna Skubisz-Szymanowska, dr Anna Spólna, Krystyna Joanna Szymańska.
2011
Jury: dr Żaneta Nalewajk (przewodnicząca), dr hab. Jan Bujanowski, dr Sebastian Piątkowski, Anna Skubisz-Szymanowska, dr Anna Spólna, Krystyna Joanna Szymańska.
2009
Jury: dr Anna Spólna (przewodnicząca), prof. Stanisław Zbigniew Kamieński, Dorota Koman, dr Agata Morgan, dr Sebastian Piątkowski, Anna Skubisz-Szymanowska.

</doc>
<doc id="3002050" url="https://pl.wikipedia.org/wiki?curid=3002050" title="Sklep dla samobójców">
Sklep dla samobójców

Sklep dla samobójców (fr. "Le Magasin des Suicides") – francuski film animowany z 2012 roku w reżyserii Patrice’a Leconte’a, powstały na podstawie powieści Jeana Teulé'a "pod tym samym tytułem".
Światowa premiera filmu miała miejsce we Francji 16 maja 2012 roku. W Polsce premiera filmu odbyła się 9 sierpnia 2013 roku.
Fabuła.
Mishima i jego żona Lukrecja prowadzą sklep z artykułami dla samobójców. Mają tu wymyślne trucizny, odpowiednio mocne liny, ostre noże, miecze samurajskie i inne specyficzne narzędzia. Klientów nie brakuje, bo miasto, w którym mieszkają państwo Tuvache, w każdym wywołuje depresję. Wszystko idzie więc wspaniale, interes kwitnie, do momentu, kiedy rodzi im się trzecie dziecko. Maluch bowiem wbrew wszechobecnemu pesymizmowi uśmiecha się.
Wersja polska.
Wersja polska: Kineskop
Reżyseria: Bartosz Kędzierski
Dialogi: Bartosz Kędzierski
Teksty piosenek: Władysław Sikora
Realizacja dźwięku: Jarosław Czernichowski
Kierownictwo produkcji: Piotr Krzykwa
Udział wzięli:

</doc>
<doc id="3002051" url="https://pl.wikipedia.org/wiki?curid=3002051" title="Al-Faidija">
Al-Faidija



</doc>
<doc id="3002054" url="https://pl.wikipedia.org/wiki?curid=3002054" title="Ahmad ibn Ali Al Thani">
Ahmad ibn Ali Al Thani



</doc>
<doc id="3002056" url="https://pl.wikipedia.org/wiki?curid=3002056" title="Gujana na Mistrzostwach Świata w Lekkoatletyce 2013">
Gujana na Mistrzostwach Świata w Lekkoatletyce 2013

Gujana na Mistrzostwach Świata w Lekkoatletyce 2013 – reprezentacja Gujany podczas czempionatu w Moskwie liczyła 3 zawodników.

</doc>
<doc id="3002058" url="https://pl.wikipedia.org/wiki?curid=3002058" title="Panie, panowie - ostatnie cięcie">
Panie, panowie - ostatnie cięcie

Panie, panowie – ostatnie cięcie (węg. "Final Cut: Hölgyeim és Uraim") – węgierski film z 2012 roku autorstwa Györgego Pálfi. Jest to awangardowy obraz z dość typową historią miłosną, przedstawioną za pomocą zbioru krótkich wycinków z kilkuset filmów wyprodukowanych od początku istnienia kina.
W filmie zostały wykorzystane sceny z tak różnorodnych i znanych obrazów, jak Pulp Fiction, Gwiezdne wojny, Casablanca, Mulholland Dr., Siedmiu Samurajów, Forrest Gump, Nagi instynkt, czy serial Twin Peaks. Pomimo takiego przekroju estetyki, jakości i formatu obrazu, nieustannie zmieniających się bohaterów, dialogów w wielu językach i szybkiego przeskakiwania z jednego świata filmowego do drugiego, film zachowuje swoją spójność i okazał się zrozumiały dla licznej publiczności festiwalów, na których obraz był prezentowany, m.in. Cannes w 2012 oraz T-mobile Nowe Horyzonty w 2013.

</doc>
<doc id="3002061" url="https://pl.wikipedia.org/wiki?curid=3002061" title="Odznaka Strzelecka">
Odznaka Strzelecka

Odznaka Strzelecka (OS) – polskie odznaczenie organizacyjne z okresu międzywojennego przyznawane przez władze Związku Strzeleckiego członkom Związku Strzeleckiego, jednostek Przysposobienia Wojskowego, klubów strzeleckich, organizacji kombatanckich oraz żołnierzom służby czynnej za osiągnięcia w strzelectwie sportowym.
Projektantem odznaki był artysta malarz i grafik, por. Zygmunt Gliński. Regulamin odznaki został zatwierdzony w roku 1932 przez dyrektora PUWFiPW, płk. dypl. Władysława Kilińskiego.
Stopnie odznaki.
Odznaka Strzelecka miała cztery klasy:
Wymogi otrzymania odznaki dokładnie określono. Po zdobyciu na zawodach określonej liczby punktów otrzymywano odznakę, na okres roczny. Dopiero po trzykrotnym osiągnięciu wyniku wymaganego przez limit przewidziany dla danego stopnia odznaki przyznawano ją dożywotnio. Aby zdobyć odznakę wyższej klasy należało wcześniej zdobyć odznakę niższej klasy.
Najbardziej rozpowszechnionymi zawodami strzeleckim, podczas których można było zdobyć Odznakę Strzelecką były zawody „10 strzałów ku chwale Ojczyzny”, odbywające się od 1932 roku.
Bez posiadania Odznaki Strzeleckiej niemożliwe było startowanie w Narodowych Zawodach Strzeleckich.
Współcześnie do Odznaki Strzeleckiej z okresu międzywojennego nawiązuje Odznaka Strzelecka Polskiego Związku Strzelectwa Sportowego.

</doc>
<doc id="3002066" url="https://pl.wikipedia.org/wiki?curid=3002066" title="Diabły">
Diabły

Diabły (tytuł oryg. "The Devils") to brytyjski dramat historyczny powstały w 1971 roku. Napisany i wyreżyserowany przez Kena Russella, obraz oparty jest na kanwie książki "The Devils of Loudun" autorstwa Aldousa Huxleya oraz na motywach sztuki Johna Whitinga "The Devils". Film przedstawia losy autentycznej postaci, XVII-wiecznego księdza katolickiego Urbaina Grandiera, który w związku z rzekomymi opętaniami w Loudun i obłędem władz skazany został na tortury i ostatecznie zginął, spalony na stosie. W rolę Grandiera wcielił się Oliver Reed. Partnerowała mu Vanessa Redgrave, występująca jako tłumiąca popędy seksualne zakonnica, przypadkiem odpowiedzialna za zgubę duchownego.
Projekt spotkał się z mocną cenzurą, ze względu na niepokojący klimat, brutalność i wymowną erotykę poszczególnych scen oraz wątki profanacji symboli religijnych. W latach 70. w Wielkiej Brytanii i Stanach Zjednoczonych organy badające treści dzieł filmowych przyznały "Diabłom" kategorię „X” − najcięższą w skali cenzorów, przypisywaną obrazom pornograficznym. W wielu krajach publikacja dramatu została zakazana, w innych na rzecz dystrybucji wycięto kilka minut scen. Do dziś "Diabły" są filmem kontrowersyjnym i wąsko dystrybuowanym.
Opinie krytyków i widzów w okresie wydania filmu, jak i późniejszych latach były rozbieżne. Judith Crist nazwała obraz „festynem dla sadystów i zboczeńców”, a Derek Malcolm skwitował go mianem „bardzo złego”. Filmoznawcy Mark Kermode i Alex Cox wskazali "Diabły" jako jeden z najważniejszych obrazów światowej kinematografii”. W serwisie Rotten Tomatoes, agregującym recenzje filmowe, projekt Russella uzyskał osiemdziesiąt dziewięć procent pozytywnych głosów. Film uhonorowano także kilkoma nagrodami, w tym podczas Międzynarodowego Festiwalu w Wenecji.

</doc>
<doc id="3002067" url="https://pl.wikipedia.org/wiki?curid=3002067" title="Skomoroszky">
Skomoroszky

Skomoroszky (ukr. "Скоморошки", pol. hist. Skomoroszki) – wieś na Ukrainie w rejonie oratowskim, obwodu winnickiego.
W Skoromoszkach urodził się Jan Nelken – polski lekarz psychiatra, psychoanalityk, pułkownik Wojska Polskiego, ofiara zbrodni katyńskiej.

</doc>
<doc id="3002070" url="https://pl.wikipedia.org/wiki?curid=3002070" title="Albania na Mistrzostwach Świata w Lekkoatletyce 2013">
Albania na Mistrzostwach Świata w Lekkoatletyce 2013

Albania na Mistrzostwach Świata w Lekkoatletyce 2013 – reprezentacja Albanii podczas czempionatu w Moskwie liczyła 2 zawodników.

</doc>
<doc id="3002072" url="https://pl.wikipedia.org/wiki?curid=3002072" title="Łucja Małgorzata">
Łucja Małgorzata

Łucja Małgorzata () – francuski statek żaglowy z 2. poł. XIX w. Początkowo, jako typowy lugier, służył do połowów rybackich. W 1882 został zakupiony przez polskiego podróżnika Stefana Szolc-Rogozińskiego. Statek przystosowano w Hawrze do podróży dalekomorskich i na jego pokładzie ekspedycja Szolc-Rogozińskiego odbyła, w okresie grudzień 1882 – kwiecień 1883, podróż z Hawru do południowo-zachodnich brzegów Kamerunu.
Na początku maja 1883 statek sprzedano Niemcom, którzy pojawili się w tym rejonie. Jednak już w nocy 19/20 maja statek został zatopiony przez sztorm w Zatoce Ambas, pomiędzy wyspą Bioko a brzegami Afryki.
Trasa wyprawy do Kamerunu.
1882:
1883:

</doc>
<doc id="3002074" url="https://pl.wikipedia.org/wiki?curid=3002074" title="Charles Devendeville">
Charles Devendeville

Charles Devendeville (ur. 8 marca 1882 w Lesquin, zm. 19 września 1914 w Reims) – francuski pływak i piłkarz wodny.
Życiorys.
Z zawodu był malarzem pokojowym.
Wystąpił w dwóch konkurencjach na igrzyskach olimpijskich w 1900 w Paryżu. Zdobył złoty medal konkurencji pływania podwodnego, a także zajął 5. miejsce w w turnieju piłki wodnej.
Od 1904 służył w wojsku, początkowo w 1 pułku piechoty liniowej, a następnie w rezerwie 151 pułku piechoty. Zmobilizowany w 1914, zginął w walce podczas I wojny światowej.

</doc>
<doc id="3002075" url="https://pl.wikipedia.org/wiki?curid=3002075" title="Mistrzostwa Polski w rugby 7 (2007)">
Mistrzostwa Polski w rugby 7 (2007)

XIII Mistrzostwa Polski Seniorów w Rugby 7 odbyły się 1 maja 2007 roku w Sochaczewie. Tytuł mistrza Polski po raz trzeci z rzędu zdobyła drużyna Folc AZS AWF Warszawa.

</doc>
<doc id="3002076" url="https://pl.wikipedia.org/wiki?curid=3002076" title="San Bartolomé Milpas Altas">
San Bartolomé Milpas Altas

San Bartolomé Milpas Altas, San Bartolomé – miasto w południowej części Gwatemali, w departamencie Sacatepéquez. Według danych statystycznych z 2002 roku liczba mieszkańców wynosiła 5291 osób. 
San Bartolomé Milpas Altas leży 15 km na północny zachód od stolicy departamentu – miasta Antigua Guatemala. Miasto zostało założone w XVII, a nazwa została nadana na cześć świętego Bartłomieja Apostoła.
San Bartolomé Milpas Altas leży na wysokości 2144 m n.p.m.
Gmina Magdalena Milpas Altas.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 8646 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 7 km². Mieszkańcy gminy utrzymują się głównie z produkcji owoców, turystyki oraz z rzemiosła artystycznego.

</doc>
<doc id="3002077" url="https://pl.wikipedia.org/wiki?curid=3002077" title="André Six">
André Six

André Jules Henri Six (ur. 15 lipca 1879 w Lambersart, zm. 1 kwietnia 1915 w Chelles) – francuski pływak, medalista Letnich Igrzysk Olimpijskich 1900 w Paryżu, w konkurencji pływanie podwodne.
Zginął podczas I wojny światowej.

</doc>
<doc id="3002079" url="https://pl.wikipedia.org/wiki?curid=3002079" title="Maurice Hochepied">
Maurice Hochepied

Maurice Hochepied (ur. 9 października 1881 w Lille, zm. 22 marca 1960 tamże) – francuski pływak i piłkarz wodny, medalista olimpijski Letnich Igrzysk Olimpijskich 1900 w Paryżu. 
Spośród pięciu konkurencji pływackich w których wziął udział, zdobył srebrny medal w pływaniu drużynowym na 200 m wraz ze swoim bratem Victorem Hochepied. 

</doc>
<doc id="3002080" url="https://pl.wikipedia.org/wiki?curid=3002080" title="Alraune">
Alraune

Alraune () – powieść fantasy niemieckiego pisarza Hannsa Heinza Ewersa wydana w 1911 r.
Fabuła.
Alraune to niemiecki odpowiednik mandragory, jak też i imię głównej bohaterki. Utwór porusza tematykę dzieworództwa oraz mitu mówiącego, że mandragory o magicznych właściwościach rosną pod szubienicami, zasiane przez spermę skazańca. Korzeń mandragory przypomina postać humanoidalną, co zostało wykorzystane przez autora książki. Główna bohaterka – Alraune – jest zrodzona przez sztuczne zapłodnienie, jakiego dokonał profesor Jakob ten Brinken, aby sprawdzić prawdziwość tego mitu. Alraune okazuje się ucieleśnieniem Femme Fatale, czyli wizji kobiety, jaka była bardzo popularna na styku wieku XIX i XX. Jej miłosne intrygi oraz wielkie wymagania narzucane mężczyznom, w akompaniamencie uroku osobistego, prowadzą do wielu tragedii.
Książka została uznana za arcydzieło przez Stanisława Przybyszewskiego, który napisał do niej wstęp. Na początku XX wieku miało też miejsce wiele prób ekranizacji dzieła, ale one również zostały zapomniane.

</doc>
<doc id="3002081" url="https://pl.wikipedia.org/wiki?curid=3002081" title="Global RallyCrosss – Monachium 1 2013">
Global RallyCrosss – Monachium 1 2013

Global RallyCrosss w Monachium 2013 (1) – druga runda Global RallyCross sezonu 2013. Zawody zostały zorganizowane w ramach igrzysk sportów ekstremalnych X-Games w Niemczech. Wyścig odbył się 29 czerwca. Miejscem zawodów był FröttmaRing, asfaltowo-szutrowy tor wybudowany obok Stadionu Olimpijskiego. Wyścig odbył się w deszczu.
Odwołana runda w Barcelonie.
Początkowo kalendarz zakładał zorganizowanie wyścigu w Barcelonie 19 maja podczas Hiszpańskiego X Games. Obok startujących w całym sezonie mieli pojawić się także Nani Roma za kierownicą Mini oraz Carlos Sainz w Volkswagenie Polo. Zawody zostały jednak odwołane z powodu silnych opadów deszczu. W związku z tym postanowiono rozegrać dwie rundy w Niemczech: jedną 29, a drugą 30 czerwca.
Wyścig.
Półfinał I - 6 okr..
Na starcie Timerzjanow wyszedł na prowadzenie, Doran znalazł się na drugiej pozycji. W drugim zakręcie Doran się poślizgnął, a Deegan awansował na drugą pozycję. Timerzjanow i Lasek skorzystali ze skrótu już na pierwszym okrążeniu, a Doran na drugim, wyprzedzając w ten sposób Deegana. Doran doganiał Timerzjanowa i na piątym okrążeniu spróbował ataku, lecz nie udało mu się wyprzedzić Rosjanina. Na piątym okrążeniu ze skrótu skorzystał Deegan i wyszedł na prowadzenie. Jednak w pierwszym zakręcie zaatakował go Timercjanow, a po wewnętrznej wcisnął się Doran obejmując prowadzenie. Kilka zakrętów później Deegan zaatakował Timerzjanowa i awansował na drugą pozycję.
Półfinał II - 6 okr..
Na starcie Foust wyszedł na prowadzenie, Speed znalazł się na drugiej pozycji. Kilka zakrętów później Sandell wyprzedził Speeda. Na pierwszym okrążeniu Foust, Speed i Spinelli skorzystali ze skrótu. Brazylijczyk dzięki temu wyprzedził Speeda, który jednak szybko uporał się ze Spinellim. Na piątym okrążeniu ze skrótu skorzystał Speed, który jednak pozostał na trzeciej pozycji.
Półfinał III - 6 okr..
Na starcie Menzies wyszedł na prowadzenie, na drugiej pozycji znalazł się Block. Mirra i Isachasen mieli problem ze startem. Pierwsza dwójka skorzystała ze skrótu na pierwszym okrążeniu. Chwilę potem wyścig został przerwany, gdyż Mirra się obrócił i jego samochód stał w poprzek toru.
Wyścig został wznowiony na sześć okrążeń. Mirra nie brał udziału w restarcie. Na starcie Ekström ruszył przed sygnałem do startu, po czym zatrzymał swój samochód, gdy zrozumiał, że popełnił błąd. Isachsen miał problemy ze startem. Menzies objął prowadzenie, na drugiej pozycji znalazł się Block, atakowany przez Ekströma, który zahaczył o wypełnioną wodą bandę i wyrzucił ją na tor. Na pierwszym okrążeniu ze skrótu skorzystali Menzies, Block i Isachsen. Na drugim okrążeniu Ekström zjechał odbyć swoją karę i spadł na czwarte miejsce. Na kolejnym kółku Block, który cały czas trzymał się blisko Menziesa zaatakował go i wyszedł na prowadzenie. Kierowca Dodge'a spróbował kontrataku na prostej startowej, ale nie udało mu się wyprzedzić Blocka. Tymczasem Ekström skorzystał ze skrótu i awansował na trzecią pozycję. Na czwartym okrążeniu Menzies wycofał się z wyścigu z powodu problemów technicznych. Block tym czasem niezagrożony dowiózł pierwsze miejsce do mety kończąc wyścig widowiskowym poślizgiem.
Półfinał IV - 6 okr..
Zaraz na starcie Bell wysunął się prowadzenie, lecz wszedł za szeroko w zakręt spadając na ostatnią pozycję, a na prowadzenie wysunął się Heikkinen. Za jego plecami Marklund próbował wyprzedzić Arpina. Marklund i Bell skorzystali ze skrótu na pierwszym okrążeniu. Marklund znalazł się w ten sposób przed Arpinem, a Bell po zaciętej walce spadł za Kanadyjczyka. Na następnym okrążeniu Bell obrócił się i zatrzymał na bandach tracąc szansę na walkę z Arpinem. Na drugim okrążeniu ze skrótu skorzystał Heikkinen, a na ostatnim Arpin, który zakończył wyścig za Marklundem.
Wyścig ostatniej szansy - 4 okr..
Na starcie Arpin nie ruszył z miejsca, Timerzjanow objął prowadzenie, a na drugim miejscu znalazł się Speed, który został jednak szybko wyprzedzony przez Menziesa. Speed zaatakował chwilę później Menziesa, doszło do kontaktu i Speed awansował na drugą pozycję. Sytuację wykorzystał Mirra, który także wyprzedził Menziesa, i spróbował zaatakować Speeda, jednak nie udało mu się go wyprzedzić. Na pierwszym okrążeniu Mirra skorzystał ze skrótu i znalazł się tuż przed Speedem. Chwilę później Mirra obrócił się tuż przed maską samochodu Speeda, który awansował na drugą pozycję. Chcąc uniknąć zderzenia Lasek także się obrócił. Spinelli wykorzystał zamieszanie i awansował na trzecią pozycję, a na drugim okrążeniu pojechał skrótem. Na trzecim okrążeniu skrótem pojechał Speed. Na ostatnim kółku ze skrótu skorzystali Arpin i Bell wyprzedzając Spinelliego.
Finał - 10 okr..
Na starcie Heikkinen objął prowadzenie, na drugiej pozycji znalazł się Doran, a Foust atakował go po wewnętrznej. Block został obrócony przez Timerzjanowa. Foust będąc już na drugiej pozycji poślizgnął się i uderzył w tył Heikkinena, który wypadł z toru. Doran objął prowadzenie, na drugiej pozycji znalazł się Deegan, a Sandell na trzeciej wyprzedzając Fousta. W następnym zakręcie Foust wyprzedził Sandella i Deegana. Na pierwszym okrążeniu ze skrótu skorzystali Doran, Foust, Timerzjanow i Block. Na drugim okrążeniu doszło do kontaktu między Blockiem i TImerzjanowem. Obydwaj się obrócili, jednak Block był w stanie kontynuować wyścig, a samochód Timerzjanowa uderzył w bandę z opon i zawisł na nich. Na następnym okrążeniu sędziowie postanowili przerwać wyścig ze względu na stojący na torze samochód Rosjanina.
Wyścig wznowiono na 8 okrążeń. W restarcie brali udział wszyscy zawodnicy. Deegan gorzej ruszył i spadł na ostatnią pozycję. Na prowadzenie wysunął się Doran, na drugiej pozycji znalazł się Heikkinen. Speed uderzył Sandella, który obracając się trafił w samochód Fousta, który także się obrócił. Kręcący się po torze samochód Fousta wpadł na auto Timercjanowa, który w ten sposób zakończył swój udział w wyścigu. Speed także się wycofał z powodu uszkodzeń samochodu.Kilka zakrętów dalej Doran został obrócony przez Heikkinena i spadł na trzecią pozycję, za Kena Blocka, szybko jednak uporał się z Amerykaninem. Na pierwszym okrążeniu ze skrótu skorzystali Heikkinen, Doran, Block i Marklund. Na drugim okrążeniu Heikkinen za szeroko wszedł w zakręt i został wyprzedzony przez Dorana. Tanner Foust pojechał tymczasem skrótem. Na piątym okrążeniu w samochodzie Dorana pękła lewa tylna opona, a Brytyjczyk musiał bronić swej pozycji nie mając w oponie powietrza. Heikkinen doganiał go, lecz nie był w stanie go wyprzedzić, a pod koniec siódmego okrążenia spadł na trzecie miejsce wyprzedzony przez Blocka. Amerykanin bardzo się zbliżył do Brytyjczyka, jednak nie udało mu się przeprowadzić ataku przed zakończeniem wyścigu. 

</doc>
<doc id="3002082" url="https://pl.wikipedia.org/wiki?curid=3002082" title="Kochankowie muzyki">
Kochankowie muzyki

Kochankowie muzyki (tytuł oryg. "The Music Lovers") to brytyjski dramat biograficzny z 1970 roku, napisany przez Melvyna Bragga oraz wyreżyserowany przez Kena Russella, z Richardem Chamberlainem i Glendą Jackson obsadzonymi w rolach głównych. Scenariusz filmu oparto na książce "Beloved Friend" − skompilowanej przez Catherine Drinker Bowen i Barbarę von Meck kolekcji prywatnej korespondencji, skupiającej się na życiu i karierze XIX-wiecznego rosyjskiego kompozytora Piotra Czajkowskiego. "Kochankowie muzyki" to jeden z kilku biograficznych filmów Russella koncentrujących się na losach twórców muzycznych. Inne, podobne dzieła artysty to "Elgar" (1962), "Song of Summer" (1968), "Mahler" (1974), "Tommy" (1975) i "Lisztomania" (1975). Projekt uchodzi za kultowy.
Opis fabuły.
Fabuła dotyczy kryzysów emocjonalnych Czajkowskiego. Widz poznaje szczegóły homoseksualnego romansu muzyka z hrabią Antonem Cziluwskim oraz przygląda się jego nieudanym relacjom z małżonką Antoniną Miliukową i beznadziejnie zakochaną protektorką Nadieżdą von Meck.

</doc>
<doc id="3002083" url="https://pl.wikipedia.org/wiki?curid=3002083" title="Sega Dreamcast">
Sega Dreamcast



</doc>
<doc id="3002085" url="https://pl.wikipedia.org/wiki?curid=3002085" title="Quatembergericht">
Quatembergericht



</doc>
<doc id="3002086" url="https://pl.wikipedia.org/wiki?curid=3002086" title="Osiem cztery">
Osiem cztery

Osiem cztery – debiut literacki Mirosława Nahacza, który ukazał się nakładem Wydawnictwa Czarne w 2003 roku. Książka zapewniła młodemu wówczas autorowi rozgłos i zapewniła miejsce wśród autorów najnowszego pokolenia, obok takich pisarzy, jak Dorota Masłowska.
Książka "Osiem Cztery" porusza temat pokolenia urodzonego w roku 1984. Na jej krótką treść składa się opis jednej nocy – imprezy spędzonej przez bohaterów na wolnym powietrzu. Narrator pierwszoosobowy prowadzi rozmowy ze znajomymi oraz poprzez strumień świadomości przekazuje czytelnikowi swoje wrażenia odnośnie do widzianych obrazów (częstokroć podsyconych narkotykami) oraz wspomnień i wydarzeń składających się na obecne życie pokolenia.

</doc>
<doc id="3002088" url="https://pl.wikipedia.org/wiki?curid=3002088" title="Karam Gaber">
Karam Gaber



</doc>
<doc id="3002091" url="https://pl.wikipedia.org/wiki?curid=3002091" title="Wielka opozycja (astronomia)">
Wielka opozycja (astronomia)



</doc>
<doc id="3002092" url="https://pl.wikipedia.org/wiki?curid=3002092" title="Alaaeldin Abouelkassem">
Alaaeldin Abouelkassem



</doc>
<doc id="3002094" url="https://pl.wikipedia.org/wiki?curid=3002094" title="Mohamed El-Sayed (bokser)">
Mohamed El-Sayed (bokser)



</doc>
<doc id="3002095" url="https://pl.wikipedia.org/wiki?curid=3002095" title="Ron Gourlay">
Ron Gourlay

Ron Gourlay były dyrektor generalny w piłkarskim klubie Chelsea. Pracował jako dyrektor generalny od 31 października 2009 roku do 22 października 2014 roku, wcześniej pracując jako dyrektor operacyjny klubu.
Gourlay, pracujący w Chelsea od 2004 roku wcześniej był działaczem m.in. Manchesteru United oraz firmy odzieżowej Umbro. Szkot został mianowany na stanowisko 17 września 2009 roku po tym, jak Peter Kenyon zdecydował się na opuszczenie klubu z dniem 31 października tego samego roku.
"To wielki honor mieć szansę prowadzić Chelsea" – powiedział. "Mamy świetny zespół zarówno na boisku jak i poza nim co daje nam możliwość osiągnąć jeszcze większe sukcesy w przyszłości. Bycie za to odpowiedzialnym to fantastyczne wyzwanie i podejdę do niego z pełnym zaangażowaniem i energią".

</doc>
<doc id="3002096" url="https://pl.wikipedia.org/wiki?curid=3002096" title="Hesham Mesbah">
Hesham Mesbah



</doc>
<doc id="3002098" url="https://pl.wikipedia.org/wiki?curid=3002098" title="Planeta ziemiopodobna">
Planeta ziemiopodobna

Planeta ziemiopodobna (także bliźniaczka Ziemi, planeta siostrzana Ziemi, druga Ziemia) – planeta, na której panują podobne warunki jak na Ziemi.
Spekulacje na temat planet ziemiopodobnych pojawiają się w nauce, filozofii, fantastyce naukowej i popkulturze. Zwolennicy kolonizacji kosmosu uważają taką planetę za nowy dom dla ludzkości, umożliwiający przetrwanie w razie katastrofy na Ziemi. Uważają również, że im bardziej podobna do Ziemi planeta, tym większa szansa istnienia na niej życia i cywilizacji.
Istnienie planet ziemiopodobnych było postulowane jeszcze zanim rozpoczęto badania planet pozasłonecznych. Zasada kopernikańska stwierdza, że warunki panujące na Ziemi nie są wyjątkowe, zatem planety podobne do Ziemi powinny występować dość często w nieskończonym Wszechświecie, podczas gdy według hipotezy rzadkiej Ziemi są one niezmierną rzadkością. Filozofowie zauważyli, że biorąc pod uwagę wielkość Wszechświata, bliźniaczka Ziemi musi gdzieś istnieć (np. eksperyment myślowy „Ziemia Bliźniacza”).
Niektóre teorie naukowe wskazują, że planety podobne do Ziemi mogły istnieć w przeszłości w Układzie Słonecznym. W przyszłości mogą zostać utworzone sztucznie, np. za pomocą terraformowania. Według hipotezy Wieloświata, planeta taka może być również odpowiednikiem samej Ziemi w innym Wszechświecie.
Postęp w technikach wykrywania planet pozasłonecznych zwiększa prawdopodobieństwo, że planeta ziemiopodobna może zostać odkryta w przyszłości w naszej Galaktyce. Prace poświęcone częstości występowania takich planet i ich liczby w Drodze Mlecznej dają wartości od jednej (Ziemia) do miliardów; ostatnie badania, oparte na rosnącym materiale obserwacyjnym sugerują, że są one dość liczne.
Niedawne odkrycia wpłynęły na pole badań astrobiologii, modele warunków pozwalających na istnienie życia i poszukiwania inteligencji pozaziemskiej. NASA i Instytut SETI zaproponowały kategoryzację nowo odkrytych planet za pomocą skali podobieństwa do Ziemi (ang. "Earth Similarity Index", ESI) w oparciu o masę, promień i temperaturę. Według tego wskaźnika najbardziej podobną do Ziemi spośród znanych nam egzoplanet jest Proxima Centauri b (ESI 0,87).
Historia.
Około 400 p.n.e. Filolaos z Tarentu postulował w swojej koncepcji Wszechświata, że dla zachowania równowagi, po przeciwnej niż Ziemia stronie „centralnego ognia” znajduje się Antychton (Przeciwziemia), stanowiący przeciwwagę dla naszej planety.
W okresie od 1858 do 1920 wielu ludzi, w tym naukowców, uważało Marsa za planetę bardzo podobną do Ziemi, jedynie suchszą i z cieńszą atmosferą. Ze względu na podobne nachylenie osi i pory roku, wydawało się prawdopodobnym istnienie marsjańskiej cywilizacji, która stworzyła kanały na Marsie. Takie teorie rozwijali m.in. astronomowie Giovanni Schiaparelli i Percival Lowell. Mars w fikcji był przedstawiany jako planeta podobna do Ziemi, o pustynnym krajobrazie. Obrazy i dane z sond wysłanych w ramach programów Mariner i Viking, wymusiły weryfikację tych wizji, prezentując martwy świat pokryty kraterami. Wiele porównań z Ziemią okazało się jednak trafnych. Przykładowo, hipoteza o istnieniu w przeszłości oceanu na Marsie, ma początki w misjach Vikingów i została spopularyzowana w latach osiemdziesiątych. Gdy istnienie wody okazało się prawdopodobne, powstanie życia na Marsie znów zaczęło być uważane za możliwe i wzrosło postrzegane podobieństwo Marsa do Ziemi.
Podobnie aż do lat sześćdziesiątych XX w. Wenus była uważana, również przez naukowców za cieplejszą wersję Ziemi z grubszą atmosferą. Co do panujących na niej warunków, istniały hipotezy, że jest gorąca, pustynna i zapylona lub wilgotna, z chmurami i oceanami. Wenus w fikcji była przedstawiana jako podobna do Ziemi, spekulowano też o istnieniu wenusjańskiej cywilizacji. Jednak gdy próbniki zebrały dane naukowe o planecie, wizje te okazały się fałszywe.
Właściwości i kryteria.
Zazwyczaj przyjmuje się, że planeta ziemiopodobna będzie planetą skalistą. Istnieją analizy naukowe poświęcone możliwości odnalezienia planet tego typu. Często przyjmuje się inne kryteria takie jak rozmiar planety, typ gwiazdy (gwiazda typu słonecznego), odległość planety od gwiazdy, stabilność orbity, nachylenie osi, rotacja, podobna geografia, istnienie oceanów, właściwe warunki klimatyczne, silna magnetosfera czy nawet obecność złożonych form życia (możliwość konwergencji i parelelizmu ewolucyjnego). Jeżeli istnieje złożone życie, lasy mogą pokrywać znaczną część powierzchni lądów. Jeżeli istnieją istoty rozumne, na planecie mogą znajdować się miasta. Niektóre z tych cech mogą być jednak mało prawdopodobne, ponieważ wynikają z dziejów Ziemi. Przykładowo, ziemska atmosfera nie zawsze była bogata w tlen. Jego obecność jest biosygnaturą wynikającą z obecności fotosyntetyzujących form życia. Również cechy wynikające z oddziaływania Księżyca (takie jak pływy) mogą także stanowić rzadkość we Wszechświecie.
Rozmiar.
Wielkość jest często uważana za wskaźnik podobieństwa do Ziemi, planety o podobnym rozmiarze są najprawdopodobniej skaliste i mogą utrzymać dostatecznie grubą atmosferę. Do obliczenia wskaźnika ESI używa się masy i promienia.
Obecnie znanych jest bardzo wiele planet o rozmiarach podobnych do Ziemi lub niewiele większych. Poniższa tabela wymienia wybrane planety i księżyce o rozmiarze najbardziej zbliżonym do ziemskiego:
To porównanie wskazuje, że sam rozmiar niewiele mówi o panujących na powierzchni warunkach. Równie ważna jest temperatura: Wenus, Kepler-42b, czy planety układu Kepler-20 (odkryte w 2011) są bardzo gorące; Mars, Ganimedes i Tytan są zbyt zimne. Na planetach o podobnym rozmiarze mogą więc panować skrajnie różne warunki. Masy znanych księżyców są bardzo małe w porównaniu do Ziemi, a dokładny pomiar mas planet pozasłonecznych jest bardzo trudny. Mimo to, odkrycie planet zbliżonych rozmiarem do Ziemi jest ważne, gdyż wskazuje na częstość występowania planet ziemiopodobnych. Jednym z pierwszych kroków do odkrycia planety prawdziwie podobnej do Ziemi może być sporządzenie listy planet o podobnym rozmiarze, a następnie porównanie ich temperatur.
Planeta skalista.
Innym często podawanym kryterium jest konieczność, by bliźniaczka Ziemi była planetą skalistą. Jej powierzchnia powinna posiadać podobne właściwości geologiczne, lub przynajmniej powinna mieć podobny skład jak ziemska. Najlepszymi znanymi przykładami są tu Mars i Tytan. Mimo istnienia podobnych form terenu i kształtujących je procesów, istnieją znaczące różnice, jak temperatura, zawartość i stan skupienia wody (w obu przypadkach dominuje stały).
Wiele form terenu i minerałów obecnych na Ziemi powstało na skutek oddziaływania z wodą (np. glina i skały osadowe) lub działalności form życia (np. wapień oraz węgiel), oddziaływania z atmosferą i wulkanizmu. Planeta prawdziwie ziemiopodobna musiałaby uformować się w wyniku podobnych procesów.
Temperatura.
Istnieje wiele czynników, które wpływają na temperaturę planety, a zatem wiele możliwości oszacowania temperatury w sytuacji, gdy warunki atmosferyczne są nieznane. Dla planet pozbawionych atmosfer jest stosowana temperatura równowagowa. Jeśli planeta ma atmosferę, zakłada się obecność efektu cieplarnianego. Można też zmierzyć temperaturę powierzchni. Na każdą z tych temperatur wpływa klimat, który zależy od orbity i rotacji (lub obrotu synchronicznego) planety, wprowadzając do równania dalsze zmienne.
Gwiazda typu słonecznego.
Innym kryterium uznania planety za ziemiopodobną jest okrążanie przez nią gwiazdy podobnej do Słońca pod względem fotometrycznym i typu widmowego. Skład chemiczny planety wokół bliźniaka Słońca o podobnej zawartości metali może być zbliżony do składu Ziemi. Ponadto, kryterium to eliminuje ekstremalne właściwości i zmienność, które mogą charakteryzować inne typy gwiazd.
Mimo że odkryto planety okrążające gwiazdy podobne do Słońca, większość to gazowe olbrzymy i superziemie; wiele układów planetarnych bardzo odbiega budową od naszego.
Kepler-22, macierzysta gwiazda Kepler-22b jest nieco mniejsza i chłodniejsza od Słońca.
Typ gwiazdy nie zawsze wskazuje na cechy okrążających ją planet. Mars i Wenus obiegają tą samą gwiazdę co Ziemia, ale różnią się od naszej planety składem i innymi właściwościami.
Woda na powierzchni i cykl hydrologiczny.
Pojęcie ekosfery (lub "strefy ciekłej wody") definiuje region, gdzie woda może istnieć w stanie ciekłym na powierzchni planety, w oparciu o właściwości Ziemi i Słońca. Według tego modelu, Ziemia orbituje mniej więcej w środku ekosfery. Jest to jedyna znana planeta, na której istnieją znaczące akweny. Wenus znajduje się po gorącej stronie ekosfery, a Mars po chłodnej; żadna z tych planet nie posiada obecnie zbiorników wodnych. Pozasłoneczne planety lub księżyce znajdujące się w ekosferze mogą jednak mieć akweny podobne do ziemskich. Oprócz zbiorników wodnych (oceanów i jezior), dla uznania planety za rzeczywiście ziemiopodobną niezbędne byłyby też lądy (planeta oceaniczna pozbawiona lądów nie byłaby ziemiopodobna).
Twierdzi się, że planeta prawdziwie ziemiopodobna musi nie tylko zajmować podobną pozycję w swoim układzie planetarnym, ale też okrążać podobną gwiazdę i mieć w przybliżeniu kolistą orbitę. Według tych kryteriów, najlepszym kandydatem jest Kepler-22b, który jest jednak sporo większy od Ziemi, a jego skład i budowa są nieznane. Również nasz Układ Słoneczny uczy, że planety w ekosferze wcale nie muszą być „ziemiopodobne”.
Planety o znaczącym stopniu podobieństwa do Ziemi mogą być znalezione przy użyciu mniej ścisłych kryteriów. W pewnych warunkach, np. przy silnym efekcie cieplarnianym, wysokim ciśnieniu lub grawitacji, planeta mogłaby utrzymać oceany i jeziora znajdując się poza klasycznie zdefiniowaną ekosferą. Tytan, znajdujący się daleko poza ekosferą, jest jedynym oprócz Ziemi ciałem w Układzie Słonecznym z cieczą na powierzchni, choć są to węglowodory a nie woda. W innych układach planetarnych mogą istnieć światy podobne do Ziemi, jednak o suchej lub zlodowaciałej powierzchni pomimo istnienia pary wodnej w atmosferze, wód gruntowych lub podziemnych oceanów, o powierzchni porównywalnej do ziemskich pustyń lub obszarów polarnych.
Kandydaci w Układzie Słonecznym.
Na początku dziejów astronomii, Wenus (a w mniejszym stopniu Mars i Neptun) były uważane za planety ziemiopodobne, a nawet za ojczyzny cywilizacji pozaziemskich. Te hipotezy okazały się błędne. Mimo tego, naukowcy stwierdzili podobieństwa między Ziemią i Marsem a niektórzy twierdzą, że miliardy lat temu Mars i Wenus były bardzo podobne do Ziemi.
Mars.
Mars charakteryzuje się pewnym podobieństwem do Ziemi. Tak jak Ziemia, ma atmosferę, tworzącą efekt cieplarniany; podobną geografię, wliczając polarne czapy lodowe; zbliżony czas obrotu wokół osi, świadectwa wulkanizmu. Istnieją również dowody na obecność ciekłej wody. W związku z powyższym, na Marsie wciąż prowadzi się poszukiwania życia. Planowana jest też kolonizacja Marsa przez ludzi.
Z drugiej strony, Mars jest sporo mniejszy, nie ma magnetosfery, a marsjański rok jest prawie dwa razy dłuższy od ziemskiego. Jego mroźny klimat, słaba grawitacja i cienka atmosfera złożona głównie z dwutlenku węgla czynią go wrogim środowiskiem dla ziemskich form życia.
Dawny Mars.
W przeszłości Mars mógł mieć klimat podobny do ziemskiego, oraz zbiorniki wodne na powierzchni.
Hipotetyczny ocean.
We wczesnej historii geologicznej planety jedna trzecia powierzchni Marsa mogła być pokryta oceanem ciekłej wody. Ten ocean, nazywany Oceanus Borealis, mniej więcej 3,8 mld lat temu miał wypełniać niziny Vastitas Borealis na północy Marsa, region położony 4–5 km poniżej średniego poziomu planety. Argumentami za jego istnieniem są formacje przypominające dawne linie brzegowe, ujścia dolin ukształtowanych przez przepływ cieczy, jak również właściwości chemiczne marsjańskiej gleby i atmosfery. Wczesny Mars musiał mieć jednak gęstszą atmosferę i cieplejszy klimat niż obecnie, by ciekła woda mogła utrzymać się na powierzchni.
Wenus.
Wenus bywa nazywana „siostrzaną planetą” Ziemi z uwagi na podobną wielkość, ciążenie i skład. Podobnie jak Ziemia, ma atmosferę z efektem cieplarnianym, chmurami, deszczem (ściślej virgą) i jest aktywna wulkanicznie. Uważa się, że na wczesnym etapie swych dziejów posiadała również oceany, ale wyparowały one z powodu wzrostu temperatury. To może wynikać z faktu, że Wenus ze względu na powolną rotację, nie ma znaczącego pola magnetycznego, co umożliwia rozbijanie cząsteczek wody przez wiatr słoneczny. Mimo to, ekstremalnie wysoka temperatura na powierzchni Wenus, w połączeniu z miażdżącym ciśnieniem atmosfery złożonej z dwutlenku węgla i deszczami kwasu siarkowego uniemożliwia przetrwanie tam ziemskich form życia. Nie można wykluczyć jednak możliwości istnienia niszy ekologicznej w dolnych i średnich warstwach chmur, gdzie warunki bardziej sprzyjają życiu typu ziemskiego.
Tytan.
Tytan, księżyc Saturna ma pewne cechy wspólne z Ziemią. Tytan ma również gęstą atmosferę, z chmurami i deszczem. Jest to jedyne znane ciało niebieskie oprócz Ziemi, na którym są stałe powierzchniowe zbiorniki cieczy (węglowodorów), oraz prawdopodobnie podpowierzchniowy ocean złożony z ciekłej wody.
Możliwość życia na Tytanie jest wciąż przedmiotem badań.
Za miliardy lat Tytan może stać się bardziej podobny do Ziemi, ponieważ ekosfera Układu Słonecznego będzie odsuwać się od Słońca.
Z drugiej strony, Tytan jest o wiele mniejszy od Ziemi, ma słabszą grawitację, atmosferę z azotu i metanu, bez tlenu. Również efekt antycieplarniany jest szkodliwy dla ziemskich form życia.
Planety pozasłoneczne.
Zasada kopernikańska sugeruje, że istnieje prawdopodobieństwo, że zbieg okoliczności umożliwił powstanie planety ziemiopodobnej, na której mogły uformować się wielokomórkowe formy życia. Z drugiej strony, według hipotezy rzadkiej Ziemi, planeta spełniająca najsurowsze kryteria może znajdować się tak daleko, że ludzie nigdy jej nie odnajdą.
Ponieważ w Układzie Słonecznym nie znaleziono bliźniaczki Ziemi, poszukiwania przeniosły się do innych układów planetarnych. Astrobiolodzy postulują, że taka planeta najpewniej znajdowałaby się w ekosferze, gdzie może istnieć ciekła woda, umożliwiająca życie. Niektórzy astrobiolodzy, np. Dirk Schulze-Makuch, uważają, że wystarczająco masywny naturalny satelita może utrzymywać warunki potrzebne do istnienia życia i być podobnym do Ziemi.
Istnienie jednej z najbardziej obiecujących planet, Kepler-22b, zostało potwierdzone 5 grudnia 2011. Orbituje ona w ekosferze podobnej do Słońca gwiazdy ciągu głównego. Jej promień jest 2,4 raza większy od ziemskiego, a szacowana temperatura powierzchni wynosi 22 °C. Nieznane są jednak inne warunki panujące na planecie, w tym skład i budowa powierzchni. W 2014 pojawiły się doniesienia o odkryciu planety Kepler-186f określanej jako „najbardziej jak dotąd podobną do Ziemi”. W 2014 szacowano ilość odkrytych egzoplanet, na których mogłaby znajdować się woda w stanie płynnym na około 20 (z odkrytych ok. 1800 egzoplanet).
Szacowana częstość.
Częstość występowania planet ziemiopodobnych w Galaktyce i reszcie Kosmosu pozostaje nieznana. Ich liczba może wahać się od jednej (według skrajnej wersji hipotezy rzadkiej Ziemi) do miliardów.
Wiele równań opisujących częstość, takich jak równanie Drake’a, używa szacunków jako bazy dla obliczeń i przewidywań. Często opierają się one na prawdopodobieństwie istnienia planety ziemiopodobnej na orbicie dowolnej gwiazdy typu słonecznego.
Kilka obecnych projektów naukowych, jak misja Keplera ma na celu zwiększenie dokładności szacunków w oparciu o dane z tranzytów planet.
W 2008 badania astronoma Michaela Meyera z University of Arizona dotyczące pyłu kosmicznego w okolicach niedawno powstałych gwiazd podobnych do Słońca sugerują, że wokół 20-60% tych gwiazd odbywają się procesy formacji planet skalistych, zbliżone do tych, które dały początek Ziemi.
W 2009 Alan Boss z Carnegie Institution of Science obliczył, że w Drodze Mlecznej powinno być 100 mld planet skalistych, na których mogły powstać tysiące cywilizacji.
W 2011 roku Jet Propulsion Laboratory (JPL), należące do NASA w oparciu o dane z teleskopu orbitalnego Kepler, oszacowało, że „od 1,4 do 2,7 procent” wszystkich gwiazd podobnych do Słońca ma planety ziemiopodobne krążące „w ekosferach swoich gwiazd”. To oznaczałoby 2 mld takich planet w Drodze Mlecznej. Przyjmując, że inne galaktyki mają podobne parametry, w 50 mld galaktyk obserwowalnego Wszechświata byłoby ich 100 trylionów.
W 2013 w Harvard-Smithsonian Center for Astrophysics, używając metod statystycznych w oparciu o dane z teleskopu Keplera, wyliczono liczbę 17 mld planet wielkości Ziemi w Drodze Mlecznej. Nie mówi to jednak nic o ich pozycji w stosunku do ekosfery.
Terraformowanie.
Terraformowanie (dosłownie „kształtowanie Ziemi”) to hipotetyczny proces celowej modyfikacji atmosfery, temperatury, ukształtowania powierzchni i ekologii planety, księżyca lub innego ciała niebieskiego na wzór Ziemi, by stworzyć środowisko przyjazne dla ziemskich organizmów. Jest motywem wielokrotnie pojawiającym się w fantastyce naukowej.
Ze względu na bliskość i zbliżony rozmiar, Mars i w mniejszym stopniu Wenus są najczęściej przytaczanymi kandydatami do tego procesu.

</doc>
<doc id="3002100" url="https://pl.wikipedia.org/wiki?curid=3002100" title="Igrzyska solidarności islamskiej">
Igrzyska solidarności islamskiej

Igrzyska solidarności islamskiej – międzynarodowe igrzyska sportowe. W grę zaangażowani są sportowcy z Organizacji Konferencji Islamskiej. Reżyserią i organizacją ISI zajmuje się organizacja Islamic Solidarity Games Federation (ISSF).
Historia.
Pierwsza impreza odbyła się w 2005 roku w Arabii Saudyjskiej. Obecnie jest 57 członków Organizacji Konferencji Islamskiej. W igrzyskach mogą wziąć udział zarówno muzułmanie jak i inni. Druga edycja miała odbyć się w 2009 roku w Iranie, przesunięta następnie na rok 2010, ale ostatecznie została anulowana. Kolejne edycje miały miejsce w Pekanbaru (2013) oraz w Baku (2017). Piąta edycja ma odbyć się w Konyi w 2022.

</doc>
<doc id="3002101" url="https://pl.wikipedia.org/wiki?curid=3002101" title="Antigua i Barbuda na Mistrzostwach Świata w Lekkoatletyce 2013">
Antigua i Barbuda na Mistrzostwach Świata w Lekkoatletyce 2013

Antigua i Barbuda na Mistrzostwach Świata w Lekkoatletyce 2013 – reprezentacja Antigui i Barbudy podczas czempionatu w Moskwie liczyła 1 zawodnika, który nie zdobył medalu.

</doc>
<doc id="3002104" url="https://pl.wikipedia.org/wiki?curid=3002104" title="Sôl austan, Mâni vestan">
Sôl austan, Mâni vestan

Sôl austan, Mâni vestan (w języku staronordyckim "Na wschód od Słońca, na zachód od Księżyca") – dziesiąty studyjny album norweskiego black metalowego zespołu Burzum. Album zapowiedziany został w lutym 2013 roku, premiera odbyła się 27 maja 2013 za sprawą Byelobog Productions.
Jest to trzeci po Dauði Baldrs (1997) i Hliðskjálf (1999) instrumentalny i elektroniczny album zespołu. Oba wcześniejsze zostały skomponowane podczas pobytu Vikernesa w więzieniu. Jego zdaniem Sôl austan, Mâni vestan najbliżej do muzyki wykonywanej przez niemiecki zespół Tangerine Dream.
Koncept płyty oparty jest o pogański spirytualizm. Płyta stała się również soundtrackiem do filmu "ForeBears" nagrywanego przez Varga Vikernesa wspólnie z żoną.
Okładkę zdobi obraz hiszpańskiego malarza Ulpiano Checi. Nagrania dotarły do 19. miejsca fińskiej listy przebojów.
Lista utworów.
Opracowano na podstawie materiału źródłowego.

</doc>
<doc id="3002105" url="https://pl.wikipedia.org/wiki?curid=3002105" title="Victor Hochepied">
Victor Hochepied

Victor Hochepied (ur. 29 października 1883 w Lille, zm. 26 marca 1966 tamże) – francuski pływak, medalista olimpijski Letnich Igrzysk Olimpijskich 1900 w Paryżu. Spośród trzech konkurencji pływackich w których wziął udział, zdobył srebrny medal w pływaniu drużynowym na 200 m wraz ze swoim bratem Maurice Hochepied.

</doc>
<doc id="3002106" url="https://pl.wikipedia.org/wiki?curid=3002106" title="Haiti na Mistrzostwach Świata w Lekkoatletyce 2013">
Haiti na Mistrzostwach Świata w Lekkoatletyce 2013

Reprezentacja Haiti na Mistrzostwach Świata w Lekkoatletyce 2013 liczyła 1 zawodnika.

</doc>
<doc id="3002107" url="https://pl.wikipedia.org/wiki?curid=3002107" title="Gotyk (film)">
Gotyk (film)

Gotyk (tytuł oryg. "Gothic") – brytyjski film fabularny z 1986 roku, wyreżyserowany przez Kena Russella. Jest to fikcyjna opowieść oparta na słynnej wizycie Mary Shelley w posiadłości George’a Gordona Byrona nad Jeziorem Genewskim. Podczas tych odwiedzin Shelley napisała "Frankensteina".

</doc>
<doc id="3002111" url="https://pl.wikipedia.org/wiki?curid=3002111" title="Surinam na Mistrzostwach Świata w Lekkoatletyce 2013">
Surinam na Mistrzostwach Świata w Lekkoatletyce 2013

Surinam na Mistrzostwach Świata w Lekkoatletyce 2013 – reprezentacja Surinamu podczas czempionatu w Moskwie liczyła 1 zawodnika.

</doc>
<doc id="3002114" url="https://pl.wikipedia.org/wiki?curid=3002114" title="Victor Cadet">
Victor Cadet

Victor Cadet (ur. 17 czerwca 1878 w Saint-Omer, zm. 22 września 1911 w Lille) – francuski pływak, medalista olimpijski Letnich Igrzysk Olimpijskich 1900 w Paryżu. Spośród trzech konkurencji pływackich w których wziął udział, zdobył srebrny medal w pływaniu drużynowym na 200 m.

</doc>
<doc id="3002116" url="https://pl.wikipedia.org/wiki?curid=3002116" title="Désiré Mérchez">
Désiré Mérchez

Désiré Alfred Merchez (ur. 16 sierpnia 1882 w Lille, zm. 8 lipca 1968 w Nicei) – francuski pływak i piłkarz wodny, medalista olimpijski Letnich Igrzysk Olimpijskich 1900 w Paryżu.
Wraz ze swoją drużyną "Pupilles de Neptune de Lille" zdobył brązowe medale w pływaniu drużynowym na 200 m oraz piłce wodnej. Wziął również udział w pływaniu na 1000 metrów stylem dowolnym, lecz odpadł w eliminacjach.

</doc>
<doc id="3002117" url="https://pl.wikipedia.org/wiki?curid=3002117" title="Brodowe Łąki (gromada 1961–1972)">
Brodowe Łąki (gromada 1961–1972)

Brodowe Łąki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brodowe Łąki z siedzibą GRN w Brodowych Łąkach utworzono 31 grudnia 1961 w powiecie przasnyskim w woj. warszawskim z części obszarów następujących gromad: (a) gromady Zaręby w powiecie przasnyskim (wsie Nowa Wieś, Ostrówek, Rawki, Skuze i Wierzchowizna), (b) znoszonej gromady Bakuła w powiecie przasnyskim (wsie Błędowo, Brodowe Łąki, Dąbrowa, Guzowatka i Wola Błędowska) oraz (c) znoszonej gromada Zawady w powiecie ostrołęckim (wsie Kopaczyska i Zawady) w tymże województwie.
31 grudnia 1962 z gromady Brodowe Łąki wyłączono wieś Nowa Wieś, włączając ją do gromady Zaręby w tymże powiecie.
Gromada przetrwała do końca 1972 roku, czyli do kolejnej reformy gminnej.
Uwaga: Gromada Brodowe Łąki (o innym składzie) istniała w powiecie przasnyskim także w latach 1954–1959.

</doc>
<doc id="3002118" url="https://pl.wikipedia.org/wiki?curid=3002118" title="Anna Strzelecka">
Anna Strzelecka

Anna Strzelecka z domu Anna Zofia Kabłak (ur. 16 września 1903 w Nowym Targu, zm. 25 lutego 1975 w Krakowie) – polska historyk, mediewistka. 
Życiorys.
Studiowała historię na UJK. Doktorat tamże w 1932 roku. Przed 1939 rokiem nie była związana z żadną placówką naukową. W czasie okupacji była czynna w konspiracji. Po 1945 rokiem związała się z PAU, a później z PAN w Krakowie. Pracownik redakcji PSB. Autorka licznych biogramów i prac, dotyczących głównie historii Polski XV wieku. 

</doc>
<doc id="3002119" url="https://pl.wikipedia.org/wiki?curid=3002119" title="Anna Biełousowa">
Anna Biełousowa

Anna Biełousowa, ros. "Анна Белоусова" (ur. 23 sierpnia 1996 w Jekaterynburgu) – rosyjska pływaczka, specjalizująca się w stylu klasycznym.
W 2012 roku zdobyła złoto mistrzostw Europy juniorów w sztafecie 4 × 100 m stylem zmiennym.
Rok później wywalczyła brązowy medal mistrzostw świata w Barcelonie w tej samej sztafecie (wspólnie z Juliją Jefimową, Darją Ustinową, Wieroniką Popową i Swietłaną Czimrową).

</doc>
<doc id="3002121" url="https://pl.wikipedia.org/wiki?curid=3002121" title="Georges Leuillieux">
Georges Leuillieux

Georges Robert Félix Constant Leuillieux (ur. 3 sierpnia 1879 w Lille, zm. 1 maja 1950 w Eu) – francuski pływak i piłkarz wodny, medalista olimpijski Letnich Igrzysk Olimpijskich 1900 w Paryżu. Wraz ze swoją drużyną "Pupilles de Neptune de Lille" zdobył brązowy medal w pływaniu drużynowym na 200 m. Wziął również udział w trzech innych konkurencjach pływackich oraz turnieju piłki wodnej w drużynie "Pupilles de Neptune de Lille", lecz nie zajął wysokich lokat.

</doc>
<doc id="3002123" url="https://pl.wikipedia.org/wiki?curid=3002123" title="San Lucas Sacatepéquez">
San Lucas Sacatepéquez

San Lucas Sacatepéquez – miasto w południowej części Gwatemali, w departamencie Sacatepéquez. Według danych statystycznych z 2002 roku liczba mieszkańców wynosiła 14 783 osób. 
San Lucas Sacatepéquez leży 16 km na północny zachód od stolicy departamentu – miasta Antigua Guatemala. Miasto zostało założone w XVI wieku przez hiszpańskich zdobywców. 
San Lucas Sacatepéquez leży na wysokości 2063 m n.p.m. przy drodze Panamerykańskiej, w górach Sierra Madre de Chiapas. 
Gmina San Lucas Sacatepéquez.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 25 198 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 24,5 km². Mieszkańcy gminy utrzymują się głównie z usług i turystyki oraz z rzemiosła artystycznego.

</doc>
<doc id="3002125" url="https://pl.wikipedia.org/wiki?curid=3002125" title="Zamek w Kudryńcach">
Zamek w Kudryńcach

Zamek w Kudryńcach – jedna z największych twierdz polskich, położona na wysokiej skarpie nad rzeką Zbrucz.
Historia.
Zamek wybudowany został w XVI w. przez Mikołaja Herburta (zm. 1602), podkomorzego halickiego i wojewodę ruskiego, stronnika kanclerza Jana Zamojskiego. 
W 1672 r. dostał się w ręce tureckie. Po blisko 11 latach został odbity przez hetmana Andrzeja Potockiego. W XVIII w., gdy należał do rodziny Humieckich, był piękną i zadbaną rezydencją. W późniejszym czasie, kiedy zmienił właścicieli na Bartfeldów, zaczął popadać w ruinę. W latach dwudziestych XX w. zachowane były fragmenty murów obronnych i pozostałości jednej z baszt. W takim stanie dotrwał do dnia dzisiejszego. Obecnie jest to jedna z najbardziej malowniczych ruin podolskich zamków.
Architektura.
Zamek był budowlą założoną na planie czworoboku. Broniły go dwie narożne baszty i mur obronny.

</doc>
<doc id="3002127" url="https://pl.wikipedia.org/wiki?curid=3002127" title="Azjatycki Super Puchar">
Azjatycki Super Puchar

Azjatycki Super Puchar – były coroczny mecz rozgrywany pomiędzy zwycięzcami azjatyckiej Ligi Mistrzów oraz Pucharu Zdobywców Pucharów.
Historia.
Rozgrywki rozpoczęły się w 1995 r., a skończyły się w 2002 roku gdy PZP przestał istnieć. Najwięcej tytułów zdobyły saudyjski Al-Hilal i koreański Suwon Samsung Bluewings wygyrwając Super Puchar dwukrotnie.

</doc>
<doc id="3002128" url="https://pl.wikipedia.org/wiki?curid=3002128" title="Zander Diamond">
Zander Diamond

Zander Diamond, właśc. Alexander Kevin Diamond (ur. 12 marca 1985) – szkocki piłkarz występujący na pozycji środkowego obrońcy. W swojej karierze rozegrał 205 spotkań i zdobył 16 bramek w Scottish Premier League.

</doc>
<doc id="3002129" url="https://pl.wikipedia.org/wiki?curid=3002129" title="Mordercza zaraza">
Mordercza zaraza

Mordercza zaraza (tytuł oryg. "The Plague") – amerykański film fabularny (horror) z 2006 roku, napisany i wyreżyserowany przez Hala Masonberga, opowiadający o bezwzględnej pladze, za sprawą której wszystkie dzieci poniżej dziewiątego roku życia zapadają w śpiączkę.
Fabuła.
W 1983 roku świat obiega bezwzględna plaga. Wszelkie dzieci poniżej dziewiątego roku życia zapadają w śpiączkę. Przez najbliższą dekadę każdy poczęty potomek rodzi się w stanie katatonii. Gdy po dziesięciu latach młodzi budzą się i wstają z łóżek, nikt nie jest szczęśliwy. Ofiary podejrzanej epidemii kierowane są przez jeden tylko cel – chcą zabić wszystkich dorosłych.
Realizacja i wydanie filmu.
Film znany jest z kontrowersji, jakie narosły wokół jego realizacji i wydania. Chodź Masonberg tworzył projekt osiem lat, wytwórnia przejęła od niego gotowy obraz i dotkliwie go przemontowała. Współproducent Clive Barker swoją decyzję poparł stwierdzeniem, że wersja Hala Masonberga okazała się „niedostatecznie krwawa”. Wizja Masonberga miała odwołać się do tradycji klasycznych horrorów. Niektóre wydawnictwa nadały filmowi tytuł "Clive Barker's The Plague". Premiera obrazu nastąpiła 5 września 2006 roku. Film spotkał się z dystrybucją w krajach Europy i Azji. W Polsce produkcję dystrybowano nakładem Imperialu − Cinepix jako "Morderczą zarazę". Premiera miała miejsce 27 listopada 2006. Reżyser samodzielnie, o własnych kosztach zmontował wersję producencką, odpowiednią jego wstępnym oczekiwaniom. Dotąd nie spotkała się ona z komercyjną dystrybucją, jednak Masonberg walczy o wydanie właściwej edycji swojego obrazu.

</doc>
<doc id="3002132" url="https://pl.wikipedia.org/wiki?curid=3002132" title="René Tartara">
René Tartara

René Pierre Charles Tartara (ur. 14 listopada 1881 w Lille, zm. 3 września 1922 w Hajfongu) – francuski pływak, medalista olimpijski Letnich Igrzysk Olimpijskich 1900 w Paryżu. Wraz ze swoją drużyną "Pupilles de Neptune de Lille" zdobył brązowy medal w pływaniu drużynowym na 200 m. Wziął również udział w turnieju piłki wodnej oraz pływaniu na 200 metrów stylem dowolnym, lecz odpadł w eliminacjach.

</doc>
<doc id="3002137" url="https://pl.wikipedia.org/wiki?curid=3002137" title="Joseph Bertrand">
Joseph Bertrand

Joseph Bertrand (ur. w 1879 zm. ?) – francuski pływak, medalista olimpijski Letnich Igrzysk Olimpijskich 1900 w Paryżu. Wraz z drużyną "Tritons Lillois" zdobył srebrny medal w pływaniu drużynowym na 200 m. Wziął również udział w turnieju piłki wodnej (jego zespół zajął 5.–8. miejsce) oraz pływaniu na 200 metrów z przeszkodami (zajął 7. miejsce).

</doc>
<doc id="3002139" url="https://pl.wikipedia.org/wiki?curid=3002139" title="Jules Verbecke">
Jules Verbecke

Jules Verbecke (ur. 15 września 1879 w Lille, zm. ?) - francuski pływak, medalista olimpijski Letnich Igrzysk Olimpijskich 1900 w Paryżu. Wraz z drużyną "Tritons Lillois" zdobył srebrny medal w pływaniu drużynowym na 200 m. Wziął również udział w turnieju piłki wodnej oraz pływaniu na 200 metrów z przeszkodami i 1000 metrów stylem dowolnym, lecz nie zajął wysokich lokat.

</doc>
<doc id="3002140" url="https://pl.wikipedia.org/wiki?curid=3002140" title="San Lucas">
San Lucas

Miejscowości w Gwatemali:
Miejscowości w Meksyku:
Inne:

</doc>
<doc id="3002142" url="https://pl.wikipedia.org/wiki?curid=3002142" title="Lidia Korsak-Brusikiewicz">
Lidia Korsak-Brusikiewicz



</doc>
<doc id="3002143" url="https://pl.wikipedia.org/wiki?curid=3002143" title="Matt Oakley">
Matt Oakley

Matthew Oakley (ur. 17 sierpnia 1977) – angielski piłkarz występujący na pozycji środkowego pomocnika w Exeter City.

</doc>
<doc id="3002145" url="https://pl.wikipedia.org/wiki?curid=3002145" title="Karabinek vz. 33">
Karabinek vz. 33

Krátká puška (karabina) vz. 33 (często też oznaczana jako vz. 16/33) – czechosłowacki karabinek produkowany w latach 1934–1939 w Brnie w zakładach Zbrojovka i od 1940 do 1942 dla nazistowskich Niemiec pod oznaczeniem Gewehr 33/40 (t) w zakładach zbrojeniowych w Powaskiej Bystrzycy na Słowacji.
Historia konstrukcji.
Na początku lat 30. XX wieku w Czechosłowacji, na bazie karabinka vz. 24 (produkowanej od 1924 czechosłowackiej wersji karabinu Gewehr 98) postanowiono stworzyć karabinek dla formacji policyjno-porządkowych (żandarmeria, policja, straż graniczna i przemysłowa), które do tej pory używały wysłużonych Mannlicherów M1895. Prototypy wykonano w 1933, produkcja seryjna ruszyła w 1934 i trwała do 1939 to jest do momentu zajęcia kraju przez Niemców i utworzeniu przez nich Protektoratu Czech i Moraw. Czechosłowacy wyprodukowali około 25 300 karabinków.
Opis konstrukcji.
Karabinek vz. 33 był bronią powtarzalną w której zastosowano zamek czterotaktowy typu Mausera z rączką zakończoną gałką i zagiętą do dołu. Bezpiecznik skrzydełkowy, ryglowany dwoma ryglami z przodu i jednym z tyłu. Celownik krzywkowy skalowany od 50 do 500 metrów, co 50 i dalej do 1000 metrów, co 100 metrów. 
Gewehr 33/40 (t).
W listopadzie 1940 karabinek pod oznaczeniem Gewehr 33/40 (t) wszedł do uzbrojenia Wehrmachtu (strzelcy alpejscy i spadochronowi) i Waffen-SS.
Niemcy zastosowali kilka zmian wobec pierwowzoru:
Niemcy testowali i wyprodukowali niewielką liczbę karabinków ze składaną łamaną kolbą dla jednostek spadochronowych. Ogółem dla niemieckich sił zbrojnych wyprodukowano około 106 tysięcy karabinków a w sumie około 131 400 egzemplarzy.

</doc>
<doc id="3002147" url="https://pl.wikipedia.org/wiki?curid=3002147" title="Mikropłatność (gry komputerowe)">
Mikropłatność (gry komputerowe)

Mikropłatność – forma opłaty pobieranej dobrowolnie od graczy w grach komputerowych (zazwyczaj opartych na rozgrywce poprzez Internet z innymi graczami – tryb gry wieloosobowej). Często spotykana w grach typu "free-to-play", w których sama gra jest bezpłatna, lecz za pomocą mikropłatności można nabyć wirtualną walutę lub inne wirtualne dobra, takie jak broń bądź stroje dla postaci w grze.
Niektóre nabywane wirtualne przedmioty mogą wpływać jedynie na wygodę użytkowania gry (np. wyższy priorytet w kolejce do serwera gry) lub wizualnie wyróżniać postać gracza, inne mogą jednak również mieć wpływ na przebieg samej rozgrywki poprzez m.in. ulepszenie parametrów postaci, jej broni lub skrócenie czasu, w jakim postać nabywa punkty doświadczenia.

</doc>
<doc id="3002148" url="https://pl.wikipedia.org/wiki?curid=3002148" title="Philippe Houben">
Philippe Houben

Philippe Jean Louis Houben (ur. 4 czerwca 1881 w Brukseli, zm. ?) – belgijski pływak, uczestnik Letnich Igrzysk Olimpijskich 1900 w Paryżu.
Wystartował we francuskiej drużynie "Pupilles de Neptune de Lille I" w turnieju piłki wodnej, dlatego Międzynarodowy Komitet Olimpijski traktują ją jako mieszaną. Zajął z nią 5. miejsce. Z tą samą drużyną miał wziąć udział w drużynowym pływaniu na 200 m, lecz ostatecznie nie płynął, a drużyna pomimo braku zawodnika wywalczyła brązowy medal.

</doc>
<doc id="3002150" url="https://pl.wikipedia.org/wiki?curid=3002150" title="Esztergom">
Esztergom



</doc>
<doc id="3002151" url="https://pl.wikipedia.org/wiki?curid=3002151" title="Bazylika w Esztergomie">
Bazylika w Esztergomie



</doc>
<doc id="3002155" url="https://pl.wikipedia.org/wiki?curid=3002155" title="Goar z Akwitanii">
Goar z Akwitanii

Goar z Akwitanii (ur. 495, zm. 575) – francuski święty Kościoła katolickiego.
Życiorys.
Goar z Akwitanii urodził się w 495 roku w szlacheckiej rodzinie. Był znany ze swojej pobożności. Otrzymał święcenia kapłańskie, a potem został pustelnikiem. Zmarł w 575 roku. Jego grób stał się celem pielgrzymek. Jest czczony jako święty. Wspomnienie liturgiczne obchodzone jest 6 lipca.

</doc>
<doc id="3002160" url="https://pl.wikipedia.org/wiki?curid=3002160" title="Akt Supremacji">
Akt Supremacji



</doc>
<doc id="3002161" url="https://pl.wikipedia.org/wiki?curid=3002161" title="Sjur Lindebrække">
Sjur Lindebrække

Sjur Lindebrække (ur. 6 kwietnia 1909 w Voss, zm. 1 października 1998 w Bergen) – norweski bankowiec i polityk, przewodniczący Partii Konserwatywnej, deputowany.
Życiorys.
Z wykształcenia prawnik, studia ukończył w 1931, kształcił się także w Wielkiej Brytanii i we Francji, a w 1948 uzyskał doktorat. Krótko związany z branżą prawniczą, od 1936 zatrudniony w Bergens Privatbank, m.in. w latach 1959–1968 zajmował stanowisko dyrektora zarządzającego. Jednocześnie był aktywnym działaczem politycznym. W latach 1945–1949 i 1950–1953 zasiadał w Stortingu. Był wiceprzewodniczącym Partii Konserwatywnej (1950–1954), a w latach 1962–1970 stał na czele tego ugrupowania. Członek Norweskiego Komitetu Noblowskiego od 1976 do 1981.
Jego siostrą była Tikken Manus, działaczka norweskiego ruchu oporu w okresie II wojny światowej, małżonka Maxa Manusa. Odznaczony Kawalerią I Klasy Orderu św. Olafa.

</doc>
<doc id="3002168" url="https://pl.wikipedia.org/wiki?curid=3002168" title="Shinri Shioura">
Shinri Shioura

 – japoński pływak, specjalizujący się w stylu dowolnym i motylkowym.
W 2011 roku został mistrzem uniwersjady w Shenzhen w sztafecie 4 × 100 m stylem zmiennym oraz brązowym medalistą na 50 i 100 m stylem dowolnym.
Dwa lata później zdobył brązowy medal mistrzostw świata w Barcelonie w sztafecie 4 × 100 m stylem zmiennym.

</doc>
<doc id="3002169" url="https://pl.wikipedia.org/wiki?curid=3002169" title="Stroller">
Stroller



</doc>
<doc id="3002171" url="https://pl.wikipedia.org/wiki?curid=3002171" title="Hilary Anne Caldwell">
Hilary Anne Caldwell



</doc>
<doc id="3002172" url="https://pl.wikipedia.org/wiki?curid=3002172" title="Dag Terje Andersen">
Dag Terje Andersen

Dag Terje Andersen (ur. 27 maja 1957 we Frogn) – norweski polityk, były minister, przewodniczący Stortingu, działacz Partii Pracy.
Życiorys.
W 1976 ukończył szkołę średnią, do 1992 pracował głównie w leśnictwie. W 2002 kształcił się w zakresie dziennikarstwa. Zaangażował się w działalność Partii Pracy, kierował jej lokalnymi oddziałami, w 2002 wszedł w skład ścisłych władz tego ugrupowania. Był radnym gminy Lardal (1983–1987) i burmistrzem tej miejscowości (1987–1992). W 1992 był doradcą politycznym ministra spraw zagranicznych, następnie sekretarze stanu w Ministerstwie Spraw Społecznych. W latach 1996–1997 pełnił funkcję ministra rolnictwa, od 2006 do 2008 sprawował urząd ministra handlu i przemysłu, a później do 2009 ministra pracy.
W latach 1985–1993 i 2001–2005 był zastępcą poselskim. W latach 1997–2001 był posłem do Stortingu. Ponownie mandat uzyskiwał w 2005, 2009, 2013 i 2017. Po wyborach w 2009 stanął na czele norweskiego parlamentu (do 2013).

</doc>
<doc id="3002175" url="https://pl.wikipedia.org/wiki?curid=3002175" title="Kajmany na Mistrzostwach Świata w Lekkoatletyce 2013">
Kajmany na Mistrzostwach Świata w Lekkoatletyce 2013

Reprezentacja Kajmanów na Mistrzostwach Świata w Lekkoatletyce 2013 liczyła 1 zawodnika.

</doc>
<doc id="3002177" url="https://pl.wikipedia.org/wiki?curid=3002177" title="Kalina Izabela Zioła">
Kalina Izabela Zioła

Kalina Izabela Zioła (ur. 4 sierpnia 1952 w Poznaniu) – polska poetka, krytyk literacki, animatorka kultury, tłumaczka, dziennikarka 
Życiorys.
Ukończyła Technikum Łączności ze specjalizacją technik elektronik. Po maturze podjęła pracę w Okręgowym Urzędzie Miar, gdzie przepracowała trzydzieści pięć lat. Poezją zajmowała się od czasów dzieciństwa – już w szkole podstawowej pisała wiersze i teksty piosenek, śpiewała piosenki z własnymi tekstami i wygrywała konkursy podczas „Spotkań z piosenką”, prowadzone w poznańskim Pałacu Kultury (dziś CK ZAMEK) przez Jerzego Garniewicza. W latach siedemdziesiątych związana była z Klubem Literackim przy CK Zamek, prowadzonym przez Jerzego Grupińskiego. Debiutowała wierszem w „Życiu Literackim” w 1970 roku. Utwory jej publikowane były w wielu czasopismach kulturalnych i literackich. Jej wiersze zostały przetłumaczone na język rosyjski, francuski, grecki, ukraiński, białoruski, litewski, serbski, niemiecki, macedoński, ormiański, angielski, esperanto, wietnamski, szwedzki, włoski, bułgarski, chiński i węgierski. 
Tłumaczy poezję z rosyjskiego na język polski. Do kilkudziesięciu wierszy Kaliny Izabeli Zioła Tomasz Bateńczuk napisał muzykę, tworząc piosenki poetyckie. Szesnaście z nich opublikowano na płycie „Magia”. Współpracuje z radiem Emaus, gdzie powstały audycje z jej tekstami. Współpracowała też z telewizją ONTV, gdzie zapraszała i prezentowała poetów z całej Polski. Brała udział w międzynarodowych konferencjach poetyckich w Wilnie, na festiwalu „Maj nad Wilią”, w Górskim Karabachu na Międzynarodowym Festiwalu Poezji oraz w Armenii, na Międzynarodowym Festivalu Poezji "Literary Ark", na Międzynarodowym Festiwalu Poezji "Tydzień na Jedwabnym Szlaku 2018" w Xichang, Chiny. Jest współorganizatorką Międzynarodowych Listopadów Poetyckich i konkursów poetyckich „Młode pióra”. 
Członkini Zarządu Związku Literatów Polskich, członkini Klubu Literackiego Dąbrówka w Poznaniu, Światowego Stowarzyszenia Poetów POETAS DEL MUNDO, Sekretarz Zarządu Wielkopolskiego Oddziału Stowarzyszenia Dziennikarzy RP oraz Honorowy Członek Związku Pisarzy Armenii, Związku Niezależnych Pisarzy Bułgarskich, Związku Pisarzy Ukrainy, Związku Pisarzy Macedonii, Związku Pisarzy Serbii i Związku Pisarzy Chorwacji.
Stała współpracowniczka e-tygodnika pisarze.pl. Laureatka Drugiego Międzynarodowego Festiwalu Poetyckiego w Górskim Karabachu – Stepanakert 2014 r. Przewodnicząca Kapituły Nagrody Ludzi Życzliwych DOBRE SERCE. Wiceprzewodnicząca Kapituły Nagrody Pracy Organicznej im. Marii Konopnickiej, Nagrody Ekspresjonistycznej FENIKS im. Tadeusza Micińskiego i Nagrody Literackiej IANICIUS im. Klemensa Janickiego. 
Członek Kapituły Europejskiego Medalu Poezji i Sztuki HOMER. 
Publikacje.
Krytyka literacka.
„"Na mojej drodze ptaki przelotne"” (eseje, recenzje, szkice)  Wydawnictwo Biblioteka Tematu 2015
Antologie.
Książki innych autorów wydane w tłumaczeniu Kaliny Izabeli Zioła z języka rosyjskiego:

</doc>
<doc id="3002181" url="https://pl.wikipedia.org/wiki?curid=3002181" title="Saint Lucia na Mistrzostwach Świata w Lekkoatletyce 2013">
Saint Lucia na Mistrzostwach Świata w Lekkoatletyce 2013

Reprezentacja Saint Lucia na Mistrzostwach Świata w Lekkoatletyce 2013 liczyła 3 zawodniczki.

</doc>
<doc id="3002183" url="https://pl.wikipedia.org/wiki?curid=3002183" title="Somon Air">
Somon Air

Somon Air – tadżyckie linie lotnicze z siedzibą w Duszanbe, głównym węzłem jest Port lotniczy Duszanbe. Z usług tej linii korzysta rząd Tadżykistanu do transportu najważniejszych osób w państwie.
Historia.
Linie lotnicze Somon Air realizują międzynarodowe przewozy od 2008 roku. 
Flota.
Aktualna na dzień 25 lipca 2015 roku.

</doc>
<doc id="3002184" url="https://pl.wikipedia.org/wiki?curid=3002184" title="San Miguel Dueñas">
San Miguel Dueñas

San Miguel Dueñas – miasto w południowej części Gwatemali, w departamencie Sacatepéquez. Według danych szacunkowych z 2012 roku liczba mieszkańców wynosiła 7392 osób. 
San Miguel Dueñas leży w odległości około 10 km na południowy zachód od stolicy departamentu – miasta Antigua Guatemala.
San Miguel Dueñas leży na wysokości 1458 m n.p.m. pomiędzy dwoma potężnymi wulkanami; aktywnym Acatenango oraz uśpionym obecnie Volcán de Agua. Jest to ponadto rejon bardzo aktywny sejsmicznie. Niedaleko przebiega przechodzący w poprzek Gwatemali uskok Motagua, oddzielający płytę karaibską od płyty północnoamerykańskiej. Takie położenie sprawia, że trzęsienia ziemi o sile ponad 4 stopni w skali Richtera zdarzają się w każdym miesiącu.
San Miguel Dueñas.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 11 293 mieszkańców.
Gmina jak na warunki Gwatemali jest nieduża, a jej powierzchnia obejmuje 35 km². Mieszkańcy gminy utrzymują się z rolnictwa i rzemiosła artystycznego. Najważniejszymi uprawami są kukurydza, kawy, fasola, banany, wilec ziemniaczany, makadamia oraz drzewa owocowe i kwiaty.

</doc>
<doc id="3002185" url="https://pl.wikipedia.org/wiki?curid=3002185" title="Męski strój dzienny">
Męski strój dzienny

Męski strój dzienny – eleganckie ubranie noszone przez mężczyzn w ciągu dnia do godziny 18.00 lub zachodu słońca (w zależności od tego, co występuje pierwsze). Dzieli się na formalny, czyli żakiet, półformalny – stroller i nieformalny (choć współcześnie uważany za elegancki) garnitur.
Cechą dominująca w przypadku pierwszych dwóch zestawów jest ciemna marynarka i szare, kontrastujące spodnie sztuczkowe, co uzasadnia się faktem, że cały ciemny garnitur nie wygląda dobrze w dużym nasłonecznieniu. Zatem zgodnie z tą zasadą garnitur dzienny powinien być w jasnych kolorach. Założenie stroju wieczorowego zamiast stroju dziennego i odwrotnie jest uznawane za "faux pas". Jedynym wyjątkiem, kiedy można założyć frak w ciągu dnia, jest użycie go jako stroju dworskiego.

</doc>
<doc id="3002187" url="https://pl.wikipedia.org/wiki?curid=3002187" title="Męski strój wieczorowy">
Męski strój wieczorowy

Męski strój wieczorowy – eleganckie ubranie noszone przez mężczyzn od godziny 18.00 lub zachodu słońca (w zależności od tego, co występuje pierwsze). Dzieli się na formalny, czyli frak, półformalny – smoking i nieformalny (choć współcześnie uważany za elegancki) garnitur.
Cechą dominującą w przypadku pierwszych dwóch zestawów jest czarna marynarka i czarne spodnie z lampasem, co uzasadnia się faktem, że cały ciemny garnitur wygląda dobrze w sztucznym świetle. Zatem zgodnie z tą zasadą garnitur wieczorowy powinien być w kolorze czarnym, ciemnogranatowym lub ciemnoszarym. Założenie stroju wieczorowego zamiast stroju dziennego i odwrotnie jest uznawane za "faux pas". Jedynym wyjątkiem kiedy można założyć frak w ciągu dnia, jest użycie go jako stroju dworskiego.

</doc>
<doc id="3002188" url="https://pl.wikipedia.org/wiki?curid=3002188" title="Francesco Lichetto">
Francesco Lichetto

Francesco Lichetto (zm. 1529) – włoski franciszkanin, generał Zakonu Braci Mniejszych w latach 1518–1520.
Życiorys.
Wybrano go na generała zakonu na kapitule w Lyonie w 1518. Jako generał dążył do stabilizacji obserwancji w zakonie kosztem jego rozrostu zewnętrznego. Dokonał nowego określenia prowincji w zakonie, uchwalonego przez kapitułę w Lyonie. Zabronił przyjmowania nowych klasztorów bez swojej zgody. Dużo czasu poświęcał na wizytacje prowincji zakonnych. Był jedynym generałem zakonu, który w okresie przedrozbiorowym odwiedził Polskę. w 1520, kiedy to przewodniczył kapitule zakonnej w Krakowie. Zasłynął częstym usuwaniem z urzędu gwardianów nie troszczących się o braci. Zmarł w 1529.

</doc>
<doc id="3002189" url="https://pl.wikipedia.org/wiki?curid=3002189" title="The Prizefighter and the Lady">
The Prizefighter and the Lady

The Prizefighter and the Lady – amerykański film z 1933 roku.

</doc>
<doc id="3002190" url="https://pl.wikipedia.org/wiki?curid=3002190" title="Ibrahim Mustafa">
Ibrahim Mustafa

Ibrahim Mustafa (arab. ابراهيم مصطفى, ur. 20 kwietnia 1904, zm. 11 października 1968) – egipski zapaśnik. Złoty medalista olimpijski z Amsterdamu.
Zawody w 1928 były jego drugimi igrzyskami olimpijskimi, brał wcześniej udział w igrzyskach w 1924 (czwarte miejsce). Walczył w stylu klasycznym, w 1928 zdobywając złoto w wadze półciężkiej, poniżej 82,5 kilogramów. Jego syn Adel Ibrahim także był zapaśnikiem i olimpijczykiem.

</doc>
<doc id="3002192" url="https://pl.wikipedia.org/wiki?curid=3002192" title="Charouz Racing System">
Charouz Racing System

Charouz Racing System – czeski zespół wyścigowy, założony w 1985 przez Antonína Charouza. Obecnie ekipa startuje w Formule Renault 3.5, FIA GT3 European Championship, Czech Touring Car Championship, Czech Rally Championship i Czech Sprintrally Championship. W przeszłości zespół pojawiał się także na starcie F3000 International Masters, A1 Grand Prix oraz Auto GP.
Historia.
W latach osiemdziesiątych, zespół Charouz uczestniczył w European Championship of Circuit Races' 1600 cc korzystając z samochodu Toyota Corolla. Charouz Racing System zajął się także budową samochodów rajdowych. Początkowo zespół brał udział jedynie w rajdowych mistrzostwach kraju, jednak od 1998 roku startuje także w Rajdowych Samochodowych Mistrzostwach Europy.
W serii A1 Grand Prix ekipa startowała od samego początku, tj. od 2005 roku. Kierowała w niej zespołem czeskim, a w późniejszych latach także i brazylijskim.
W 2007 roku zespół postanowił startować w serii samochodów długodystansowych Le Mans. Największy sukces Charouz Racing System uzyskał w 2009 roku, kiedy to w składzie: Jan Charouz, Tomáš Enge i Stefan Mücke zespół zdobył mistrzowski tytuł. Również starty w samochodach GT przyniosły wymierne skutki - zespół odniósł zwycięstwo w klasyfikacji w sezonie 2012 FIA GT3 European Championship.
Od 2011 roku zespół startuje także w Formule Renault 3.5. Jednak od początku jego starty były wspierane przez spółkę Genii Capital - właściciela zespołu Lotus Renault GP w Formule 1. Ze zmianą nazwy zespołu w Formule 1 przyszla zmiana nazwy Charouz Racing System w Formule Renault 3.5 - od 2012 roku ekipa widnieje na liście startowej jako Lotus. W pierwszym sezonie startów Jan Charouz i Brendon Hartley zapewnili zespołowi 7 lokatę w klasyfikacji generalnej. W 2013 roku jedynie Sørensen wystartował we wszystkich wyścigach i on spisał się najlepiej. Łącznie 165 punktów (w tym 122 Sørensena) dały zespołowi 6 lokatę w klasyfikacji końcowej.
W sezonie 2014 etatowymi kierowcami zespołu zostali Marlon Stöckinger oraz Matthieu Vaxivière. Obaj zdołali dwukrotnie stawać na podium, jednak nigdy nie wygrywali. Podczas rund w Belgii i w Rosji, z powodu problemów zdrowotnych Francuz został zastąpiony przez Richie Stanawaya, który był trzeci podczas drugiego wyścigu w Moskwie. W klasyfikacji generalnej dorobek 177 punktów dał ekipie piąte miejsce.

</doc>
<doc id="3002194" url="https://pl.wikipedia.org/wiki?curid=3002194" title="Jo Benkow">
Jo Benkow

Jo Benkow, właśc. Josef Elias Benkow (ur. 15 sierpnia 1924 w Trondheim, zm. 18 maja 2013 w Oslo) – norweski polityk żydowskiego pochodzenia, przewodniczący Partii Konserwatywnej i przewodniczący Stortingu, działacz na rzecz praw człowieka i publicysta.
Życiorys.
Pochodził z rodziny rosyjskich Żydów Benkowitzów mieszkającej w okolicach Grodna, jego ojciec wyemigrował w 1905. W trakcie II wojny światowej wyjechał do Szwecji, gdzie uciekli również jego ojciec i brat. Część rodziny, która pozostała w Norwegii, została wywieziona i zamordowana w Auschwitz-Birkenau.
Jo Benkow kształcił się w Uppsali, w 1949 został absolwentem Instytutu Technicznego w Kopenhadze. Zaczął następnie prowadzić zakład fotograficzny. Był aktywnym działaczem politycznym związanym z Partią Konserwatywną. W latach 1961–1965 pełnił funkcję zastępcy poselskiego. W 1965 został wybrany do Stortingu. Reelekcję uzyskiwał w sześciu kolejnych wyborach, kończąc karierę parlamentarną w 1993 po 28 latach nieprzerwanego wykonywania mandatu i reprezentowania okręgu wyborczego Akershus. Od 9 października 1985 do 30 września 1993 przez dwie kadencje pełnił funkcję przewodniczącego norweskiego parlamentu. Obejmował liczne funkcje partyjne – w tym przewodniczącego klubu poselskiego (1981–1985), wiceprzewodniczącego (1974–1980) i przewodniczącego partii od 1980 do 1984.
Był później wykładowcą Boston University (1994–1996), otrzymując w 1995 doktorat honoris causa tej uczelni.
Jo Benkow był mężem Annelise Høegh, również zajmującej się działalnością polityczną. W 1998 otrzymał Komandorię Orderu św. Olafa, a w 1985 nagrodę literacką Bokhandlerprisen.

</doc>
<doc id="3002196" url="https://pl.wikipedia.org/wiki?curid=3002196" title="Evolution Theory">
Evolution Theory

Evolution Theory - debiutancki album studyjny brytyjskiej grupy rockowo-dubstepowej Modestep, wydany 11 lutego 2013 roku przez A&amp;M Records. Początkowo na albumie miał się pojawić utwór "We Will Not Fall" z gościnnym udziałem Foreign Beggars, lecz ostatecznie zastąpił go utwór "Freedom".

</doc>
<doc id="3002201" url="https://pl.wikipedia.org/wiki?curid=3002201" title="Hendrik van der Linde">
Hendrik van der Linde

Hendrik Diederik van der Linde (ur. 4 stycznia 1932, zm. 3 lipca 2003 w Randfontein) – południowoafrykański bokser, uczestnik igrzysk olimpijskich w 1952, na których odpadł w drugiej rundzie w wadze półśredniej, co dało mu 9. miejsce w klasyfikacji końcowej. Ponadto zajął trzecie miejsce na Igrzyskach Imperium Brytyjskiego i Wspólnoty Brytyjskiej 1954.
Wyniki na igrzyskach olimpijskich.
Na podstawie

</doc>
<doc id="3002202" url="https://pl.wikipedia.org/wiki?curid=3002202" title="Santa Catarina Barahona">
Santa Catarina Barahona

Santa Catarina Barahona – miasto w południowej części Gwatemali, w departamencie Sacatepéquez. Według danych szacunkowych z 2002 roku liczba mieszkańców wynosiła 2957 osób. 
Santa Catarina Barahona leży w odległości około 8 km na zachód od stolicy departamentu – miasta Antigua Guatemala. Nazwa miasta pochodzi od nazwiska założyciela, hiszpańskiego konkwistadora Sancho de Barahona.
Santa Catarina Barahona leży na wysokości 1492 m n.p.m. pomiędzy dwoma potężnymi wulkanami; aktywnym Acatenango oraz uśpionym obecnie Volcán de Agua. Jest to ponadto rejon bardzo aktywny sejsmicznie. Niedaleko przebiega przechodzący w poprzek Gwatemali uskok Motagua, oddzielający płytę karaibską od płyty północnoamerykańskiej. Takie położenie sprawia, że trzęsienia ziemi o sile ponad 4 stopni w skali Richtera zdarzają się w każdym miesiącu.
Santa Catarina Barahona.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 3474 mieszkańców.
Gmina jak na warunki Gwatemali jest nieduża, a jej powierzchnia obejmuje 38 km². Mieszkańcy gminy utrzymują się z rolnictwa i rzemiosła artystycznego.

</doc>
<doc id="3002204" url="https://pl.wikipedia.org/wiki?curid=3002204" title="Lin Meiring">
Lin Meiring

Nicolaas Lingen "Lin" Meiring (ur. 22 października 1933 w Pietermaritzburgu) – południowoafrykański pływak, uczestnik igrzysk olimpijskich w 1952, na których zajął 8. (ostatnie) miejsce w finale 100 m stylem grzbietowym z czasem 1:08,3. Ponadto zajął 4. miejsce na 110 jardów (100 m) tym samym stylem na Igrzyskach Imperium Brytyjskiego i Wspólnoty Brytyjskiej 1954. Reprezentował klub Oklahoma Masters Swim Club.

</doc>
<doc id="3002205" url="https://pl.wikipedia.org/wiki?curid=3002205" title="Sam Byram">
Sam Byram

Samuel Mark Byram (ur. 16 września 1993 w Thurrock) – angielski piłkarz występujący na pozycji obrońcy w angielskim klubie Norwich City. Wychowanek Leeds United.

</doc>
<doc id="3002206" url="https://pl.wikipedia.org/wiki?curid=3002206" title="Pseudozaena">
Pseudozaena

Pseudozaena – rodzaj chrząszcza z rodziny biegaczowatych, podrodziny Paussinae. Należą tu dwa gatunki. Długość ciała dorosłych owadów wynosi 11–15 mm. Zasięg występowania obejmuje Nową Gwineę, Jawę, Borneo i Laos. Chrząszcze są drapieżne, prowadzą nocny tryb życia.

</doc>
<doc id="3002207" url="https://pl.wikipedia.org/wiki?curid=3002207" title="Bright Star Technology">
Bright Star Technology

Bright Star Technology, Inc. – firma produkująca gry komputerowe założona przez Elona Gaspera i Nedra Goederta we wczesnych latach 80. XX wieku. Znanymi tytułami firmy Bright Star są "HyperAnimation", "Alphabet Blocks", i seria "Talking Tutors". Bright Star zostało przejęte przez firmę Sierra Online w 1992.

</doc>
<doc id="3002208" url="https://pl.wikipedia.org/wiki?curid=3002208" title="Saturn-Apollo 4">
Saturn-Apollo 4

Saturn-Apollo 4 (SA-4) – czwarty testowy lot rakiety nośnej Saturn I z atrapami drugiego i trzeciego stopnia w ramach programu Apollo. Był to lot suborbitalny.
Przebieg misji.
Start rakiety nastąpił 28 marca 1963 roku o 20:11:55 GMT z kosmodromu Cape Canaveral Air Force Station. Podczas odliczania przedstartowego wystąpiły trzy techniczne problemy, które opóźniły start łącznie o 102 minuty. W trakcie lotu po niecałych dwóch minutach wyłączono jeden z silników pierwszego stopnia, żeby sprawdzić czy rakieta będzie w stanie nadal poruszać się po zaplanowanej trajektorii. Okazało się, że nie było z tym najmniejszych problemów. Rakieta osiągnęła wysokość 129 km i maksymalną prędkość 5906 km/h. Była to ostatnia próba z przewidzianych w pierwszej serii badań.
Podsumowanie misji testowych Saturna I.
Saturn I używany w testach – a dokładniej tzw. wersja Block I – był właściwie rakietą jednostopniową. W czasie tych prób na członie S-I montowano makiety górnych członów i głowicę wypełnioną balastem, którym była woda. Maksymalna masa rakiety w chwili startu wyniosła 500 ton, a wysokość nieco ponad 50 metrów. Osiągnięto w czasie tych lotów maksymalną wysokość 167 km. Starty te miały charakter wstępnych eksperymentów i nie były kontynuowane. Celem tych prób było przebadanie zespołu napędowego o łącznym ciągu 680 Ton. Wszystkie cztery próby w lotach balistycznych przeprowadzone w dniach: 27 października 1961, 25 kwietnia 1962, 16 listopada 1962 i 28 marca 1963 roku zakończyły się pełnym sukcesem. W wyniku tych prób zmodyfikowano projekt rakiety, postanawiając ograniczyć się do zbudowania dwustopniowej jej wersji, przy czym za główny cel uznano jej wykorzystanie do prób w locie makiety statku Apollo, a następnie oryginalnych egzemplarzu tego statku. Rakietę tą nazwano Saturn I Block 2

</doc>
<doc id="3002209" url="https://pl.wikipedia.org/wiki?curid=3002209" title="Wojciech Grzędziński">
Wojciech Grzędziński

Wojciech Grzędziński (ur. 1980 w Warszawie) – polski fotoreporter, laureat nagrody World Press Photo, od lutego 2011 do sierpnia 2015 szef fotografów Kancelarii Prezydenta RP i zarazem osobisty fotograf prezydenta Bronisława Komorowskiego.
Życiorys.
Jest absolwentem Uniwersytetu Warszawskiego, gdzie studiował stosowane nauki społeczne, pedagogikę rehabilitacyjną oraz antropologię. Był związany z redakcjami „Rzeczpospolitej” i „Dziennika”. Jako fotoreporter wojenny pracował m.in. w Libanie, Gruzji, Sudanie Południowym i Afganistanie. W 2009 został laureatem III miejsca w konkursie World Press Photo, w którym uhonorowano jego zdjęcia wykonane podczas wojny w Osetii Południowej.
Od lutego 2011 był pracownikiem Kancelarii Prezydenta RP, gdzie kierował zespołem fotografów i zarazem był głównym osobistym fotografem prezydenta RP. Zajmował to stanowisko do końca prezydentury Bronisława Komorowskiego.

</doc>
<doc id="3002210" url="https://pl.wikipedia.org/wiki?curid=3002210" title="Douglas Melville">
Douglas Melville

Douglas McKenzie Melville (ur. 17 lutego 1928 w Johannesburgu) – południowoafrykański piłkarz wodny, uczestnik Igrzysk Olimpijskich 1952, na których wystąpił w pięciu meczach.

</doc>
<doc id="3002211" url="https://pl.wikipedia.org/wiki?curid=3002211" title="Louis Marc">
Louis Marc

Auguste Jean Baptiste Louis Joseph Marc (ur. 27 lipca 1880 w Aubers, zm. ?) - francuski pływak, medalista olimpijski Letnich Igrzysk Olimpijskich 1900 w Paryżu. 
Wraz z drużyną "Pupilles de Neptune de Lille" zdobył brązowy medal w piłce wodnej. Startował również w pływaniu na 200 metrów z przeszkodami oraz podwodnym, lecz nie zajął wysokich lokat.

</doc>
<doc id="3002212" url="https://pl.wikipedia.org/wiki?curid=3002212" title="Ole Hansen">
Ole Hansen

Ole Hansen – duński żużlowiec.
Złoty medalista młodzieżowych indywidualnych mistrzostw Danii (1985). Wielokrotny finalista indywidualnych mistrzostw Danii (najlepszy wynik: 1995 – VIII miejsce). 
Brązowy medalista indywidualnych mistrzostw Europy juniorów (Abensberg 1985). Wielokrotny reprezentant Danii w eliminacjach indywidualnych mistrzostw świata (najlepsze wyniki: VIII miejsca w finałach duńskich w latach 1989 i 1996).

</doc>
<doc id="3002213" url="https://pl.wikipedia.org/wiki?curid=3002213" title="Comtec Racing">
Comtec Racing

Comtec Racing – brytyjski zespół wyścigowy, założony w 2011 przez Pierre'a Moncheur'a. Obecnie ekipa startuje w Formule Renault 3.5, Auto GP World Series i Formule 4. W przeszłości zespół pojawiał się także na starcie Europejskiego Pucharu Formuły Renault 2.0, Brytyjskiej Formuły Renault, Brytyjskiej Formuły 3 oraz Formuły Ford.
Historia.
Formuła Ford.
Na początku działalności Comtec włączył się do stawki Formuły Ford. W brytyjskiej edycji wystawił w sezonie 2003 trzy samochody: Tom Gaymor - piąty w klasyfikacji, Oliver Jarvis - ósmy, a Dan Clarke dwunasty. Ekipa zakończyła sezon na najniższym stopniu podium.
Formuła Renault.
W latach 2003-2006 ekipa startowała w różnych wyścigach organizowanych w ramach Formuły Renault. Z Westleyem Barberem ekipa osiągnęła drugie miejsce w Brytyjskiej Formule Renault w sezonie 2004 oraz trzecie w edycji zimowej 2003 tej samej serii. W Europejskim Pucharze Formuły Renault 2.0 zespół był sklasyfikowany 12 w sezonie 2005, rok później występował tylko gościnnie. Dobra jazda Westleya Barbera we Francuskiej Formule Renault dała ekipie 8 lokatę w 2005 roku. 
Formuła Renault 3.5.
Od sezonu 2006 Comtec Raacing startuje w Formule Renault 3.5. I to właśnie pierwszy sezon startów był dla zespołu najlepszy. Stało się tak za sprawą Alxa Danielssona – mistrza serii w sezonie 2006. Właśnie jego wyczyn, mimo słabych występów pozostałych kierowców dał ekipie trzecią lokatę w klasyfikacji generalnej. 
Kolejny sezon mimo zwycięstwa w wyścigu Alejandro Núñeza był bardzo słaby - zakończył się 13 pozycją. W sezonach 2008-2011 startował cień zespołu z 2006 roku. Jedynie Jon Lancaster w 2009 i Stefano Coletti w 2010 roku zbliżyli zespół do czołówki. Jednak słaba postawa innych kierowców sprawiła, że zespół kończył mistrzostwa odpowiednio na ósmej, dziesiątej, piątej i trzynastej pozycji.
W sezonie 2012 z dobrej strony pokazał się Nick Yelloly. Dał on zespołowi dwa zwycięstwa, a sobie zapewnił 5 lokatę w klasyfikacji kierowców. Drugi kierowca - Vittorio Ghirelli ukończył sezon z dorobkiem 5 punktów. Łącznie 127 punktów dało Comtec Racing 7 pozycję w klasyfikacji generalnej.
Na sezon 2013 Comtec zatrudnił Daniiła Mowe oraz Lucasa Foresti w roli kierowców wyścigowych. Pierwszy z nich uzbierał łącznie 12 punktów, a drugi w ogóle nie punktował. Zespół został sklasyfikowany na ostatnim 13 miejscu.
W 2014 roku ekipa wystawiała samochody tylko w sześciu rundach. Początek sezonu był obiecujący. Podczas pierwszego wyścigu na torze Ciudad del Motor de Aragón Nikołaj Marcenko stanął na drugim stopniu podium. Jednak po wycofaniu Rosjanina, jedynie Esteban Ocon na Hungaroringu zdołał zdobyć dwa punktów. W klasyfikacji generalnej ekipa została sklasyfikowana na jedenastej pozycji.
Auto GP World Series.
Po rundzie na torze Mugello Circuit w Auto GP World Series w sezonie 2013 Comtec zawarł umowę z ekipą Virtuosi UK. Od tej pory w Auto GP startuje zespół Comtec by Virtuosi. Jedynym kierowcą, który startował w zespole był Roberto La Rocca] sklasyfikowany na 15 pozycji w klasyfikacji generalnej.

</doc>
<doc id="3002214" url="https://pl.wikipedia.org/wiki?curid=3002214" title="32 Batalion Ochrony Pogranicza">
32 Batalion Ochrony Pogranicza

32 Samodzielny Batalion Ochrony Pogranicza - samodzielny pododdział Wojsk Ochrony Pogranicza.
Sformowany w 1948 roku na bazie 7 Komendy Odcinka Gubin.
Przemianowany w roku 1950 na 92 batalion Wojsk Ochrony Pogranicza.
Formowanie i zmiany organizacyjne.
Powstał jako 7 Komenda Odcinka zlokalizowana w Gubinie, w koszarach im. Moltkego przy obecnej ul. Wyzwolenia. 
Na podstawie rozkazu MON nr 055/org. z 20 marca 1948 roku, na bazie Poznańskiego Oddziału WOP nr 2 sformowano 10 Brygadę Ochrony Pogranicza. W skład brygady wszedł między innymi 32 samodzielny batalion ochrony pogranicza w Gubinie.
Rozkazem Ministra Obrony Narodowej nr 205/Org. z 4 grudnia 1948 roku, z dniem 1 stycznia 1949, Wojska Ochrony Pogranicza podporządkowano Ministerstwu Bezpieczeństwa Publicznego. Zaopatrzenie batalionu przejęła Komenda Wojewódzka Milicji Obywatelskiej.
Charakterystyka odcinka granicznego.
Odcinek granicy ochranianej przez 32 batalion ochrony pogranicza posiadał długość 49,3 km. Na południe droga graniczna zaczynała się od zerwanego mostu na wysokości Mielna. 
Teren początkowo odkryty, dalej na północ przechodził w zakrzaczony. Za zakrętem rzeki teren porośnięty był gęstą trzciną i trawą na przestrzeni ok. 800 m. Na wysokości Strzegowa znajdowała się zaporowa wodna. Powyżej m. Późna, teren pokryty zadrzewieniami. Do rozebranego mostu drewnianego przy drodze z Gubinka i dalej do Gubina teren odkryty. Do mostu kolejowego granica biegnie przez środek miasta. Za mostem rozciągał się las mieszany na przestrzeni 800 m. Za lasem łąka i krzaki do drogi z Gubina do wsi Żytowań. Następnie łąki do wsi Budoradz. Dalej do wsi Kosarzyn teren drogi granicznej mocno porośnięty trawą, trzciną i krzakami. W okolicach gdzie Nysa wpada do Odry trzciny i mokradła.
Struktura organizacyjna.
Dyslokacja batalionu przedstawiała się następująco:
W grudniu 1948 roku poszczególne strażnice batalionu ochraniały w/w odcinki granicy.

</doc>
<doc id="3002215" url="https://pl.wikipedia.org/wiki?curid=3002215" title="Risa Ozaki">
Risa Ozaki

 – japońska tenisistka, medalistka igrzysk azjatyckich.
Kariera tenisowa.
Karierę tenisową rozpoczęła w listopadzie 2009 roku, w turnieju rangi ITF w prefekturze Hyōgo. Zagrała tam dzięki dzikiej karcie w pierwszej rundzie turnieju deblowego. Pierwszy poważniejszy sukces odniosła w lutym 2012 roku w zawodach rangi ITF w Sydney. Najpierw wygrała kwalifikacje, pokonując w nich między innymi rodaczkę, Shūko Aoyamę, a potem w turnieju głównym dotarła do ćwierćfinału, w którym przegrała z Sandrą Zaniewską. W styczniu 2013 roku wygrała swój pierwszy w karierze turniej w Changwon. Na swoim koncie ma wygranych siedem turniejów singlowych rangi ITF.

</doc>
<doc id="3002216" url="https://pl.wikipedia.org/wiki?curid=3002216" title="Mury obronne w Bieczu">
Mury obronne w Bieczu



</doc>
<doc id="3002217" url="https://pl.wikipedia.org/wiki?curid=3002217" title="Aaron Cresswell">
Aaron Cresswell

Aaron William Cresswell (ur. 15 grudnia 1989 w Liverpoolu) – angielski piłkarz występujący na pozycji obrońcy w West Ham United.

</doc>
<doc id="3002221" url="https://pl.wikipedia.org/wiki?curid=3002221" title="Jan Theron">
Jan Theron

Jacob Louis "Jan" Theron (ur. 25 sierpnia 1930 w Marquard, zm. 24 listopada 1993 w Pretorii) – południowoafrykański zapaśnik, dwukrotny uczestnik igrzysk olimpijskich – w 1952 i 1956. Na obu zawodach startował w stylu wolnym, w wadze półciężkiej. W Helsinkach zajął 6. miejsce, a w Melbourne odpadł w trzeciej rundzie. Ponadto zajął pierwsze miejsce na Igrzyskach Imperium Brytyjskiego i Wspólnoty Brytyjskiej 1954 oraz tej samej imprezie cztery lata później.

</doc>
<doc id="3002222" url="https://pl.wikipedia.org/wiki?curid=3002222" title="Zjawisko nadprzyrodzone">
Zjawisko nadprzyrodzone



</doc>
<doc id="3002223" url="https://pl.wikipedia.org/wiki?curid=3002223" title="Santa Lucía Milpas Altas">
Santa Lucía Milpas Altas

Santa Lucía Milpas Altas – miasto w południowej części Gwatemali, w departamencie Sacatepéquez. Według danych szacunkowych z 2012 roku liczba mieszkańców wynosiła 12 166 osób. 
Santa Lucía Milpas Altas leży 14 km na wschód od stolicy departamentu – miasta Antigua Guatemala. Miasto zostało założone w 1824 roku przez Francisco de Monterroso.
Santa Lucía Milpas Altas leży na wysokości 1970 m n.p.m.
Santa Lucía Milpas Altas.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 15 048 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 19 km². Mieszkańcy gminy utrzymują się głównie z rolnictwa, turystyki oraz z rzemiosła artystycznego.

</doc>
<doc id="3002224" url="https://pl.wikipedia.org/wiki?curid=3002224" title="Królewskie Wzgórze (Gdańsk)">
Królewskie Wzgórze (Gdańsk)

Królewskie Wzgórze – wzniesienie położone w woj. pomorskim na obszarze miasta Gdańska, w obrębie dzielnicy Wrzeszcz Górny. Obecnie według danych zamieszczonych na „Geoportalu” wysokość wzniesienia wynosi 99,2 m n.p.m., zaś przedwojenne mapy podają wysokość 98,8 m n.p.m.
Niemiecka nazwa "Königshöhe" została nadana na cześć króla pruskiego Fryderyka Wilhelma III. Polska mapa wojskowa z okresu międzywojennego podaje polski egzonim "Królewska Góra". Obecnie również w różnych publikacjach można spotkać przypisane temu wzniesieniu inne formy nazewnicze, jak „Ślimak”, „Sobótka” czy Jaśkowa Góra.
Na południowo-wschodnim stoku przez około 200 lat funkcjonował cmentarz żydowski, do którego przed 1945 r. od wschodu przylegała kawiarnia Königshöhe z tarasem widokowym (zachowały się jej ruiny). Na północny wschód od „Królewskiego Wzgórza”, w odległości ok. 400 m znajduje się skrzyżowanie ul. Traugutta i ul. Do Studzienki, zaś na południowy zachód w odległości ok. 200 m przebiega ul. Na Wzgórzu.

</doc>
<doc id="3002225" url="https://pl.wikipedia.org/wiki?curid=3002225" title="Szahhat">
Szahhat

Szahhat (arab. شحات, "Shaḩḩāt") – miasto w północno-wschodniej Libii, w gminie Al-Dżabal al-Achdar, w odległości 24 km na wschód od miasta Al-Bajda, między drogami: Al-Bajda–Al-Kubba, stanowiącą część Libijskiej Autostrady Przybrzeżnej i Ras al-Hilal–Al-Hanijja. W 2004 roku zamieszkiwało je ok. 43,4 tys. mieszkańców.
Miasto, jako jedne z pierwszych, zostało przejęte przez rebeliantów podczas wojny domowej w 2011 roku.

</doc>
<doc id="3002227" url="https://pl.wikipedia.org/wiki?curid=3002227" title="Hochplatte">
Hochplatte

Niemcy:

</doc>
<doc id="3002228" url="https://pl.wikipedia.org/wiki?curid=3002228" title="Bremen Next">
Bremen Next

Bremen Next - niemiecka stacja radiowa należąca do publicznego nadawcy Radio Bremen i pełniąca w jego portfolio rolę rozgłośni dla młodzieży. Kanał został uruchomiony w 2010 roku jako stacja internetowa pod nazwą Bremen Vier Next, stanowiąca uzupełnienie dla głównej anteny Bremen Vier. W grudniu 2012 stacja rozpoczęła nadawanie naziemne, choć wyłącznie w przekazie cyfrowym. Od lutego 2013 nosi aktualną nazwę, pozbawioną już odniesień do siostrzanej anteny. 

</doc>
<doc id="3002229" url="https://pl.wikipedia.org/wiki?curid=3002229" title="Stanisław Bombik">
Stanisław Bombik

Stanisław Bombik (ur. 5 sierpnia 1939 w Rybniku) – polski żużlowiec.
Kariera sportowa.
Sport żużlowy uprawiał w latach 1963–1971, reprezentując barwy klubów: Górnik Rybnik (1963–1964) oraz Kolejarz Opole (1965–1971).
Trzykrotny medalista drużynowych mistrzostw Polski: dwukrotnie złoty (1963, 1964) oraz brązowy (1970). Finalista indywidualnych mistrzostw Polski (Gorzów Wielkopolski 1970 – V miejsce). 

</doc>
<doc id="3002230" url="https://pl.wikipedia.org/wiki?curid=3002230" title="Hrabstwo Oceana">
Hrabstwo Oceana

Hrabstwo Oceana (ang. "Oceana County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 1 306,72 mil2 (3 384,42 km2). Według danych z 2010 r. hrabstwo miało 26 570 mieszkańców. Hrabstwo powstało w 1831 roku. Siedziba władz hrabstwa znajduje się w mieście Hart.

</doc>
<doc id="3002232" url="https://pl.wikipedia.org/wiki?curid=3002232" title="Little Joe II QTV">
Little Joe II QTV

Little Joe II QTV (Qualification Test Vehicle) – testowy lot przeprowadzony 28 sierpnia 1963 w ramach programu Apollo. Był to pierwszy lot rakiety Little Joe II. Po raz pierwszy umieszczono na szczycie rakiety przedmiot o kształcie statku Apollo – atrapę statku Apollo. Początek projektu Apollo-Saturn zakończonego lotem Apollo 10.
Przebieg misji.
Walec zakończony stożkiem miał 7 metrów długości i prawie 4 metry średnicy. Pojemnik, służący wyłącznie przetestowaniu właściwości aerodynamicznych bryły, został umieszczony na niewielkiej rakiecie o wysokości 10 metrów. Start Little Joe II odbył się 28 sierpnia 1963 roku o 16:00 GMT na poligonie White Sands Missile Range w Nowym Meksyku. Rakieta była wyposażona w siedem silników: jeden duży o nazwie Algol i sześć mniejszych, o nazwie Recruit (pierwsza z nazw pochodzi od gwiazdy w konstelacji Perseusza, druga to po prostu „rekrut”). Test był udany; rakieta osiągnęła wysokość 7,2 kilometra. Lądowania nie przewidziano – rakieta rozbiła się wraz z ładunkiem około 14,5 km na północ od miejsca startu.

</doc>
<doc id="3002233" url="https://pl.wikipedia.org/wiki?curid=3002233" title="Eastok Avia">
Eastok Avia



</doc>
<doc id="3002234" url="https://pl.wikipedia.org/wiki?curid=3002234" title="Abu Kabir">
Abu Kabir

Abu Kabir (arab. أبو كبير, "Abū Kabīr") – miasto w północnym Egipcie, w muhafazie Prowincja Wschodnia, we wschodniej części Delty Nilu, na północny wschód od miasta Az-Zakazik. W 2006 roku liczyło ok. 103 tys. mieszkańców. Abu Kabir jest ważnym ośrodkiem handlowo-usługowym w regionie nawadnianych upraw bawełny, kukurydzy, ryżu, pszenicy. Stanowi istotny węzeł komunikacyjny.

</doc>
<doc id="3002238" url="https://pl.wikipedia.org/wiki?curid=3002238" title="Trzej Caballeros">
Trzej Caballeros

Trzej Caballeros () – amerykański film animowany z 1944 roku wyprodukowany przez wytwórnię Walta Disneya.
Serwis Rotten Tomatoes przyznał mu wynik 88%.
W Polsce dotychczas miał premierę jedynie segment "The Cold-Blooded Penguin" w ramach emisji telewizyjnej "Myszki Miki i przyjaciół" na TVP1.
Polska wersja.
Pierwsza wersja "The Cold-Blooded Penguin" (1997).
Opracowanie wersji polskiej: Start International Polska
Reżyseria: Dobrosława Bałazy
Kierownictwo produkcji: Elżbieta Araszkiewicz
Wystąpili:
Lektor: Tadeusz Borowski
Druga wersja "The Cold-Blooded Penguin" (2016).
Wersja polska: SDI Media Polska 
Reżyseria: Marek Robaczewski
Dialogi: Barbara Robaczewska
Wystąpili:
Lektor: Artur Kaczmarski

</doc>
<doc id="3002239" url="https://pl.wikipedia.org/wiki?curid=3002239" title="Olli Tyrväinen">
Olli Tyrväinen

Olli Tyrväinen (ur. 11 stycznia 1960 w Varkaus) – fiński żużlowiec.
Czterokrotny medalista indywidualnych mistrzostw Finlandii: dwukrotnie srebrny (1989, 1990) oraz dwukrotnie brązowy (1982, 1983). Dziewięciokrotny medalista drużynowych mistrzostw Finlandii: czterokrotnie złoty (1983, 1990, 1991, 1994), czterokrotnie srebrny (1986, 1989, 1995, 1996) oraz brązowy (1979). Brązowy medalista mistrzostw Finlandii par klubowych (1991). Srebrny medalista indywidualnych mistrzostw Finlandii na długim torze (1982).
Uczestnik finału światowego indywidualnych mistrzostw świata (Monachium 1989 – XIII miejsce). Dwukrotny finalista mistrzostw świata par (Pardubice 1987 – VI miejsce, Leszno 1989 – V miejsce). Wielokrotny reprezentant Finlandii w eliminacjach drużynowych mistrzostw świata).
W lidze brytyjskiej reprezentował barwy klubów: Eastbourne Eagles (1981, 1984, 1992), Bradford Dukes (1988) oraz Sheffield Tigers (1988). W lidze polskiej startował w sezonie 1991, jako zawodnik Stali Gorzów Wielkopolski. W lidze szwedzkiej w latach 1985–1997 jeździł dla Eskilstuny Smederny.

</doc>
<doc id="3002240" url="https://pl.wikipedia.org/wiki?curid=3002240" title="Olli Tyrvainen">
Olli Tyrvainen



</doc>
<doc id="3002243" url="https://pl.wikipedia.org/wiki?curid=3002243" title="R.I.P.D. Agenci z zaświatów">
R.I.P.D. Agenci z zaświatów

R.I.P.D. Agenci z zaświatów (ang. "R.I.P.D.") – amerykański film akcji z 2013 roku w reżyserii Roberta Schwentke. Wyprodukowany przez Universal Pictures. Film powstał na podstawie komiksu Petera M. Lenkova pt. "Rest in Peace Department".
Światowa premiera filmu miała miejsce 19 lipca 2013 roku, natomiast w Polsce premiera filmu odbyła się 9 sierpnia 2013 roku.
Fabuła.
Policjant Nick Walker (Ryan Reynolds) zostaje zabity podczas rutynowej akcji przeciwko handlarzom narkotyków. Po śmierci trafia przed sąd, od którego dostaje specyficzną ofertę – albo zgodzi się odpokutować 100 lat w służbie Wydziału ds. Wiecznego Odpoczynku (R.I.P.D.), albo czeka go sąd w życiu pozagrobowym. Nick, który chce odnaleźć i ukarać swego zabójcę oraz spotkać się znowu ze swoją ukochaną żoną, wybiera pierwszą opcję. Zostaje skierowany na szkolenie, podczas którego poznaje szeryfa Roya Pulsiphera (Jeff Bridges). Doświadczony policjant walczy nie tylko z przestępcami, ale i z własną przeszłością, w tym m.in. z... lękiem przed kojotami. Obaj panowie muszą pokonać początkową niechęć, by razem szukać dusz, które – chcąc uniknąć sądu – wmieszały się między żywych i wymierzać im sprawiedliwość. Wkrótce wpadają na trop spisku, który może doprowadzić do wygaśnięcia życia na Ziemi. Roy i Nick robią wszystko, by zachować równowagę między żywymi a umarłymi.
Obsada.
i inni

</doc>
<doc id="3002246" url="https://pl.wikipedia.org/wiki?curid=3002246" title="Hrabstwo Shiawassee">
Hrabstwo Shiawassee

Hrabstwo Shiawassee (ang. "Shiawassee County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 540,73 mil2 (1 400,50 km2). Według danych z 2010 r. hrabstwo miało 70 648 mieszkańców. Hrabstwo powstało 10 września 1822 roku, a jego nazwa pochodzi od rzeki Shiawassee, która przepływa przez teren tego hrabstwa.

</doc>
<doc id="3002247" url="https://pl.wikipedia.org/wiki?curid=3002247" title="Kaszabister">
Kaszabister

Kaszabister – rodzaj chrząszczy z rodziny gnilikowatych, podrodziny Histerinae. Obejmuje cztery gatunki. Należą tu myrmekofilne chrząszcze o neotropikalnym zasięgu występowania, związane z koloniami mrówek z rodzaju "Solenopsis".

</doc>
<doc id="3002249" url="https://pl.wikipedia.org/wiki?curid=3002249" title="Atdhe Nuhiu">
Atdhe Nuhiu

Atdhe Nuhiu (ur. 29 lipca 1989) – kosowski piłkarz występujący na pozycji napastnika w Sheffield Wednesday.

</doc>
<doc id="3002250" url="https://pl.wikipedia.org/wiki?curid=3002250" title="Derkaczak talaudzki">
Derkaczak talaudzki

Derkaczak talaudzki, chruścielak talaudzki ("Gymnocrex talaudensis") – gatunek średniej wielkości ptaka z rodziny chruścieli (Rallidae). Występuje endemicznie na indonezyjskich Wyspach Talaud. Zagrożony wyginięciem.
Gatunek po raz pierwszy opisany w roku 1998 przez Franka R. Lamberta w czasopiśmie „Forktail”; zaobserwowany został dwa lata wcześniej. Holotyp został zebrany na wyspie Karakelong; nie jest znana jego płeć. Obecnie znajduje się w Museum Zoologicum Bogoriense (Holandia).
Zasięg występowania obejmuje jedynie wyspę Karakelong o powierzchni około 850 km2. Gatunek wydaje się preferować podmokłe łąki i roślinność na skraju lasów na nizinach. W roku 2003 pięciokrotnie nagrano odgłosy tego gatunku; osobniki te znajdowały się w lesie przy rzece. W promieniu 150 m od miejsca odkrycia znajdowały się podmokłe lasy, dwa bagna, kilka strumieni oraz droga z rowem gęsto porośniętym trawą. Świadczy to o tym, że derkaczak talaudzki preferuje mozaikę podmokłych typów habitatu.
Długość ciała około 33–35 cm. Długość dzioba u holotypu wynosi 58 mm, zaś skoku 68 mm. Tęczówka i skóra dookoła oka czerwone. Za okiem biała plama, przylegająca do obrączki ocznej. Głowa, gardło, broda i pierś kasztanowe. Dziób żółty z szarym zakończeniem obu szczęk. Dookoła nozdrzy również szary. Górna część grzbietu szara, nieco niebieskawa. Pozostała część grzbietu zielonobrązowa. Lotki brązowe. Sterówki czarne z granatowym połyskiem. Nogi i stopy żółte do różowych.
W żołądku zebranego okazu odnaleziono skorupy ślimaków oraz przypuszczalne resztki małego żuka. Odzywa się w seriach co najmniej 15 wysokich dźwięków "peet-peet-peet".
Według IUCN derkaczak talaudzki otrzymał status zagrożonego wyginięciem (EN, "Endangered"). Populacja szacowana jest na 600–1700 dorosłych osobników, a trend liczebności uznawany jest za spadkowy. Karakelang Wildlife Reserve, na obszarze którego można napotkać ten gatunek, zagrożony jest przez wylesianie.

</doc>
<doc id="3002253" url="https://pl.wikipedia.org/wiki?curid=3002253" title="Mohammed Hussein Fadlallah">
Mohammed Hussein Fadlallah



</doc>
<doc id="3002256" url="https://pl.wikipedia.org/wiki?curid=3002256" title="Ryszard Chmieloch">
Ryszard Chmieloch

Ryszard Władysław Chmieloch vel Ryszard Władysław Chlebek pseud.: „Błyskawica”, „Bławatek”, „Siódemka” (ur. 29 marca 1921 we Lwowie, zm. prawdop. w 1944) – żołnierz Armii Andersa, oficer Polskich Sił Zbrojnych i Armii Krajowej, podporucznik łączności, cichociemny.
Życiorys.
Był synem Władysława i Jadwigi z domu Worobiec. W 1939 roku ukończył 2. klasę Szkoły Technicznej w Drohobyczu. 
W dniu wybuchu II wojny światowej nie został zmobilizowany, mając 17 lat. 13 kwietnia 1940 roku został z rodziną wywieziony w głąb ZSRR, gdzie, po podpisaniu układu Sikorski-Majski, w lutym 1942 roku wstąpił do Armii Andersa (2 kompania Szkoły Podchorążych 8 Dywizji Piechoty). Od września 1942 roku przebywał w Wielkiej Brytanii.
Zgłosił się do służby w kraju, przeszkolony w radiotelegrafii w Sekcji Dyspozycyjnej Naczelnego Wodza. Został zaprzysiężony 4 sierpnia 1943 roku w Oddziale VI Sztabu Naczelnego Wodza i zrzucony do Polski w nocy 14 na 15 września 1943 roku w ramach operacji lotniczej „Neon 10” (ekipa XXX, zrzut przejęła placówka odbiorcza „Dywan”, 14 km od Łowicza). Dostał przydział do Oddziału V Łączności Obszaru AK Lwów, gdzie był radiotelegrafistą oddziału łączności radiowej „Palma”. 14 lutego 1944 roku podczas pracy radiostacji przy ul. Janowskiej we Lwowie został ujęty przez Niemców wraz z dowódcą oddziału Józefem Sosnowskim „Marią” i radiotelegrafistą Franciszkiem Golikiem „Nikitą” oraz kilkoma żołnierzami. Został skazany na karę śmierci.
Jego nazwisko znalazło się na liście zakładników przewidzianych 29 kwietnia 1944 roku do rozstrzelania. Miał zostać wywieziony ze Lwowa do Dachau między 19 kwietnia a 17 czerwca 1944 roku. Od tej pory zaginął.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Ryszard Chmieloch.

</doc>
<doc id="3002257" url="https://pl.wikipedia.org/wiki?curid=3002257" title="Lechbruck a.See">
Lechbruck a.See



</doc>
<doc id="3002258" url="https://pl.wikipedia.org/wiki?curid=3002258" title="Firasa">
Firasa

Firasa – metoda mantyczna polegająca na odczytywaniu cech ludzi z ich wyglądu zewnętrznego. Znana była już w okresie staroarabskim, szczególnie jednak rozpowszechniła się w czasach muzułmańskich. Metoda stanowiła powiązanie elementów psychologicznych z religijnymi. Nie wyklucza się wpływów greckich, szczególnie dzieł o ludzkiej fizjonomii, na ostateczne ukształtowanie się firasy. Zagadnieniami tymi zajmowali się tacy teologowie i filozofowie jak Fachr ad-Din ar-Razi ("Risala fi al-firasa min adżl as-sijasa" – „Traktat o firasie w służbie polityki”) czy Ibn Kajjim al-Dżauzijja, który także podkreślał rolę subiektywnych odczuć i przeczuć w funkcjonowaniu prawa i polityki.

</doc>
<doc id="3002259" url="https://pl.wikipedia.org/wiki?curid=3002259" title="Santa María de Jesús">
Santa María de Jesús

Santa María de Jesús – miasto w południowej części Gwatemali, w departamencie Sacatepéquez. Według danych statystycznych z 2002 roku liczba mieszkańców wynosiła 14 418 osób. 
Santa María de Jesús leży 10 km na południowy wschód od stolicy departamentu – miasta Antigua Guatemala. Miasto zostało założone w 1540 roku przez dominikanów.
Santa María de Jesús leży na wysokości 2070 m n.p.m., u stóp uśpionego obecnie potężnego wulkanu Volcán de Agua.
Santa María de Jesús.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 16 460 mieszkańców. Mieszkańcami gminy w 95% są Indianie z majańskiej grupy Kakczikel. Gmina jak na warunki Gwatemali jest bardzo mała, a jej powierzchnia obejmuje zaledwie 34 km². Mieszkańcy gminy utrzymują się głównie z rolnictwa, turystyki i rzemiosła artystycznego.

</doc>
<doc id="3002260" url="https://pl.wikipedia.org/wiki?curid=3002260" title="Nadleśnictwo Włoszczowa">
Nadleśnictwo Włoszczowa

Nadleśnictwo Włoszczowa – samodzielna jednostka organizacyjna Lasów Państwowych w Regionalnej Dyrekcji Lasów Państwowych w Radomiu z siedzibą we Włoszczowie.
Grunty w zarządzie.
Nadleśnictwo zarządza gruntami Skarbu Państwa o łącznej powierzchni 14698,29 ha, w dwóch obrębach :
w tym
Grunty leśne położone są w całości w województwie świętokrzyskim, w powiatach:
Powiat jędrzejowski:
Powiat kielecki:
Powiat konecki:
Powiat włoszczowski:
Charakterystyka drzewostanu.
Pod względem powierzchniowym głównymi gatunkami panującymi w drzewostanach nadleśnictwa są sosna – 83,23% i olsza – 10,85%.
Pozostałe gatunki tj. Brzoza, Dąb, Jeśion, Świerk, Jodł, Modrzew, Buk, Osika, Grab, Akacja stanowią niecałe - 6%. Stanowią one o bioróżnorodności ekosystemów leśnych, ale nie mają znaczenia gospodarczego.
Położenie geograficzne.
Nadleśnictwo Włoszczowa według regionalizacji przyrodniczo – leśnej położone jest w terenie:
Krainy VI - Małopolskiej,Dzielnicy 2 - Gór Świętokrzyskich, Mezoregionie - Łysogórskim (b), Dzielnicy 9 - Wyżyny Środkowomałopolskiej, Mezoregionu - Jędrzejowsko - Włoszczowskiego (a)
Warunki hydrologiczne.
Grunty nadleśnictwa położone są w zasięgu zlewni:
Parki Krajobrazowe.
W zasięgu terytorialnym Nadleśnictwa Włoszczowa zajmuje on 2201,90 ha. Pod względem geomorfologicznym ta cześć ,Parku” należy do Pasma Przedborsko-Małogoskiego, Niecki Włoszczowskiej i Wzgórz Łopuszańskich.
Klimat.
Klimat jest właściwy dla Regionu Wschodniomałopolskiego (R-XXI). Najcieplejszym miesiącem jest lipiec z przeciętną temperaturą +19,0 °C, a najzimniejszym grudzień z przeciętną temperaturą −2,2 °C. Średnia temperatura roczna ok. +7,8 °C. Ilość rocznych opadów atmosferycznych w wymienionym okresie wynosi średnio ok. 662 mm. Średni okres zalegania pokrywy śnieżnej wynosi ok. 70 dni. Okres wegetacyjny w przedziale 208-220 dni.

</doc>
<doc id="3002262" url="https://pl.wikipedia.org/wiki?curid=3002262" title="Kadmuhu">
Kadmuhu

Kadmuhu, Katmuhu – starożytne królestwo znane z asyryjskich źródeł z II i I tys. p.n.e., leżące w północnej Mezopotamii, we wschodnim regionie gór Kasziari (wsp. Tur Abdin), na zachód od górnego biegu rzeki Tygrys.
Nazwa.
W transliteracji z pisma klinowego nazwa tego królestwa zapisywana była najczęściej kur"Kat-mu-hi". W inskrypcjach Adad-nirari I i Salmanasara I z nieznanych powodów jego nazwę zapisywano kur"Ku-ut-mu-hi".
Dzieje.
Po raz pierwszy Kadmuhu wymieniane jest w inskrypcjach asyryjskiego króla Adad-nirari I (1307–1275 p.n.e.), który pisząc o swym ojcu i poprzedniku Arik-den-ili (1319–1308 p.n.e.) nazywa go „zdobywcą kraju Kutmuhu i jego wszystkich sojuszników, hord Ahlamu, Sutu i Juru, razem z ich ziemiami”.
Opisując swe własne dokonania Adad-nirari I nie wymienia Kadmuhu, co może oznaczać, że za jego rządów Asyria mogła już utracić nad nim kontrolę. Według inskrypcji Tukulti-Ninurty I (1244–1208 p.n.e.) wojska Kadmuhu najeżdżać miały ziemie asyryjskie i uprowadzać ich mieszkańców. Aby temu przeciwdziałać poprowadził on na początku swych rządów wyprawę wojenną przeciw Kadmuhu zdobywając pięć jego twierdz i zabierając zdobyte tam łupy oraz jeńców do Asyrii. W tym samym czasie poprowadził on również wyprawy przeciw innym niezależnym królestwom w regionie, podbijając je lub przywracając asyryjską kontrolę nad nimi.
Późniejsi władcy asyryjscy prowadzili kolejne wyprawy wojenne przeciw Kadmuhu. Najbardziej znaną z nich była wyprawa wojenna poprowadzona przez Tiglat-Pilesera I w 1115 r. p.n.e., w roku objęcia przez niego tronu Asyrii. Wyprawa ta była reakcją na wkroczenie na terytorium Kadmuhu dwudziestotysięcznej, dowodzonej przez pięciu królów armii ludu Muszki. Kadmuheńczycy, nastawieni wrogo do asyryjskich rządów i odmawiający płacenia Asyrii trybutu, powitali najprawdopodobniej wojska ludu Muszki jak wyzwolicieli. Tiglat-Pileser I, chcąc z jednej strony przeciwstawić się ekspansji ludu Muszki, a z drugiej ukarać wciąż buntującą się ludność Kadmuhu, najechał wraz ze swą armią terytorium tego królestwa. W wielkiej bitwie, w której polec miało ponad dwie trzecie wojowników ludu Muszki, ich armia rozgromiona została przez Asyryjczyków, a jej niedobitki podporządkować się musiały asyryjskiemu władcy. Następnie Tiglat-Pileser I zwrócił się przeciw Kudmuheńczykom, plądrując ich królestwo i niszcząc jego miasta. Nie osłabiło to jednak oporu ludności Kadmuhu, która wciąż buntowała się przeciw asyryjskim rządom. W odpowiedzi Tiglat-Pileser I ponownie najechał Kadmuhu, podporządkował je sobie i jako terytorium nadgraniczne przyłączył do Asyrii.
Pomimo tych wydarzeń relacje pomiędzy Kadmuhu a Asyrią wciąż pozostawały wrogie. Aszur-dan II (934–912 p.n.e.) opisuje w swych inskrypcjach podbój Kadmuhu i pojmanie jego króla Kundibhale, który został zabrany jako jeniec do Arbeli i tam żywcem obdarty ze skóry. Przyłączenie Kadmuhu do Asyrii przypisuje też sobie Adad-nirari II (911–891 p.n.e.), którego twierdzenie potwierdza fakt, że niejaki Na'id-ilu, pełniący urząd limmu w 885 r. p.n.e. za rządów Tukulti-Ninurty II, wymieniany jest jako gubernator Kadmuhu.
Za rządów Aszurnasirpala II (883–859 p.n.e.) Kadmuhu zapłaciło dobrowolnie, w 883 i 879 r. p.n.e., trybut królowi asyryjskiemu, gdy ten prowadził swą armię przez jego terytorium w trakcie swych kampanii na wschodzie. Przy drugiej okazji Aszurnasirpal II poświęcił pałac w Til-uli, jednym z miast Kadmuhu. W 879 r. p.n.e. Kadmuhu zostało ostatecznie zaanektowane przez Asyryjczyków, a z jego terytorium utworzone zostały dwie nowe prowincje: Szahuppa i Tille.
Następnie Kadmuhu wzmiankowane jest dopiero w 708 r. p.n.e., kiedy to asyryjska kronika eponimów odnotowuje wyprawę „szlachetnie urodzonych” przeciw Kadmuhu. Z tego samego źródła wiemy też, że w 695 r. p.n.e. urząd limmu pełnił Aszur-belu-usur, gubernator Kadmuhu (lub według innej kopii gubernator Szahuppy).

</doc>
<doc id="3002263" url="https://pl.wikipedia.org/wiki?curid=3002263" title="Katmuhu">
Katmuhu



</doc>
<doc id="3002264" url="https://pl.wikipedia.org/wiki?curid=3002264" title="Wybory prezydenckie w Mali w 2013 roku">
Wybory prezydenckie w Mali w 2013 roku

Wybory prezydenckie w Mali odbyły się 28 lipca 2013. Druga tura wyborów prezydenckich odbyła się na 11 sierpnia 2013.
Były to przyśpieszone wybory po zamachu stanu z 2012 i wieloetapowej wojnie domowej, którą zakończyła interwencja francuska.
W wyborach prezydenckich udział wzięło 28 kandydatów. Żaden z kandydatów w pierwszej turze głosowania nie zdobył bezwzględnej większości. W związku z tym do drugiej tury przeszedł były premier Ibrahim Boubacar Keïta oraz Soumaïla Cissé. Zwyciężył w niej Keïta.
Tło.
W wyniku buntu Tuaregów (od stycznia do marca 2012 r.) władze centralne utraciły kontrolę nad kilkoma miastami, a rebelianci zdobyli kontrolę nad większością terenu Azawadu. Niezadowolone z sytuacji wojsko zbuntowało się i 22 marca 2012 odsunęło od władzy prezydenta Amadou Toumani Touré. Zamach stanu spowodował nałożenie na Mali sankcji przez społeczność międzynarodową. Sytuację polityczną wykorzystali Tuaregowie, którzy zainicjowali nową ofensywę wobec bezradnego wojska. W dniach 30 marca – 1 kwietnia 2012 zajęli kolejno najważniejsze miasta północnego Mali: Kidal, Gao, Timbuktu. Rebelianci ogłosili swoje zwycięstwo i zadeklarowali zakończenie operacji wojskowych 5 kwietnia 2012. 6 kwietnia 2012 Azawad proklamował niepodległość.
Pod koniec czerwca 2012 w Azawadzie doszło do wojny, w wyniku której islamscy radykałowie pokonali Tuaregów i wypędzili ich z głównych miast. W krótkim czasie Al-Kaida Islamskiego Maghrebu, Ruch na rzecz Jedności i Dżihadu w Afryce Zachodniej i Ansar ad-Din przejęły kontrolę nad całym Azawadem, zaprowadzając tam własne porządki i prawo opierające się na szariacie. Wobec groźby ataków terrorystycznych w Afryce i Europie przygotowywanych przez fundamentalistów z Azawadu, opracowano przy malijskim poparciu plan odbicia tego obszaru przez kraje stowarzyszone w ECOWAS. Plan operacji został ostatecznie zatwierdzony 20 grudnia 2012 przez Radę Bezpieczeństwa ONZ. Dzień później islamiści i MNLA ogłosiły zakończenie walk.
10 stycznia 2013 wojsko malijskie rozpoczęło akcje zaczepne na obrzeżach terenów zajętych przez islamistów. Rebelianci zajęli wówczas miasto Konna i po apelu prezydenta Dioncounda Traoré, 11 stycznia 2013 siły francuskie rozpoczęły bombardowania pozycji dżihadystów w ramach operacji Serwal. W pierwszym tygodniu operacji francuskie siły powietrzne bombardowały nacierających na południe Mali bojowników, by powstrzymać ich postępy (14 stycznia 2013 zajęli Diabaly, lecz cztery dni później Francuzi je odbili). Dokonywano również nalotów na twierdze rebeliantów w północnym Mali, doprowadzając do ucieczki dużych grup partyzanckich z miast, co ułatwiło w następnej fazie operacji siłom lądowym przechwytywanie kolejnych bastionów.
Do połowy kwietnia 2013 terytorium byłego Azawadu zostało spacyfikowane, a dżihadyści zaczęli odgrażać się atakami odwetowymi. Miasta znalazły się pod kontrolą wojsk malijskich. Podczas gdy siły francuskie rozpoczęły wycofywać się z Mali, ogłoszono, iż 28 lipca 2013 odbędą się wybory prezydenckie, które wyłonią prezydenta kraju i zastąpią pełniącego obowiązki głowy państwa Dioncoundę Traoré, który tymczasowo piastował władzę po oddaniu rządów w ręce cywilne przez lidera junty wojskowej Amadou Sanogo.
Wyniki wyborów prezydenckich.
W wyborach prezydenckich udział wzięło 28 kandydatów. Żaden z kandydatów w pierwszej turze głosowania nie zdobył bezwzględnej większości. W związku z tym do drugiej tury przeszedł były premier Ibrahim Boubacar Keïta oraz Soumaïla Cissé. W drugiej turze zdecydowanym zwycięzcą okazał się Keïta uzyskując 77,61% głosów.
Druga tura wyborów trwała 10 godzin i miała spokojny przebieg. Swoją porażkę już dzień później uznał Soumaila Cisse. „Kocham mój kraj i szanuję jego instytucje. Dlatego też w pełni zaakceptuję wynik wyborów” - dodał Cisse.
Keïta został zaprzysiężony na nowego prezydenta 4 września 2013 w stolicy Mali Bamako. Dzień po zaprzysiężeniu, Keïta desygnował Oumara Tatama Ly na stanowisko premiera. W listopadzie i grudniu 2013 w Mali przeprowadzono wybory parlamentarne.

</doc>
<doc id="3002265" url="https://pl.wikipedia.org/wiki?curid=3002265" title="Unia Arabskich Związków Piłkarskich">
Unia Arabskich Związków Piłkarskich

Unia Arabskich Związków Piłkarskich (ang. "Union of Arab Football Associations", arab. "الإتحاد العربي لكرة القدم", fr. "Union des Associations de Football Arabe"), oficjalny skrót UAFA – międzynarodowa organizacja, która zrzesza 22 narodowe federacje piłki nożnej krajów arabskich (12 członków AFC i 10 członków CAF).
Historia.
UAFA została założona w 1974 roku w stolicy Libii - Trypolisie. Natomiast w 1976 roku w stolicy Syrii - Damaszku zostało zorganizowane walne zgromadzenie i wtedy główna siedziba została przeniesiona do saudyjskiego miasta - Rijad, gdzie do dziś się znajduje siedziba UAFY.
Członkowie.
UAFA ma 22 członków (w tym 12 członków AFC i 10 członków CAF) i dlatego organizacja jest podzielona geograficznie na 2 części.

</doc>
<doc id="3002269" url="https://pl.wikipedia.org/wiki?curid=3002269" title="Ibrahim Boubacar Keita">
Ibrahim Boubacar Keita



</doc>
<doc id="3002270" url="https://pl.wikipedia.org/wiki?curid=3002270" title="Salla">
Salla

Regiony:
Gminy:
Rzeki:
Zobacz też:

</doc>
<doc id="3002271" url="https://pl.wikipedia.org/wiki?curid=3002271" title="Modibo Keita">
Modibo Keita



</doc>
<doc id="3002272" url="https://pl.wikipedia.org/wiki?curid=3002272" title="Eliksir miłości">
Eliksir miłości

Eliksir miłości (ang. "Love Potion No. 9") – amerykańska komedia romantyczna fantasy z 1992 roku.
Fabuła.
Źródło:
Nieśmiały biochemik Paul czuje się bardzo samotny. Za radą znajomych zasięga porady u Cyganki, madame Ruth, od której otrzymuje eliksir miłości. Początkowo nie wierzy w skuteczność specyfiku, kiedy jednak napój wypija przypadkowo jego kot – efekt okazuje się zgodny z zapewnieniami Cyganki. Swym odkryciem Paul dzieli się z koleżanką z pracy, Diane Farrow. Oboje postanawiają wypróbować tajemniczy środek na sobie. Diane rozkochuje w sobie kolejnych mężczyzn, w tym potentata finansowego, brytyjskiego księcia i swojego byłego narzeczonego. Paul odkrywa, że jedyną kobietą, którą kocha, jest Diane.

</doc>
<doc id="3002273" url="https://pl.wikipedia.org/wiki?curid=3002273" title="Julian Roszkowski">
Julian Roszkowski

Julian Adolf von Roszkowski h. Ogończyk (ur. 1 stycznia 1834 w Humenowie, zm. 27 stycznia 1897 w Przemyślu) – marszałek polny porucznik cesarskiej i królewskiej Armii, komendant Twierdzy Przemyśl w latach 1890–1897.
Życiorys.
Urodził się w rodzinie Antoniego i Julii z Klemensowskich. Ojciec był porucznikiem Pułku Grenadierów Gwardii w szeregach, którego walczył na wojnie z Rosją i 19 marca 1831 został odznaczony Złotym Krzyżem Orderu Virtuti Militari. Po upadku powstania rodzina Roszkowskich schroniła się w Galicji. 
Od 5 października 1846 uczył się w Akademii Inżynieryjnej w Klosterbruck. Po ukończeniu nauki w 1852 w randze podporucznika 2. klasy rozpoczął służbę w 1 pułku inżynieryjnym w Krems. W następnym roku został przeniesiony do 2 pułku inżynieryjnego w Krems, w którym awansował na podporucznika 1 klasy, w 1854 na nadporucznika.
Walczył we Włoszech w 1859, Szlezwiku-Holsztynie w 1864 oraz w Bośni. Pracował przy fortyfikacjach w Dalmacji (1875), a rok później w Timișoarze i w Budapeszcie. 19 września 1878 został mianowany na stopień pułkownika. W tym samym roku był najpierw szefem inżynierii 2 Armii, która przeprowadziła okupację Bośni i Hercegowiny, a następnie dyrektorem inżynierii w Sarajewie. W 1881 został przeniesiony do Dyrekcji Budownictwa Wojskowego w Wiedniu na stanowisko dyrektora. W 1882 awansował na szefa inżynierii 3 Korpusu w Grazu. 8 maja 1884 został mianowany na stopień generała majora. W latach 1885–87 był komendantem Technicznej Akademii Wojskowej w Wiedniu, a następnie szefem inżynierii 1 Korpusu w Krakowie (1887–89). 3 maja 1889 został mianowany na stopień marszałka polnego porucznika. 28 grudnia 1889 został wyznaczony na stanowisko komendanta Twierdzy Przemyśl. Miał duży udział w rozbudowie i unowocześnianiu fortów. Funkcję tę pełnił aż do śmierci w 1897. W międzyczasie (1894) otrzymał godność tajnego radcy i podkomorzego cesarza. Od września 1896 do śmierci był szefem Styryjskiego Pułku Piechoty Nr 87. Pochowany został na Cmentarzu Głównym w Przemyślu.

</doc>
<doc id="3002275" url="https://pl.wikipedia.org/wiki?curid=3002275" title="Chrcynno (gromada)">
Chrcynno (gromada)

Chrcynno (do 30 XII 1961 "Krzyczki") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chrcynno z siedzibą GRN w Chrcynnie utworzono 31 grudnia 1961 w powiecie pułtuskim w woj. warszawskim w związku z przeniesieniem siedziby GRN gromady Krzyczki z Krzyczek-Pieniążek do Chrcynna i zmianą nazwy jednostki na "gromada Chrcynno"; równocześnie, do nowo utworzonej gromady Chrcynno włączono obszar zniesionej gromady Żabiczyn w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3002276" url="https://pl.wikipedia.org/wiki?curid=3002276" title="Gostkowo (gromada w powiecie ciechanowskim)">
Gostkowo (gromada w powiecie ciechanowskim)

Gostkowo (do 30 XII 1961 "Nasierowo-Dziurawieniec") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gostkowo z siedzibą GRN w Gostkowie utworzono 31 grudnia 1961 w powiecie ciechanowskim w woj. warszawskim w związku z przeniesieniem siedziby GRN gromady Nasierowo-Dziurawieniec z Nasierowa-Dziurawieńca do Gostkowa i zmianą nazwy jednostki na "gromada Gostkowo"; równocześnie, do nowo utworzonej gromady Gostkowo włączono obszar zniesionej gromady Pomorze w tymże powiecie.
31 grudnia 1962 z gromady Gostkowo wyłączono wsie Chrzanowo, Chrzanówek, Elżbiecin i Władysławowo, włączając je do gromady Opinogóra Górna w tymże powiecie.
Gromadę zniesiono 1 stycznia 1969, a jej obszar włączono do gromad Gołymin-Ośrodek (wsie Morawka, Nasierowo-Dziurawieniec, Nasierowo Górne, Pajewo-Szwelice, Pajewo Wielkie, Smosarz-Dobki i Wróblewko), Nużewko (wsie Grędzice i Rzeczki), Sońsk (wsie Ciemniewko, Mężenino i Olszewko) i Opinogóra Górna (wieś Pomorze) w tymże powiecie.

</doc>
<doc id="3002278" url="https://pl.wikipedia.org/wiki?curid=3002278" title="Lipińskie (gromada)">
Lipińskie (gromada)

Lipińskie (do 30 XII 1961 "Kamień Nowy") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipińskie z siedzibą GRN w Lipińskich utworzono 31 grudnia 1961 w powiecie gostynińskim w woj. warszawskim w związku z przeniesieniem siedziby GRN gromady Kamień Nowy z Kamienia Nowego do Lipińskich i zmianą nazwy jednostki na "gromada Lipińskie"; równocześnie, do nowo utworzonej gromady Lipińskie włączono wsie Anatolin, Czesławów, Lwówek i Wola Pacyńska ze zniesionej gromady Lwówek oraz wsie Jadwigów i Topólno ze zniesionej gromady Topólno w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3002279" url="https://pl.wikipedia.org/wiki?curid=3002279" title="Cegłów (gromada w powiecie grodziskomazowieckim)">
Cegłów (gromada w powiecie grodziskomazowieckim)

Cegłów (do 30 XII 1961 "Gole") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Cegłów z siedzibą GRN w Cegłowie utworzono 31 grudnia 1961 w powiecie grodziskomazowieckim w woj. warszawskim w związku z przeniesieniem siedziby GRN gromady Gole z Goli do Cegłowa i zmianą nazwy jednostki na "gromada Cegłów"; równocześnie, do nowo utworzonej gromady Cegłów włączono wsie Basin, Izdebno Kościelne, Karolina, Nowe Izdebno i Zabłotnia ze zniesionej gromady Izdebno Nowe w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3002280" url="https://pl.wikipedia.org/wiki?curid=3002280" title="Świdno (gromada)">
Świdno (gromada)

Świdno (do 30 XII 1961 "Michałowice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Świdno z siedzibą GRN w Świdnie utworzono 31 grudnia 1961 w powiecie grójeckim w woj. warszawskim w związku z przeniesieniem siedziby GRN gromady Michałowice z Michałowic do Świdna i zmianą nazwy jednostki na "gromada Świdno"; równocześnie, do nowo utworzonej gromady Świdno włączono obszar zniesionej gromady Borowe w tymże powiecie.
31 grudnia 1962 do gromady Świdno przyłączono wieś Ługowice z gromady Mogielnica w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3002281" url="https://pl.wikipedia.org/wiki?curid=3002281" title="Kowalewko (gromada 1961–1972)">
Kowalewko (gromada 1961–1972)

Kowalewko (do 30 XII 1961 "Dąbrowa") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kowalewko z siedzibą GRN w Kowalewku utworzono 31 grudnia 1961 w powiecie mławskim w woj. warszawskim w związku z przeniesieniem siedziby GRN gromady Dąbrowa z Dąbrowy do Kowalewka i zmianą nazwy jednostki na "gromada Kowalewko"; równocześnie, do nowo utworzonej gromady Kowalewko włączono wsie Bogurzyn, Bogurzynek i Doziny ze zniesionej gromady Bogurzyn oraz wieś Żurominek ze zniesionej gromady Żurominek w tymże powiecie.
Gromada przetrwała do końca 1972 roku, czyli do kolejnej reformy gminnej.
Uwaga: Gromada Kowalewko (o innym składzie) istniała w powiecie mławskim także w latach 1954–1959.

</doc>
<doc id="3002282" url="https://pl.wikipedia.org/wiki?curid=3002282" title="Nowy Modlin (gromada)">
Nowy Modlin (gromada)

Nowy Modlin (do 30 XII 1961 "Modlin Stary"; od 1 I 1969 "Kosewo") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowy Modlin z siedzibą GRN w Nowym Modlinie utworzono 31 grudnia 1961 w powiecie nowodworskim w woj. warszawskim w związku z przeniesieniem siedziby GRN gromady Modlin Stary ze Starego Modlina do Nowego Modlina i zmianą nazwy jednostki na "gromada Nowy Modlin"; równocześnie, do nowo utworzonej gromady Nowy Modlin włączono obszar zniesionej gromady Błędówko w tymże powiecie.
1 stycznia 1969 gromadę Nowy Modlin zniesiono, przenosząc siedzibę GRN z Nowego Modlina do Kosewa i zmieniając nazwę jednostki na "gromada Kosewo".

</doc>
<doc id="3002284" url="https://pl.wikipedia.org/wiki?curid=3002284" title="Kupientyn (gromada)">
Kupientyn (gromada)

Kupientyn (do 30 XII 1961 "Suchodół Włościański") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kupientyn z siedzibą GRN w Kupientynie utworzono 31 grudnia 1961 w powiecie sokołowskim w woj. warszawskim w związku z przeniesieniem siedziby GRN gromady Suchodół Włościański z Suchodołu Włościańskiego do Kupientyna i zmianą nazwy jednostki na "gromada Kupientyn".
Gromadę zniesiono 1 stycznia 1969, a jej obszar włączono do gromady Sabnie w tymże powiecie.

</doc>
<doc id="3002285" url="https://pl.wikipedia.org/wiki?curid=3002285" title="Södertörn">
Södertörn

Södertörn – szwedzka wyspa położona we wschodniej części prowincji historycznej ("landskap") Södermanland, w granicach administracyjnych regionu ("län") Sztokholm. 
Geografia.
Södertörn jest trzecią pod względem powierzchni wyspą Szwecji (1206,96 km²), liczącą w 2015 roku 797 334 mieszkańców. Naturalne granice Södertörnu stanowią od północy wody jeziora Melar i fierdu Saltsjön, od zachodu fjärdy Himmerfjärden i Hallsfjärden oraz od południa i wschodu wody Bałtyku wraz z wyspami południowej części Archipelagu Sztokholmskiego. Södertörn od lądu stałego oddziela Södertälje kanal.
Środkową część Södertörnu zajmuje kompleks leśny Hanveden. Najwyższym wzniesieniem jest Tornberget (111 m n.p.m.), położone kilka kilometrów na zachód od Västerhaninge w granicach gminy Haninge. Podłoże skalne Södertörnu zbudowane jest głównie z gnejsów. 

</doc>
<doc id="3002287" url="https://pl.wikipedia.org/wiki?curid=3002287" title="Kuligów (gromada)">
Kuligów (gromada)

Kuligów (do 30 XII 1961 "Józefów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuligów z siedzibą GRN w Kuligowie utworzono 31 grudnia 1961 w powiecie wołomińskim w woj. warszawskim w związku z przeniesieniem siedziby GRN gromady Józefów z Józefowa do Kuligowa i zmianą nazwy jednostki na "gromada Kuligów"; równocześnie, do nowo utworzonej gromady Kuligów włączono obszar zniesionej gromady Załubice Stare w tymże powiecie.
31 grudnia 1962 z gromady Kuligów wyłączono wieś Marianów, włączając ją do gromady Dąbrówka w tymże powiecie.
1 stycznia 1969 z gromady Kuligów wyłączono część obszaru wsi Arciechów o powierzchni 16,24 ha, włączając ją do gromady Serock w powiecie nowodworskim w tymże województwie; do gromady Kuligów przyłączono natomiast wieś Popielarze z owej gromady Serock w powiecie nowodworskim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3002289" url="https://pl.wikipedia.org/wiki?curid=3002289" title="Ostrówek (gromada w powiecie wołomińskim)">
Ostrówek (gromada w powiecie wołomińskim)

Ostrówek (do 30 XII 1961 "Lipka") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ostrówek z siedzibą GRN w Ostrówku utworzono 31 grudnia 1961 w powiecie wołomińskim w woj. warszawskim w związku z przeniesieniem siedziby GRN gromady Lipka z Lipki do Ostrówka i zmianą nazwy jednostki na "gromada Ostrówek"; równocześnie, do nowo utworzonej gromady Ostrówek włączono obszar zniesionej gromady Miąse w tymże powiecie.
1 stycznia 1969 z gromady Ostrówek wyłączono (a) wieś Łysobyki, włączając ją do gromady Postoliska oraz (b) przysiółek Stasinów, włączając go do gromady Międzyleś – w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3002291" url="https://pl.wikipedia.org/wiki?curid=3002291" title="Obrąb (gromada)">
Obrąb (gromada)

Obrąb (do 30 XII 1961 "Mokrawieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Obrąb z siedzibą GRN w Obrębiu utworzono 31 grudnia 1961 w powiecie wołomińskim w woj. warszawskim w związku z przeniesieniem siedziby GRN gromady Mokrawieś z Mokrejwsi do Obrębia i zmianą nazwy jednostki na "gromada Obrąb"; równocześnie, do nowo utworzonej gromady Obrąb włączono obszar zniesionej gromady Płatków w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3002292" url="https://pl.wikipedia.org/wiki?curid=3002292" title="Nordwestradio">
Nordwestradio

Nordwestradio – była niemiecka stacja radiowa, stanowiąca współwłasność dwóch członków ARD z północnej części kraju: Norddeutscher Rundfunk (NDR) oraz Radio Bremen (RB). Partnerem zarządzającym stacją jest RB, które zapewnia jej zaplecze produkcyjne i organizacyjne, a także prowadzi jej stronę internetową w ramach własnego portalu. 
Rozgłośnia powstała w 2001 roku wskutek przekształcenia dotychczasowego Programu Drugiego Radio Bremen. Oferta stacji skierowana jest do słuchaczy o bardziej niszowych gustach. Ramówka składa się z informacji i publicystyki, głównie o tematyce kulturalnej, a także z licznych pasm muzycznych, w których dominują world music, jazz, piosenka autorska, a także wybrane nagrania popowe. W mniejszym stopniu na antenie goszczą także blues, rock i muzyka poważna. 
Stacja dostępna jest w analogowym i cyfrowym przekazie naziemnym w Bremie oraz w północno-zachodniej części Dolnej Saksonii. Ponadto można jej słuchać w Internecie oraz w niekodowanym przekazie z satelity Astra 1M. 
Od 1 stycznia 2015, nadajnik jest jedynym obowiązkiem Radio Bremen. Partnerstwo z NDR została rozwiązana z dniem 31 grudnia 2014.
Od lata 2017 roku, Nordwestradio zostanie zmieniona w ramach struktury programu reformowania w Bremie drugiej. Jednak koncepcja ma być inny od starego Radio Bremen 2.

</doc>
<doc id="3002293" url="https://pl.wikipedia.org/wiki?curid=3002293" title="Draco Racing">
Draco Racing

International Draco Racing (dawniej Draco Racing) – włoski zespół wyścigowy, założony w 1989 przez Adriano Morini. W przeszłości jeździł także z licencją hiszpańska i portugalską. Obecnie ekipa startuje jedynie w Formule Renault 3.5, ale w przeszłości zespół pojawiał się także na starcie Formuły 3000, Euro Formuły 3000 oraz Formuły Opel Lotus.
Historia.
Draco Racing zadebiutował w Formule Opel Lotus w 1989 roku. I właśnie w tej serii święcił jak dotąd największe sukcesy. Zdobył on bowiem cztery mistrzowskie tytuły wśród kierowców: z Rubensem Barrichello, Pedro Lamy, Patrickiem Crinelli oraz Marcosem Campos.
Draco startował w Formule Opel do końca serii w 1996 roku. Następnie zespół przeniósł się do Formuły 3000. Wielką nadzieją zespołu był Marco Campos. Zginął on na torze Circuit de Nevers Magny-Cours. Draco nie odniósł w poprzedniczce serii GP2 żadnych sukcesów. W 1999 roku opuścił serię.
W 2000 roku rozpoczął starty w Euro Formule 3000. W latach 2001-2004 ekipa dominowała w tej serii zdobywając trzy tytuły wśród zespołów oraz trzy wśród kierowców. Bohaterami zespołu byli: Felipe Massa, Augusto Farfus oraz Nicky Pastorelli.
Wraz z otwarciem Formuły Renault 3.5 na liście startowej pojawił się zespół Draco Racing. W pierwszych trzech latach działania serii ekipa zdobywała wicemistrzowskie tytuły. Z bardzo dobrej strony spisywali się wówczas Markus Winkelhock, Pastor Maldonado oraz Miloš Pavlović. Sezon 2008 był nieco słabszy - zespół zakończył sezon na 6 pozycji. Jednak już w 2009 roku mistrzowski tytuł Bertrand Baguette sprawił, że stajnia również została po raz pierwszy mistrzem serii. Sezony 2010-2012 były już znacznie gorsze. Łącznie ekipa wygrała wówczas tylko 1 wyścig i pięciokrotnie stanęła na podium. Sezon ukończył zespół na odpowiednio 7, 12 i 8 pozycji.
W 2013 roku wyniki ekipy były już znacznie lepsze. Nico Müller dwukrotnie zwyciężał, a André Negrão raz stanął na podium. Zajęli oni odpowiednio piątą i dziesiątą pozycję w klasyfikacji generalnej. Uzbierane przez nich 184 punkty dały zespołowi trzecie miejsce w klasyfikacji generalnej.
Kolejny sezon, 2014, był jednym ze słabszych w wykonaniu włoskiego zespołu. Tylko raz, podczas pierwszego wyścigu na torze Moscow Raceway, kierowca ekipy - Pietro Fantin zdołał stanąć na podium. Uzbierane sześćdziesiąt punktów dało ekipie dziesiąte miejsce w końcowej klasyfikacji zespołów.

</doc>
<doc id="3002294" url="https://pl.wikipedia.org/wiki?curid=3002294" title="Durna Szczerbinka">
Durna Szczerbinka

Durna Szczerbinka (słow. "Pyšná štrbina") – drobna przełęcz w Durnej Grani w słowackiej części Tatr Wysokich. Jest pierwszym od góry siodłem w tej grani i oddziela Durną Czubkę na południu od kopuły szczytowej Durnego Szczytu na północy.
Przełęcz jest wyłączona z ruchu turystycznego. Zachodnie stoki Durnej Szczerbinki opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Najdogodniejsza droga dla taterników prowadzi na siodło od Durnej Przełęczy przez wierzchołek Durnego Szczytu.
Pierwsze wejścia:

</doc>
<doc id="3002295" url="https://pl.wikipedia.org/wiki?curid=3002295" title="International Draco Racing">
International Draco Racing



</doc>
<doc id="3002296" url="https://pl.wikipedia.org/wiki?curid=3002296" title="Durna Czubka">
Durna Czubka

Durna Czubka (słow. "Pyšný hrb") – turnia w górnym fragmencie Durnej Grani w słowackiej części Tatr Wysokich. Na północy graniczy z południowo-wschodnią granią Durnego Szczytu, od której oddziela ją Durna Szczerbinka, natomiast na południe od Durnej Czubki położony jest Zadni Durny Kopiniak, oddzielony wybitnymi Wyżnimi Durnymi Wrótkami.
Turnia jest wyłączona z ruchu turystycznego. Zachodnie stoki Durnej Czubki opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy.
Pierwsze wejścia na Durną Czubkę miały miejsce przy okazji pierwszych przejść Durnej Grani.

</doc>
<doc id="3002297" url="https://pl.wikipedia.org/wiki?curid=3002297" title="Pyšná štrbina">
Pyšná štrbina



</doc>
<doc id="3002298" url="https://pl.wikipedia.org/wiki?curid=3002298" title="Pyšný hrb">
Pyšný hrb



</doc>
<doc id="3002301" url="https://pl.wikipedia.org/wiki?curid=3002301" title="Q Jump!!!">
Q Jump!!!

Q Jump!!! – minialbum brytyjskiej grupy muzycznej the Qemists, wydany 6 czerwca 2009 roku. Dostępny jest tylko na terenie Japonii.

</doc>
<doc id="3002304" url="https://pl.wikipedia.org/wiki?curid=3002304" title="Wyżnie Durne Wrótka">
Wyżnie Durne Wrótka

Wyżnie Durne Wrótka (słow. "Vyšné pyšné vrátka") – wybitna przełęcz w Durnej Grani w słowackiej części Tatr Wysokich. Jest pierwszym od góry wyraźnym siodłem w tej grani i oddziela Durną Czubkę na północy od Zadniego Durnego Kopiniaka na południu.
Przełęcz jest wyłączona z ruchu turystycznego. Zachodnie stoki Wyżnich Durnych Wrótek opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na siodło depresją z Klimkowego Żlebu oraz rynną ze Spiskiego Kotła.
Pierwsze wejścia na Wyżnie Durne Wrótka miały miejsce przy okazji pierwszych przejść Durnej Grani.

</doc>
<doc id="3002305" url="https://pl.wikipedia.org/wiki?curid=3002305" title="Vyšné pyšné vrátka">
Vyšné pyšné vrátka



</doc>
<doc id="3002306" url="https://pl.wikipedia.org/wiki?curid=3002306" title="Kościół Świętych Feliksa i Adaukta w Kowalach">
Kościół Świętych Feliksa i Adaukta w Kowalach

Kościół Świętych Feliksa i Adaukta – rzymskokatolicki kościół parafialny, położony przy ulicy Jana Pawła II 7 w Kowalach (gmina Praszka). Kościół należy do parafii św. Wojciecha w dekanacie Praszka, archidiecezji częstochowskiej.
Historia i wyposażenie.
Pierwszy drewniany kościół w Kowalach istniał w 1460 roku. W 1550 roku został odnowiony, jednak w 1804 został rozebrany ze względu na zły stan techniczny. Obecny pochodzi z lat 1833-1834. 
21 grudnia 1834 roku świątynia została konsekrowana przez dziekana krzepickiego księdza Wojciecha Szymańskiego. W 1988 roku świątynia została odnowiona.
Jest to kościół jednonawowy z prezbiterium i zakrystią od strony północnej. Wnętrze zdobią zabytkowe:

</doc>
<doc id="3002307" url="https://pl.wikipedia.org/wiki?curid=3002307" title="Ibn Kajjim al-Dżauzijja">
Ibn Kajjim al-Dżauzijja

Ibn Kajjim al-Dżauzijja (1292–1350) – teolog i prawnik ze szkoły hanbalickiej, zajmował się także mistyką; od 1313 uczeń Ibna Tajmijji, dzięki zdolnościom kaznodziejskim przyczynił się znacznie do upowszechniania poglądów swojego nauczyciela – głosił nawrót do Koranu i tradycji; jest autorem wielu traktatów, w których poruszał głównie problemy natury politycznej i prawnej, np. "At-Turuk al-hikmijja fi as-sijasa asz-szarijja" ("Drogi mądrości w polityce prawnej"); tematyce ściśle religijnej poświęcone jest jego eschatologiczne dzieło "Kitab ar-ruh" ("Księga o duszy").

</doc>
<doc id="3002309" url="https://pl.wikipedia.org/wiki?curid=3002309" title="Zadni Durny Kopiniak">
Zadni Durny Kopiniak

Zadni Durny Kopiniak (słow. "Zadná pyšná veža") – turnia w górnym fragmencie Durnej Grani w słowackiej części Tatr Wysokich. Na północy graniczy z Durną Czubką, od której oddzielają go wybitne Wyżnie Durne Wrótka, natomiast na południe od Zadniego Durnego Kopiniaka położony jest Pośredni Durny Kopiniak, oddzielony płytkimi Pośrednimi Durnymi Wrótkami. Jest to najwyższa wybitna turnia w całej Durnej Grani.
Turnia jest wyłączona z ruchu turystycznego. Zachodnie stoki Zadniego Durnego Kopiniaka opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy oraz z Klimkowego Żlebu i Spiskiego Kotła.
Pierwsze wejścia na Zadniego Durnego Kopiniaka miały miejsce przy okazji pierwszych przejść Durnej Grani.

</doc>
<doc id="3002310" url="https://pl.wikipedia.org/wiki?curid=3002310" title="Zadná pyšná veža">
Zadná pyšná veža



</doc>
<doc id="3002311" url="https://pl.wikipedia.org/wiki?curid=3002311" title="P1 Motorsport">
P1 Motorsport

P1 Motorsport – brytyjski zespół wyścigowy, założony w 1990 przez Rolyego Vincini. Obecnie ekipa startuje tylko w Formule Renault 3.5, jednak w przeszłości zespół pojawiał się także na starcie Brytyjskiej Formuły 3. Po nawiązaniu współpracy z brytyjskim zespołem Strakka Racing w 2013 roku ekipa startuje jako P1 by Strakka Racing.
Historia.
Brytyjska Formuła 3.
W 1992 roku P1 Motorsport dołączył do stawki Brytyjskiej Formuły 3 wystawiając trzy samochody. Zespół startował pod nazwą P1 Engineering. Jednak pod koniec sezonu ekipa zrezygnowała ze startów. Dopiero po 10 latach, w 2003 roku zespół znów stanął na starcie Brytyjskiej Formuły 3, tym razem już pod nazwą P1 Motorsport.
Formuła Renault 3.5.
Od sezonu 2008 P1 Motorsport startuje w Formule Renault 3.5. Już w pierwszym sezonie ekipa odniosła sukces w postaci trzeciej pozycji w klasyfikacji generalnej. Mimo że Pippa Mann zdobyła tylko 5 punktów, to drugi kierowca zespołu, Giedo van der Garde pokonał wszystkich rywali w klasyfikacji generalnej. W 2009 roku James Walker oraz Daniił Mowe zajęli odpowiednio 5 i 10 pozycję w klasyfikacji generalnej, co dało zespołowi znów najniższy stopień podium.
Sezony 2010-2012 były już nieco słabsze. Najlepsi w odpowiednich sezonach: Walter Grubmüller, Daniił Mowe i znów Walter Grubmüller zajęli odpowiednio 16, 10 i 14 pozycję. Dla ekipy przyniosło to odpowiednio 11, 6 i 11 lokatę w klasyfikacji generalnej.
W sezonie 2013 bardzo dobrze spisał się Will Stevens, który był czwarty w klasyfikacji generalnej. Sam zespół został sklasyfikowany na szóstej pozycji.

</doc>
<doc id="3002312" url="https://pl.wikipedia.org/wiki?curid=3002312" title="Pośrednie Durne Wrótka">
Pośrednie Durne Wrótka

Pośrednie Durne Wrótka (słow. "Prostredné pyšné vrátka") – płytka przełęcz w Durnej Grani w słowackiej części Tatr Wysokich. Oddziela od siebie dwa Durne Kopiniaki, którymi są Zadni Durny Kopiniak na północy oraz Pośredni Durny Kopiniak na południu. Siodło jest położone tuż pod blokiem szczytowym Zadniego Durnego Kopiniaka.
Przełęcz jest wyłączona z ruchu turystycznego. Zachodnie stoki Pośrednich Durnych Wrótek opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na siodło bardzo stromymi depresją z Klimkowego Żlebu oraz rynną ze Spiskiego Kotła.
Pierwsze wejścia na Pośrednie Durne Wrótka miały miejsce przy okazji pierwszych przejść Durnej Grani.

</doc>
<doc id="3002313" url="https://pl.wikipedia.org/wiki?curid=3002313" title="Prostredné pyšné vrátka">
Prostredné pyšné vrátka



</doc>
<doc id="3002314" url="https://pl.wikipedia.org/wiki?curid=3002314" title="RS MMC">
RS MMC



</doc>
<doc id="3002315" url="https://pl.wikipedia.org/wiki?curid=3002315" title="Pośredni Durny Kopiniak">
Pośredni Durny Kopiniak

Pośredni Durny Kopiniak (słow. "Prostredná pyšná veža") – turnia w górnym fragmencie Durnej Grani w słowackiej części Tatr Wysokich. Na północy graniczy z Zadnim Durnym Kopiniakiem, od którego oddzielają go płytkie Pośrednie Durne Wrótka, natomiast na południe od Pośredniego Durnego Kopiniaka położony jest Skrajny Durny Kopiniak, oddzielony wyraźnymi Niżnimi Durnymi Wrótkami. Turnia ma rozłożystą, niemal poziomą grań szczytową.
Turnia jest wyłączona z ruchu turystycznego. Zachodnie stoki Pośredniego Durnego Kopiniaka opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy oraz z Klimkowego Żlebu i Spiskiego Kotła.
Pierwsze wejścia na Pośredniego Durnego Kopiniaka miały miejsce przy okazji pierwszych przejść Durnej Grani.

</doc>
<doc id="3002316" url="https://pl.wikipedia.org/wiki?curid=3002316" title="RS-MMC">
RS-MMC



</doc>
<doc id="3002317" url="https://pl.wikipedia.org/wiki?curid=3002317" title="Prostredná pyšná veža">
Prostredná pyšná veža



</doc>
<doc id="3002319" url="https://pl.wikipedia.org/wiki?curid=3002319" title="Niżnie Durne Wrótka">
Niżnie Durne Wrótka

Niżnie Durne Wrótka (słow. "Nižné pyšné vrátka") – stosunkowo wybitna przełęcz w Durnej Grani w słowackiej części Tatr Wysokich. Oddziela od siebie dwa Durne Kopiniaki, którymi są Pośredni Durny Kopiniak na północy oraz Skrajny Durny Kopiniak na południu.
Przełęcz jest wyłączona z ruchu turystycznego. Zachodnie stoki Niżnich Durnych Wrótek opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na siodło z obu tych formacji.
Pierwsze wejścia na Niżnie Durne Wrótka miały miejsce przy okazji pierwszych przejść Durnej Grani.

</doc>
<doc id="3002320" url="https://pl.wikipedia.org/wiki?curid=3002320" title="Nižné pyšné vrátka">
Nižné pyšné vrátka



</doc>
<doc id="3002321" url="https://pl.wikipedia.org/wiki?curid=3002321" title="Strakka Racing">
Strakka Racing

Strakka Racing – brytyjski zespół wyścigowy, założony w 2007 roku przez Nickiego Leventisa. Obecnie ekipa startuje tylko w Formule Renault 3.5, FIA World Endurance Championship oraz w Le Mans Series. W przeszłości zespół pojawiał się także na starcie Ferrari Challenge oraz Britcar. Baza zespołu mieści się na brytyjskim torze Silverstone Circuit.
Historia.
Od 2008 roku Strakka startuje w serii samochodów długodystansowych Le Mans w klasie. W roku 2008, w klasie GT1 korzystał z samochodu Aston Martin DBR9 i ukończył sezon na 4 pozycji w swojej klasie. Na sezon 2009 zespół zmienił samochód na Ginetta-Zytek GZ09S oraz rozpoczął starty w klasie LMP1. Ostatecznie zakończył sezon na 12 lokacie. Startując s klasie LMP2 w sezonie 2010 w samochodzie HPD ARX-01C stanął na drugim stopniu podium. Tą też pozycję w klasie LMP2 obronił w samochodzie HPD ARX-01d w 2011 roku.
Od 2013 roku zespół Strakka Racing chciał zaangażować się w starty w bolidach jednomiejscowych. Dlatego też rozpoczął współpracę z brytyjskim P1 Motorsport w Formule Renault 3.5. W pierwszym sezonie startów został sklasyfikowany na szóstym miejscu w klasyfikacji generalnej.
Rok później, w sezonie 2014 zespół przedłużył kontrakty z Willem Stevensem oraz Matiasem Laine. Brytyjczyk wygrał dwa wyścigi oraz czterokrotnie stawał na podium. Z dorobkiem 122 punktów uplasował się na szóstej pozycji w klasyfikacji generalnej. Zespół zdobył łącznie 162 punkty, co dało szóste miejsce w końcowej klasyfikacji zespołów.
Starty.
Europejski Puchar Formuły Renault 2.0.
† – Kierowca/Zespół nie był zaliczany do klasyfikacji.

</doc>
<doc id="3002322" url="https://pl.wikipedia.org/wiki?curid=3002322" title="Gotta Serve Somebody">
Gotta Serve Somebody

Gotta Serve Somebody – piosenka z 1979 r. napisana przez Boba Dylana i nagrana przez niego w tym samym roku. Wydana została na albumie "Slow Train Coming" (1979) i na singlu (1979).
W 1980 roku za tę piosenkę Dylan zdobył nagrodę Grammy w kategorii „najlepszy męski wokal rockowy” (Best Rock Vocal Performance, Male). Była to jego pierwsza nagroda Grammy w karierze solowej. W 2015 r. amerykański magazyn muzyczny „Rolling Stone” ("Special Edition") umieścił tę piosenkę na 43. miejscu listy „100 największych piosenek Boba Dylana” ("100 Greatest Bob Dylan Songs").
Historia.
Utwór ten został nagrany w Muscle Shoals Sound Studio w Sheffield w Alabamie 4 maja 1979 r. Była to piąta sesja nagraniowa tego albumu. Producentem sesji byli Jerry Wexler i Barry Beckett.
Dylan zmieniał się często, jednak żadna jego zmiana nie była tak piorunująca jak jego konwersja na chrześcijaństwo, przyjęcie Jezusa jako swego zbawcy oraz pisanie i wykonywanie religijnego, a właściwie gospelowego czy też chrześcijańskiego rocka.
Dylan twierdził, że podczas jego tournée w 1978 r. w pokoju hotelowym w Phoenix ukazał mu się Jezus. Skutkiem tego już na początku 1979 r. zaczął uczęszczać do szkoły biblijnej. Gdy wszedł w maju tego roku do studia nagraniowego, miał już zupełnie inne nastawienie do życia i muzyki.
Mimo że piosenka ta stała się najbardziej znaną z całego tego okresu w życiu Dylana, pierwotnie nie była przeznaczona do wydania na albumie. Odrzucił ją producent Jerry Wexler i według Dylana, musiał on dosłownie walczyć, aby ten utwór umieścić na płycie. W tym wypadku instynkt nie zawiódł artysty i piosenka zdobyła nagrodę Grammy za „najlepszy męski wokal rockowy”.
Dylan zadebiutował z tą piosenką w listopadzie 1979 r. w amerykańskim programie telewizyjnym "Saturday Night Live", a w 1980 r. podczas ceremonii wręczania nagród Grammy wykonał tę piosenkę z solo na harmonijce ustnej. Wykonywał następnie ten utwór na koncertach zasadniczo aż do końca lat 80. XX w. Po dłuższej przerwie powrócił do wykonywania tej piosenki na koncertach w 1999 r. W 2001 r. wykonywał ją podczas występów w bardzo wolnym tempie.
Zapewne utwór powstał, przynajmniej częściowo, pod wpływem piosenki „Little Black Train”, najbardziej znanej z aranżacji i wykonania przez Woody’ego Guthrie wydanej na albumie "Woody Guthrie with Cisco Houston and Sonny Terry, Volume 1". Występuje wyraźne podobieństwo strukturalne obu piosenek, a także poszczególne wersy wykazują podobieństwo do piosenki spopularyzowanej przez Guthriego. Chociaż Dylan nie posługuje się alegorią pociągu tak jak Guthrie, to jednak przeniósł ją na cały album zatytułowany "Slow Train Coming".
Tekst.
Stosunkowo proste słowa piosenki są właściwie wyliczanką wielu postaci z ostateczną konkluzją, że każda z nich musi służyć wyższej mocy: „To może być diabeł, lub to może być Pan, ale będziesz musiał komuś służyć”.
W popkulturze.
John Lennon stworzył parodię piosenki zatytułowaną „Serve Yourself”.
W 1983 r. brytyjski reżyser John David Wilson nakręcił 6-minutowy film animowany do piosenki Dylana; krótkometrażowa kreskówka była w 1984 r. jednym z kandydatów (29) do listy nominowanych animacji dorocznej nagrody Oscara i była wyświetlana w ramach przygotowań do dorocznego wydarzenia.
W 2002 r. w reklamie amerykańskiego serialu policyjnego "Prawo ulicy", emitowanego premierowo na kanale HBO zapożyczono i zacytowano tekst piosenki „Gotta Serve Somebody”.

</doc>
<doc id="3002323" url="https://pl.wikipedia.org/wiki?curid=3002323" title="Skrajny Durny Kopiniak">
Skrajny Durny Kopiniak

Skrajny Durny Kopiniak (słow. "Predná pyšná veža") – turnia w górnym fragmencie Durnej Grani w słowackiej części Tatr Wysokich. Na północy graniczy z Pośrednim Durnym Kopiniakiem, od którego oddzielają go wyraźne Niżnie Durne Wrótka, natomiast na południe od Skrajnego Durnego Kopiniaka położona jest Zadnia Durna Baszta, oddzielona wybitnym Wyżnim Durnym Karbem. Turnia ma wierzchołek złożony z trzech skalnych igieł.
Turnia jest wyłączona z ruchu turystycznego. Zachodnie stoki Skrajnego Durnego Kopiniaka opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy oraz z Klimkowego Żlebu i Spiskiego Kotła. W zachodniej ścianie Skrajnego Durnego Kopiniaka można wyróżnić szeroki filar, na prawo od którego znajduje się wielka wnęka pozostała po obrywie skalnym. Stoki opadające do Klimkowego Żlebu są piarżysto-skalisto-trawiaste.
Pierwsze wejścia na Skrajnego Durnego Kopiniaka miały miejsce przy okazji pierwszych przejść Durnej Grani.

</doc>
<doc id="3002324" url="https://pl.wikipedia.org/wiki?curid=3002324" title="Predná pyšná veža">
Predná pyšná veža



</doc>
<doc id="3002325" url="https://pl.wikipedia.org/wiki?curid=3002325" title="Pływanie na Mistrzostwach Świata w Pływaniu 2013 – 4 × 100 m stylem zmiennym mężczyzn">
Pływanie na Mistrzostwach Świata w Pływaniu 2013 – 4 × 100 m stylem zmiennym mężczyzn

4 × 100 m stylem zmiennym mężczyzn – jedna z konkurencji rozgrywanych podczas Mistrzostw Świata w Pływaniu 2013 w ramach pływania. Eliminacje oraz finał odbyły się 4 sierpnia.
W tej konkurencji wzięło udział 92 zawodników z 23 państw. Każdy komitet narodowy mógł wystawić jedną sztafetę do eliminacji.
Złoty medal zdobyła francuska sztafeta w składzie: Camille Lacourt, Giacomo Perez d’Ortona, Jérémy Stravius, Fabien Gilot.
Wyniki.
Eliminacje.
W eliminacjach wystąpiły sztafety z 23 krajów.
Finał.
Do finału awansowało 8 najlepszych sztafet z eliminacji.

</doc>
<doc id="3002326" url="https://pl.wikipedia.org/wiki?curid=3002326" title="Jusuf Salman Jusuf">
Jusuf Salman Jusuf

Jusuf Salman Jusuf, ps. Fahd (z ar. "Leopard"; ur. 1901 w Bagdadzie, zm. 1949) – iracki polityk, współtwórca i przywódca Irackiej Partii Komunistycznej.
Życiorys.
Pochodził z chrześcijańskiej rodziny wywodzącej się z północnego Iraku. Urodził się w Bagdadzie, następnie jego rodzina przeniosła się do Basry, gdzie ukończył szkołę syryjską, a następnie amerykańską.
W 1935 współtworzył Iracką Partię Komunistyczną i wszedł do jej Komitetu Centralnego. Gdy nielegalnie istniejąca partia została wykryta i poddana rządowym represjom, Jusuf Salman Jusuf wyjechał do Syrii, a następnie do Libanu, gdzie nawiązał kontakty z miejscowymi organizacjami o podobnym profilu politycznym. Następnie udał się do Francji, a stamtąd do ZSRR, gdzie uczył się w szkole prowadzonej przez Komintern. W 1937 przybył ponownie do Iraku i brał udział w reorganizacji partii. Organizację osłabiała rywalizacja wewnętrzna o przywództwo; Salman Jusuf cieszył się w niej poparciem ZSRR, co umożliwiło mu pogodzenie walczących frakcji i objęcie kierownictwa. Będąc od 1941 sekretarzem generalnym "Fahd" uczynił z partii dobrze zorganizowane i aktywne ugrupowanie, w ramach którego działali szyici, Żydzi i chrześcijanie i która była popierana przez znaczny odsetek inteligentów. Salman Jusuf starał się poszerzyć bazę partyjną o robotników kolejowych i naftowych, pracowników portu w Basrze i mieszkańców mniejszych miast. Utworzył pierwsze organizacje komunistyczne w sektorze edukacji oraz w mniejszym stopniu w wojsku.
Został aresztowany w końcu 1946 i w czerwcu roku następnego skazany na karę śmierci, którą zamieniono mu na dożywotnie pozbawienie wolności. W lutym 1949 postępowanie w jego sprawie zostało wznowione przed sądem wojskowym na podstawie zeznań innych aresztowanych komunistów, wymuszonych podczas przesłuchań. Oskarżono go o kierowanie działalnością antypaństwową z więzienia. Po raz drugi skazany na śmierć, został stracony publicznie kilka dni później. Jego egzekucja stanowiła część kampanii przeciwko komunistom i ich sympatykom zorganizowana przez premiera Nuriego as-Sa’ida.

</doc>
<doc id="3002328" url="https://pl.wikipedia.org/wiki?curid=3002328" title="Zeta Corse">
Zeta Corse

Zeta Corse – rosyjski (dawniej włoski) zespół wyścigowy, założony w 2013 roku przez Giancarlo Zampieriego. Ekipa powstała z przeznaczeniem startów w Formule Renault 3.5 zastępując startujący do 2012 roku zespół BVM Target.

</doc>
<doc id="3002333" url="https://pl.wikipedia.org/wiki?curid=3002333" title="Farid Simajka">
Farid Simajka

Farid Simajka (arab. فريد سميكة, ur. 12 czerwca 1907 w Aleksandrii, zm. 11 września 1943 w okolicach Makasaru) – egipski skoczek do wody. Dwukrotny medalista olimpijski z Amsterdamu.
Zawody w 1928 były jego jedynymi igrzyskami olimpijskimi. Był drugi w skokach z wieży i zajął trzecie w rywalizacji na trampolinie. W 1982 został przyjęty do International Swimming Hall of Fame. Trenował oraz startował w zawodach w Stanach Zjednoczonych i późniejszych latach otrzymał amerykańskie obywatelstwo. Służył jako pilot w United States Air Force, zginął w okolicach Makasaru, w obecnej Indonezji.

</doc>
<doc id="3002334" url="https://pl.wikipedia.org/wiki?curid=3002334" title="Divna Ljubojević">
Divna Ljubojević

Divna Ljubojević, cyr. Дивна Љубојевић (ur. 7 kwietnia 1970 w Belgradzie) – serbska wokalistka oraz założycielka, dyrygent i kierownik artystyczny chóru Melodi.
Życiorys.
Jako dziecko śpiewała w klasztornym chórze. Jest absolwentką szkoły muzycznej w Belgradzie i Akademii Muzycznej w Nowym Sadzie. W 1991 założyła chór "Melodi" wykonujący tradycyjną prawosławną muzykę cerkiewną z obszarów Serbii, Bułgarii, Rosji i Bizancjum. Wraz z chórem występowała w kilkunastu krajach dając ponad sześćset koncertów.

</doc>
<doc id="3002335" url="https://pl.wikipedia.org/wiki?curid=3002335" title="Nokia N72">
Nokia N72

Nokia N72 - telefon typu smartphone wprowadzony na rynek w kwietniu 2006 roku przez firmę Nokia. Należy on do serii urządzeń Nokia N.
Funkcje dodatkowe.
Dodatkowo telefon wyposażony jest w:

</doc>
<doc id="3002339" url="https://pl.wikipedia.org/wiki?curid=3002339" title="Janusz Barcicki">
Janusz Barcicki

Janusz Barcicki (ur. 9 listopada 1920 w Zborówku, zm. 14 lutego 1999 w Lublinie) – polski chemik, naukowiec, profesor, wykładowca akademicki.
Urodzony 9 listopada 1920 r. w Zborówku, woj. kieleckie, studia chemiczne odbył w latach 1946-1951 na Uniwersytecie Marii Curie-Skłodowskiej (UMCS). Od II roku studiów zatrudniony na wydziale matematyczno-przyrodniczym na stanowiskach zastępcy asystenta i młodszego asystenta. Po ukończeniu studiów w 1951 r. pracował na Wydziale Chemii, zdobywając tu stopnie doktora (1959) i doktora habilitowanego (1964) oraz tytuł profesora nadzwyczajnego (1973). Swoją pracę doktorską pt. "Fizyko-chemiczne badania układu kwas olejowy-nafta jako kolektora mieszanego dla flotacji minerałów niesiarczkowatych" napisał pod kierunkiem prof. Andrzeja Waksmundzkiego. W 1962 roku współtworzył zakład technologii chemicznej będąc jego kierownikiem w latach 1970-1991.
Specjalista w dziedzinie fizykochemii zjawisk powierzchniowych, katalizy heterogenicznej i technologii chemicznej, nauczyciel akademicki i wychowawca młodej kadry naukowej. Promotor prac magisterskich i doktorskich.
W czasie swojej pracy pełnił funkcje prorektora UMCS ds. Nauki (1968-1972), dziekana Wydziału Matematyczno-Fizyczno-Chemicznego (1981-1984), kuratora Pracowni Krystalografii (1986-1991), członka Rady Głównej Ministerstwa Nauki i Szkolnictwa Wyższego (1985-1988), Członka Rady Naukowej Instytutu Nawozów Sztucznych w Puławach (1973-1991), Przewodniczącego Lubelskiego Oddziału PTChem. (1980-1983).
Odznaczenia.
Za zasługi dla Uniwersytetu i środowiska został odznaczony Krzyżem Oficerskim Orderu Odrodzenia Polski, Krzyżem Kawalerskim OOP, Złotym Krzyżem Zasługi, Medalem Komisji Edukacji Narodowej, Odznakami „Zasłużony dla miasta Lublina” i „Zasłużony dla Lubelszczyzny”.
Publikacje.
Barcicki, Janusz (1998): "Podstawy katalizy heterogenicznej", Lublin: Wydawnictwo UMCS.

</doc>
<doc id="3002342" url="https://pl.wikipedia.org/wiki?curid=3002342" title="Nasza Księgarnia">
Nasza Księgarnia



</doc>
<doc id="3002343" url="https://pl.wikipedia.org/wiki?curid=3002343" title="Charles Daniels">
Charles Daniels

Charles Meldrum „Charlie” Daniels (ur. 24 marca 1885 w Dayton, zm. 9 sierpnia 1973 w Carmel Valley Village) – amerykański pływak, wielokrotny medalista olimpijski z Letnich Igrzysk 1904 w Saint Louis, Letnich Igrzysk 1908 w Londynie oraz Olimpiady Letniej 1906.
Zdobył medale we wszystkich konkurencjach olimpijskich, w których startował. Należał do "New York Athletic Club", z którym wywalczył złoty medal w konkurencji 4 × 50 jardów stylem dowolnym.
Zmodyfikował australijskiego kraula ulepszając pracę nóg, który nazwany został amerykańskim kraulem. Zdobył 53 tytuły krajowe oraz wygrał ponad 300 wyścigów. Ustanawiał rekordy świata w pływaniu stylem dowolnym na każdym dystansie od 25 jardów do 1 mili. W 1905, w ciągu czterech dni udało mu się pobić 14 rekordów.
W 1965 został wprowadzony do International Swimming Hall of Fame.

</doc>
<doc id="3002345" url="https://pl.wikipedia.org/wiki?curid=3002345" title="Ploceus burnieri">
Ploceus burnieri



</doc>
<doc id="3002346" url="https://pl.wikipedia.org/wiki?curid=3002346" title="Scott Leary">
Scott Leary

John Scott Leary (ur. 29 grudnia 1881 w Shasta, zm. 1 lipca 1958 w San Francisco) – amerykański pływak, medalista olimpijski Letnich Igrzysk 1904 w Saint Louis.
Zdobył srebrny medal w wyścigu na 50 jardów stylem dowolnym oraz brązowy na 100 jardów stylem dowolnym.

</doc>
<doc id="3002349" url="https://pl.wikipedia.org/wiki?curid=3002349" title="Leo Goodwin">
Leo Goodwin

Leo Joseph „Budd” Goodwin (ur. 13 listopada 1883 w Nowym Jorku, zm. 25 maja 1957 tamże) – amerykański pływak i piłkarz wodny, medalista olimpijski Letnich Igrzysk 1904 w Saint Louis oraz Letnich Igrzysk 1908 w Londynie.
Z drużyną "New York Athletic Club" zdobył złote medale na 4 × 50 jardów stylem dowolnym i w piłce wodnej oraz brązowy w skoku do wody na odległość w Saint Louis, a także brązowy na 4 × 200 metrów stylem dowolnym w Londynie.

</doc>
<doc id="3002351" url="https://pl.wikipedia.org/wiki?curid=3002351" title="Siedlce (gromada w powiecie siedleckim)">
Siedlce (gromada w powiecie siedleckim)

Siedlce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Siedlce z siedzibą GRN w mieście Siedlce (nie wchodzącym w jej skład i stanowiącym odrębny powiat miejski) utworzono 31 grudnia 1961 w powiecie siedleckim w woj. warszawskim z części obszarów następujących znoszonych gromad w tymże powiecie: (a) Białki (wsie Grabianów, Ujrzanów i Podsekuła), (b) Stok Lacki (wsie Joachimów, Stok Lacki i Stok Lacki-Folwark), (c) Opole Nowe (wsie Iganie Nowe i Iganie Stare) i (d) Strzała (wsie Strzała, Purzec i Żytnia) oraz – w całości – (e) Żabokliki (wsie Golice, Jagodnia, Topórek i Żabokliki oraz kolonie Golice i Żabokliki).
1 stycznia 1969 do gromady Siedlce włączono wsie Błogoszcz, Pieńki Pruszyńskie, Pruszyn i Pruszynek ze zniesionej gromady Pruszyn oraz wsie Rakowiec, Wołyńce, Wołyńce Kolonia i Żelków Kolonia ze zniesionej gromady Żelków-Kolonia – w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie siedleckim utworzono gminę Siedlce.

</doc>
<doc id="3002352" url="https://pl.wikipedia.org/wiki?curid=3002352" title="Mińsk Mazowiecki (gromada)">
Mińsk Mazowiecki (gromada)

Mińsk Mazowiecki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mińsk Mazowiecki z siedzibą GRN w mieście Mińsk Mazowiecki (nie wchodzącym w jej skład) utworzono 31 grudnia 1961 w powiecie mińskim w woj. warszawskim z obszarów znoszonych gromad Barcząca, Budy Janowskie i Niedziałka Stara oraz z obszaru wsi Dłużka ze znoszonej gromady Brzóze w tymże powiecie.
1 stycznia 1969 do gromady Mińsk Mazowiecki włączono obszar zniesionej gromady Cielechowizna w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie mińskim reaktywowano zniesioną w 1954 roku gminę Mińsk Mazowiecki.

</doc>
<doc id="3002359" url="https://pl.wikipedia.org/wiki?curid=3002359" title="Adolf Strachow">
Adolf Strachow

Adolf Strachow (ros. Адо́льф Ио́сифович Стра́хов, właściwie Brasławski, ur. 18 października 1896 w Jekatierinosławiu, zm. 3 stycznia 1979 w Charkowie) – radziecki grafik i rzeźbiarz pochodzenia żydowskiego.
Studiował u Josifa Mormone w Szkole Sztuk Plastycznych w Odessie, którą ukończył w roku 1915.
W latach 1919-1922 pracował jako grafik w Charkowie w gazetach „Zwiezda”, „Donieckij kommunist” i „Sielskaja prawda”. Zajmował się rysunkami satyrycznymi. Zaprojektował też obelisk na grobie żołnierzy rewolucji. W Dniepropietrowsku zbudował łuk triumfalny.
Od roku 1921 tworzył plakaty polityczne. Plakat na dzień kobiet – 8 marca 1926 z hasłem „Wyzwolona kobieto – buduj socjalizm” stał się jego najwybitniejszym dziełem.
Zajął się też grafika książkową, ilustrował dzieła Tarasa Szewczenki, Fiodora Dostojewskiego, Lwa Tołstoja, Marka Twaina.
W roku 1933 stworzył popiersie Tarasa Szewczenki, które zostało powielone w wielu egzemplarzach.
W okresie wojennym 1941-1945 powrócił do projektowania plakatów propagandowych. Po wojnie zajął się tworzeniem pomników, głównie w miastach Ukrainy.

</doc>
<doc id="3002360" url="https://pl.wikipedia.org/wiki?curid=3002360" title="Wyżni Durny Karb">
Wyżni Durny Karb

Wyżni Durny Karb (słow. "Vyšný pyšný zárez") – wybitna przełęcz w Durnej Grani w słowackiej części Tatr Wysokich. Oddziela Skrajnego Durnego Kopiniaka na północy od Zadniej Durnej Baszty na południu.
Przełęcz jest wyłączona z ruchu turystycznego. Zachodnie stoki Wyżniego Durnego Karbu opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Najdogodniejsza droga dla taterników prowadzi z Klimkowego Żlebu i jest znana od dawna. Możliwe jest też wejście na przełęcz od strony Spiskiego Kotła przez wielką wnękę.
Pierwsze wejścia na Wyżni Durny Karb miały miejsce przy okazji pierwszych przejść Durnej Grani.

</doc>
<doc id="3002361" url="https://pl.wikipedia.org/wiki?curid=3002361" title="Vyšný pyšný zárez">
Vyšný pyšný zárez



</doc>
<doc id="3002363" url="https://pl.wikipedia.org/wiki?curid=3002363" title="Zadnia Durna Baszta">
Zadnia Durna Baszta

Zadnia Durna Baszta (słow. "Zadná pyšná bašta") – turnia w środkowym fragmencie Durnej Grani w słowackiej części Tatr Wysokich. Na północy graniczy ze Skrajnym Durnym Kopiniakiem, od której oddziela go wybitny Wyżni Durny Karb, natomiast na południe od Zadniej Durnej Baszty położona jest Pośrednia Durna Baszta, oddzielona Pośrednim Durnym Karbem.
Turnia jest wyłączona z ruchu turystycznego. Zachodnie stoki Zadniej Durnej Baszty opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy oraz z Klimkowego Żlebu i Spiskiego Kotła. Od strony Klimkowego Żlebu turnia jest widoczna jako mały blok szczytowy o kształcie baszty. Jej zachodnia ściana opada do stromej rynny.
Pierwsze wejścia na Zadnią Durną Basztę miały miejsce przy okazji pierwszych przejść Durnej Grani.

</doc>
<doc id="3002364" url="https://pl.wikipedia.org/wiki?curid=3002364" title="Douglas Fairbanks Jr.">
Douglas Fairbanks Jr.

Douglas Fairbanks Jr. (ur. 9 grudnia 1909 w Nowym Jorku, zm. 7 maja 2000 tamże) – amerykański aktor filmowy i telewizyjny oraz producent.
Jedyne dziecko aktora Douglasa Fairbanksa i jego ówczesnej żony Anny Beth Sully.
Wyróżnienia.
Fairbanks Jr. ma trzy gwiazdy na Hollywoodzkiej Alei Gwiazd w Los Angeles.

</doc>
<doc id="3002365" url="https://pl.wikipedia.org/wiki?curid=3002365" title="Pośredni Durny Karb">
Pośredni Durny Karb

Pośredni Durny Karb (słow. "Prostredný pyšný zárez") – przełęcz w Durnej Grani w słowackiej części Tatr Wysokich. Oddziela od siebie dwie Durne Baszty: Zadnią Durną Basztę na północy i Pośrednią Durną Basztę na południu.
Przełęcz jest wyłączona z ruchu turystycznego. Zachodnie stoki Pośredniego Durnego Karbu opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Najdogodniejsza droga dla taterników prowadzi z Klimkowego Żlebu i jest znana od dawna. Możliwe jest też wejście na przełęcz od strony Spiskiego Kotła.
Pierwsze wejścia na Pośredni Durny Karb miały miejsce przy okazji pierwszych przejść Durnej Grani.

</doc>
<doc id="3002366" url="https://pl.wikipedia.org/wiki?curid=3002366" title="Zadná pyšná bašta">
Zadná pyšná bašta



</doc>
<doc id="3002367" url="https://pl.wikipedia.org/wiki?curid=3002367" title="Prostredný pyšný zárez">
Prostredný pyšný zárez



</doc>
<doc id="3002368" url="https://pl.wikipedia.org/wiki?curid=3002368" title="Pośrednia Durna Baszta">
Pośrednia Durna Baszta

Pośrednia Durna Baszta (słow. "Prostredná pyšná bašta") – turnia w środkowym fragmencie Durnej Grani w słowackiej części Tatr Wysokich. Na północy graniczy z Zadnią Durną Basztą, od której oddziela ją Pośredni Durny Karb, natomiast na południe od Pośredniej Durnej Baszty położona jest Skrajna Durna Baszta, oddzielona Niżnim Durnym Karbem. Pośrednia Durna Baszta jest stosunkowo mało wybitna.
Turnia jest wyłączona z ruchu turystycznego. Zachodnie stoki Pośredniej Durnej Baszty opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy oraz z Klimkowego Żlebu i Spiskiego Kotła. Najdogodniejsza droga prowadzi od strony Klimkowego Żlebu piarżysto-skalisto-trawiastym stokiem. Przejście ścianą zachodnią jest bardzo trudne i wymaga obejścia wielkiej wnęki po obrywie skalnym.
Pierwsze wejścia na Pośrednią Durną Basztę miały miejsce przy okazji pierwszych przejść Durnej Grani.

</doc>
<doc id="3002369" url="https://pl.wikipedia.org/wiki?curid=3002369" title="Prostredná pyšná bašta">
Prostredná pyšná bašta



</doc>
<doc id="3002370" url="https://pl.wikipedia.org/wiki?curid=3002370" title="Niżni Durny Karb">
Niżni Durny Karb

Niżni Durny Karb (słow. "Nižný pyšný zárez") – stosunkowo wybitna przełęcz w Durnej Grani w słowackiej części Tatr Wysokich. Oddziela od siebie dwie Durne Baszty: Pośrednią Durną Basztę na północy i Skrajną Durną Basztę na południu. Siodło znajduje się tuż pod wierzchołkiem Skrajnej Durnej Baszty.
Przełęcz jest wyłączona z ruchu turystycznego. Zachodnie stoki Niżniego Durnego Karbu opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Najdogodniejsza droga dla taterników prowadzi z Klimkowego Żlebu, możliwe jest też wejście na przełęcz przez piarżysty kociołek od strony Spiskiego Kotła.
Pierwsze wejścia na Niżni Durny Karb miały miejsce przy okazji pierwszych przejść Durnej Grani.

</doc>
<doc id="3002371" url="https://pl.wikipedia.org/wiki?curid=3002371" title="Nižný pyšný zárez">
Nižný pyšný zárez



</doc>
<doc id="3002372" url="https://pl.wikipedia.org/wiki?curid=3002372" title="Skrajna Durna Baszta">
Skrajna Durna Baszta

Skrajna Durna Baszta (słow. "Predná pyšná bašta") – turnia w środkowym fragmencie Durnej Grani w słowackiej części Tatr Wysokich. Na północy graniczy z Pośrednią Durną Basztą, od której oddziela ją Niżni Durny Karb, natomiast na południe od Skrajnej Durnej Baszty położone są Durne Rogi, oddzielone Wyżnią Durną Szczerbą. Skrajna Durna Baszta jest stosunkowo rozłożysta, a jej wierzchołek znajduje się tuż ponad Niżnim Durnym Karbem.
Turnia jest wyłączona z ruchu turystycznego. Zachodnie stoki Skrajnej Durnej Baszty opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy oraz z Klimkowego Żlebu i Spiskiego Kotła. Najdogodniejsza droga prowadzi od strony Klimkowego Żlebu. Przejście ścianą zachodnią jest bardzo trudne i prowadzi dużym kominem lub północno-zachodnim filarem.
Pierwsze wejścia na Skrajną Durną Basztę miały miejsce przy okazji pierwszych przejść Durnej Grani.

</doc>
<doc id="3002373" url="https://pl.wikipedia.org/wiki?curid=3002373" title="Predná pyšná bašta">
Predná pyšná bašta



</doc>
<doc id="3002374" url="https://pl.wikipedia.org/wiki?curid=3002374" title="Elizjum (film)">
Elizjum (film)

Elizjum (tytuł oryg. Elysium) – amerykański fantastycznonaukowy film akcji w reżyserii Neilla Blomkampa, którego premiera miała miejsce 7 sierpnia 2013 roku.
Fabuła.
W 2159 roku bogaci ludzie na wybudowanej stacji Elysium żyją obok reszty ludzkości na przeludnionej i zniszczonej Ziemi. Sekretarz Rhodes (Jodie Foster) chce za wszelką cenę zachować luksusowy styl życia obywateli Elysium. Ludzie próbują przedostać się na stację. Jeden z nich Max (Matt Damon) podejmuje niebezpieczną misję, która może ocalić jego życie, ale także zaprowadzić równowagę na świecie.
Obsada.
Źródło: Filmweb

</doc>
<doc id="3002377" url="https://pl.wikipedia.org/wiki?curid=3002377" title="Tlenek dimiedzi">
Tlenek dimiedzi



</doc>
<doc id="3002378" url="https://pl.wikipedia.org/wiki?curid=3002378" title="Tour of Utah">
Tour of Utah

Tour of Utah – wieloetapowy wyścig kolarski rozgrywany w Stanach Zjednoczonych w stanie Utah. Należy do cyklu UCI America Tour i od 2011 roku jest w kalendarzu wyścigów profesjonalnych UCI oraz posiada kategorię 2.HC.
Wyścig odbył się po raz pierwszy w roku 2004 i jest organizowany co rok, ostatnio w sierpniu (pierwsze dwie edycje rozgrywane były w maju). W 2007 roku wyścig nie odbył się. Dwukrotnymi zwycięzcami są Amerykanie Levi Leipheimer i Tom Danielson.

</doc>
<doc id="3002391" url="https://pl.wikipedia.org/wiki?curid=3002391" title="Kabel współosiowy">
Kabel współosiowy



</doc>
<doc id="3002398" url="https://pl.wikipedia.org/wiki?curid=3002398" title="Punkt konsolidacyjny">
Punkt konsolidacyjny

Punkt konsolidacyjny - dodatkowe pole połączeniowe włączane w odcinek okablowania strukturalnego poziomego pomiędzy panelem krosowym a punktem abonenckim.
Głównym jego zadaniem jest minimalizacja pracochłonności dokonywania potencjalnych zmian w obrębie otwartych powierzchni biurowych. W razie konieczności przebudowy systemu okablowania, nie jest wymagana wymiana całego okablowania poziomego, a jedynie jego części pomiędzy punktem konsolidacyjnym a gniazdem abonenckim. 
Typowy punkt konsolidacyjny składa się z dwóch głównych elementów: uniwersalnej podstawy (montowanej na ścianie, suficie lub pod podłogą technologiczną) oraz wymiennej pokrywy.

</doc>
<doc id="3002400" url="https://pl.wikipedia.org/wiki?curid=3002400" title="Ferenc Hemrik">
Ferenc Hemrik

Ferenc Hemrik (ur. 25 sierpnia 1925 w Budapeszcie, zm. 12 lutego 2007 tamże) – węgierski skoczek narciarski, uczestnik Zimowych Igrzysk Olimpijskich 1948 w Sankt Moritz.
Na igrzyskach w 1948 w Sankt Moritz wystąpił w zawodach na skoczni normalnej K-68. W pierwszej serii oddał skok na odległość 53 metrów, jeden z gorszych w tej serii. W drugiej skoczył 61 metrów. Z notą 183,3 pkt., zajął 34. miejsce wśród 46 zawodników, którzy ukończyli zawody.
W swojej karierze trzykrotnie zdobywał indywidualne mistrzostwo Węgier w skokach narciarskich – miało to miejsce w 1947, 1948 i 1951.
Po zakończeniu kariery w 1957 był trenerem (prowadził Honvéd Budapeszt) i działaczem skoków narciarskich.

</doc>
<doc id="3002404" url="https://pl.wikipedia.org/wiki?curid=3002404" title="Powstanie Słowian połabskich">
Powstanie Słowian połabskich

Powstanie Słowian połabskich () – powstanie z 983 roku Słowian połabskich – konfederacji plemion słowiańskich Wieletów oraz Obodrytów, żyjących na terenach dzisiejszych wschodnich Niemiec – skierowane przeciw podporządkowaniu Świętemu Cesarstwu Rzymskiemu oraz chrystianizacji. W 983 roku powstańcy zdobyli Hamburg, który później spalili. Ich pochód na zachód powstrzymała nierozstrzygnięta bitwa pod Białoziemiem, między dopływami Łaby – Tangerą i Muldą.
Tło polityczne.
Słowianie połabscy od VI wieku zamieszkiwali tereny obecnych wschodnich Niemiec między Morzem Bałtyckim, Łabą, Hawelą i Odrą. Te najbardziej wysunięte na zachód plemiona Słowian zachodnich od wczesnego średniowiecza były przymusowo nawracane na chrześcijaństwo. Już we wczesnym średniowieczu stali się oni celem ekspansji Karola Wielkiego, a później najazdów Sasów. Obodrzyce i Wieleci w VII wieku dostali się pod wpływy państwa Franków, a później Świętego Cesarstwa Rzymskiego.
Przez całe wczesne średniowiecze plemiona Słowian połabskich opierały się przymusowej chrystianizacji z zachodu. W 937 roku Otton I Wielki na południowo-wschodnich rubieżach Saksonii utworzył Marchię Wschodnią. Obejmowała ona terytorium od gór Harz po rzeki Soławę i Muldę. Jej celem był podbój graniczących z nią ziem słowiańskich leżących na wschodzie. Przegrana antysaksońskiej koalicji składającej się z Obodrzytów, Czrezpienian oraz Redarów w bitwie nad Reknicą, która odbyła się 16 października 955 roku nie przyniosła ze sobą całkowitego podporządkowania Słowian władcom saskim z dynastii Ludolfingów – Henrykowi I Ptasznikowi oraz jego synowi Ottonowi I zwanemu Wielkim. Udało im się jednak ustanowić na ziemiach Słowian zaczątki władzy politycznej oraz kościelnej tworząc m.in. z fundacji Ottona w 948 arcybiskupstwo magdeburskie, którego celem było stałe wcielenie słowiańskich obszarów w sferę wpływów Kościoła katolickiego oraz w granice Świętego Cesarstwa Rzymskiego.
Historia.
Powstanie konfederacji plemion należących do Słowian połabskich zostało zaplanowane oraz przygotowane w głównym lutyckim sanktuarium, Retrze. Rozpoczęło się latem 983 roku z inicjatywy oraz pod przywództwem Wieletów, którzy wykorzystali spór duchowieństwa saskiego o następcę arcybiskupa Adalberta z Magdeburga oraz cesarza Ottona I. Słowianie wypędzili z Połabia politycznych oraz kościelnych przedstawicieli Świętego Cesarstwa Rzymskiego. Ich celem były głównie misje chrześcijańskie oraz posterunki wojskowe ustanowione na terenie Połabia.
29 lipca 983 roku wojska słowiańskie z zaskoczenia napadły na Hobolin niszcząc siedzibę tamtejszego biskupa. Trzy dni później zajęta została również Brenna, gdzie znajdowała się chrześcijańska misja, z której udało się zbiec biskupowi Folkmarowi oraz margrabiemu Marchii Północnej – Dytrykowi. Pozostałe duchowieństwo zostało wzięte do niewoli, a kościoły splądrowano. Podobny los dotknął również wszystkie inne miejscowości, gdzie znajdowało się saskie osadnictwo, aż do naturalnej geograficznej granicy wyznaczonej przez rzekę Tanger.
Przeciw Słowianom wystąpiły wkrótce siły saskie prowadzone przez arcybiskupa magdeburskiego Giselhera, biskupa halbersztackiego Hildewarda oraz markgrafa Dytryka.
W powstaniu nie brały udziału marchie serbołużyckie w południowej części ziemi połabskiej, które również zamieszkane były przez Słowian połabskich – Serbołużyczan.
Skutki powstania.
Powstanie Słowian połabskich z roku 983 doprowadziło do wyparcia Sasów oraz wstrzymania saskiej kolonizacji (niem. "Ostsiedlung") na tych terenach przez następne 200 lat. Pomimo corocznych wypraw interwencyjnych podejmowanych przez władców chrześcijańskich przeciw pogańskim władcom wieleckim i obodryckim zachowali oni swoją niezależność aż do XII wieku.

</doc>
<doc id="3002405" url="https://pl.wikipedia.org/wiki?curid=3002405" title="Młodzieżowe Indywidualne Mistrzostwa Polski na Żużlu 1987">
Młodzieżowe Indywidualne Mistrzostwa Polski na Żużlu 1987

Młodzieżowe Indywidualne Mistrzostwa Polski na Żużlu 1987 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1987. Rozegrano dwa turnieje półfinałowe oraz finał, w którym zwyciężył Piotr Świst.

</doc>
<doc id="3002406" url="https://pl.wikipedia.org/wiki?curid=3002406" title="Flotylla Straży Granicznej">
Flotylla Straży Granicznej

Flotylla Straży Granicznej – istniejąca od 23 czerwca 1932 do 10 września 1939 jednostka organizacyjna Straży Granicznej. Wyposażona w kuter pościgowy „Batory” i trzy motorówki patrolowe „Kaszub”, „Mazur” i „Ślązak”, zajmowała się ochroną granicy morskiej II RP. W 1937 „Ślązak” został przeniesiony na Wisłę w okolice Gniewu. 1 września 1939 zmobilizowana Flotylla została podporządkowana dowódcy Rejonu Umocnionego Hel kmdr. Włodzimierzowi Steyerowi i wzięła udział w obronie wybrzeża. 10 września Flotylla Straży Granicznej została rozwiązana, a załogi i uzbrojenie z jednostek przeniesiono na ląd.
Geneza.
Straż Graniczna II RP została utworzona w 1928 roku. Ochrona granicy morskiej należała do zadań Pomorskiego Inspektoratu Okręgowego SG, którego kierownik zlecił to zadanie Inspektoratowi Granicznemu SG w Gdyni, który został utworzony w maju 1928. Wyposażono go w tym celu w kuter żaglowo-motorowy Strażnik I, przejęty od Straży Celnej. Działania kontrolne prowadził on głównie na redzie portu w Gdyni a w razie sprzyjającej pogody raz w tygodniu odbywał rejs patrolowy wzdłuż granicy. Nie stanowiło to istotnej przeszkody dla kwitnącego przemytu drogą morską. 
W tej sytuacji w 1930 Straż Graniczna podjęła decyzję o budowie nowoczesnych jednostek pływających dla potrzeb zwalczania przemytu: kutra pościgowego Batory i trzech motorówek patrolowych. Komendant Straży Granicznej płk Jan Jur-Gorzechowski planował, że jednostka pościgowa zostanie wybudowana we współpracy ze stoczniami włoskimi, w oparciu o ich projekt. Przewidywano, że w Stoczni Modlińskiej powstanie kadłub, a Włosi go wyposażą. Ostatecznie jednak zdecydowano się na polski projekt, wykonany przez inż. Aleksandra Potyrałę. Projektantem motorówek został inż. Jerzy Cwingmann. 
Wszystkie te jednostki zamówiono w Państwowych Zakładach Inżynierii i wybudowano w latach 1930-1932 w zarządzanej przez nie Stoczni Modlińskiej.
Budowa motorówek trwała do końcowych dni marca 1931, a większego i dużo trudniejszego technologicznie kutra pościgowego do 7 maja 1932. 
Kutrowi pościgowemu nadano nazwę „Batory”, a motorówki nazwano „Kaszub”, „Mazur” i „Ślązak”. Po przeprowadzeniu prób odbiorczych, 23 czerwca 1932 wszystkie te jednostki zostały przekazane Pomorskiemu Inspektoratowi Okręgowemu SG, a następnie decyzją jego komendanta inspektora SG Wiktora Dunin-Wąsowicza weszły w skład Flotylli Straży Granicznej, która została z tym dniem powołana do życia. Jej komendantem został podkomisarz Marian Filipowicz. Nowa jednostka stacjonowała w porcie rybackim Hel. Koszt budowy wszystkich czterech jednostek Flotylli wyniósł łącznie około 1,5 miliona złotych.
Jednostki Flotylli.
„Kaszub”, „Mazur” i „Ślązak”.
Motorówki miały kadłub konstrukcji stalowej, pełnopokładowy, z kabiną przewidzianą dla składającej się z czterech funkcjonariuszy załogi.
Wyporność wynosiła ok. 13 ton, przy długości 14 metrów, szerokości 3,10 metra i zanurzeniu 0,85 metra. 
Każda z nich pierwotnie była uzbrojona w dwa ciężkie karabiny maszynowe Maxim wz.08 kalibru 7,62 mm na trójnożnych, składanych podstawach morskich, po jednym na dziobie i rufie. Umożliwiały one prowadzenie ognia do celów powietrznych i nawodnych. W 1937 „Ślązak” został dodatkowo uzbrojony w działko 37 mm, które wraz z amunicją udostępniła Marynarka Wojenna.
Napęd stanowił jeden silnik benzynowy o mocy 225 koni mechanicznych, napędzający jedną śrubę. Prędkość maksymalna wynosiła niecałe 13 węzłów. 
„Batory”.
Kadłub kutra został zaprojektowany w technologii mieszanej stalowo-duraluminiowej, obły z obniżonym pokładem rufowym. Długość konstrukcyjna wynosiła 23 m, natomiast długość całkowita 23,6 m (21,2 m). Szerokość maksymalna 3,6 m, a zanurzenie całkowite 1 m (1,1-1,35 m). Wyporność konstrukcyjna wynosiła 25 ton. 
Napęd stanowiły dwa silniki pościgowe: dwunastocylindrowe gaźnikowe jednostki o mocy po 550 KM oraz marszowy sześciocylindrowy silnik wysokoprężny o mocy 175 KM; każdy z silników napędzał własną śrubę. Szybkość maksymalna kutra wynosiła 24,3 lub 24,85 węzła, natomiast szybkość marszowa 11 lub 12 węzłów. Zasięg pościgowy wynosił ok. 145 mil morskich, na silniku marszowym 264 mile morskie. 
„Batory” był uzbrojony w dwa ciężkie karabiny maszynowe Maxim wz.08 kalibru 7,62 mm na trójnożnych podstawach, analogicznych do tych na motorówkach. W części dziobowej znajdowało się wzmocnienie, pozwalające na zainstalowanie na pokładzie działka morskiego niewielkiego kalibru, do czego jednak nigdy nie doszło.
W 1933 „Batory” przeszedł remont, w trakcie którego wymieniono korodujące w kontakcie ze słoną wodą elementy duraluminiowe na stalowe, wprowadzając przy okazji kilka innych modyfikacji. Po remoncie wzrosła jego wyporność i stracił nieznacznie na prędkości.
Służba w okresie przedwojennym.
Flotylla realizowała w swoim działaniu rozporządzenie Ministra Skarbu, wydane 4 marca 1932 w porozumieniu z Ministrem Spraw Wewnętrznych, „O ochronie wybrzeża morskiego przez organy Straży Granicznej". Zgodnie z nim, SG miała zapobiegać bezprawnym przekroczeniom granicy morskiej i ścigać ich sprawców, zapobiegać opuszczeniu portu przez statki zatrzymane decyzją uprawnionych władz, kontrolować na morzu jednostki poniżej 10 BRT, a także zatrzymywać i rewidować statki większe na polecenie władz administracyjnych lub w razie stwierdzenia jawnego naruszenia prawa obowiązującego na wodach terytorialnych. W razie próby ucieczki zatrzymanego lub wezwanego do zatrzymania statku miał on być ścigany, zatrzymany i doprowadzony do polskiego portu. Rozporządzenie dawało SG prawo użycia broni wobec jednostek nie podporządkowujących się poleceniu zatrzymania. Wobec jednostek wojennych swoich i obcych SG nie miała prawa interwencji, a tylko złożenia meldunku władzom wojskowym i celnym. 
Na podstawie tego rozporządzenia oraz innych, regulujących działanie SG oraz użycie broni przez służby państwowe, wydano instrukcję dla SG, określającą formy pełnienia służby przez jej jednostki morskie: dozory, rejsy patrolowe, pościgi i konwojowanie. Dalej określone zostały w niej: tryb postępowania w czasie kontroli, sposób współdziałania z lądowymi organami kontroli granic oraz warunki użycia broni.
Jednostki Flotylli formalnie były "niewojennymi statkami państwowymi" i nosiły banderę Polskiej Marynarki Handlowej, a na maszcie w czasie służby flagę z godłem Ministerstwa Skarbu w postaci żółtego symbolu laski Merkurego na białym tle. W nocy oznakowane były na służbie dwoma fioletowymi światłami na maszcie, ustawionymi pionowo nad sobą w odległości 1 metra.
Umundurowanie załóg odpowiadało krojem mundurom marynarskim, ale było wykonane z materiału w kolorze khaki. Na otokach czapek służbowych (latem obowiązywał kolor biały) funkcjonariusze mieli napis srebrny "STRAŻ GRANICZNA" na ciemnozielonej szerokiej wstążce.
Personel Flotylli rekrutowano głównie z podoficerów rezerwy marynarki wojennej, których w związku z tym szkolono przede wszystkim w zakresie przepisów o ruchu granicznym, celnych i paszportowych, towaroznawstwa, obsługi broni i strzelania (pistolety, karabiny, karabiny maszynowe), sygnalizacji oraz walki wręcz. 
Pierwsza załoga „Batorego” składała się z 9 funkcjonariuszy SG: komendantem kutra był przodownik SG Marcin Chmielewski, I motorzystą starszy przodownik SG Stanisław Borowik, II motorzystą starszy strażnik SG Józef Lis, radiotelegrafistą st. sierż. J. Koźnicki, sternikiem strażnik SG J. Kierzek, kwatermistrzem strażnik SG J. Stawiński, a pokładowymi strażnicy SG S. Trepała, J. Borzyński i P. Ziemian. W późniejszym okresie Stanisław Borowik awansował na kierownika maszyn, sternikiem został Stefan Stankiewicz, II sternikiem-sygnalistą August Biskupski, II motorzystą strażnik SG Roch Kaźmierczak, radiotelegrafistą kolejno Stanisław Lis i Władysław Skuła.
Załogi motorówek składały się z trzech funkcjonariuszy: komendanta, sternika i motorzysty-mechanika. Na „Kaszubie” tworzyli ją Ignacy Lipiecki, Stanisław Dziedzic i Ludwik Teichert, na „Mazurze” Jan Majewski, Leon Korwatowicz i Stanisław Leszczyński a na „Ślązaku” Franciszek Lisiecki, Józef Walkowski i Józef Piotrowski. 
Flotylla stacjonowała w porcie rybackim Hel. Motorówki pełniły przede wszystkim służbę patrolową na wodach Zatoki Gdańskiej, ze szczególnym uwzględnieniem red portów Gdyni i Gdańska. „Batory” wychodził z Helu na patrole, dozorując polskie wody terytorialne od strony pełnego morza. W lecie zazwyczaj pływał nocą, a w dzień brał udział zwykle tylko w akcjach pościgowych i interwencyjnych. Bywało jednak i tak, że w razie interwencji wobec naruszających polskie wody kutrów rybackich akcję podejmowała cała Flotylla i w efekcie zatrzymywano ich jednorazowo nawet kilkanaście. 
Jednym z sukcesów „Batorego” było zatrzymanie w 1936 motorówki „Margit”, szmuglującej kilka skrzyń pistoletów. 
Braki środków finansowych negatywnie odbijały się na sprawności technicznej motorówek, w których nie wymieniano zużytych silników, co powodowało ich przestoje. Okresami tylko „Batory” pozostawał aktywny. Dopiero w 1937 wzrost przemytu dewiz wymusił przywrócenie motorówkom pełnej sprawności. 
W 1937 „Ślązak” został przeniesiony na dolną Wisłę i przekazany komisariatowi Straży Granicznej w Gniewie. Nie brał on później udziału w działaniach reszty Flotylli.
W ostatnim okresie przed wybuchem wojny rosnąca liczba naruszeń granicy przez niemieckie wojskowe jednostki pływające i latające wymusiła zwiększony zakres współpracy między Flotyllą SG a Marynarką Wojenną.
Ocenia się, że działania Flotylli SG nie doprowadziły do likwidacji przemytu drogą morską, ale jednak ograniczyły jego rozmiar. 
Oprócz zadań ściśle związanych z ochroną granic, okręty flotylli spełniały też sporadycznie inne zadania, od bardzo oficjalnych do bardzo nieoficjalnych.
Niedługo po wcieleniu do służby „Batorego” zaprezentowano prezydentowi RP Ignacemu Mościckiemu, który odbył nim przejażdżkę. 
W sierpniu 1936 inspekcję na „Batorym” przeprowadził prezes Rady Ministrów Felicjan Sławoj Składkowski, odznaczając Brązowym Krzyżem Zasługi członka załogi starszego przodownika Stanisława Borowika.
Przykładem doraźnej współpracy Flotylli SG z Marynarką Wojenną była sytuacja z 1935, gdy „Batory” przewiózł z Helu do szpitala w Gdyni oficera marynarki, ciężko ranionego w trakcie ćwiczeń, za co później kontradmirał Jerzy Świrski dziękował listownie Komendantowi SG.
Wiosną 1939 „Batory” przewiózł do szpitala położniczego w Gdyni rodzącą żonę jednego ze swoich członków załogi.
Służba w II wojnie światowej.
Rozporządzenia Prezydenta Rzeczypospolitej z 23 grudnia 1927 roku o granicach państwa oraz z 22 marca 1928 roku o Straży Granicznej przewidywały, że w przypadku częściowej lub całkowitej mobilizacji Straż Graniczna miała stać się częścią sił zbrojnych. Na mocy tych przepisów 24 sierpnia 1939 Flotylla SG została zmobilizowana i wcielona do Marynarki Wojennej. 1 września podporządkowana ona została dowódcy Rejonu Umocnionego Hel kmdr. Włodzimierzowi Steyerowi. 
„Mazur” i „Kaszub” już 1 września, stacjonując w porcie rybackim na Helu, wzięły udział w odparciu nalotu 28 bombowców nurkujących Ju-87. Następnego dnia również brały udział w obronie przeciwlotniczej ogniem swych karabinów maszynowych. Były też wykorzystywane do zadań pomocniczych. 
„Batory” był wykorzystywany do przewożenia rannych (3 września wiózł rannych z 3 Szpitala Polowego Marynarki Wojennej w helskiej szkole do Gdyni, a którejś bliżej niesprecyzowanej nocy przywiózł na Hel rannych z oksywskiego szpitala w Babich Dołach). Poza tym brał udział w obronie przeciwlotniczej i spełniał dodatkowe zadania, jak na przykład udział w testach okrętu podwodnego ORP „Ryś” w dniu 7 września. Doznał on wskutek obrzucenia bombami głębinowymi uszkodzeń zbiorników paliwa i, po doraźnym zlikwidowaniu wycieku na Helu, wyszedł w morze razem z „Batorym”, którego zadaniem było sprawdzić, czy za okrętem podwodnym nie ciągnie się smuga paliwa, zdradzająca jego położenie. 
10 września Flotylla Straży Granicznej została rozformowana, uzbrojenie zdjęto z jednostek i wraz z załogami wykorzystano na lądzie.
Dalsze losy jednostek Flotylli.
„Ślązak” po zaciekłej walce w osłonie ewakuacji ludności polskiej na lewy brzeg Wisły w okolicy Gniewu, został zatopiony przez własną załogę wieczorem 1 września 1939 w Wiśle. Wydobyty przez Niemców był przez nich przez pewien czas użytkowany, a jego dalsze losy są nieznane.
„Batory” i motorówki patrolowe „Kaszub” i „Mazur” zostały wykorzystane nocą z 1 na 2 października 1939 do prób ucieczki z kapitulującego Helu na Gotlandię. 
Motorówki zostały wykryte, ostrzelane i zmuszone do zawrócenia, po czym samozatopione przez załogi niedaleko brzegu. Niemcy je wydobyli i użytkowali przez czas wojny. Po wojnie udało się sprowadzić do Polski jedną z nich, która od 1947 służyła w Wojskach Ochrony Pogranicza, po czym została zezłomowana w 1959.
„Batory” zdołał dotrzeć do Szwecji, gdzie został internowany. Rewindykowany w 1945, od 1947 do 1969 służył w Wojskach Ochrony Pogranicza, po czym od 1959 do 1969 był jednostką szkolną Ligi Obrony Kraju na śródlądziu. Po postoju w latach 1969-1974, od 1975 był umieszczonym na lądzie okrętem-pomnikiem w porcie wojennym na Helu. W 2009 po renowacji został eksponatem Muzeum Marynarki Wojennej w Gdyni.

</doc>
<doc id="3002407" url="https://pl.wikipedia.org/wiki?curid=3002407" title="Beautiful (singel Mariah Carey)">
Beautiful (singel Mariah Carey)

Beautiful (pisany także #Beautiful) – pierwszy singel zwiastujący 14. studyjny album Mariah Carey, Me. I Am Mariah... The Elusive Chanteuse.
Piosenkę wykonują Mariah Carey i Miguel.

</doc>
<doc id="3002408" url="https://pl.wikipedia.org/wiki?curid=3002408" title="Igino Rizzi">
Igino Rizzi

Igino Rizzi (ur. 18 października 1924, zm. 9 grudnia 2015) – włoski skoczek narciarski, uczestnik Zimowych Igrzysk Olimpijskich 1948 w Sankt Moritz.
Na igrzyskach w 1948 roku w Sankt Moritz wystąpił w zawodach na skoczni normalnej K-68. W obu seriach skoczył na odległość 57 metrów, z tym że pierwszego skoku nie ustał. Z notą łączną 131,7 pkt., zajął 45. miejsce w stawce 46 zawodników, którzy ukończyli zawody (wyprzedził tylko Laurenta Berniera z Kanady). 
Kilkukrotny medalista mistrzostw Włoch w skokach narciarskich.

</doc>
<doc id="3002410" url="https://pl.wikipedia.org/wiki?curid=3002410" title="Idiorytmia">
Idiorytmia

Idiorytmia − rodzaj życia indywidualnego w zakonach mniszych.
Swobodna forma życia mniszego wprowadzona w XIV w. na Górze Athos na skutek rozluźnienia obserwancji zakonnej, opierająca się na prywatnej własności zdobywanej własną pracą, którą mnich może swobodnie dysponować oraz na życiu w tzw. "rodzinach" czyli grupach złożonych z 6-7 mnichów. W idiorytmicznym klasztorze mogło żyć nawet kilkanaście "rodzin" z odrębnymi pomieszczeniami i zwyczajami. Mnisi gromadzą się wspólnie tylko kilka razy do roku na liturgii i spożywają wtedy wspólny posiłek. Obecnie na Górze Athos istnieje 9 idiorytmicznych klasztorów.

</doc>
<doc id="3002413" url="https://pl.wikipedia.org/wiki?curid=3002413" title="New York Stadium">
New York Stadium

New York Stadium – stadion piłkarski w Rotherham, Anglia. 
Pierwsze ligowe spotkanie miało miejsce 18 sierpnia 2012 roku. Gospodarze pokonali Burton Albion 3-0. Pierwszą oficjalną bramkę zdobył Daniel Nardiello .

</doc>
<doc id="3002416" url="https://pl.wikipedia.org/wiki?curid=3002416" title="Front wschodni (I wojna światowa)">
Front wschodni (I wojna światowa)

Front wschodni – jeden z dwóch najważniejszych frontów podczas I wojny światowej.
Tło.
28 czerwca 1914 roku w Sarajewie zastrzelony został następca tronu Austro-Węgier. Dokładnie miesiąc później, 28 lipca, Austro-Węgry wypowiadają wojnę Serbii. Rosja, protektorka Serbii, ogłasza mobilizację i 1 sierpnia Niemcy wypowiadają jej wojnę. Chcą szybko pokonać Francję i przerzucić siły na wschód. Do pierwszych walk rosyjsko-niemieckich dochodzi już 2 sierpnia 1914, natomiast 6 sierpnia 1914 Rosji wypowiadają wojnę Austro-Węgry.
Działania Niemiec przeciw bolszewickiej Rosji do podpisu traktatu.
Niemcy tworzą Naczelne dowództwo dla spraw wschodnich z siedzibą w Królewcu. 9 lutego Niemcy podpisują w Brześciu traktat z Ukrainą, żądając od bolszewików podpisania traktatu na ich warunkach. Ukraina w zamian za oddanie jej należącej do utworzonej przez Niemców w 1917 roku polskiej Tymczasowej Rady Stanu Chełmszczyzny, zobowiązała się do oddania miliona ton zboża. Wydarzenia te spowodowały bunty w jednostkach polskich (pod Rarańczą i Kaniowem). 16 lutego Taryba ogłosiła niepodległość Litwy, 23 lutego niepodległość uznały Niemcy, a 9 czerwca wprowadzono tam monarchię. 18 lutego Niemcy podjęły tzw. operację "Faustschlag", ofensywę na froncie białoruskim. Natarcie niemieckie nie napotkało większego oporu. Armia rosyjska przestała istnieć, a Niemcy wdarły się na 200 km. Pierwszego dnia Niemcy wdarli się do Dźwińska, sześć dni później do Pskowa. Wieczorem tego samego dnia byli już w mieście Mołodeczno. 19 lutego oddziały polskie i białoruskie niezależnie rozbroiły bolszewików i zajęły Mińsk, jednak 21 lutego do miasta wkroczyły wojska niemieckie. 10 Armia niemiecka zajęła Białoruś aż do Mohylewa. 24 lutego Niemcy z pomocą ukraińskich kolejarzy zajęli Żytomierz i 2 marca Kijów. 25 lutego II Rzesza zajęła Tallin, a do 4 lutego zajęła całą Estonię. Pod koniec lutego 1918 roku Niemcy zajęli całą Łotwę. 4 marca Niemcy wkroczyli do Narwy. Armia niemiecka znajdowała się wtedy 150 km od Petersburga. 3 marca 1918 bolszewicka Rosja podpisała w Brześciu Litewskim traktat z Niemcami i ich sojusznikami.
Działania niemieckie przeciw bolszewickiej Rosji po traktacie.
W wyniku traktatu Rosja ostatecznie utraciła Polskę, Finlandię, Litwę, Białoruś, Łotwę, Estonię oraz część Zakaukazia. Bałtycka Dywizja Morska zajęła w marcu Wyspy Alandzkie.
Na początku 1918 roku armia niemiecka była już tak blisko Petersburga, że Lenin musiał przenieść stolicę do Moskwy. Od marca do listopada II Rzesza okupowała obwód pskowski.
Lądowanie w Finlandii.
3 kwietnia 1918 10-tysięczna Bałtycka Dywizja Morska wylądowała na półwyspie Hanko w Finlandii. 7 kwietnia Niemcy wylądowali w mieście Loviisa, a w dniach 12-3 kwietnia zajęli Helsinki. 26 kwietnia zajęli miasto Hämeenlinna.
Ukraina.
5 kwietnia 1918 roku Niemcy zajęli Charków. 28 kwietnia niemiecko-austriacka armia zajęła Ługańsk, stolicę Doniecko-Krzyworoskiej RR. 29 kwietnia proniemiecki wojskowy Pawło Skoropadski dokonał zamachu stanu w URL i ogłosił powstanie Hetmanatu. W maju Niemcy wkroczyli na Krym. 8 maja Niemcy zdobyli Rostów nad Donem. Od maja do sierpnia 1918 roku położony w pobliżu Donu Taganrog był pod okupacją niemiecką. Praktycznie przez cały maj trwały walki koło miastem Batajsk.
Zakaukazie.
28 maja Niemcy podpisały w Poti traktat z Gruzją. Zajęły ją i spotkały się z wojskami osmańskimi.
8 czerwca Niemcy wylądowali w Poti, a 11 czerwca zajęli Tbilisi.
Epilog.
We wrześniu 1918 roku w Równem, Szepetówce, Kijowie i Połocku coraz częściej dochodziło do starć między żołnierzami i oficerami. W Charkowie żołnierze otwarcie się buntowali przeciw rozkazom i wywieszali czerwone flagi. Likwidacja dowództwa niemieckiego na wschodzie została potwierdzona rozejmem w Compiègne, zgodnie z którym Niemcy musieli wycofać wszystkie wojska, wypuścić jeńców i dać aliantom dostęp do tych regionów. Od 11 listopada trwało ożywione wycofywanie się jednostek niemieckich. Wojska Rosji Radzieckiej zajmowały kolejne ziemie. Kiedy Cesarstwo Niemieckie przestało istnieć i powstała Republika Weimarska, długi pas ziemi niemieckiej zajęty jeszcze przez Niemcy, był jedyną pozostałością II Rzeszy. Dzięki cichemu przyzwoleniu Niemców, Armia Czerwona zajmowała kolejne tereny. Jednak wskutek rosnących w siłę rewolucjonistów w Niemczech pojawiły się obawy, że Rosja radziecka pomoże niemieckim bolszewikom i w związku z tym Niemcy zmieniają politykę na wschodzie. W październiku wojska niemieckie opuszczają Krym, który zaraz potem zajmuje armia Denikina (Białych). 14 grudnia rząd proniemiecki na Ukrainie zostaje obalony. Pod koniec października w austriackiej Galicji i na Śląsku Cieszyńskim Polacy przejmują władzę i rozpoczynają odtwarzać własne państwo. Na początku listopada Polacy rozbrajają wojska niemieckie także w Kongresówce. Od tego momentu wojska niemieckie mogą się wycofywać ze wschodu już jedynie przez Prusy Wschodnie. Niemcy decydują nie przeszkadzać powstaniu państwa polskiego licząc na zwolnienie marszu bolszewickiej Rosji na zachód poprzez wybuch konfliktu polsko-radzieckiego. 27 grudnia wybucha powstanie polskie w dotąd niemieckiej Wielkopolsce. 29 grudnia dowódca Ober-Ostu zrywa rozmowy z Polakami. 16 grudnia wojska niemieckie wycofują się także z Helsinek.
5 lutego 1919 roku Niemcy pozwalają wreszcie Polakom przejmować miasta, z których się wycofują, mając nadzieję na wybuch konfliktu polsko-sowieckiego. Ostatecznie 14 lutego 1919 wojska polskie i radzieckie spotykają się w mieście Mosty oraz Bereza Kartuska na Białorusi. Oba miasta zdobywa Wojsko Polskie. Tę datę uznaje się za początek wojny polsko-bolszewickiej. 19 lutego Niemcy opuszczają Białystok, na mocy umowy białostockiej. W dniach 19-20 lutego te tereny obsadzają Polacy. W latach 1918–1919, kiedy Niemcy rządziły jeszcze częścią Łotwy, do kraju wkroczyła Armia Czerwona, jednak wspólnie z armią łotewską, Niemcy pokonali bolszewików. Jednak w dniach 19–23 czerwca Estończycy pokonali armię niemiecką pod miastem Kieś. Niemcy zostali zmuszeni do opuszczenia Łotwy do 5 lipca.
W lipcu 1919 roku armia niemiecka wycofała się z Augustowa, który zamierzała dać Litwie, jednak ostatecznie przejęli go Polacy.

</doc>
<doc id="3002417" url="https://pl.wikipedia.org/wiki?curid=3002417" title="Sieci Historii">
Sieci Historii



</doc>
<doc id="3002418" url="https://pl.wikipedia.org/wiki?curid=3002418" title="Młodzieżowe Indywidualne Mistrzostwa Polski na Żużlu 1988">
Młodzieżowe Indywidualne Mistrzostwa Polski na Żużlu 1988

Młodzieżowe Indywidualne Mistrzostwa Polski na Żużlu 1988 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1988. Rozegrano dwa turnieje półfinałowe oraz finał, w którym zwyciężył Piotr Świst.

</doc>
<doc id="3002419" url="https://pl.wikipedia.org/wiki?curid=3002419" title="Jan Nowosielski (1660–1717)">
Jan Nowosielski (1660–1717)

Jan Nowosielski z Nowosielec (ur. 1660, zm. 28 lutego 1717) – łowczy mielnicki (1682–1691), stolnik podlaski (1691–1699), kapitan Wielkiej Wojny Północnej, starosta łukowski (1699–1711), w 1696 poseł sejmu konwokacyjnego.
Żona: Anna Widlicz-Domaszewska z Domaszewnicy herbu Nieczuja. Dzieci: Antonina Nowosielska (1690–1753), filantropka, Franciszek Jan Nowosielski na Nowosielcu i Zakrzu (1690–1758), poseł.
Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Deputat ziemi drohickiej do rady stanu rycerskiego rokoszu łowickiego w 1697 roku. Poseł na sejm 1703 roku z województwa lubelskiego.

</doc>
<doc id="3002420" url="https://pl.wikipedia.org/wiki?curid=3002420" title="Układarka">
Układarka

Układarka – maszyna budowlana służąca do układania różnych materiałów lub elementów np. mas bitumicznych lub rur. Może być pojazdem (maszyną) samojezdnym lub ciągnionym.
Rodzaje:

</doc>
<doc id="3002421" url="https://pl.wikipedia.org/wiki?curid=3002421" title="Mistrzostwa Ameryki Południowej w Piłce Siatkowej Mężczyzn 2013">
Mistrzostwa Ameryki Południowej w Piłce Siatkowej Mężczyzn 2013

XXX Mistrzostwa Ameryki Południowej w Piłce Siatkowej Mężczyzn odbyły się w brazylijskim mieście Cabo Frio pomiędzy 6 a 10 sierpnia 2013 roku.
Tytułu sprzed dwóch lat broniła reprezentacja Brazylii.
System rozgrywek.
Pięć reprezentacji znajdujących się w jednej grupie rozegrało ze sobą po jednym meczu systemem kołowym. Drużyna, która po rozegraniu wszystkich spotkań miała najwięcej punktów, zdobyła tytuł mistrzowski i zakwalifikuje się na Mistrzostwa Świata w Piłce Siatkowej Mężczyzn 2014 oraz Puchar Świata w Piłce Siatkowej Mężczyzn 2013, a drugi zespół zagra tylko w tych pierwszych rozgrywkach.
Za zwycięstwo drużyna otrzymywała trzy punkty, za porażkę - zero.
O kolejności w tabeli decydowały kolejno: 

</doc>
<doc id="3002422" url="https://pl.wikipedia.org/wiki?curid=3002422" title="Młodzieżowe Indywidualne Mistrzostwa Polski na Żużlu 1989">
Młodzieżowe Indywidualne Mistrzostwa Polski na Żużlu 1989

Młodzieżowe Indywidualne Mistrzostwa Polski na Żużlu 1989 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1989. Rozegrano dwa turnieje półfinałowe oraz finał, w którym zwyciężył Piotr Świst.

</doc>
<doc id="3002423" url="https://pl.wikipedia.org/wiki?curid=3002423" title="Wiecha (Gdańsk)">
Wiecha (Gdańsk)

Wiecha – wzniesienie o wysokości 112 m n.p.m. położone w woj. pomorskim na obszarze miasta Gdańska, w obrębie Trójmiejskiego Parku Krajobrazowego.
W 1877 zwane "Neue Aussicht", w 1898 "Wächterberg" - niemiecka nazwa osobowa od "Wächter" (tutejszy leśniczy). Nazwę "Wiecha" wprowadzono w 1949 roku, zastępując poprzednią urzędową nazwę byłego Wolnego Miasta Gdańska "Wächter Berg".
Na południe od wzniesienia "Wiecha" w odległości ok. 400 m znajduje się wzniesienie Głowica, zaś na wschód w odległości ok. 400 m wznosi się Góra Dantyszka.

</doc>
<doc id="3002425" url="https://pl.wikipedia.org/wiki?curid=3002425" title="Budd Goodwin">
Budd Goodwin



</doc>
<doc id="3002426" url="https://pl.wikipedia.org/wiki?curid=3002426" title="Młodzieżowe Indywidualne Mistrzostwa Polski na Żużlu 1990">
Młodzieżowe Indywidualne Mistrzostwa Polski na Żużlu 1990

Młodzieżowe Indywidualne Mistrzostwa Polski na Żużlu 1990 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1990. Rozegrano dwa turnieje półfinałowe oraz finał, w którym zwyciężył Tomasz Gollob.

</doc>
<doc id="3002427" url="https://pl.wikipedia.org/wiki?curid=3002427" title="George Duke">
George Duke

George Duke (ur. 12 stycznia 1946 w San Rafael, zm. 5 sierpnia 2013 w Santa Monica) – amerykański kompozytor, muzyk, pianista jazzowy i wokalista.

</doc>
<doc id="3002428" url="https://pl.wikipedia.org/wiki?curid=3002428" title="Borszczówka">
Borszczówka



</doc>
<doc id="3002429" url="https://pl.wikipedia.org/wiki?curid=3002429" title="Skład Komitetu Centralnego partii bolszewików (SDPRR(b), RKP(b) i WKP(b)) 1917–1952">
Skład Komitetu Centralnego partii bolszewików (SDPRR(b), RKP(b) i WKP(b)) 1917–1952

Skład Komitetu Centralnego partii bolszewików (SDPRR(b), RKP(b) i WKP(b)) 1917-1952
Komitet Centralny wybrany na VI zjeździe SDPRR (b) 16 sierpnia 1917.
Członkowie (21):
Artiom (Fiodor Siergiejew), Jan Berzin, Andriej Bubnow, Nikołaj Bucharin, Feliks Dzierżyński, Grigorij Zinowjew, Lew Kamieniew, Aleksandra Kołłontaj, Nikołaj Krestinski, Włodzimierz Lenin, Władimir Milutin, Matwiej Muranow, Wiktor Nogin, Aleksiej Rykow, Jakow Swierdłow, Ivar Smilga, Grigorij Sokolnikow, Józef Stalin, Lew Trocki, Moisiej Uricki, Stepan Szaumian.
Zastępcy członków (8):
Prokopi Dżaparidze, Adolf Joffe, Aleksiej Kisielow, Gieorgij Oppokow (Łomow), Jewgienij Prieobrażenski, Mykoła Skrypnyk, Jelena Stasowa, Warwara Jakowlewa.
Komitet Centralny wybrany na VII zjeździe RKP(b) 8 marca 1918.
Członkowie (15):
Artiom, Nikołaj Bucharin, Michaił Władimirski, Feliks Dzierżyński, Grigorij Zinowjew, Nikołaj Krestinski, Michaił Łaszewicz, Włodzimierz Lenin, Jakow Swierdłow, Ivar Smilga, Grigorij Sokolnikow, Józef Stalin, Jelena Stasowa, Lew Trocki, Wasilij Szmidt.
Zastępcy członków (8):
Jan Berzin, Adolf Joffe, Aleksiej Kisielow, Georgij Oppokow (Łomow), Hryhorij Petrowski, Piotr Stuczka, Mojsiej Uricki, Aleksandr Szlapnikow.
Komitet Centralny wybrany na VIII zjeździe RKP(b) 23 marca 1919.
Członkowie (19):
Aleksandr Biełoborodow, Nikołaj Bucharin, Feliks Dzierżyński, Grigorij Jewdokimow, Grigorij Zinowjew, Michaił Kalinin, Lew Kamieniew, Nikołaj Krestinski, Włodzimierz Lenin, Matwiej Muranow, Karol Radek, Christian Rakowski, Leonid Sieriebriakow, Ivar Smilga, Józef Stalin, Jelena Stasowa, Piotr Stuczka, Michaił Tomski, Lew Trocki.
Zastępcy członków (8):
Artiom (Fiodor Siergiejew), Andriej Bubnow, Michaił Władimirski, Karl Daniszewski, Wincas Mickiewiczius-Kapsukas, Iwan Smirnow, Wasilij Szmidt, Jemieljan Jarosławski.
Komitet Centralny wybrany na IX zjeździe RKP(b) 5 kwietnia 1920.
Członkowie (19):
Andriej Andriejew, Artiom (Fiodor Siergiejew), Nikołaj Bucharin, Feliks Dzierżyński, Grigorij Zinowjew, Michaił Kalinin, Lew Kamieniew, Nikołaj Krestinski, Włodzimierz Lenin, Jewgienij Prieobrażenski, Karol Radek, Christian Rakowski, Jan Rudzutak, Aleksiej Rykow, Leonid Sieriebriakow, Iwan Smirnow, Józef Stalin, Michaił Tomski, Lew Trocki.
Zastępcy członków (12):
Aleksandr Biełoborodow, Siergiej Gusiew, Piotr Załucki, Władimir Milutin, Wiaczesław Mołotow, Matwiej Muranow, Wiktor Nogin, Hryhorij Petrowski, Josif Piatnicki, Ivar Smilga, Piotr Stuczka, Jemieljan Jarosławski.
Komitet Centralny wybrany na X zjeździe RKP(b) 16 marca 1921.
Członkowie (25):
Artiom (Fiodor Siergiejew), Nikołaj Bucharin, Klimient Woroszyłow, Feliks Dzierżyński, Grigorij Zinowjew, Michaił Kalinin, Lew Kamieniew, Nikołaj Komarow, Iwan Kutuzow, Włodzimierz Lenin, Wasilij Michajłow, Wiaczesław Mołotow, Sergo Ordżonikidze, Hryhorij Petrowski, Karol Radek, Christian Rakowski, Jan Rudzutak, Aleksiej Rykow, Józef Stalin, Michaił Tomski, Lew Trocki, Iwan Tuntuł, Michaił Frunze, Aleksandr Szlapnikow, Jemieljan Jarosławski.
Zastępcy członków (15):
Siergiej Gusiew, Piotr Załucki, Isaak Zielenski, Siergiej Kirow, Aleksiej Kisielow, Walerian Kujbyszew, Władimir Milutin, Walerian Obolenski (N. Osinski), Jurij Piatakow, Gieorgij Safarow, Iwan Smirnow, Daniił Sulimow, Nikołaj Ugłanow, Włas Czubar, Wasilij Szmidt.
Komitet Centralny wybrany na XI zjeździe RKP(b) 2 kwietnia 1922.
Członkowie (27):
Andriej Andriejew, Nikołaj Bucharin, Klimient Woroszyłow, Feliks Dzierżyński, Isaak Zielenski, Grigorij Zinowjew, Michaił Kalinin, Lew Kamieniew, Iwan Korotkow, Walerian Kujbyszew, Włodzimierz Lenin, Wiaczesław Mołotow, Sergo Ordżonikidze, Hryhorij Petrowski, Karol Radek, Christian Rakowski, Jan Rudzutak, Aleksiej Rykow, Timofiej Sapronow, Aleksandr Smirnow, Grigorij Sokolnikow, Józef Stalin, Michaił Tomski, Lew Trocki, Michaił Frunze, Włas Czubar, Jemieljan Jarosławski.
Zastępcy członków (19):
Aleksiej Badajew, Andriej Bubnow, Siergiej Gusiew, Siergiej Kirow, Aleksiej Kisielow, Nikołaj Komarow, Timofiej Kriwow, Dmitrij Lebied´, Jānis Lepse, Siemion Łobow, Dmytro Manuilśkyj, Anastas Mikojan, Wasilij Michajłow, Jurij Piatakow, Abdullo Rahimbojew, Georgij Safarow, Ivar Smilga, Daniił Sulimow, Wasilij Szmidt.
Komitet Centralny wybrany na XII zjeździe RKP (b) 25 kwietnia 1923.
Członkowie (40):
Andriej Andriejew, Nikołaj Bucharin, Klimient Woroszyłow, Feliks Dzierżyński, Grigorij Jewdokimow, Piotr Załucki, Isaak Zełenski,Grigorij Zinowjew, Michaił Kalinin, Lew Kamieniew, Emmanuił Kwiring, Siergiej Kirow, Nikołaj Komarow, Iwan Korotkow, Nikołaj Kubiak, Michaił Łaszewicz, Włodzimierz Lenin, Dmytro Manuilśkyj, Anastas Mikojan, Wasilij Michajłow, Wiaczesław Mołotow, Sergo Ordżonikidze, Hryhorij Petrowski, Jurij Piatakow, Karol Radek, Christian Rakowski, Jan Rudzutak, Aleksiej Rykow, Aleksandr Smirnow, Grigorij Sokolnikow, Józef Stalin, Daniił Sulimow, Michaił Tomski, Lew Trocki, Nikołaj Ugłanow, Konstantin Uchanow, Michaił Frunze, Moisiej Charitonow, Aleksandr Ciurupa, Włas Czubar.
Zastępcy członków (17):
Aleksiej Badajew, Andriej Bubnow, Łazar Kaganowicz, Nikołaj Kołotiłow, Stanisław Kosior, Dmitrij Łebed, Jānis Lepse, Iwan Morozow, Iwan Moskwin, Aleksandr Miasnikow, Nariman Narimanow, Iwane Orachelaszwili, Iwan Rumiancew, Turar Ryskułow, Mykoła Skrypnyk, Michaił Urywajew, Michaił Czudow.
Komitet Centralny wybrany na XIII zjeździe RKP(b) 31 maja 1924.
Członkowie (53):
Andriej Andriejew, Nikołaj Antipow, Andriej Bubnow, Nikołaj Bucharin, Klimient Woroszyłow, Feliks Dzierżyński, Aleksandr Dogadow, Grigorij Jewdokimow, Piotr Załucki, Isaak Zielenski, Grigorij Zinowjew, Łazar Kaganowicz, Michaił Kalinin, Lew Kamieniew, Emmanuił Kwiryng, Siergiej Kirow, Nikołaj Kołotiłow, Nikołaj Komarow, Stanisław Kosior, Leonid Krasin, Gleb Krzyżanowski, Nikołaj Kubiak, Aleksandr Kuklin, Michaił Łaszewicz, Jānis Lepse, Siemion Łobow, Dmytro Manuilśkyj, Aleksiej Miedwiediew, Anastas Mikojan, Wasilij Michajłow, Wiaczesław Mołotow, Kławdija Nikołajewa, Sergo Ordżonikidze, Hryhorij Petrowski, Jurij Piatakow, Christian Rakowski, Jan Rudzutak, Iwan Rumiancew, Mojsiej Ruchimowicz, Aleksiej Rykow, Aleksandr Smirnow, Grigorij Sokolnikow, Józef Stalin, Daniił Sulimow, Michaił Tomski, Lew Trocki, Nikołaj Ugłanow, Konstantin Uchanow, Michaił Frunze, Mojsiej Charitonow, Aleksandr Ciurupa, Włas Czubar, Isaak Szwarc.
Zastępcy członków (34):
Aleksandra Artiuchina, Aleksiej Badajew, Josif Warejkis, Miron Władimirow, Konstantin Gej, Nikołaj Glebow-Awiłow, Filipp Gołoszczokin, Siergiej Zorin, Andriej Iwanow, Wasilij Iwanow, Iwan Kabakow, Kuprijan Kirkiż, Gieorgij Korostielow, Aleksandr Krynicki, Aleksandr Markow, Iwan Morozow, Iwan Moskwin, Aleksandr Miasnikian, Nariman Narimanow, Iwane Orachelaszwili, Abdullo Rahimbojew, Konstantin Rumiancew, Kuźma Ryndin, Georgij Safarow, Mykoła Skrypnyk, Iwar Smilga, Konstantin Strijewski, Siergiej Syrcow, Aleksandr Tołokoncew, Michaił Urywajew, Wiktoria Cejtlin, Nikołaj Czaplin, Michaił Czudow, Wasilij Szmidt.
Komitet Centralny wybrany na XIV zjeździe WKP(b) 31 grudnia 1925.
Członkowie (63):
Andriej Andriejew, Nikołaj Antipow, Aleksandra Artiuchina, Aleksiej Badajew, Karl Bauman, Andriej Bubnow, Nikołaj Bucharin, Klimient Woroszyłow, Feliks Dzierżyński, Aleksandr Dogadow, Grigorij Jewdokimow, Iwan Żukow, Isaak Zielenski, Grigorij Zinowjew, Iwan Kabakow, Łazar Kaganowicz, Michaił Kalinin, Lew Kamieniew, Emmanuił Kwiryng, Kuprijan Kirkiż, Siergiej Kirow, Nikołaj Kołotiłow, Nikołaj Komarow, Stanisław Kosior, Wasilij Kotow, Leonid Krasin, Gleb Krzyżanowski, Nikołaj Kubiak, Jegor Kulikow, Jānis Lepse, Siemion Łobow, Dmytro Manuilśkyj, Aleksiej Miedwiediew, Anastas Mikojan, Wasilij Michajłow, Wiaczesław Mołotow, Sergo Ordżonikidze, Hryhorij Petrowski, Jurij Piatakow, Andriej Radczenko, Christian Rakowski, Jan Rudzutak, Iwan Rumiancew, Mojsiej Ruchimowicz, Aleksiej Rykow, Iwar Smilga, Aleksandr Smirnow, Grigorij Sokolnikow, Józef Stalin, Iwan Skworcow-Stiepanow, Daniił Sulimow, Aleksandr Tołokoncew, Michaił Tomski, Lew Trocki, Nikołaj Ugłanow, Konstantin Uchanow, Aleksandr Ciurupa, Gieorgij Cziczerin, Włas Czubar, Michaił Czudow, Isaak Szwarc, Nikołaj Szwernik, Wasilij Szmidt.
Zastępcy członków (43):
Iwan Awdiejew, Josif Warejkis, Jan Gamarnik, Konstantin Gej, Filipp Gołoszczokin, Andriej Żdanow, Władimir Iwanow, Akmal Ikramow, Anna Kałygina, Grigorij Kaminski, Aleksiej Kisielow, Iwan Kłymenko, Iwan Kodacki, Taras Kondratiew, Józef Kosior, Aleksandr Krynicki, Michaił Łaszewicz, Wissarion Łominadze, Georgij Oppokow (Łomow), Siergiej Łukaszyn, Isidor Lubimow, Aleksandr Markow, Dmitrij Matwiejew, Grigorij Mielniczanski, Iwan Moskwin, Gazanfar Musabekow, Kławdija Nikołajewa, Iwan Nosow, Iwane Orachelaszwili, Walerian Obolenski (N. Osinski), Paweł Postyszew, Konstantin Rumiancew, Kuzma Ryndin, Boris Siemionow, Aleksandr Sieriebrowski, Mykoła Skrypnyk, Konstantin Strijewski, Siergiej Syrcow, Fiodor Ugarow, Józef Unszlicht, Michaił Urywajew, Nikołaj Czaplin, Robert Eiche.
Komitet Centralny wybrany na XV zjeździe WKP(b) 19 grudnia 1927.
Członkowie (71):
Iwan Akułow, Andriej Andriejew, Nikołaj Antipow, Aleksandra Artiuchina, Aleksiej Badajew, Karl Bauman, Andriej Bubnow, Nikołaj Bucharin, Klimient Woroszyłow, Jan Gamarnik, Filipp Gołoszczokin, Aleksandr Dogadow, Iwan Żukow, Isaak Zielenski, Iwan Kabakow, Łazar Kaganowicz, Michaił Kalinin, Emmanuił Kwiryng, Kuprijan Kirkiż, Siergiej Kirow, Wilhelm Knorin, Nikołaj Kołotiłow, Nikołaj Komarow, Józef Kosior, Stanisław Kosior, Wasilij Kotow, Gleb Krzyżanowski, Nadieżda Krupska, Nikołaj Kubiak, Walerian Kujbyszew, Jegor Kulikow, Jānis Lepse, Siemion Łobow, Georgij Oppokow (Łomow), Isidor Lubimow, Dmytro Manuilśkyj, Aleksiej Miedwiediew, Wiaczesław Mienżynski, Anastas Mikojan, Wasilij Michajłow, Wiaczesław Mołotow, Iwan Moskwin, Iwane Orachelaszwili, Hryhorij Petrowski, Paweł Postyszew, Josif Piatnicki, Jan Rudzutak, Iwan Rumiancew, Mojsiej Ruchimowicz, Aleksiej Rykow, Mykoła Skrypnyk, Aleksandr Smirnow, Grigorij Sokolnikow, Józef Stalin, Iwan Skworcow-Stiepanow, Aleksiej Stiecki, Konstantin Strijewski, Daniił Sulimow, Siergiej Syrcow, Aleksandr Tołokoncew, Michaił Tomski, Fiodor Ugarow, Nikołaj Ugłanow, Konstantin Uchanow, Aleksandr Ciurupa, Georgij Cziczerin, Włas Czubar, Michaił Czudow, Isaak Szwarc, Nikołaj Szwernik, Wasilij Szmidt.
Zastępcy członków (50):
Piotr Aleksiejew, Naum Ancełowicz, Piotr Baranow, Nikołaj Briuchanow, Josif Warejkis, Konstantin Gej, Fiodor Griadinski, Andriej Żdanow, Władimir Iwanow, Akmal Ikramow, Anna Kałygina, Grigorij Kaminski, Aleksiej Kisielow, Iwan Kłymenko, Iwan Kodacki, Fiłomon Kołguszkin, Taras Kondratiew, Aleksandr Krynicki, Fiodor Leonow, Sołomon Łozowski, Filipp Łokackow, Wissarion Łominadze, Aleksandr Markow, Walerij Mieżłauk, Grigorij Mielniczanski, Lewon Mirzojan, Michaił Michajłow-Iwanow, Gazanfar Musabekow, Kławdija Nikołajewa, Iwan Nosow, Walerian Obolenski (N. Osinski), Michaił Oszwincew, Władimir Połonski, Konstantin Rumiancew, Kuzma Ryndin, Martemian Riutin, Boris Siemionow, Aleksandr Sierebrowski, Siergiej Sobolew, Wasilij Stroganow, Kiryłł Suchomlin, Józef Unszlicht, Michaił Urywajew, Mendel Chatajewicz, Anton Cychon, Nikołaj Czaplin, Michaił Czuwyrin, Siergiej Czuckajew, Robert Eiche, Szalwa Eliawa
Komitet Centralny wybrany na XVI zjeździe WKP(b) 13 lipca 1930.
Członkowie (71):
Piotr Aleksiejew, Andriej Andriejew, Nikołaj Antipow, Aleksiej Badajew, Karl Bauman, Andriej Bubnow, Nikołaj Bucharin, Josif Warejkis, Klimient Woroszyłow, Jan Gamarnik, Filipp Gołoszczokin, Andriej Żdanow, Iwan Żukow, Issak Zielenski, Iwan Kabakow, Łazar Kaganowicz, Michaił Kalinin, Emmanuił Kwiryng, Siergiej Kirow, Wilhelm Knorin, Iwan Kodacki, Nikołaj Kołotiłow, Nikołaj Komarow, Józef Kosior, Stanisław Kosior, Gleb Krzyżanowski, Nadieżda Krupska, Nikołaj Kubiak, Walerian Kujbyszew, Dmitrij Lebied´, Fiodor Leonow, Siemion Łobow, Wissarion Łominadze, Georgij Oppokow (Łomow), Isidor Lubimow, Dmytro Manuilśkyj, Wiaczesław Mienżyński, Anastas Mikojan, Wiaczesław Mołotow, Iwan Moskwin, Iwan Nosow, Iwane Orachelaszwili, Hryhorij Petrowski, Paweł Postyszew, Jurij Piatakow, Josif Piatnicki, Jan Rudzutak, Iwan Rumiancew, Mojsiej Ruchimowicz, Aleksiej Rykow, Kuźma Ryndin, Mykoła Skrypnyk, Aleksandr Smirnow, Józef Stalin, Aleksiej Stiecki, Konstantin Strijewski, Daniił Sulimow, Siergiej Syrcow, Aleksandr Tołokoncew, Michaił Tomski, Konstantin Uchanow, Mendel Chatajewicz, Anton Cychon, Włas Czubar, Michaił Czuwyrin, Michaił Czudow, Issak Szwarc, Nikołaj Szwernik, Boris Szebołdajew, Robert Eiche, Jakow Jakowlew.
Zastępcy członków (67):
Aleksiej Amosow, Naum Ancełowicz, Stepan Afanasjew, Piotr Baranow, Siergiej Biergawinow, Nikołaj Briuchanow, Iwan Bułat, Dmitrij Bułatow, Anton Bulin, Gawrił Wejnberg, Piotr Wołkow, Pelagieja Woronowa, Konstantin Gej, Mikałaj Haładzied, Fiodor Griadinski, Aleksandr Dogadow, Władimir Iwanow, Akmal Ikramow, Uraz Isajew, Moisiej Kałmanowicz, Anna Kałygina, Grigorij Kaminski, Ławrentij Kartweliszwili, Michaił Kachiani, Aleksiej Kisielow, Iwan Kłymenko, Iwan Kozłow, Aleksandr Kosariew, Aleksandr Krynicki, Wasilin Kuricyn, Sołomon Łozowski, Walerij Mieżłauk, Lewon Mirzojan, Wasilij Michajłow, Michaił Michajłow-Iwanow, Gazanfar Musabekow, Kławdija Nikołajewa, Walerian Obolenski (N. Osinski), Michaił Oszwincew, Nikołaj Pachomow, Iwan Perepeczko, Boris Poziern, Władimir Połonski, Nikołaj Popow, Władimir Ptucha, Konstantin Rumiancew, Maksimilian Sawieljew, Aleksiej Siedielnikow, Boris Siemionow, Aleksandr Sieriebrowski, Piotr Smorodin, Grigorij Sokolnikow, Wasilij Stroganow, Kiryłł Suchomlin, Roman Tieriechow, Ijeronim Uborewicz, Józef Unszlicht, Michaił Urywajew, Michaił Chłopiankin, Fiodor Carkow, Nikołaj Czaplin, Siergiej Czuckajew, Wasilij Szmidt, Szalwa Eliawa, Tichon Jurkin, Gienrich Jagoda, Jona Jakir.
Komitet Centralny wybrany na XVII zjeździe WKP(b) 10 lutego 1934.
Członkowie (71):
Piotr Aleksiejew, Andriej Andriejew, Nikołaj Antipow, Aleksiej Badajew, Wsiewołod Balicki, Karl Bauman, Ławrientij Beria, Andriej Bubnow, Josif Warejkis, Klimient Woroszyłow, Jan Gamarnik, Jefim Jewdokimow, Nikołaj Jeżow, Awel Jenukidze, Andriej Żdanow, Iwan Żukow, Isaak Zielenski, Władimir Iwanow, Akmal Ikramow, Iwan Kabakow, Łazar Kaganowicz, Michaił Kaganowicz, Michaił Kalinin, Ławrentij Kartweliszwili, Siergiej Kirow, Wilhelm Knorin, Iwan Kodacki, Aleksandr Kosariow, Józef Kosior, Stanisław Kosior, Gleb Krzyżanowski, Aleksandr Krynicki, Nadieżda Krupska, Walerian Kujbyszew, Dmitrij Lebied´, Maksim Litwinow, Siemion Łobow, Isidor Lubimow, Dmytro Manuilśkyj, Walerij Mieżłauk, Anastas Mikojan, Lewon Mirzojan, Wiaczesław Mołotow, Kławdija Nikołajewa, Iwan Nosow, Sergo Ordżonikidze, Hryhorij Petrowski, Paweł Postyszew, Jurij Piatakow, Josif Piatnicki, Michaił Razumow, Jan Rudzutak, Iwan Rumiancew, Mojsiej Ruchimowicz, Kuźma Ryndin, Józef Stalin, Aleksiej Stiecki, Daniił Sulimow, Konstantin Uchanow, Mendel Chatajewicz, Nikita Chruszczow, Michaił Czernow, Włas Czubar, Michaił Czuwyrin, Michaił Czudow, Nikołaj Szwernik, Boris Szebołdajew, Robert Eiche, Gienrich Jagoda, Jona Jakir, Jakow Jakowlew.
Zastępcy członków (68):
Mir Cəfər Bağırov, Gieorgij Błagonrawow, Wasilij Blücher, Grigorij Brojdo, Siemion Budionny, Nikołaj Bułganin, Anton Bulin, Nikołaj Bucharin, Jakow Bykin, Jewgienij Weger, Gawrił Wejnberg, Nikołaj Gikało, Mikałaj Haładzied, Hryhoryj Hryńko, Fiodor Griadinski, Mykoła Demczenko, Terentij Deribas, Aleksandr Jegorow, Iwan Jeriomin, Awraamij Zawieniagin, Wołodymyr Zatonskyj, Uraz Isajew, Mojsiej Kalmanowicz, Anna Kałygina, Grigorij Kaminski, Nikołaj Komarow, Nikołaj Kubiak, Michaił Kulkow, Wasilij Kuricyn, Alfreds Liepa, Sołomon Łozowski, Panas Lubczenko, Iwan Makarow, Lew Mechlis, Wasilij Michajłow, Michaił Michajłow (Kacenelbogen), Gazanfar Musabekow, Walerian Obolenski (N. Osinski), Iwan Pawłunowski, Nikołaj Pachomow, Boris Poziern, Władimir Połonski, Nikołaj Popow, Aleksandr Poskriobyszew, Eduards Prāmnieks, Władimir Ptucha, Arkadij Rozengolc, Aleksiej Rykow, Sarkis Sarkisow, Aleksiej Siedielnikow, Boris Siemionow, Aleksandr Sieriebriowski, Piotr Smorodin, Grigorij Sokolnikow, Konstantin Strijewski, Pēteris Struppe, Iwan Towstucha, Michaił Tomski, Michaił Tuchaczewski, Ijeronim Uborewicz, Aleksandr Ugarow, Józef Unszlicht, Nikołaj Fiłatow, Isaak Szwarc, Aleksandr Sztejngart, Władimir Szubrikow, Szalwa Eliawa, Tichon Jurkin.
Komitet Centralny wybrany na XVIII zjeździe WKP(b) 21 marca 1939.
Członkowie (71):
Andriej Andriejew, Wasilij Andrianow, Naum Ancełowicz, Mir Cəfər Bağırov, Aleksiej Badajew, Iwan Benediktow, Ławrentij Beria, Giennadij Borkow, Siemion Budionny, Nikołaj Bułganin, Michaił Burmistenko, Boris Wannikow, Wasilij Wachruszew, Nikołaj Wozniesienski, Klimient Woroszyłow, Andriej Wyszynski, Boris Dwinski, Władimir Donskoj, Aleksandr Jefremow, Andriej Żdanow, Siemion Zadionczenko, Siemion Zacharow, Arsenij Zwieriew, Rozalia Ziemlaczka, Łazar Kaganowicz, Michaił Kaganowicz, Michaił Kalinin, Łeonid Kornijec, Demjan Korotczenko, Aleksiej Kosygin, Aleksiej Kuzniecow, Nikołaj Kuzniecow, Grigorij Kulik, Maksim Litwinow, Iwan Lichaczow, Sołomon Łozowski, Piotr Lubawin, Gieorgij Malenkow, Wiaczesław Małyszew, Dmytro Manuilśkyj, Wsiewołod Mierkułow, Lew Mechlis, Anastas Mikojan, Mark Mitin, Nikołaj Michajłow, Wiaczesław Mołotow, Władimir Nikitin, Kławdija Nikołajewa, Nikołaj Piegow, Michaił Pierwuchin, Pantielejmon Ponomarienko, Aleksandr Poskriobyszew, Piotr Pospiełow, Władimir Potiomkin, Iwan Rogow, Iwan Siedin, Nikołaj Skworcow, Józef Stalin, Iwan Tewosjan, Siemion Timoszenko, Aleksandr Fadiejew, Nikita Chruszczow, Aleksiej Szachurin, Nikołaj Szwernik, Matwiej Szkiriatow, Grigorij Sztern, Jefim Szczadienko, Aleksandr Szczerbakow, Usman Jusupow, Jemielian Jarosławski.
Zastępcy członków (68):
Aleksandr Alemasow, Dmitrij Antonow, Grigorij Arutinow, Siergiej Badajew, Walerian Bakradze, Nikołaj Biriukow, Iwan Bojcow, Gawrił Wejnberg, Iwan Własow, Michaił Gwisziani, Siergiej Goglidze, Aleksandr Gorkin, Grigorij Gromow, Nikołaj Gusarow, Władimir Diekanozow, Michaił Denisow, Pawieł Doronin, Aleksandr Dubrowski, Wasilij Żaworonkow, Polina Żemczużyna, Wiktor Żurawlow, Wasilij Zotow, Nikołaj Ignatow, Siergiej Ignatiew, Abak Iskanderow, Konstantin Kartaszow, Siergiej Kaftanow, Kiriłł Kaczalin, Bogdan Kobułow, Michaił Kowalow, Anatolij Kołybanow, Paweł Komarow, Iwan Koniew, Siergiej Krugłow, Pawieł Kułakow, Aleksandr Łoktionow, Iwan Makarow, Iwan Maslennikow, Kiriłł Mierieckow, Aleksandr Niewieżin, Iwan Nikiszow, Dmitrij Pawłow, Gieorgij Palcew, Nikołaj Patoliczew, Piotr Popkow, Gieorgij Popow, Wasilij Pronin, Grigorij Rastiogin, Gieorgij Sawczenko, Aleksandr Samochwałow, Piotr Sieliezniow, Iwan Siergiejew, Zinowij Serdiuk, Jakow Smuszkiewicz, Leonid Sosnin, Maksim Starostin, Wasilij Starczenko, Jakow Storożew, Nikołaj Fieklenko, Aleksiej Frołkow, Iwan Chochłow, Kandid Czarkwiani, Boris Czernousow, Aleksiej Czujanow, Faził Szagimardanow, Borys Szaposznikow, Terentij Sztykow, Iwan Jarcew.
W latach 1939-1952 zjazdy partii nie odbywały się. XIX zjazd WKP(b) (5-14 października 1952) zmienił nazwę partii na Komunistyczna Partia Związku Radzieckiego. 5 marca 1953 zmarł Józef Stalin.

</doc>
<doc id="3002430" url="https://pl.wikipedia.org/wiki?curid=3002430" title="Mojsiej Uricki">
Mojsiej Uricki



</doc>
<doc id="3002431" url="https://pl.wikipedia.org/wiki?curid=3002431" title="Młodzieżowe Indywidualne Mistrzostwa Polski na Żużlu 1991">
Młodzieżowe Indywidualne Mistrzostwa Polski na Żużlu 1991

Młodzieżowe Indywidualne Mistrzostwa Polski na Żużlu 1991 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1991. Rozegrano dwa turnieje półfinałowe oraz finał, w którym zwyciężył Tomasz Gollob.

</doc>
<doc id="3002432" url="https://pl.wikipedia.org/wiki?curid=3002432" title="Jeronim Uborewicz">
Jeronim Uborewicz



</doc>
<doc id="3002436" url="https://pl.wikipedia.org/wiki?curid=3002436" title="Młodzieżowe Indywidualne Mistrzostwa Polski na Żużlu 1992">
Młodzieżowe Indywidualne Mistrzostwa Polski na Żużlu 1992

Młodzieżowe Indywidualne Mistrzostwa Polski na Żużlu 1992 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1992. Rozegrano dwa turnieje półfinałowe oraz finał, w którym zwyciężył Tomasz Gollob.

</doc>
<doc id="3002437" url="https://pl.wikipedia.org/wiki?curid=3002437" title="Współczesna rodzina (sezon 1)">
Współczesna rodzina (sezon 1)

1 sezon serialu komediowego "Współczesna rodzina" został oryginalnie wyemitowany w USA przez stację ABC od 23 września 2009 roku do 19 maja 2010 roku.
Serial skupia się na losach rodziny Pritchettów. Głowa rodziny, 60-letni Jay (Ed O’Neill), od 6 miesięcy jest mężem młodej latynoski, Glorii (Sofía Vergara). Wychowują razem jej syna z pierwszego małżeństwa, Manny'ego (Rico Rodriguez). Jay ma dwójkę dzieci - Claire (Julie Bowen) i Mitchella (Jesse Tyler Ferguson). Claire poślubiła Phila (Ty Burrell) i ma z nim trójkę dzieci: Haley (Sarah Hyland), Alex (Ariel Winter) oraz Luke'a (Nolan Gould). Mitchell jest gejem i razem ze swoim partnerem, Cameronem (Eric Stonestreet), wychowują adoptowaną w Wietnamie córeczkę, Lily (Ella i Jaden Hiller).
Po emisji pierwszego sezonu, serial został pozytywnie przyjęty przez widzów, a także krytyków. Przez niektórych został nazwany najlepszym serialem 2009 roku. Serial został nominowany do 14 nagród Emmy. Oglądalność sezonu osiągnęła ponad 9,4 mln widzów. Popularność w USA sprawiła, że stacja zdecydowała się na drugi sezon.
Produkcja.
Pomysł serialu.
Podczas pracy w biurze, Lloyd i Levitan opowiadali sobie historię swoich rodzin. To zapoczątkowało pracę nad nowym serialem. Początkowo, tytuł serialu miał brzmieć "My American Family". Od początku serial miał mieć styl mockumentary. Lloyd i Levitan nie mogli zdecydować się na stację, która mogłaby emitować ich serial. W grę wchodziły cztery: FOX, CBS, NBC oraz ABC. Ostatecznie, zdecydowano na ABC.
Sezon odniósł wielki sukces. 12 stycznia 2010 roku, oznajmiono, że zostanie wyprodukowany 2. sezon.
Twórcy.
"Lloyd-Levitan Productions" oraz "20th Century Fox Television" byli producentami pierwszego sezonu, razem z twórcami, Christopherem Lloydem i Stevenen Levitanenm. Oboje wcześniej pracowali razem na planach seriali takich jak "Cudowne lata", "Frasier", "Ja się zastrzelę" czy "Skrzydła". Autorami scenariuszy, oprócz twórców, są: Paul Corrigan, Sameer Gardezi, Joe Lawson, Dan O'Shannon, Brad Walsh, Caroline Williams, Bill Wrubel, oraz Danny Zuker.
Obsada.
Początkowo, rolę Jaya Pritchetta miał dostać Craig T. Nelson, ale odrzucił ją. Podczas kręcenia odcinka pilotażowego, Julie Bowen była w ciąży. W rolę Camerona miał wcielać się Jesse Tyler Ferguson, ale ostatecznie dostał rolę Mitchella. Ostatecznie, członkami głównej obsady są:
Gościnnie w tym sezonie wystąpili:
Emisja w Polsce.
W Polsce, premiera serialu nastąpiła 3 maja 2010 roku, na kanale HBO Comedy. Stacja zakończyła emisję 1. sezonu, 23 czerwca 2010. Sezon ponownie emitowano od 5 lipca do 5 sierpnia, od 14 sierpnia do 19 września oraz od 22 września do 25 października.
1. sezon wyemitowany został również przez stację HBO 2, od 23 października do 31 października 2010 roku.
Stacja Fox wyemitowała 1. sezon, od 21 marca do 6 czerwca 2011. Emisję powtarzano od 29 września do 16 października 2011, od 1 lutego do 16 lutego 2012, od 10 lipca do 30 lipca 2013 oraz od 11 grudnia do 26 grudnia 2013.
Serial był również emitowany przez stację TVP2. Stacja wyemitowała 12. pierwszych odcinków, od 6 czerwca do 11 lipca 2012 roku. Stacja wyemitowała wszystkie odcinki 1. sezonu, od 2 stycznia do 4 lutego 2013 roku. Od 25 marca do 29 kwietnia 2014, stacja wyświetliła 1. sezon, rozpoczynając od 13. odcinka.
Stacja TVP Seriale wyemitowała 1. sezon, od 9 września do 24 listopada 2013 roku.
Odcinki.
&lt;onlyinclude&gt;&lt;/onlyinclude&gt;

</doc>
<doc id="3002438" url="https://pl.wikipedia.org/wiki?curid=3002438" title="Muhammad Ali Rida">
Muhammad Ali Rida

Muhammad Ali Rida, "Mohamed Aly Reda" (arab. محمد علي رضا; ur. 19 lutego 1975 w Kairze) – egipski bokser amatorski, srebrny medalista olimpijski z Aten (2004) w wadze superciężkiej (powyżej 91 kg).
Zdobył srebrny medal w wadze superciężkiej podczas igrzysk afrykańskich w 2003 w Abudży (przegrał z reprezentantem Nigerii Gbengą Oloukuna) .
W sierpniu 2004 roku wystąpił na igrzyskach olimpijskich w Atenach. W pierwszej walce wygrał z Carlosem Takamem z Kamerunu. W ćwierćfinale pokonał na punkty Litwina Jaroslavasa Jakšto, a w półfinale niespodziewanie jednego z faworytów turnieju Michela Lópeza z Kuby. Nie został dopuszczony przez lekarza do walki finałowej z Aleksandrem Powietkinem z Rosji z powodu kontuzji ramienia. Ostatecznie zdobył więc srebrny medal.

</doc>
<doc id="3002440" url="https://pl.wikipedia.org/wiki?curid=3002440" title="Pons Racing">
Pons Racing

Pons Racing – hiszpański zespół motocyklowy i wyścigowy, założony w 1992 przez Sito Ponsa, byłego motocyklowego mistrza świata w kategorii. Obecnie ekipa startuje w Moto GP (od 1992 roku) oraz Formule Renault 3.5 (od 2005 roku). W 2004 roku ekipa pojawiła się także na starcie poprzedniczki Formuły Renault 3.5 – World Series by Nissan
Historia.
Moto GP.
Już w pierwszym sezonie istnienia zespołu, ekipa dołączyła do stawki Moto GP. Najwięcej, bo aż 13 sezonów zespół spędził w klasie 500 cm³. Ośmiokrotnie Pons pojawiał się na starcie klasy 250 cm³. Obecnie jednak ekipa startuje już czwarty sezon w Moto2. Zdecydowanie najwięcej sukcesów zespół święcił w klasie 250 cm³, klasie, w której szef zespołu zdobył w przeszłości mistrzostwo świata. Jak dotąd bowiem zespół zdobyła tam aż 21 zwycięstw i 48 podium. W klasie 500 cm³ było to tylko 8 zwycięstw i 40 podium.
Formuła Renault 3.5.
W 2004 roku Pons Racing zadebiutował w serii World Series by Nissan. Odniósł tam triumf zarówno w klasyfikacji zespołów, jak i kierowców (z Heikkim Kovalainenem). W 2005 roku ekipa startowała już w Formule Renault 3.5. W pierwszych czterech sezonach startów zespół spisywał się w kratkę. Gdy w 2005 i 2007 roku zdołał nawet wygrywać wyścigi (dzięki Adriánowi Vallésowi i Miguelowi Molinie), to w latach 2006 i 2008 rzadko kiedy zdobywał punkty. Sezony te zespół zakończył odpowiednio na: 5, 10, 7 i 11 lokacie.
W 2009 roku Marcos Martínez świetnie spisał się na początku sezonu wygrywając cztery wyścigi. Sytuacja pogorszyła się i dlatego ekipa spadała w klasyfikacji generalnej kończąc sezon na 6 pozycji. Lata 2010–2012, to okres, kiedy Pons Racing o zwycięstwach może jedynie pomarzyć. W 2010 roku Daniel Zampieri staje co prawda dwukrotnie na drugim stopniu podium, lecz zespołowi daje to tylko 8 miejsce. W sezonie 2011 pojawia się jedno podium – 2 miejsce Nicka Yelloly w ostatnim wyścigu sezonu. Z dorobkiem 59 punktów zespół plasouje się na 11 pozycji. W kolejnym sezonie ekipa spisuje się najsłabiej – zdobywa 1 punkt. Dlatego też została sklasyfikowana na ostatniej 13 pozycji.
Na sezon 2013 Pons zatrudnił Zoëla Amberga oraz Nikołaja Marcenko w roli kierowców wyścigowych. Rosjanin uzbierał łącznie 20 punktów, a Szwajcar – osiem. Dało im to odpowiednio 20 i 24 miejsce. Sam zespół został sklasyfikowany na dziewiątej pozycji w klasyfikacji generalnej.
W 2014 roku zespół ponownie nie odnosił sukcesów, punktując jedynie w kilku wybranych wyścigach. Podczas drugiego wyścigu na Hungaroringu Meindert van Buuren dojechał do mety na piątej pozycji, co było najlepszym wynikiem ekipy w sezonie. Z dorobkiem 32 punktów zespół został sklasyfikowany na dwunastej pozycji.

</doc>
<doc id="3002441" url="https://pl.wikipedia.org/wiki?curid=3002441" title="Kirył Miereckow">
Kirył Miereckow



</doc>
<doc id="3002442" url="https://pl.wikipedia.org/wiki?curid=3002442" title="Młodzieżowe Indywidualne Mistrzostwa Polski na Żużlu 1995">
Młodzieżowe Indywidualne Mistrzostwa Polski na Żużlu 1995

Młodzieżowe Indywidualne Mistrzostwa Polski na Żużlu 1995 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1995. Rozegrano dwa turnieje półfinałowe oraz finał, w którym zwyciężył Rafał Dobrucki.

</doc>
<doc id="3002444" url="https://pl.wikipedia.org/wiki?curid=3002444" title="Emmanuił Kwiryng">
Emmanuił Kwiryng



</doc>
<doc id="3002445" url="https://pl.wikipedia.org/wiki?curid=3002445" title="Ewrenozowo">
Ewrenozowo

Ewrenozowo (bułg. "Евренозово") – wieś w południowo-wschodniej Bułgarii, w obwodzie Burgas, w gminie Małko Tyrnowo. Według danych Narodowego Instytutu Statystycznego, 31 grudnia 2011 roku wieś liczyła 40 mieszkańców.

</doc>
<doc id="3002447" url="https://pl.wikipedia.org/wiki?curid=3002447" title="AV Formula">
AV Formula

AV Formula – hiszpański zespół wyścigowy, założony w 2012 roku przez byłego hiszpańskiego kierowcę wyścigowego Adriána Vallésa. Obecnie ekipa startuje w Formule Renault 3.5, Europejskim Pucharze Formuły Renault 2.0, Alpejskiej Formule Renault 2.0 i Północnoeuropejskim Pucharze Formuły Renault 2.0.
Historia.
Zespół powstał w 2012 roku i w tym samym sezonie rozpoczął starty w Alpejskiej Formule Renault 2.0. Żaden z kierowców zespołu nie zdołał zdobyć punktów i ekipa została sklasyfikowana na 14 pozycji. W kolejnym sezonie AV Formula startowała w tej serii już tylko gościnnie. Ekipa zaangażowała się w sezonie 2013 w starty w Formule Renault 3.5, Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0 W Formule Renault 3.5 została sklasyfikowana na dziewiątej pozycji, a w Europejskim Pucharze Formuły Renault 2.0 nie była klasyfikowana.
W 2014 roku, bo skróceniu oficjalnej nazwy do AVF ekipa zatrudniła w Formule Renault 3.5 Beitske Visser oraz Zoëla Amberga. Szwajcar stanął na drugim stopniu podium podczas pierwszego wyścigu na torze Moscow Raceway. Uzbierane 66 punktów dało mu jedenaste miejsce w końcowej klasyfikacji kierowców. W klasyfikacji zespołów ekipa została sklasyfikowana na siódmej pozycji.
Starty.
Europejski Puchar Formuły Renault 2.0.
† - Zawodnik nie był liczony do klasyfikacji.

</doc>
<doc id="3002448" url="https://pl.wikipedia.org/wiki?curid=3002448" title="Wincas Mickiewicius-Kapsukas">
Wincas Mickiewicius-Kapsukas



</doc>
<doc id="3002449" url="https://pl.wikipedia.org/wiki?curid=3002449" title="Boris Szaposznikow">
Boris Szaposznikow



</doc>
<doc id="3002450" url="https://pl.wikipedia.org/wiki?curid=3002450" title="Charles Gumery">
Charles Gumery

Charles-Alphonse-Achille Guméry (ur. 4 stycznia 1827, zm. 18 stycznia 1871) – francuski rzeźbiarz.
Urodził się w paryskiej dzielnicy Vaugirard w Paryżu. Jego ojciec był nauczycielem.
Studiował rzeźbiarstwo na École des Beaux-Arts w Paryżu, gdzie był uczniem innego znanego rzeźbiarza Armanda Toussaint.
W 1850 roku otrzymał Prix de Rome, a w 1867 Legię Honorową.
Niektóre z jego prac zdobią Operę Garnier.
Zmarł w 1871 roku w wyniku niedostatku podczas Komuny Paryskiej. Pochowany został na cmentarzu Montmartre, gdzie jego grób jest zwieńczony popiersiem rzeźbiarza Jeana Gautherin, jego ucznia.

</doc>
<doc id="3002451" url="https://pl.wikipedia.org/wiki?curid=3002451" title="Młodzieżowe Indywidualne Mistrzostwa Polski na Żużlu 1997">
Młodzieżowe Indywidualne Mistrzostwa Polski na Żużlu 1997

Młodzieżowe Indywidualne Mistrzostwa Polski na Żużlu 1997 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1997. Rozegrano dwa turnieje półfinałowe oraz finał, w którym zwyciężył Grzegorz Walasek.

</doc>
<doc id="3002452" url="https://pl.wikipedia.org/wiki?curid=3002452" title="Władimir Zatonski">
Władimir Zatonski



</doc>
<doc id="3002453" url="https://pl.wikipedia.org/wiki?curid=3002453" title="Strzelecka Odznaka Spadochronowa">
Strzelecka Odznaka Spadochronowa

Strzelecka Odznaka Spadochronowa – odznaka organizacyjna Związku Strzeleckiego „Strzelec” Organizacji Społeczno-Wychowawczej przyznawana strzelcom posiadającym wyszkolenie spadochronowe.
Strzelecka Odznaka Spadochronowa nadawana jest strzelcom po odbyciu minimum 10 skoków spadochronowych podczas odpowiednich obozów i kursów zorganizowanych przez Związek. Odznaka jest nadawana 11 listopada w Narodowe Święto Niepodległości przez Komendanta Głównego Związku na wniosek szefa sztabu KG, dowódcy okręgu lub dowódcy odpowiedniej jednostki strzeleckiej.
Zgodnie z regulaminem mundurowym odznakę strzelcy mogą nosić na bluzie munduru polowego wz. 93, koszulobluzie wz. 93 oraz kurtce polowej wz. 93.

</doc>
<doc id="3002455" url="https://pl.wikipedia.org/wiki?curid=3002455" title="Lejb-Gwardyjski Semenowski Pułk">
Lejb-Gwardyjski Semenowski Pułk



</doc>
<doc id="3002457" url="https://pl.wikipedia.org/wiki?curid=3002457" title="Młodzieżowe Indywidualne Mistrzostwa Polski na Żużlu 1998">
Młodzieżowe Indywidualne Mistrzostwa Polski na Żużlu 1998

Młodzieżowe Indywidualne Mistrzostwa Polski na Żużlu 1998 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1998. Rozegrano dwa turnieje półfinałowe oraz finał, w którym zwyciężył Robert Dados.

</doc>
<doc id="3002458" url="https://pl.wikipedia.org/wiki?curid=3002458" title="Burkina Faso na Mistrzostwach Świata w Lekkoatletyce 2013">
Burkina Faso na Mistrzostwach Świata w Lekkoatletyce 2013

Reprezentacja Burkina Faso na Mistrzostwach Świata w Lekkoatletyce 2013 liczyła 1 zawodnika.

</doc>
<doc id="3002460" url="https://pl.wikipedia.org/wiki?curid=3002460" title="Rynek w Niepołomicach">
Rynek w Niepołomicach

Rynek w Niepołomicach - główny plac Niepołomic, położony w centralnej części miasta, u zbiegu pięciu ulic. Ma kształt kwadratu o boku długości około 70 m. Plac ten formą z ulicą Piękną na południowy wschód przypomina motyw krakowskiego Rynku Głównego z ulicą Grodzką. Przez niepołomicki Rynek przebiega droga królewska, łącząca Zamek Królewski na Wawelu z Zamkiem Królewskim w Niepołomicach.
Położenie.
Niepołomicki Rynek znajduje się w centralnej części miasta, na obszarze Osiedla Śródmieście. Leży około 100 m na południe od zamku i 1 km na północ od granic Puszczy. Od Rynku Górnego w Wieliczce oddalony jest w linii prostej o 12,5 km, od Rynku Głównego w Krakowie o 21 km, natomiast od Rynku w Tarnowie o 55 km. 
Od Rynku odchodzi pięć ulic: Zamkowa, Szewska, Piękna, Szeroka oraz Adama Mickiewicza. Od południowego zachodu sąsiaduje on z Placem Zwycięstwa.
Historia.
Jeszcze w XIV w. całe współczesne centrum Niepołomic porośnięte było gęstą Puszczą. Po wzniesieniu, w połowie XIV w., Zamku Królewskiego część lasu wykarczowano pod budowę kościoła farnego oraz niewielkiej osady służebnej. Wtedy to też prawdopodobnie wytyczono rynek, który początkowo miał jednak charakter targowego majdanu. W 1776, po oficjalnej lokacji miasta przez cesarzową Marię Teresę, rozpoczęto wznoszenie wokół placu murowanych kamienic.
W 1986 r. powstał na Rynku teledysk do piosenki "C’est la vie - Paryż z pocztówki" Andrzeja Zauchy.
Obecną zabudowę Rynku stanowią parterowe oraz jedno- i dwupiętrowe kamienice. W jego południowej pierzei znajduje się farny Kościół Dziesięciu Tysięcy Męczenników. Na części płyty placu mieści się płatny parking.

</doc>
<doc id="3002461" url="https://pl.wikipedia.org/wiki?curid=3002461" title="Puchar Afryki 2005">
Puchar Afryki 2005

Puchar Afryki 2005 – szósta edycja Pucharu Afryki, oficjalnych międzynarodowych zawodów rugby union o randze mistrzostw kontynentu organizowanych przez CAR mających na celu wyłonienie najlepszej męskiej reprezentacji narodowej w tej dyscyplinie sportu w Afryce. W walce o tytuł mistrzowski brało udział dziewięć zespołów, pozostałe drużyny, które przystąpiły do rozgrywek, występowały zaś w niższych dywizjach. Mecze zostały rozegrane w okresie od 23 kwietnia do 26 listopada 2005 roku. Dla części zespołów rozgrywki te stanowiły część kwalifikacji do Pucharu Świata w Rugby 2007.
Informacje ogólne.
Główne zawody – Top 9 – zostały rozegrane w formie trzech trzyzespołowych grup rozgrywających spotkania systemem kołowym. Zwycięzcy grup oraz najlepsza drużyna z drugiego miejsca uzyskały awans do turnieju finałowego, którego triumfator został mistrzem Afryki. Sześć niżej sklasyfikowanych reprezentacji uczestniczyło w pierwszym etapie kwalifikacji do Pucharu Świata, pozostałe zaś rywalizowały w zawodach nazwanych Super 16, choć z udziałem jedenastu zespołów podzielone geograficznie na dwie strefy, a w nich na dwie grupy, których zwycięzcy spotykali się w turnieju finałowym.
Top 9.
Mistrzem Afryki została reprezentacja Maroka, która w meczu finałowym pokonała Madagaskar. Transmitowane we francuskiej i marokańskiej telewizji spotkanie zostało rozegrane na śniegu w podparyskim Gennevilliers.
Super 16.
W zawodach triumfował Mauritius w finale wysoko pokonując reprezentację Burkina Faso.
Kwalifikacje do Pucharu Świata.
Sześć drużyn rozpoczęło zawody od rundy 1a, w której rywalizowały systemem kołowym podzielone geograficznie na dwie grupy. Ich triumfatorzy awansowali do dwumeczu play-off, którego zwycięzca awansował do rundy 1b, gdzie dołączył do pięciu rozstawionych zespołów. W tej fazie rozgrywki toczyły się ponownie systemem kołowym w ramach dwóch trzyzespołowych grup. Zwycięzcy obu grup awansowali do dalszej części eliminacji rozegranej w ramach Pucharu Afryki 2006, zespoły z drugich miejsc walczyły natomiast o trzecie premiowane awansem miejsce w dodatkowym dwumeczu.

</doc>
<doc id="3002462" url="https://pl.wikipedia.org/wiki?curid=3002462" title="Muhammad Ali Riza">
Muhammad Ali Riza



</doc>
<doc id="3002465" url="https://pl.wikipedia.org/wiki?curid=3002465" title="WIG30">
WIG30

WIG30 – indeks giełdowy 30 największych i najbardziej płynnych spółek akcyjnych notowanych na warszawskiej Giełdzie Papierów Wartościowych, który został wprowadzony 23 września 2013 roku i funkcjonuje obok indeksu WIG20.

</doc>
<doc id="3002466" url="https://pl.wikipedia.org/wiki?curid=3002466" title="Saint Vincent i Grenadyny na Mistrzostwach Świata w Lekkoatletyce 2013">
Saint Vincent i Grenadyny na Mistrzostwach Świata w Lekkoatletyce 2013

Reprezentacja Saint Vincent i Grenadyn na Mistrzostwach Świata w Lekkoatletyce 2013 liczyła 2 zawodników.

</doc>
<doc id="3002468" url="https://pl.wikipedia.org/wiki?curid=3002468" title="Mistrzostwa Ameryki Południowej w Piłce Siatkowej Mężczyzn 2013 (składy)">
Mistrzostwa Ameryki Południowej w Piłce Siatkowej Mężczyzn 2013 (składy)

Artykuł grupuje składy wszystkich reprezentacji narodowych w piłce siatkowej, które wystąpiły w Mistrzostwach Ameryki Południowej w Piłce Siatkowej Mężczyzn 2013 odbywających się w Brazylii.
Argentyna.
Trener: Javier WeberAsystent: Marcos Milinkovic
Brazylia.
Trener: Bernardo RezendeAsystent: Roberley Leonaldo
Chile.
Trener: Daniel NejamkinAsystent: Ivan Villarreal

</doc>
<doc id="3002469" url="https://pl.wikipedia.org/wiki?curid=3002469" title="Target Racing">
Target Racing

Target Racing (obecnie znany jako BVM – Target) – włoski zespół wyścigowy, założony w 1997 roku przez Roberta Veniera. Obecnie ekipa startuje jedynie w Formule Abarth, jednak w przeszłości pojawiała się także na starcie Formuły Renault 3.5 (w latach 2011-2012), Formuły Chrysler Euroseries oraz Włoskiej Formuły 3 (lata 2002-2010). I to właśnie w Włoskiej Formule 3 ekipa święciła największe sukcesy. Zdobyła tam bowiem trzy mistrzowskie tytuły zarówno wśród kierowców, jak i wśród zespołów. Bohaterami stajni zostali: Miloš Pavlović, Fausto Ippoliti i Daniel Zampieri. W prestiżowej Formule Renault 3.5 zespół zajął w latach 2011-2012 odpowiednio 8 i 12 miejsce w klasyfikacji generalnej. 

</doc>
<doc id="3002472" url="https://pl.wikipedia.org/wiki?curid=3002472" title="Młodzieżowe Indywidualne Mistrzostwa Polski na Żużlu 1986">
Młodzieżowe Indywidualne Mistrzostwa Polski na Żużlu 1986

Młodzieżowe Indywidualne Mistrzostwa Polski na Żużlu 1986 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1986. Rozegrano dwa turnieje półfinałowe oraz finał, w którym zwyciężył Ryszard Dołomisiewicz.

</doc>
<doc id="3002473" url="https://pl.wikipedia.org/wiki?curid=3002473" title="Prenton Park">
Prenton Park

Prenton Park – stadion piłkarski w Birkenhead, Anglia, na którym rozgrywa swoje mecze drużyna Tranmere Rovers.
Rovers przenieśli się na Prenton Park w 1912 roku. Pierwsze spotkanie zostało rozegrane przeciwko Lancaster Town w ramach Lancashire Combination.
Nazwy poszczególnych trybun:

</doc>
<doc id="3002479" url="https://pl.wikipedia.org/wiki?curid=3002479" title="Saint Kitts i Nevis na Mistrzostwach Świata w Lekkoatletyce 2013">
Saint Kitts i Nevis na Mistrzostwach Świata w Lekkoatletyce 2013

Saint Kitts i Nevis na Mistrzostwach Świata w Lekkoatletyce 2013 – reprezentacja Saint Kitts i Nevis podczas czempionatu w Moskwie liczyła 6 zawodników.
W składzie reprezentacji zabrakło pięciokrotnego medalisty mistrzostw świata, Kima Collinsa, który jest skonfliktowany z narodową federacją lekkoatletyczną.

</doc>
<doc id="3002481" url="https://pl.wikipedia.org/wiki?curid=3002481" title="Robin Chaffey">
Robin Chaffey



</doc>
<doc id="3002486" url="https://pl.wikipedia.org/wiki?curid=3002486" title="Cmentarz żydowski przy ul. Engeströma w Poznaniu">
Cmentarz żydowski przy ul. Engeströma w Poznaniu

Cmentarz przy ul. Engeströma – nieistniejący cmentarz żydowski, który był projektowany i został formalnie założony w Poznaniu przy ul. Szamarzewskiego – Grodziskiej – Engeströma (adres: Engeströma 12) na Ogrodach.
Poznańska gmina żydowska zakupiła ten teren w latach 30. XX wieku od Karola Schötza z powiatu pińczowskiego z zamiarem założenia tu nowego cmentarza. Do pierwszych pochówków nigdy nie doszło z powodu wybuchu II wojny światowej. Jeszcze w 1945 teren ten był zapisany w "Spisie cmentarzy ewangelickich i żydowskich przejętych przez gminę w Poznaniu" jako Cmentarz Żydowski. Następnie obszar przejęło miasto. Obecnie funkcjonują tutaj ogrody działkowe "Jutrzenka".

</doc>
<doc id="3002487" url="https://pl.wikipedia.org/wiki?curid=3002487" title="Team RFR">
Team RFR

Team RFR (dawniej KMP Racing) – rosyjski zespół wyścigowy, założony w 2009 roku. Ekipa powstała z przeznaczeniem startów w Formule Renault 3.5.
Historia.
W maju 2009 roku rosyjskie przedsiębiorstwo turystyczne KMP Group nawiązało współpracę z francuskim zespołem SG Formula, który pragnął rozpocząć starty w Formule Renault 3.5. Jednak w pierwszym sezonie startów zespół zdobył tylko 19 punktów i uplasował się na przedostatniej 12 pozycji. W 2010 roku działał już zespół KMP Racing z nowym dyrektorem Bruno Bessonem. W latach 2010–2011 pierwszoplanowe role w zespole odgrywali Anton Niebylicki oraz Nelson Panciatici. Jednak w obu sezonach ekipa wspięła się jedynie na 10 lokatę w klasyfikacji generalnej.
W 2012 roku nastąpiła przebudowa ekipa. Za zmianą personelu poszła zmiana nazwy. Od tej pory ekipa startowała jako Team RFR. Największe osiągnięcie przyszło dla zespołu, jak się później okazało, w ich ostatnim wyścigu w serii. Podczas niedzielnych zmagań na torze Circuit de Catalunya Michaił Aloszyn był drugi, a Aaro Vainio trzeci. Dało to zespołowi skok w klasyfikacji, jednak tylko na 10 miejsce.

</doc>
<doc id="3002489" url="https://pl.wikipedia.org/wiki?curid=3002489" title="Ewa Monika Guzik-Makaruk">
Ewa Monika Guzik-Makaruk

Ewa Monika Guzik-Makaruk (ur. 11 listopada 1971 w Jaworznie) – polska prawnik, adwokat, profesor nauk prawnych, profesor zwyczajny, nauczyciel akademicki Wyższej Szkoły Policji w Szczytnie, specjalistka w zakresie prawa karnego, medycznego prawa karnego, międzynarodowego prawa karnego. Kierownik Zakładu Prawa Karnego (od 1 stycznia 2018 r.) Katedry Prawa Karnego i Kryminologii, prodziekan do spraw nauki Wydziału Prawa Uniwersytetu w Białymstoku.
Wykształcenie.
W 1995 ukończyła studia prawnicze w Filii Uniwersytetu Warszawskiego w Białymstoku. W 2000 uzyskała stopień naukowy doktora nauk prawnych na podstawie rozprawy pt. „Sekty religijne w Polsce. Studium prawno-kryminologiczne”, której promotorem był prof. zw. dr hab. Emil Walenty Pływaczewski. W 2009 otrzymała stopień doktora habilitowanego nauk prawnych za dorobek naukowy oraz pracę „Transplantacja organów, tkanek i komórek w ujęciu prawnym i kryminologicznym”. 23 września 2017 prezydent RP Andrzej Duda nadał jej tytuł profesora nauk prawnych.
Została nauczycielem akademickim Uniwersytetu w Białymstoku, objęła tam stanowisko profesora nadzwyczajnego. Została także wykładowcą Wyższej Szkoły Policji w Szczytnie.
W 2018 została wpisana na listę adwokatów Izby Adwokackiej w Białymstoku.
Była stypendystką Uniwersytetu Marcina Lutra w Halle i Wittenberdze (Niemcy), Uniwersytetu w Bernie (Szwajcaria), Uniwersytetu Arystotelesa w Salonikach (Grecja), Uniwersytetu Ludwika i Maksymiliana w Monachium (Niemcy), Fundacji Aleksandra von Humboldta (Niemcy).
Praca naukowa.
Jest autorką prawie 160 publikacji, w tym w j. niemieckim, angielskim, francuskim i rosyjskim, 2 monografii; redaktorem naukowym 3 monografii (m.in.: „Przepadek przedmiotów i korzyści pochodzących z przestępstwa, Warszawa 2012; „Poczucie bezpieczeństwa obywateli w Polsce. Identyfikacja i przeciwdziałanie współczesnym zagrożeniom, Warszawa 2011), w tym jednej w formie e-book pt. „Możliwości wykorzystania i wdrożenia nowoczesnych technologii do budowy narzędzi wspomagających codzienne funkcjonowanie osób niewidomych”.
Uczestniczyła w ponad 80 krajowych konferencjach, w tym na 30 wygłaszała referaty. Uczestniczyła również w około 30 konferencja zagranicznych i międzynarodowych, w tym na 15 wygłosiła referaty – głównie w j. niemieckim.
Jest jednym z inicjatorów oraz kierownikiem Szkoły Prawa Niemieckiego organizowanej przez Wydział Prawa Uniwersytetu w Białymstoku we współpracy z Wydziałem Prawa Uniwersytetu Humboldtów w Berlinie.
W lipcu 2014, jako jedyny ekspert z Polski, została zaproszona do realizacji międzynarodowego projektu pt. "Auswirkungen der Liberalisierung des Internet-handels in Europa auf den Phänomenbereich der Arzneimittelkriminalität (ALPhA)", finansowanego przez Ministerstwo Nauki Republiki Federalnej Niemiec. Projekt poświęcony jest przestępczości związanej z parafarmaceutykami i fałszowaniem leków. Będzie realizowany będzie do kwietnia 2017, a Ministerstwo przeznaczyło na jego realizację 1,5 mln euro. Uczestnikami projektu są naukowcy ze wszystkich 28 krajów Unii Europejskiej.
Promotor pracy doktorskiej dr Emilii Jurgielewicz-Delegacz pt. "Wypadek w komunikacji z udziałem osób niepełnosprawnych ze szczególnym uwzględnieniem osób niewidomych i słabowidzących. Studium prawno-kryminologiczne", która uzyskała w 2015 nagrodę Rzecznika Praw Obywatelskich w konkursie na najlepszą pracę doktorską poświęconą wykluczeniu społecznemu.
Członek wielu towarzystw naukowych, między innymi Stowarzyszenia Popularyzacji Wiedzy Prawnej (pełni funkcję prezesa), Towarzystwa Naukowego Prawa Karnego, Societas Humboldtiana Polonorum, Polskiego Towarzystwa Kryminologicznego im. prof. Stanisława Batawii.
Projekty badawcze.
Kierownik:
Wykonawca:

</doc>
<doc id="3002490" url="https://pl.wikipedia.org/wiki?curid=3002490" title="Aleksandr Krynicki">
Aleksandr Krynicki



</doc>
<doc id="3002491" url="https://pl.wikipedia.org/wiki?curid=3002491" title="Epsilon Euskadi">
Epsilon Euskadi



</doc>
<doc id="3002492" url="https://pl.wikipedia.org/wiki?curid=3002492" title="Młodzieżowe Indywidualne Mistrzostwa Polski na Żużlu 1985">
Młodzieżowe Indywidualne Mistrzostwa Polski na Żużlu 1985

Młodzieżowe Indywidualne Mistrzostwa Polski na Żużlu 1985 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1985. Rozegrano dwa turnieje półfinałowe oraz finał, w którym zwyciężył Zbigniew Błażejczak.

</doc>
<doc id="3002493" url="https://pl.wikipedia.org/wiki?curid=3002493" title="Ivana Đerisilo-Stanković">
Ivana Đerisilo-Stanković



</doc>
<doc id="3002497" url="https://pl.wikipedia.org/wiki?curid=3002497" title="Al-Azizija">
Al-Azizija



</doc>
<doc id="3002498" url="https://pl.wikipedia.org/wiki?curid=3002498" title="Wybory parlamentarne w Togo w 2013 roku">
Wybory parlamentarne w Togo w 2013 roku

Wybory parlamentarne w Togo odbyły się ostatecznie 25 lipca 2013, gdyż planowane były pierwotnie na październik 2012.
Tło.
Plany reformy ordynacji wyborczej spowodowały masowe protesty i strajki, przez co wybory odroczono pierwotnie na 24 marca 2013, następnie przesunięto je na 21 lipca 2013. Ostatecznie odbyły się cztery dni później.
Pierwsze protesty przed planowanymi na październik 2012 wybory parlamentarnymi odbyły się w dniach 21-23 sierpnia 2013. Hasłem tych protestów było "Ratujmy Togo". Antyrządowa demonstracja została rozproszona gazem łzawiącym. Szczególne kontrowersje przed wyborami wywoływał gerrymandering, czyli manipulacje dokonywane przy wytyczaniu granic okręgów wyborczych w celu uzyskania korzystnego wyniku przez partię mającą wpływ na kształtowanie ordynacji wyborczej.
Inną istotną reformą było zwiększenie miejsce w unikameralnym Zgromadzeniu Narodowym z 81 do 91. Deputowani 91 wybrani przez zamkniętą listę reprezentacji proporcjonalnej w 30 okręgach wielomandatowych. Oznacza to, że wyborcy głosowali na partie wyborcze, a nie konkretnych kandydatów. Dopiero po ogłoszeniu wyników i rozkładów mandatowych na poszczególne partie, dana partia mianowała kandydatów z poszczególnych okręgów wyborczych, najczęściej tych najwyżej rozstawionych na listach.
Wyniki wyborów.
Wybory wygrała partia premiera Kwesi Ahoomeya-Zunu, Unia na rzecz Republiki. Partia zdobyła 62 z 91 miejsc w Zgromadzeniu Narodowym. Mimo tego 27 sierpnia 2013 Kwesi Ahoomey-Zunu wraz ze swoim gabinetem podał się do dymisji, by umożliwić przeprowadzenie gruntownej rekonstrukcji rządu.

</doc>
<doc id="3002509" url="https://pl.wikipedia.org/wiki?curid=3002509" title="Roman Kajetan Ingarden">
Roman Kajetan Ingarden

Roman Kajetan Ingarden (ur. 9 sierpnia 1852 w Bojanach, zm. 8 listopada 1926 w Krakowie) – polski inżynier hydrotechnik, ojciec Romana Witolda.
Życiorys.
Urodził się w rodzinie lekarza Edwarda (1814-1882) oraz Anny z Kasprowiczów. W 1871 zdał z wyróżnieniem egzamin dojrzałości w C. K. Gimnazjum w Przemyślu. Ukończył studia na wydziale inżynierii Politechniki w Wiedniu (1876). Pracował w budownictwie wodnym w Przemyślu, Krakowie i w ministerstwie w Wiedniu. Opracował pierwszy systematyczny projekt regulacji Wisły (1886-89). Wykładał budownictwo wodne w Krakowskiej Szkole Przemysłowej (1891-95). Zaprojektował i przeprowadził budowę sieci wodociągowej dla Krakowa (1898-1900). Pod jego kierunkiem opracowano projekty regulacji karpackich dopływów Wisły i Dniestru. W 1905 stanął na czele departamentu wodnego Namiestnictwa, a następnie całej służby technicznej w Galicji (m.in. w 1911). Był wiceprezesem (1902–1909), a następnie prezesem wydziału głównego (1910-12) Towarzystwa Politechnicznego i został jego członkiem honorowym. Według stanu z 1914 był prezesem sekcji balneotechnicznej Krajowego Związku Zdrojowisk i Uzdrowisk we Lwowie. W 1916 objął kierownictwo sekcji technicznej Biura Odbudowy Kraju. Po odzyskaniu niepodległości objął stanowisko szefa sekcji regulacji rzek w Ministerstwie Przemysłu i Handlu. W 1919 został prezesem Generalnej Dyrekcji Regulacji Rzek w Ministerstwie Robót Publicznych. W 1924 przeszedł w stan spoczynku i wrócił do Krakowa, gdzie ukończył prace nad generalnym projektem regulacji Wisły. 
Został pochowany na Cmentarzu Rakowickim w Krakowie (kwatera HB, rząd wsch.). Na tablicy nagrobnej widnieje data urodzenia "9 lipca 1852".

</doc>
<doc id="3002510" url="https://pl.wikipedia.org/wiki?curid=3002510" title="KMP Racing">
KMP Racing



</doc>
<doc id="3002511" url="https://pl.wikipedia.org/wiki?curid=3002511" title="Jeszcze większe dzieci">
Jeszcze większe dzieci

Jeszcze większe dzieci (ang. "Grown Ups 2") – amerykański film komediowy z 2013 roku w reżyserii Dennisa Dugana. Wyprodukowany przez Columbia Pictures. Sequel filmu "Duże dzieci" z 2010 roku.
Światowa premiera filmu miała miejsce 12 lipca 2013 roku, natomiast w Polsce premiera filmu odbyła się 9 sierpnia 2013 roku.
Opis fabuły.
Lenny Feder (Adam Sandler) nie może zapomnieć superwakacji sprzed trzech lat, które spędził z przyjaciółmi z dzieciństwa. Wiedziony nostalgią i wspomnieniami postanawia przenieść się z żoną i dziećmi z Los Angeles do swego rodzinnego miasta. I rzeczywiście, po przeprowadzce natychmiast nawiązuje kontakt ze swoimi dawnymi kolegami. Panowie przekonują się, że wciąż drzemie w nich młodzieńcza fantazja i nie brakuje im pomysłów na atrakcyjne (i szalone) spędzanie czasu. Bawią się więc w najlepsze do tego stopnia, że do akcji muszą wkroczyć ich zaniepokojone dzieci. Idealnym momentem do poskromienia niesfornych ojców wydaje się im ostatni dzień roku szkolnego.
Zdjęcia.
Zdjęcia do filmu realizowane były na terenie amerykańskiego stanu Massachusetts.

</doc>
<doc id="3002513" url="https://pl.wikipedia.org/wiki?curid=3002513" title="Hannibal Franciszek Gonzaga">
Hannibal Franciszek Gonzaga

Hannibal Franciszek Gonzaga OFM (ur. 31 lipca 1546 w Gazzuolo, zm. 11 marca 1620 w Matui) − włoski franciszkanin, generał Zakonu Braci Mniejszych, biskup Mantui, legat papieski, książę, sługa Boży Kościoła katolickiego.
Życiorys.
Hannibal Gonzaga przyszedł na świat w rodzinie markiza Ostiano Karola Gonzagi i Emilii Boschetto. Szybko osierocony przez ojca dorastał pod wpływem wuja kardynała Herkulesa Gonzagi. Mając 11 lat wyjechał do Flandrii, gdzie kształcił się na hiszpańskim dworze królewskim. Następnie wraz z dworem Filipa II Habsburga przeniósł się do Hiszpanii, do Toledo i Madrytu. Jako 14-latek nosił włosiennicę, codziennie brał udział we mszy świętej oraz wspomagał ubogich. Pomimo sprzeciwów rodziny wstąpił do franciszkanów w Alcalá de Henares 17 maja 1562, przyjmując imię Franciszek. Profesję złożył 29 maja 1563 w obecności książąt Asturii Jana i Karola oraz Aleksandra Farnese. Po skończonych studiach filozoficzno-teologicznych w Alcalá i przyjęciu święceń kapłańskich w 1570 został wezwany przez generała Christophe'a de Chaffontainesa do Włoch. Zamieszkał w konwencie w Mantui, gdzie wielkie wpływy miała jego rodzina. Wykładał doktrynę Dunsa Szkota i św. Bonawentury. Nie unikał zajęć prostych, mimo szlacheckiego pochodzenia, m.in. uczestniczył w kweście. Założył klasztor minorytów w San Martino, korzystając z pomocy rodziny. W 1577 został wybrany prowincjałem prowincji weneckiej.
Został wybrany generałem franciszkanów, mając 32 lata, podczas kapituły generalnej w Paryżu w 1579 i pełnił ten urząd do 1587 roku. Zaraz po wyborze wysłał do zakonu encyklikę, w której winił przełożonych za rozluźnienie karności oraz zachęcał do reformy, do pielęgnowania życia wspólnego, do modlitwy i nauki. Kolejna jego encyklika dotyczyła niedopuszczalności w zakonie instytucji legatów ziemi i dochodów stałych. Orzekł, iż posiadanie beneficjów przez proboszczów będących zakonnikami jest nielegalne i należy zrezygnować z konwentów, które posiadają dobra trwałe. Wizytował prowincje włoskie, francuskie, hiszpańskie, flandryjskie i niemieckie. Przyczynił się do wysłania misjonarzy franciszkańskich do Chin, Brazylii i na Filipiny. W Bolonii wzniósł klasztor dla zakonników z Polski, którzy przybywali kształcić się na tamtejszym uniwersytecie.
W latach 1587–1593 był biskupem Cefalù na Sycylii, w 1593 biskupem Pawii, a od 1593 do 1620 biskupem Mantui, gdzie zmarł w opinii świętości. Został pochowany w katedrze w Mantui. Trwa proces beatyfikacyjny Od 1591 był markizem Ostiano, a w 1605 seniorem San Martino dall Argine.

</doc>
<doc id="3002514" url="https://pl.wikipedia.org/wiki?curid=3002514" title="Hun (Libia)">
Hun (Libia)

Hun (arab. هون, "Hūn") – miasto w środkowej Libii, siedziba administracyjna gminy Al-Dżufra, w odległości 240 km na południe od Syrty i 272 km na północ od Sabhy. Najbliższymi miejscowościami są duże pustynne oazay Waddan i Sokna. W 2010 roku Hun zamieszkiwało ok. 30,7 tys. mieszkańców.
Miasto otoczone jest rozległymi, czarnymi wzniesieniami bazaltowymi oraz piaszczystymi wydmami.

</doc>
<doc id="3002518" url="https://pl.wikipedia.org/wiki?curid=3002518" title="Masakra w Chan al-Asal">
Masakra w Chan al-Asal

Masakra w Chan al-Asal – została popełniona przez rebeliantów 22 lipca 2013 po zajęciu miasta Chan al-Asal w muhafazie Aleppo. Dotąd podczas wojny domowej w Syrii miasto było bastionem sił rządowych. Jednak po jego upadku w masakrze zginęło co najmniej 51 żołnierzy rządowych.
Tło.
Wojna domowa w Syrii wybuchła 15 marca 2011. W czasie wojny domowej armia dokonywała licznych masakr w syryjskich miastach, atakując nieuzbrojonych cywilów z broni pancernej. Warta odnotowania jest pacyfikacja Dżisr asz-Szughur z czerwca 2011, czy masakra Hamy z końca lipca 2011. Punktem zwrotnym w wojnie domowej była masakra w Huli z 25 maja 2012. Masakry cywili dokonano w czasie obowiązywania rozejmu. Milicja szabiha zabiła 108 cywilów. Hula leży w pobliżu miejscowości Akrab na północ od Hims. Największa masakra cywilów podczas wojny domowej miała miejsce podczas pacyfikacji Darajji. 24 sierpnia 2012 w ostrzale artyleryjskim i mordach zginęło tam nawet 400 osób. 11 grudnia 2012 doszło do masakry w Akrab, kiedy to zginęło 150 cywilów. Do czystek na cywilach doszło m.in. podczas bitwy pod Dżudajdat al-Fadl w kwietniu 2013, a także na początku maja 2013 w Al-Bajdzie i Banijas.
Masakra w Chan al–Asal to nie pierwsza masakra w wykonaniu rebeliantów. 27 maja 2013 rebelianci i islamiści dokonali masakry w wiosce Ad-Duwajr przy granicy z Libanem, mordując niemal wszystkich zamieszkałych tam chrześcijan. Był to efekt frustracji sunnickich rebeliantów, po klęskach w Al-Kusajr. Z kolei 10 czerwca 2013 uzbrojeni szyiccy wieśniacy zaatakowali posterunek rebeliantów położony niedaleko wioski Hatla w muhafazie Dajr az-Zaur zabijając dwóch z nich. Dzień później radykalni sunniccy rebelianci dokonali odwetu na mieszkańcach wioski, mordując 60 szyitów.
Chan al-Asal leży nieopodal Aleppo, gdzie już ponad rok trwała bitwa między powstańcami i siłami rządowymi. W samym Chan al-Asal kontrolowanym przez siły rządowe doszło 19 marca 2013 do ataku z użyciem broni chemicznej, który spowodował dyskusję na arenie międzynarodowej o interwencji zbrojnej w Syrii. Nie wiadomo do końca kto stał za atakiem, gdyż obie strony konfliktu zrzucały na siebie odpowiedzialność.
Masakra.
Masakry dokonano 22 lipca 2013 po tym jak rebelianci, używający czołgów T-55, wjechali do miasta i pokonali tamtejszy garnizon sił rządowych. Następnie uprowadzili kilkudziesięciu nieuzbrojonych żołnierzy i przeprowadzili na nich egzekucję. Według źródeł opozycyjnych za masakrą stali islamiści z ugrupowania Islamskie Państwo w Iraku i Lewancie, którzy rywalizowali z umiarkowanymi syryjskimi rebeliantami i zabili w Chan al-Asal 51 żołnierzy. Z kolei strona rządowa twierdziła, że w masakrze zginęło 123 nieuzbrojonych żołnierzy i cywilów a za mordem stała rebeliancka Brygada Ansar al-Chalifa.
Zdjęcia z miejsca masakry ukazały ciała nieuzbrojonych ludzi, w tym także dzieci.

</doc>
<doc id="3002526" url="https://pl.wikipedia.org/wiki?curid=3002526" title="Aichach (ujednoznacznienie)">
Aichach (ujednoznacznienie)

Niemcy:

</doc>
<doc id="3002527" url="https://pl.wikipedia.org/wiki?curid=3002527" title="André Micael">
André Micael

André Micael Pereira (ur. 4 lutego 1989 w Guimarães) − portugalski piłkarz grający na pozycji obrońcy. Od 2018 jest piłkarzem klubu Al-Faisaly FC.
Kariera.
André Micael rozpoczynał swoją karierę w Moreirense FC, w którym występował w latach 2008−2011. Następnie przeszedł do pierwszoligowego SC Olhanense. W ciągu trzech sezonów rozegrał 32 spotkania na poziomie Primeira Ligi, strzelając jednego gola. Od 2013 roku do 2015 roku był zawodnikiem Zawiszy Bydgoszcz.

</doc>
<doc id="3002529" url="https://pl.wikipedia.org/wiki?curid=3002529" title="Mofaz Racing">
Mofaz Racing

Mofaz Racing – malezyjski zespół wyścigowy, założony w 2009 roku przez malezyjskiego konglomerata Mofaz Group. ekipa startowała w Formule Renault 3.5, JK Racing Asia Series oraz Formule BMW Pacific.
Historia.
W 2009 roku Mofaz Group nawiązała współpracę z brytyjską stajnią Fortec Motorsport, która w sezonie 2009 Formuły Renault 3.5 startowała jako Mofaz Fortec Motorsport. Jednak już pod koniec roku powstał zespół Mofaz Racing, który został włączony do stawki na sezon 2010. Od razu zespół rozpoczął również starty w Formule BMW Pacific. 
W 2010 roku zespół nawiązał współpracę z ekipą startującą w Formule 1 Lotus Racing, stąd nazwa zespołu w sezonie 2010: Junior Lotus Racing. Ekipa ta z dorobkiem 53 punktów uplasowała się na 9 pozycji w klasyfikacji. Mimo że w sezonie 2011 Chris van der Drift oraz Fairuz Fauzy, ekipa nie była w stanie poprawić swojej lokaty z poprzedniego sezonu.

</doc>
<doc id="3002531" url="https://pl.wikipedia.org/wiki?curid=3002531" title="Islamskie Państwo w Iraku">
Islamskie Państwo w Iraku



</doc>
<doc id="3002532" url="https://pl.wikipedia.org/wiki?curid=3002532" title="Góra Studencka (Gdańsk)">
Góra Studencka (Gdańsk)

Góra Studencka – potoczna nazwa wzniesienia o wysokości 180,1 m n.p.m.. Wzniesienie położone jest w woj. pomorskim na obszarze miasta Gdańska, w obrębie osiedla Osowa i osiedla Kukawka.
Wzniesienie nie posiada oraz nie posiadało oficjalnej nazwy. Aktualną nadał w 2007 r. w porozumieniu z PTTK Akademicki Klub Kadry GDAKK, w celu upamiętnienia studenckich klubów turystycznych działających przy Politechnice Gdańskiej. Wzgórze jest najwyższym wzniesieniem na terenie miasta Gdańska i zarazem najbardziej wysuniętym na północ gdańskim wzniesieniem znajdującym się tuż przy granicy z Gdynią.
Na południowy zachód od wzniesienia w odległości ok. 600 m znajduje się Jezioro Osowskie i przebiega ul. Kielnieńska. U podnóża biegnie linia kolejowa nr 201.

</doc>
<doc id="3002534" url="https://pl.wikipedia.org/wiki?curid=3002534" title="Eurowizja 2014">
Eurowizja 2014



</doc>
<doc id="3002538" url="https://pl.wikipedia.org/wiki?curid=3002538" title="Wojtek Olszak">
Wojtek Olszak



</doc>
<doc id="3002539" url="https://pl.wikipedia.org/wiki?curid=3002539" title="Tell Halaf">
Tell Halaf

Tell Halaf (starożytna Guzana, biblijne Gozan) – stanowisko archeologiczne w północno-wschodniej Syrii, tuż przy granicy z Turcją, z dwoma głównymi okresami zasiedlenia – okresem neolitu ceramicznego (VI-V tys. p.n.e.) i epoką żelaza (koniec II tys.-pierwsze wieki I tys. p.n.e.). 
Wykopaliska.
Pierwsze wstępne rozpoznanie stanowiska Tell Halaf przeprowadził w 1899 roku niemiecki archeolog Max von Oppenheim, który następnie kierował tutaj niemieckimi wykopaliskami w okresie od 1911 do 1913 roku, oraz ponownie w 1927 i 1931 roku. W 2006 roku prace archeologiczne na stanowisku rozpoczął zespół niemieckich i syryjskich archeologów pod kierunkiem Lutza Martina (Vorderasiatisches Museum, Berlin), Mirko Nováka (Uniwersytet w Tybindze), Joerga Beckera (Uniwersytet w Halle) i Abd al-Masiha Bagdo (Dyrektorat Starożytności, Hassake).
Okres neolitu ceramicznego.
Odkrycie na stanowisku charakterystycznej, datowanej na VI-V tys. p.n.e. polichromowanej ceramiki, zdobionej motywami geometrycznymi i zwierzęcymi, doprowadziło archeologów do wydzielenia w prehistorii starożytnego Bliskiego Wschodu nowego okresu, zwanego kulturą Halaf, która miała rozwijać się po kulturze Samarra i poprzedzać okres Ubajd. Swym zasięgiem kultura Halaf obejmowała obszar od syryjskiego wybrzeża Morza Śródziemnego aż po północną Mezopotamię.
Epoka żelaza.
W epoce żelaza na stanowisku Tell Halaf istniało duże miasto, którego pozostałości odkryto w warstwach archeologicznych datowanych na XII-VII w. p.n.e. Nad miastem tym dominowała potężna, ufortyfikowana cytadela, na terenie której wzniesiono szereg dużych budowli o charakterze publicznym. Inskrypcje odnalezione na stanowisku, a także i w innych miejscach wskazują, iż miasto to nosiło nazwę Guzana i było stolicą aramejskiego królestwa Bit-Bahiani. Szczyt rozwoju osiągnęło ono za panowania króla Kapary (najprawdopodobniej 2 połowa IX w. p.n.e.), który rezydował we wspaniałym pałacu w północno-zachodniej części miasta. Z inskrypcji wiadomo, iż pałac ten służył też jako świątynia. Wejście do pałacu wiodło przez monumentalną bramę ozdobioną trzema monumentalnymi posągami-kariatydami. Zewnętrzne ściany pałacu wyłożone zostały kamiennymi, rzeźbionymi ortostatami, na których przedstawiono sceny rytualne, sceny polowań, sceny z wojownikami, sceny ze zwierzętami (najczęściej lwami, bykami i gazelami) i sceny z różnymi mitycznymi stworzeniami. O dostatku panującym w Guzanie w tym okresie świadczy duża ilość przedmiotów ze złota, srebra i kości słoniowej odkrytych w ruinach pałacu Kapary.
W 894 r. p.n.e., za panowania Abi-salamu, aramejskiego władcy królestwa Bit-Bahiani, w kierunku Guzany wyruszył ze swą armią asyryjski król Adad-nirari II (911-891 p.n.e.). Zajął on sąsiadujące z Guzaną miasto Sikanu (ob. Tell Feheriye), gdzie Abi-salamu złożył mu trybut. Bit-Bahiani przyłączone zostało do Asyrii za rządów Aszurnasirpala II (883-859 p.n.e.). W imieniu króla asyryjskiego regionem tym zarządzali ze stolicy w Guzanie przedstawiciele miejscowej dynastii, którzy cieszyli się relatywnie dużym stopniem niezależności. Świadczy o tym dwujęzyczna inskrypcja Hadd-jit'i (asyryjski Adad-it'i), jednego z gubernatorów Guzany, odnaleziona w Tell Feheriye. Ojciec Hadd-jit'i, Szamasz-nuri, identyfikowany jest z noszącym to samo imię dostojnikiem, który w 866 r. p.n.e. pełnił asyryjski urząd limmu (eponima). W 808 r. p.n.e. asyryjski król Adad-nirari III (819-783 p.n.e.) dokonać musiał ponownego podboju Guzany. Od tego czasu w asyryjskich listach i kronikach eponimów zaczynają pojawiać się imiona asyryjskich gubernatorów Guzany. Archiwum jednego z nich, Mannu-ki-Aszura, odnaleziono w trakcie wykopalisk w Tell Halaf. Zawierało ono listy wysłane do niego przez króla asyryjskiego i różnych wysokich dostojników. Tzw. Pałac północny, wzniesiony w Guzanie w okresie asyryjskiej dominacji, był najprawdopodobniej rezydencją asyryjskich gubernatorów.
Asyryjscy gubernatorzy Guzany znani z asyryjskich list i kronik eponimów:
Guzana w Biblii.
Guzana identyfikowana jest ze wzmiankowanym w Biblii miastem Gozan, do którego deportowani mieli być Izraelici ze zdobytej Samarii (2 Krl 16,6).
Późniejsze dzieje.
Na stanowisku Tell Halaf odnaleziono tylko nieliczne pozostałości pochodzące z okresów hellenistycznego, rzymskiego i islamskiego.

</doc>
<doc id="3002541" url="https://pl.wikipedia.org/wiki?curid=3002541" title="Prokopij Dżaparidze">
Prokopij Dżaparidze



</doc>
<doc id="3002543" url="https://pl.wikipedia.org/wiki?curid=3002543" title="Trynidad i Tobago na Mistrzostwach Świata w Lekkoatletyce 2013">
Trynidad i Tobago na Mistrzostwach Świata w Lekkoatletyce 2013

Trynidad i Tobago na Mistrzostwach Świata w Lekkoatletyce 2013 – reprezentacja Trynidadu i Tobago podczas czempionatu w Moskwie liczyła 29 zawodników. Jedyny medal (złoty na 400 m ppł.) zdobył Jehue Gordon.

</doc>
<doc id="3002546" url="https://pl.wikipedia.org/wiki?curid=3002546" title="Tramwaje w Mandalaj">
Tramwaje w Mandalaj



</doc>
<doc id="3002547" url="https://pl.wikipedia.org/wiki?curid=3002547" title="Jerry Fairbanks">
Jerry Fairbanks

Jerry Fairbanks (ur. 1 listopada 1904 w San Francisco w stanie Kalifornia, zm. 21 czerwca 1995) – amerykański reżyser i producent filmowy.
Filmografia.
reżyser
producent
Nagrody i nominacje.
Został uhonorowany Oscarem, a także otrzymał nominację do Oscara. Posiada również swoją gwiazdę na Hollywoodzkiej Alei Gwiazd.

</doc>
<doc id="3002548" url="https://pl.wikipedia.org/wiki?curid=3002548" title="Chór Filharmonii Częstochowskiej">
Chór Filharmonii Częstochowskiej



</doc>
<doc id="3002552" url="https://pl.wikipedia.org/wiki?curid=3002552" title="Hanna Kniazeva">
Hanna Kniazeva



</doc>
<doc id="3002554" url="https://pl.wikipedia.org/wiki?curid=3002554" title="New Meadow">
New Meadow

New Meadow – stadion piłkarski w Shrewsbury, Anglia. Z powodu umowy sponsorskiej nazywany obecnie Montgomery Waters Meadow. 

</doc>
<doc id="3002555" url="https://pl.wikipedia.org/wiki?curid=3002555" title="Wendy Hughes">
Wendy Hughes

Wendy Hughes (ur. 29 lipca 1952 w Melbourne, zm. 8 marca 2014 w Sydney) – australijska aktorka, producentka filmowa i scenarzystka.
Życiorys.
Uczęszczała do LaTrobe High School w Wiktorii, w Nowej Południowej Walii. Uczyła się baletu, zanim podjęła studia aktorskie w National Institute of Dramatic Arts w Sydney, które ukończyła w 1970. Po kilku sezonach w Melbourne Theatre Company debiutowała na dużym ekranie rolą dr Patricii 'Trish' Kent w komediodramacie Tima Burstalla "Petersen" ("„Jock” Petersen", 1974) obok Jacki Weaver. Następnie zagrała postać ciotki Helen w melodramacie "Moja wspaniała kariera" ("My Brilliant Career", 1979) z Judy Davis i Samem Neillem.
Wystąpiła w roli Carolyn w komedii kryminalnej "Szczęśliwego Nowego Roku" ("Happy New Year", 1987) u boku Petera Falka, Charlesa Durninga, Claude’a Leloucha i Toma Courtenaya.
Stała się znana telewidzom w wielu krajach z roli przebiegłej Jilly Stewart w miniserialu "Powrót do Edenu" ("Return To Eden", 1983) oraz jako Kathleen O’Neil-McGregor z serialu "Klan McGregorów" ("Snowy River: The McGregor Saga", 1993-1996).
Powróciła na scenę jako Pani Robinson w sztuce Charlesa Webba "Absolwent" (2001) w Melbourne, Martha w spektaklu Edwarda Albeego "Kto się boi Virginii Woolf?" (2007) w Melbourne Theatre Company, Honor w "Honor" (2010) oraz w roli Pani Higgins, matki Henryka Higginsa w przedstawieniu George’a Bernarda Shawa "Pigmalion" (2012) w Sydney Theatre Company.
Życie prywatne.
Była trzykrotnie zamężna: z Seanem Scully (1971-1973), producentem Patrickiem Juilletem, z którym miała córkę Charlotte (ur. 1978), oraz Chrisem Haywoodem, z którym miała syna Jaya (ur. 1982).
Śmierć.
Zmarła 8 marca 2014 w Sydney w wieku 61 lat na raka. Aktor Bryan Brown ogłosił jej śmierć przed publicznością uczestniczącą w spektaklu "Podróżowanie na północ" ("Travelling North") w Sydney tego popołudnia, prosząc o dołączenie do niego w owacji na stojąco w hołdzie zmarłej aktorki.

</doc>
<doc id="3002556" url="https://pl.wikipedia.org/wiki?curid=3002556" title="Thomas Jarmoc">
Thomas Jarmoc

Thomas Janusz Jarmoc (ur. 19 kwietnia 1987 w Calgary) – kanadyjski siatkarz polskiego pochodzenia grający na pozycji przyjmującego. Od sezonu 2013/14 występuje w PlusLidze, w drużynie Jastrzębskiego Węgla.
Jego rodzice Jacek i Zofia wyemigrowali do Kanady w okresie PRL. Jego ojciec był koszykarzem, a matka uprawiała skok w wzwyż. Ma dwie siostry Patricię i Caroline, które również uprawiają siatkówkę.
Do 2010 występował w University of Alberta, gdzie studiował. W sezonie 2010/11 grał w greckim AEK Ateny. Następnie przeniósł się do Bundesligi, w której w sezonie 2011/12 bronił barw VfB Friedrichshafen. Z niemiecką drużyną zdobył puchar Niemiec. Sezon 2012/13 spędził w Belgii, w drużynie VC Lennik.
Sukcesy.
Liga Mistrzów:
Puchar Niemiec:
Mistrzostwa Polski:

</doc>
<doc id="3002558" url="https://pl.wikipedia.org/wiki?curid=3002558" title="Cutie Bunny">
Cutie Bunny

 – pierwszy minialbum japońskiej piosenkarki Nany Kitade, wydany 12 lipca 2006 roku. Album osiągnął 89 pozycję w rankingu Oricon.

</doc>
<doc id="3002559" url="https://pl.wikipedia.org/wiki?curid=3002559" title="Masakra w Chan al-Assal">
Masakra w Chan al-Assal



</doc>
<doc id="3002561" url="https://pl.wikipedia.org/wiki?curid=3002561" title="Francesco Dracone">
Francesco Dracone

Francesco Dracone (ur. 21 września 1983 roku w Turynie) – włoski kierowca wyścigowy.
Kariera.
Formuła 3.
Dracone rozpoczął karierę w jednomiejscowych samochodach wyścigowych w 2002 roku w Włoskiej Formule 3. Startował tam w latach 2002-2005, lecz tylko w 2004 roku był klasyfikowany. W 4 wyścigach zdobył 5 punktów, co uplasowało go na 18 pozycji w klasyfikacji generalnej.
Euroseries 3000/Auto GP World Series.
W 2006 roku Dracone rozpoczął starty w poprzedniczkach obecnej Auto GP World Series - Euroseries 3000 i Włoskiej Formule 3000. W latach 2007-2009 nigdy nie zdołał stanąć na podium. Jego dorobek stanowiło odpowiednio: 2, 7 i 15 punktów, co dawało mu odpowiednio: 23, 18 i 7 lokatę w klasyfikacji generalnej.
W 2011 roku dołączył do stawki Auto GP w zespole Emmebi Motorsport. Tu zdołał uzyskać tylko jeden punkt. Po 21 pozycji w klasyfikacji sezonu 2011, w sezonie 2012 było już nieco lepiej. Dracone w bolidzie Virtuosi UK zdobył 14 punktów, co po 10 wyścigach uplasowało go na 16 pozycji w klasyfikacji kierowców. W 2013 roku Włoch nie zdobywał żadnych punktów.
W 2014 roku Włoch kontynuował starty w Auto GP. Wystartował łącznie w dziesięciu wyścigach, w ciągu których uzbierał 31 punktów. Dało mu to trzynaste miejsce w końcowej klasyfikacji kierowców.

</doc>
<doc id="3002562" url="https://pl.wikipedia.org/wiki?curid=3002562" title="Birak">
Birak

Birak (arab. براك, "Birāk") – miasto w środkowo-zachodniej Libii, w gminie Wadi asz-Szati. Jest siedzibą administracyjną gminy. W 2004 roku Birak zamieszkiwało ok. 39,4 tys. mieszkańców.
W mieście znajduje się zamiejscowy oddział Uniwersytetu w Sabha oraz port lotniczy Birak.

</doc>
<doc id="3002563" url="https://pl.wikipedia.org/wiki?curid=3002563" title="Bahrajn na Mistrzostwach Świata w Lekkoatletyce 2013">
Bahrajn na Mistrzostwach Świata w Lekkoatletyce 2013

Bahrajn na Mistrzostwach Świata w Lekkoatletyce 2013 – reprezentacja Bahrajnu podczas czempionatu w Moskwie liczyła 9 zawodników.

</doc>
<doc id="3002569" url="https://pl.wikipedia.org/wiki?curid=3002569" title="Jerzy Majcherczyk">
Jerzy Majcherczyk

Jerzy Majcherczyk (ur. 12 maja 1952 w Siewierzu) – polski podróżnik, odkrywca, kajakarz i organizator wypraw w rejony Ameryki Łacińskiej.
Jerzy Majcherczyk wśród swoich dokonań może wyróżnić się między innymi: uczestnictwem w zespole, który odkrył kanion Colca. Od czasów studenckich interesował się kajakarstwem, co poskutkowało założeniem Akademickiego Klubu Kajakowego BYSTRZE w Krakowie w roku 1972 (Blacha no 5.). Jedna z pierwszych wypraw, w jakich brał udział, nosi nazwę Polska Akademicka Wyprawa Kajakowa CANOANDES'79. W 1981 wraz z Andrzejem Piętowski, Piotrem Chmielińskim, Stefanem Danielskim, Krzysztofem Kraśniewskim, Jackiem Boguckim i Zbigniewem Bzdakiem spłynął rzeką Colca (Peru), podczas której dokonano odkrycia najgłębszego kanionu ziemi. 
Aktualnie mieszka w USA, w stanie New Jersey. Wraz z małżonką prowadzi biuro podróży Classic Travel.

</doc>
<doc id="3002573" url="https://pl.wikipedia.org/wiki?curid=3002573" title="Kalinów (Piława Górna)">
Kalinów (Piława Górna)

Kalinów (niem. "Sadebeckhoh") – dzielnica miasta Piława Górna w województwie dolnośląskim, w powiecie dzierżoniowskim.
Nazwa i położenie.
Nazwa "Sadebeckhoh" pochodzi od nazwiska Augusta Sadebecka; znajduje się w północno-wschodniej części Piławy Górnej, obok dzielnicy Kośmin. Położona jest na Wzgórzach Gumińskich.
Historia.
Sadebeckhoh został zbudowany jako osada tkacka ok. 1820, jego fundatorem był August Sadebeck. Miejscowość należała swym kształtem do wyjątków urbanistycznych, ponieważ rozplanowano ją z czworokątnym rynkiem w środku oraz czterema ulicami z niego wychodzącymi. Polską nazwę Kalinów nadano miejscowości w 1947.
W październiku 1954 Kalinów (wraz z Kośminem, Kopanicą i Piławą Górną) wszedł w skład nowo utworzonej gromaday Piława Górna. 1 stycznia 1956 gromadzie Piława Górna nadano status osiedla, co oznaczyło, że Kalinów stał się częścią tej skonsolidowanej jednostki, a więc w praktyce został włączony do Piławy Górnej. 18 lipca 1962 osiedle Piława Górna otrzymało status miasta.
Kalinów "de facto" stanowi południową część Kośmina (obecnie ul. Leśna).

</doc>
<doc id="3002575" url="https://pl.wikipedia.org/wiki?curid=3002575" title="Szpieg nr 13">
Szpieg nr 13

Szpieg nr 13 (ang. "Operator 13") – amerykański film z 1934 roku w reżyserii Ryszarda Bolesławskiego.

</doc>
<doc id="3002576" url="https://pl.wikipedia.org/wiki?curid=3002576" title="System Wymiany Informacji o Rynku Energii">
System Wymiany Informacji o Rynku Energii

System Wymiany Informacji o Rynku Energii (WIRE) – polski system teleinformatyczny przeznaczony do wymiany informacji handlowych, technicznych, pomiarowych i rozliczeniowych rynku bilansującego oraz regulacyjnych usług systemowych, pomiędzy służbami handlowymi oraz technicznymi operatora systemu przesyłowego i operatorów rynku.

</doc>
<doc id="3002578" url="https://pl.wikipedia.org/wiki?curid=3002578" title="Wierzbowo (przystanek kolejowy)">
Wierzbowo (przystanek kolejowy)

Wierzbowo – zlikwidowany przystanek osobowy w Wierzbowie, w gminie Mrągowo, w powiecie mrągowskim w województwie warmińsko-mazurskim, w Polsce. Położona przy linii kolejowej z Mrągowa do Rucianego Nidy otwartej w 1898 roku. W 1945 roku linia została zamknięta i rozebrana.

</doc>
<doc id="3002579" url="https://pl.wikipedia.org/wiki?curid=3002579" title="System pomiarowo-rozliczeniowy energii elektrycznej">
System pomiarowo-rozliczeniowy energii elektrycznej

System pomiarowo-rozliczeniowy - teleinformatyczny system pozyskiwania, przetwarzania
i udostępniania danych pomiarowych i pomiarowo-rozliczeniowych pochodzących z systemu zdalnego odczytu danych pomiarowych, systemów automatycznej rejestracji danych oraz z innych systemów.

</doc>
<doc id="3002580" url="https://pl.wikipedia.org/wiki?curid=3002580" title="Istad Bani Suwajf">
Istad Bani Suwajf

Istad Bani Suwajf – wielofunkcyjny stadion o pojemności 10 000 widzów, znajdujący się w Bani Suwajfie. Swoje mecze rozgrywa na nim drużyna piłkarska Nadi Tilifunat Bani Suwajf.

</doc>
<doc id="3002582" url="https://pl.wikipedia.org/wiki?curid=3002582" title="Rosja na Mistrzostwach Świata w Lekkoatletyce 2013">
Rosja na Mistrzostwach Świata w Lekkoatletyce 2013

Rosja na Mistrzostwach Świata w Lekkoatletyce 2013 – reprezentacja Rosji podczas czempionatu w Moskwie liczyła 119 zawodników.
W reprezentacji znalazło się osiemnastu medalistów igrzysk olimpijskich w Londynie. Sześcioro lekkoatletów będzie w Moskwie broniło złota zdobytego indywidualnie podczas Mistrzostw Świata 2011 – Marija Sawinowa (bieg na 800 metrów), Julija Zaripowa (bieg na 3000 metrów z przeszkodami), Olga Kaniskina (chód na 20 kilometrów), Anna Cziczerowa (skok wzwyż), Tatjana Łysienko (rzut młotem) oraz Marija Abakumowa (rzut oszczepem). Uzyskali oni automatyczną kwalifikację na światowy czempionat w Moskwie, bez konieczności wypełnienia minimum.
Do składu reprezentacji automatycznie zakwalifikowali się także triumfatorzy Diamentowej Ligi z roku 2012 (Aleksandr Mieńkow oraz Jelena Sokołowa).
Z grona indywidualnych medalistów ostatniej edycji mistrzostw świata, w Moskwie nie wystąpili Tatjana Czernowa, Władimir Kanajkin, Dienis Niżegorodow, Ludmiła Litwinowa oraz Swietłana Fieofanowa.
W gronie reprezentantów Rosji znajdowało się dwoje aktualnych rekordzistów świata – Jelena Isinbajewa (skok o tyczce) oraz Jelena Łaszmanowa (chód na 20 kilometrów).

</doc>
<doc id="3002584" url="https://pl.wikipedia.org/wiki?curid=3002584" title="Maksim Sniegiriow">
Maksim Sniegiriow

Maksim Sniegiriow (ros. Максим Снегирёв, ur. 12 czerwca 1987 roku w Moskwie) – rosyjski kierowca wyścigowy.
Kariera.
Formuła Palmer Audi.
Dracone rozpoczął karierę w jednomiejscowych samochodach wyścigowych w 2007 roku w Formule Palmer Audi. Startował w tej serii do 2010 roku. Nigdy jednak nie stanął na podium. Najlepsze pozycje Sniegiriow zdobył w Trofeum Jesiennym ("Autumn Trophy") w latach 2007-2008 (odpowiednio 12 i 10 miejsce w klasyfikacji generalnej).
Brytyjska Formuła 3.
Już w pierwszym sezonie startów, w 2009 roku, pokazał się z dobrej strony w klasie narodowej Brytyjskiej Formuły 3. Z dorobkiem 4 podium i 108 punktów uplasował się tuż za podium. W latach 2010-2011 było już dużo gorzej - Rosjanin ukończył mistrzostwa odpowiednio na 18 i 24 pozycji.
Formuła 2.
W Formule 2 Sniegiriow startował w latach 2011-2012. Nie osiągał tam jednak wielkich sukcesów. W 2011 roku z dorobkiem 14 punktów ukończył mistrzostwa na 18 lokacie, zaś rok później zdobył tych punktów 6, co dało mu 15 pozycję w klasyfikacji generalnej.
Auto GP World Series.
W sezonie 2012 Rosjanin wystartował w Auto GP World Series w roli kierowcy wyścigowego zespołu Campos Racig. Po 14 wyścigach zdobył 34 punkty, co uplasowało go na 13 pozycji w klasyfikacji kierowców. Na kolejny sezon startów w serii Maksim przeniósł się do brytyjskiej stajni Virtuosi UK. Z dorobkiem 24 punktów uplasował się tam na trzynastej pozycji w klasyfikacji generalnej.

</doc>
<doc id="3002585" url="https://pl.wikipedia.org/wiki?curid=3002585" title="Tawurgha">
Tawurgha

Tawurgha (arab. تاورغا, "Tāwurghā’") – miasto w północnej Libii, w gminie Misrata. Zostało wyludnione w wyniku wojny domowej w Libii w 2011. W 2006 roku mieszkało tu ok. 24,2 tys. mieszkańców.
W sierpniu 2011 roku miasto zdobyli libijscy rebelianci. Mieszkańcy Tawurgha zostali oskarżeni przez milicję rewolucyjną z Misraty o współdziałanie z wojskami Muammara Kaddafiego. Duża grupa ludzi uciekła. We wrześniu ok. 10 000 mieszkańców zostało wypędzonych z miasta, a pod koniec października całkowicie je wyludniono. Po zakończeniu wojny przywódcy Powszechnego Kongresu Narodowego planowali zorganizować wypędzonym mieszkańcom powrót do domów, jednak ze względów bezpieczeństwa zaniechano pomysłu. W mieście stacjonowały bowiem bojówki rebelianckie.
Tawurgha w języku Berberów oznacza "zieloną wyspę".

</doc>
<doc id="3002589" url="https://pl.wikipedia.org/wiki?curid=3002589" title="Sprawa Celliniego">
Sprawa Celliniego

Sprawa Celliniego (ang. "The Affairs of Cellini") – amerykański film kostiumowy z 1934 roku w reżyserii Gregory'ego La Cavy. Rozgrywająca się w XVI-wiecznej Florencji adaptacja sztuki Edwina Justusa Mayera. Obraz zdobył cztery nominacje do Oscara.

</doc>
<doc id="3002591" url="https://pl.wikipedia.org/wiki?curid=3002591" title="Greg Boester">
Greg Boester

Greg Boester (ur. 27 listopada 1968 w Los Angeles) – amerykański skoczek narciarski, uczestnik Zimowych Igrzysk Olimpijskich 1994 w Lillehammer.
Na igrzyskach w 1994 w Lillehammer wystąpił w konkursie drużynowym na skoczni K-120. Reprezentacja Stanów Zjednoczonych, w której był składzie, zajęła 11. miejsce.
Startował także w Mistrzostwach Świata w Narciarstwie Klasycznym 1993, gdzie wystąpił w obu konkursach indywidualnych na skoczniach K-90 i K-120. Rywalizację na mniejszej skoczni ukończył na 58. pozycji. W konkursie na skoczni K-120 uplasował się na 50. miejscu.

</doc>
<doc id="3002593" url="https://pl.wikipedia.org/wiki?curid=3002593" title="Kassam Stadium">
Kassam Stadium

Kassam Stadium – stadion piłkarski w Oksfordzie, Anglia. Nazwa stadionu pochodzi od nazwiska byłego prezesa klubu Oxford United, Firoza Kassama.

</doc>
<doc id="3002595" url="https://pl.wikipedia.org/wiki?curid=3002595" title="Maksim Snegiriew">
Maksim Snegiriew



</doc>
<doc id="3002596" url="https://pl.wikipedia.org/wiki?curid=3002596" title="Emiel-Jozef De Smedt">
Emiel-Jozef De Smedt

 
Emiel-Jozef De Smedt (ur. 30 października 1909 w Opwijk, zm. 29 września 1995 w Brugii) – belgijski duchowny katolicki, biskup brugijski w latach 1952-1984.
Życiorys.
Święcenia kapłańskie otrzymał 29 września 1933.
16 maja 1950 papież Pius XII mianował go biskupem pomocniczym archidiecezji mecheleńskiej. Otrzymał wówczas biskupią stolicę tytularną "Elusa". Sakry udzielił mu ówczesny prymas Belgii kard. Joseph-Ernest van Roey. 31 lipca 1952 mianowany biskupem diecezjalnym brugijskim. Na emeryturę przeszedł 15 grudnia 1984.
Udział w soborze watykańskim II.
Był jednym z bardziej aktywnych i jednym z najbardziej liberalnych ojców soborowych. Członek Sekretariatu ds. Jedności Chrześcijan oraz jeden z współtwórców i relator deklaracji soborowej o wolności religijnej "Dignitatis Humanae". Podczas wystąpień dał się poznać jako zwolennik ekumenizmu i kolegializmu w Kościele.

</doc>
<doc id="3002598" url="https://pl.wikipedia.org/wiki?curid=3002598" title="Pole (województwo mazowieckie)">
Pole (województwo mazowieckie)

Pole – kolonia w Polsce położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.

</doc>
<doc id="3002599" url="https://pl.wikipedia.org/wiki?curid=3002599" title="Porozumienie z Triparadejsos">
Porozumienie z Triparadejsos

Porozumienie z Triparadejsos – ponowione uzgodnienie stref wpływów pomiędzy spadkobiercami imperium Aleksandra Wielkiego (pierwszego dokonano w Babilonie bezpośrednio po śmierci króla), kończące pierwszą wojnę diadochów, zawarte w 321 p.n.e. w Triparadejsos w Syrii.
Śmierć Aleksandra i początki kryzysu.
Nieoczekiwana śmierć Aleksandra Wielkiego w Babilonie (323 p.n.e.) uwidoczniła wszystkie słabości stworzonego przez niego państwa. Brak określonego następstwa spowodował wysunięcie się na pierwszy plan dowódczej elity armii macedońskiej, zwanej później następcami (z greckiego diadochami). Pod naciskiem żołnierzy obwołali oni królem niepełnosprawnego umysłowo przyrodniego brata Aleksandra Arridajosa (jako Filipa III). Jego opiekunem ustanowiono Kraterosa. Dowódcy dokonali podziału między siebie stanowisk satrapów, usuwając z nich wszystkich Persów, a rola dominująca przypadła Perdikkasowi będącemu jednocześnie głównym zwolennikiem jedności imperium.
I wojna diadochów.
W wyniku nadmiernych ambicji Perdikkasa szybko zawiązała się przeciwko niemu koalicja, do której weszli: Antypater, Lizymach, Krateros, Antygon i Ptolemeusz. Chcąc rozprawić się z buntownikami Perdikkas najechał satrapię Ptolemeusza (Egipt), lecz chociaż dotarł z wojskiem bez przeszkód aż nad samą Deltę, został zamordowany przez własnych oficerów jeszcze przed końcem kampanii.
Nowy układ.
Pozostali członkowie koalicji, jednak już bez Kraterosa, który zginął w trakcie działań wojennych, dokonali nowego podziału imperium podczas spotkania w Triparadejsos w południowej Syrii w 321 p.n.e. Rola opiekuna królów (wdowa po Aleksandrze Roksana urodziła syna Aleksandra IV) przypadła Antypatrowi, a Seleukosowi (przywódcy spisku przeciwko Perdikkasowi) – satrapia Babilonii. Szczegóły układu dotrwały do naszych czasów dzięki Focjuszowi i jego "Bibliotece" zawierającej informacje z zaginionej pracy Flawiusza Arriana oraz Diodorowi Sycylijskiemu (XVIII księga "Biblioteki").

</doc>
<doc id="3002601" url="https://pl.wikipedia.org/wiki?curid=3002601" title="Krutyn">
Krutyn

Krutyn – zlikwidowany przystanek osobowy koło wsi Krutyń, w gminie Piecki, w powiecie mrągowskim w województwie warmińsko-mazurskim, w Polsce. Położona przy linii kolejowej z Mrągowa do Rucianego Nidy otwartej w 1898 roku. W 1945 roku linia została zamknięta i rozebrana.

</doc>
<doc id="3002602" url="https://pl.wikipedia.org/wiki?curid=3002602" title="Układ z Triparadejsos">
Układ z Triparadejsos



</doc>
<doc id="3002603" url="https://pl.wikipedia.org/wiki?curid=3002603" title="The Richest Girl in the World">
The Richest Girl in the World

The Richest Girl in the World – amerykański film z 1934 roku w reżyserii Williama A. Seitera.

</doc>
<doc id="3002604" url="https://pl.wikipedia.org/wiki?curid=3002604" title="Bani Sweif Stadium">
Bani Sweif Stadium



</doc>
<doc id="3002606" url="https://pl.wikipedia.org/wiki?curid=3002606" title="Dżibuti na Mistrzostwach Świata w Lekkoatletyce 2013">
Dżibuti na Mistrzostwach Świata w Lekkoatletyce 2013

Dżibuti na Mistrzostwach Świata w Lekkoatletyce 2013 – reprezentacja Dżibuti podczas Mistrzostw Świata w Moskwie liczyła 1 zawodnika.

</doc>
<doc id="3002608" url="https://pl.wikipedia.org/wiki?curid=3002608" title="Arixenia">
Arixenia

Arixenia – rodzaj skorków z rodziny Arixeniidae, obejmujący dwa gatunki. "A. esau" występuje w jaskiniach wyspy Borneo, Półwyspu Malajskiego i Sumatry. Słabiej poznany gatunek "A. camura" spotykany jest na Mindanao. Oba gatunki są obligatoryjnymi pasożytami zewnętrznymi owadożernych nietoperzy z gatunku "Cheiromeles torquatus", żywiąc się ich wydzielinami i resztkami naskórka.
Tak jak inni przedstawiciele podrzędu Arixeniina, "Arixenia" jest żyworodna. Liczba chromosomów wynosi 30, płeć determinuje para chromosomów płciowych XY.
Należą tu dwa gatunki:
Gatunek "A. esau" został opisany przez Jordana w 1909 roku na podstawie młodocianych osobników, znalezionych na błonach lotnych nietoperza "Cheiromeles torquatus", złapanym przez Charlesa Hose z Sarawaku. Następnego znaleziska tych skorków dokonano dopiero w 1952 roku.

</doc>
<doc id="3002609" url="https://pl.wikipedia.org/wiki?curid=3002609" title="Modern Times Forever">
Modern Times Forever

Modern Times Forever – duński film z 2011 roku. Film autorstwa duńskiej grupy artystycznej Superflex, film trwający 240 godzin z użyciem tricków filmowych przedstawia zmieniający się pod naporem pogody i mijających tysiącleci budynek Stora Enso w Helsinkach.

</doc>
<doc id="3002610" url="https://pl.wikipedia.org/wiki?curid=3002610" title="George Cottier">
George Cottier



</doc>
<doc id="3002611" url="https://pl.wikipedia.org/wiki?curid=3002611" title="San Marino na Mistrzostwach Świata w Lekkoatletyce 2013">
San Marino na Mistrzostwach Świata w Lekkoatletyce 2013

San Marino na Mistrzostwach Świata w Lekkoatletyce 2013 – reprezentacja San Marino podczas Mistrzostw Świata w Moskwie liczyła 1 zawodnika.

</doc>
<doc id="3002612" url="https://pl.wikipedia.org/wiki?curid=3002612" title="Hrabstwo Ogemaw">
Hrabstwo Ogemaw

Hrabstwo Ogemaw (ang. "Ogemaw County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 574,63 mil² (1 488,30 km²). Według danych z 2010 r. hrabstwo miało 21 699 mieszkańców. Hrabstwo powstało w 1840 roku, a jego nazwa pochodzi od zanglizowanego słowa "ogimaa" pochodzącego z języka odżibwe i oznaczającego wodza.

</doc>
<doc id="3002613" url="https://pl.wikipedia.org/wiki?curid=3002613" title="Archidiecezja Bamenda">
Archidiecezja Bamenda

Archidiecezja Bamenda – diecezja rzymskokatolicka w Kamerunie. Powstała w 1970. Archidiecezja od 1982.

</doc>
<doc id="3002615" url="https://pl.wikipedia.org/wiki?curid=3002615" title="Fred Brathwaite">
Fred Brathwaite

Fred Brathwaite (ur. 24 listopada 1972 w Ottawie, Ontario) – kanadyjski hokeista, reprezentant Kanady.
Jego rodzice pochodzą z Barbadosu, przybyli do Kanady w 1964. Wystąpił w wideoklipie "Welcome to Atlanta" Jermaine'a Dupriego.
Kariera.
W czasie kariery występował w kluabch rozgrywek OHL, AHL, IHL, NHL, Superligi, DEL. W lidze niemieckiej zakończył karierę po czterech sezonach w klubie Adler Mannheim.
W barwach reprezentacji Kanady uczestniczył w turniejach mistrzostw świata w 1999, 2000, 2001.
Był członkiem ekipy Kanady podczas turnieju mistrzostw świata juniorów do lat 20 edycji 2015.
Po 2014 został zatrudniony w centrum hokejowym RinkEye w Kanata (Ontario), którego założycielem był inny hokeista Randy Robitaille.

</doc>
<doc id="3002616" url="https://pl.wikipedia.org/wiki?curid=3002616" title="Diecezja Buéa">
Diecezja Buéa

Diecezja Buéa – diecezja rzymskokatolicka w Kamerunie. Powstała w 1923 jako prefektura apostolska. W 1939 podniesiona do rangi wikariatu apostolskiego. Diecezja od 1950.

</doc>
<doc id="3002620" url="https://pl.wikipedia.org/wiki?curid=3002620" title="Atlántida (departament)">
Atlántida (departament)

Atlántida – departament w północnym Hondurasie, nad Morzem Karaibskim. Zajmuje powierzchnię 4251 km2. W 2001 roku departament zamieszkiwało ok. 315 tys. mieszkańców.
Składa się z 8 gmin:

</doc>
<doc id="3002622" url="https://pl.wikipedia.org/wiki?curid=3002622" title="Diecezja Kumbo">
Diecezja Kumbo

Diecezja Kumbo – diecezja rzymskokatolicka w Kamerunie. Powstała w 1982.

</doc>
<doc id="3002623" url="https://pl.wikipedia.org/wiki?curid=3002623" title="Ukta (przystanek kolejowy)">
Ukta (przystanek kolejowy)

Ukta – zlikwidowany przystanek osobowy we wsi Śwignajno Małe, w gminie Ruciane-Nida, w powiecie piskim w województwie warmińsko-mazurskim, w Polsce. Położona przy linii kolejowej z Mrągowa do Rucianego Nidy otwartej w 1898 roku. W 1945 roku linia została zamknięta i rozebrana.

</doc>
<doc id="3002624" url="https://pl.wikipedia.org/wiki?curid=3002624" title="Gwatemala na Mistrzostwach Świata w Lekkoatletyce 2013">
Gwatemala na Mistrzostwach Świata w Lekkoatletyce 2013

Gwatemala na Mistrzostwach Świata w Lekkoatletyce 2013 – reprezentacja Gwatemali podczas czempionatu w Moskwie liczyła 6 zawodników.

</doc>
<doc id="3002626" url="https://pl.wikipedia.org/wiki?curid=3002626" title="Annie Cruz">
Annie Cruz

Allie Haze (ur. 6 listopada 1984 w Stockton) – amerykańska aktorka pornograficzna pochodzenia filipińskiego i hiszpańskiego.
Życiorys.
Wczesne lata.
Urodziła się w Stockton w stanie Kalifornia w filipińskiej rodzinie pochodzenia hiszpańskiego i szkockiego jako najstarsze dziecko. Wychowana jako katoliczka, uczęszczała do chrześcijańskiej szkoły Brookside Christian High School w Stockton, gdzie była cheerleaderką. Potem przeprowadziła się do San Rafael, gdzie studiowała na wydziale dziennikarstwa w Dominican University of California. Na drugim roku studiów, przeniosła się na San Francisco State University, ale nie obroniła dyplomu. Zamiast tego zaczęła występować w filmach pornograficznych.
Kariera.
W 2003, w wieku 19 lat, skontaktowała się z producentem amatorskich filmów porno AsianDivaGirls i wkrótce po tym nakręciła swoje pierwsze sceny seksu dla BangBus pod pseudonimem Kyra. Rok później, w 2004 roku przeniosła się do Los Angeles i wystąpiła w scenach seksu grupowego.
Kilkakrotnie gościła w programie radiowym "The Howard Stern Show" prowadzonym przez Howarda Sterna, a także lesbijskim programie randkowym MTV Next. W latach 2004–2006 była gospodarzem własnego programu radiowego na KSexRadio.com. Pojawiła się też w Women's Extreme Wrestling, filmie dokumentalnym "Spornifikowani" ("The Price of Pleasure: Pornography, Sexuality &amp; Relationships", 2008) oraz w komediach: "Teed Too" ("National Lampoon's Teed Off Too", 2006) i "Wyjątkowe urodziny" ("Barely Legal", 2011) jako uczestniczka imprezy.
W 2009 otrzymała dwie nagrody AVN Award za najbardziej obsceniczną scenę seksu w "Night of the Giving Head" (2008) i najlepszą rolę zagraniczną jako April Porter – Zielony Diament w "Private Blockbusters 1: Jason Colt, Mystery of the Sexy Diamonds" (2008). W latach 2005–2017 pracowała dla Kink.com w scenach sadomasochistycznych, takimi jak uległość, głębokie gardło, rimming, kobieca ejakulacja, fisting analny i pochwowy, pegging, gang bang, bukkake, plucie i bicie. Były to serie "Public Disgrace", "Bound Gang Bangs", "Men in Pain", "Sex and Submission", "Divine Bitches", "Fucking Machines", "Everything Butt", "Whipped Ass" i "Wired Pussy" z Jamesem Deenem, Markiem Davisem, Wolfem Hudsonem, Mr. Pete, Marco Banderasem, Johnem Strongiem, Marko Woodem, Bobbym Bendsem, Mickeyem Modem, Dietrichem Cyrusem, Otto Bauerem, Owenem Grayem, Sandrą Romain, Triną Michaels, Arianą Jollee, Annette Schwarz, Adrianną Nicole, Amber Rayne, Ariel X, Leą Lexis, Lorelei Lee, Bobbi Star, Moną Wales, Isis Love, Claire Dames, Harmony Rose, Claire Adams, Satine Phoenix, Dragon Lilly, Maitresse Madeline i Princess Donną.
Życie prywatne.
Cruz jest weganką. W 2004 spotkała urodzonego w Belgii aktora pornograficznego Jacka Lawrence'a, którego poślubiła w 9 stycznia 2005 w Adult Entertainment Expo w Las Vegas. Rozwiedli się dwa lata później z powodu „różnic”. Wyznała, że jest biseksualna. W latach 2004–2006 była związana ze Steve'em Crestem. W maju 2006 spotykała się z J.D. Harmeyerem.

</doc>
<doc id="3002627" url="https://pl.wikipedia.org/wiki?curid=3002627" title="Choluteca (departament)">
Choluteca (departament)

Choluteca – departament w południowym Hondurasie, nad zatoką Fonseca. Zajmuje powierzchnię 4211 km2. W 2001 roku departament zamieszkiwało ok. 391 tys. mieszkańców. Siedzibą administracyjną jest miasto Choluteca.
Składa się z 16 gmin:

</doc>
<doc id="3002628" url="https://pl.wikipedia.org/wiki?curid=3002628" title="Intense">
Intense



</doc>
<doc id="3002630" url="https://pl.wikipedia.org/wiki?curid=3002630" title="Precious Angel">
Precious Angel

Precious Angel – piosenka skomponowana przez Boba Dylana, nagrana przez niego w maju 1979 r., wydana na albumie "Slow Train Coming" w sierpniu 1979 r. i jako singel w Holandii.
Historia i charakter utworu.
Utwór ten został nagrany w Muscle Shoals Sound Studio w Sheffield w Alabamie 1 maja 1979 r. Była to druga sesja nagraniowa tego albumu. Producentem sesji byli Jerry Wexler i Barry Beckett.
Piosenka ta może być zarówno piosenka miłosną skierowaną do anioła lub po prostu piosenką miłosną. Tekst piosenki miesza sacrum i profanum, a rytm reggae sugeruje świeckość uczuć. Jednak z kolei sam tekst jest niezmiernie nasycony odniesieniami biblijnymi. Do tego dochodzi jeszcze mściwe, wręcz paranoiczne nastawienie Dylana, tak charakterystyczne dla tego jego okresu, czego przykładem mogą być wersy od słów "My so-called friends have fallen under a spell (...)". 
Dylan wykonywał tę piosenkę na koncertach wyłącznie w latach 1979 i 1980.

</doc>
<doc id="3002631" url="https://pl.wikipedia.org/wiki?curid=3002631" title="Diecezja Mamfe">
Diecezja Mamfe

Diecezja Mamfe – diecezja rzymskokatolicka w Kamerunie. Powstała w 1999.

</doc>
<doc id="3002632" url="https://pl.wikipedia.org/wiki?curid=3002632" title="Colón (departament)">
Colón (departament)

Colón – departament w północnym Hondurasie, nad Morzem Karaibskim. Zajmuje powierzchnię 8875 km². W 2001 roku departament zamieszkiwało ok. 247 tys. mieszkańców.
Składa się z 10 gmin:

</doc>
<doc id="3002635" url="https://pl.wikipedia.org/wiki?curid=3002635" title="Słowacja na Mistrzostwach Świata w Lekkoatletyce 2013">
Słowacja na Mistrzostwach Świata w Lekkoatletyce 2013

Słowacja na Mistrzostwach Świata w Lekkoatletyce 2013 – reprezentacja Słowacji podczas Mistrzostw Świata w Moskwie liczyła 11 zawodników.

</doc>
<doc id="3002636" url="https://pl.wikipedia.org/wiki?curid=3002636" title="Yoshitaka Kuroda">
Yoshitaka Kuroda

 – japoński kierowca wyścigowy.
Kariera.
Kuroda rozpoczął karierę w jednomiejscowych samochodach wyścigowych w 2005 roku w japońskiej Formule Toyota. W 2006 roku Japończyk przeniósł się do Europy, gdzie wystartował w Formule BMW z zespołem Mücke Motorsport. Sezon zakończył na 21 pozycji. W 2007 roku Kuroda powrócił do Azji, aby wystartować w Azjatyckiej Formule Renault Challenge. Zaś w 2008 roku znalazł się w stawce Azjatyckiej Formuły Renault. Dzięki trzem pozycjom na podium ukończył sezon na 5 pozycji. Na sezon 2009 Japończyk podpisał kontrakt z zespołem Achievement by KCMG na starty w Japońskiej Formule 3, w której serii startował do 2010 roku. W sezonach 2009 i 2010 zajął odpowiednio 7 i 8 miejsce w klasyfikacji generalnej.
W sezonie 2011 Japończyk rozpoczął starty w Formule Abarth. Jeżdżąc w zespole Euronova Racing trzykrotnie stanął na podium, a dwukrotnie wykręcił najszybsze okrążenia w wyścigu. Z dorobkiem 26 punktów zakończył sezon na 12 lokacie. 2012 rok oznacza u Kurody starty we Włoskiej Formule 3 (serii europejskiej). Uzyskał w niej najlepszą, jak dotąd w startach w Europie, pozycję w klasyfikacji generalnej - 10 miejsce.
Na sezon 2013 Kuroda podpisał kontrakt z zespołem Euronova Racing na starty w Auto GP World Series. W ciągu 16 wyścigów, w których wystartował, uzbierał łącznie 20 punktów. Dały mu one 16 miejsce w klasyfikacji generalnej.
W 2014 roku kontynuował starty w Auto GP z ekipą Euronova Racing. Wystartował łącznie w ośmiu wyścigach, w ciągu których uzbierał 36 punktów. Dało mu to dwunaste miejsce w końcowej klasyfikacji kierowców.

</doc>
<doc id="3002637" url="https://pl.wikipedia.org/wiki?curid=3002637" title="Comayagua (departament)">
Comayagua (departament)

Comayagua – departament w środkowym Hondurasie. Zajmuje powierzchnię 5196 km2. W 2001 roku departament zamieszkiwało ok. 353 tys. mieszkańców.
Składa się z 21 gmin:

</doc>
<doc id="3002638" url="https://pl.wikipedia.org/wiki?curid=3002638" title="To Be Loved">
To Be Loved



</doc>
<doc id="3002639" url="https://pl.wikipedia.org/wiki?curid=3002639" title="Ready To Die (album The Stooges)">
Ready To Die (album The Stooges)



</doc>
<doc id="3002640" url="https://pl.wikipedia.org/wiki?curid=3002640" title="Ready to Die">
Ready to Die



</doc>
<doc id="3002641" url="https://pl.wikipedia.org/wiki?curid=3002641" title="Copán (departament)">
Copán (departament)

Copán – departament w zachodnim Hondurasie. Zajmuje powierzchnię 3203 km2. W 2001 roku departament zamieszkiwało ok. 289 tys. mieszkańców. Siedzibą administracyjną jest Santa Rosa de Copán.
Składa się z 23 gmin:

</doc>
<doc id="3002643" url="https://pl.wikipedia.org/wiki?curid=3002643" title="Ready to die (singel)">
Ready to die (singel)



</doc>
<doc id="3002644" url="https://pl.wikipedia.org/wiki?curid=3002644" title="Franciszek Januszewski">
Franciszek Januszewski

Franciszek Januszewski (ur. 23 listopada 1886 w Łomży, zm. 10 czerwca 1953 w Ann Arbor) – polski działacz społeczny, wydawca i właściciel "Dziennika Polskiego" w Detroit.
Życiorys.
Franciszek Januszewski urodził się w Łomży 23 listopada 1886. W wieku 19 lat brał udział w działaniach Polskiej Partii Socjalistycznej pod przywództwem Józefa Piłsudskiego. Po stłumieniu działań powstańczych został zmuszony do opuszczenia kraju i w 1907 r. wyjechał do USA. Początkowo osiedlił się w Cleveland, a w roku 1912 przeniósł się do Detroit. W 1913 rozpoczął pracę w "Dzienniku Polskim" w Detroit jako reporter, z czasem awansował na stanowisko redaktora i zarządcy generalnego. W roku 1930 kupił pismo i został jego wydawcą. Po wybuchu II wojny światowej poświęcił się działalności społecznej wśród Polonii amerykańskiej, biorąc udział w stworzeniu organizacji takich jak KNAPP, Kongres Polonii Amerykańskiej i innych. Działalność tę prowadził do końca życia, jeszcze w 1952 roku brał udział w rozmowach zjednoczeniowych po auspicjami gen. Kazimierza Sosnkowskiego w Londynie. Zmarł 10 czerwca 1953 w szpitalu uniwersyteckim w Ann Arbor.
Działalność społeczna.
Franciszek Januszewski był czynnym członkiem "Sokolstwa" w Ameryce, działając w kierunku pogodzenia dwóch skłóconych ze sobą odłamów tej organizacji. W roku 1912 tworzył Komitet Obrony Narodowej, redagował wtedy odezwy Centralnego Komitetu tej organizacji i jeździł z nimi po Ameryce.
Z wybuchem II wojny światowej Januszewski promował ideę silnej politycznie Polonii, działającej w imieniu Polski. W roku 1942 wraz ze swym przyjacielem Maksymilianem Węgrzynkiem, wydawcą "Nowego Świata" w Nowym Jorku, przewodził wysiłkowi stworzenia nowej organizacji politycznej w celu promowania celów Polski w Stanach Zjednoczonych. W wyniku ich działania powstał 20-21 czerwca 1942 Komitet Narodowy Amerykanów Polskiego Pochodzenia. Franciszek Januszewski był przez pewien okres wiceprezesem tej organizacji.
W roku 1944 Januszewski uczestniczył, wraz z Węgrzynkiem i Karolem Rozmarkiem, w organizowaniu Kongresu Polonii Amerykańskiej (KPA). Na zebraniu organizacyjnym KPA w czerwcu 1944 Januszewski został wybrany, wraz z Węgrzynkiem, wiceprezesem tej organizacji. Po śmierci Węgrzynka w tym samym roku, Januszewski został prezesem KPA i zachował tę pozycje do końca życia.
4 lipca 1943 Januszewski był jednym z założycieli Instytutu Józefa Piłsudskiego w Ameryce i jego pierwszym prezesem (1943-1944). W 1951 roku, po śmierci prezesa Instytutu Stefana Łodzieskiego, Rada Instytutu ponownie dokooptowała Januszewskiego do swego gremium i powierzyła mu stanowisko prezesa. W grudniu 1952 Januszewski został ponownie wybrany na prezesa Instytutu – stanowisko to piastował do swojej nagłej śmierci w 1953 roku.

</doc>
<doc id="3002645" url="https://pl.wikipedia.org/wiki?curid=3002645" title="As-Sajjid Nusajr">
As-Sajjid Nusajr

As-Sajjid Nusajr (arab. السيد محمد نصير; ur. 31 sierpnia 1905 w Tanta, zm. 28 listopada 1974 w Kairze) – egipski sztangista. Złoty medalista olimpijski z Amsterdamu.
Zawody w 1928 były jego jedynymi igrzyskami olimpijskimi. Triumfował w wadze lekkociężkiej, do 82,5 kilograma. Jego medal był pierwszym olimpijskim złotem wywalczonym przez egipskiego sportowca. Był wielokrotnym rekordzistą świata w różnych bojach.

</doc>
<doc id="3002647" url="https://pl.wikipedia.org/wiki?curid=3002647" title="Judith Rakers">
Judith Rakers

Judith Rakers-Pfaff (znana jako Judith Rakers, ur. 6 stycznia 1976 w Paderborn) – niemiecka dziennikarka i prezenterka telewizyjna i radiowa, obecnie pracująca dla Norddeutscher Rundfunk (NDR) oraz Radio Bremen (RB). Od 2008 należy do grona prezenterów głównego wydania "Tagesschau", najchętniej oglądanych wiadomości telewizyjnych w Niemczech. W 2011 była współprowadzącą Konkursu Piosenki Eurowizji w Düsseldorfie.
Życiorys.
Jest absolwentką Westfalskiego Uniwersytetu Wilhelma w Münsterze. Jeszcze podczas studiów pracowała jako prezenterka dla działających w Nadrenii Północnej-Westfalii prywatnych stacji radiowych Radio Hochstift i Antenne Münster. W 2004 rozpoczęła pracę dla NDR, początkowo jako prezenterka magazynu informacyjnego "Hamburg Journal" w regionalnej telewizji NDR Fernsehen. 
W 2005 dołączyła do redakcji programów informacyjnych produkowanych przez NDR dla ogólnokrajowego kanału Das Erste. Od 2008 prowadzi główne wydania najważniejszego z nich, "Tagesschau". Oprócz tego pojawia się w pozostałych serwisach Das Erste, prowadzi również talk show "3 nach 9", produkowany przez Radio Bremen i emitowany w kilku regionalnych stacjach telewizyjnych ARD oraz w 3sat. W 2011 wspólnie ze Stefanem Raabem i Anke Engelke prowadziła odbywający się w Niemczech Konkurs Piosenki Eurowizji.

</doc>
<doc id="3002648" url="https://pl.wikipedia.org/wiki?curid=3002648" title="El-Sayed Mohamed Nosseir">
El-Sayed Mohamed Nosseir



</doc>
<doc id="3002649" url="https://pl.wikipedia.org/wiki?curid=3002649" title="Like Clockwork">
Like Clockwork



</doc>
<doc id="3002650" url="https://pl.wikipedia.org/wiki?curid=3002650" title="Fearless Tour">
Fearless Tour

Fearless Tour – debiutancka trasa koncertowa amerykańskiej wokalistki Taylor Swift, która odbyła się na przełomie 2009 i 2010 r.; obejmowała 106 koncertów.
W 2009 r. odbyło się 55 koncertów w Ameryce Północnej i 5 w Anglii. W 2010 r. – 7 koncertów w Australii, 1 w Japonii i 42 w Ameryce Północnej.
Artystami supportującymi Taylor byli: Gloriana, Kellie Pickler i Justin Bieber.
Program koncertów.
2009.
Bisy:
2010.
Bisy:

</doc>
<doc id="3002651" url="https://pl.wikipedia.org/wiki?curid=3002651" title="Nadprzyrodzony pakt">
Nadprzyrodzony pakt

Nadprzyrodzony pakt (ang. "The Pact") – amerykański horror z 2012 roku oparty na scenariuszu i reżyserii Nicholasa McCarthy’ego. Wyprodukowany przez Entertainment One, IFC Midnight i ContentFilm International.
Fabuła.
Po śmierci matki Annie (Caity Lotz) przyjeżdża do rodzinnego domu. Kobieta odkrywa, że jej siostra Nicole (Agnes Bruckner) zaginęła. Zaczyna ona doświadczać szeregu niewytłumaczalnych zjawisk. Okazuje się, że w domu jest tajemniczy pokój, o istnieniu którego nie miała dotąd pojęcia.
Obsada.
i inni

</doc>
<doc id="3002652" url="https://pl.wikipedia.org/wiki?curid=3002652" title="Tell Arpaczija">
Tell Arpaczija

Tell Arpaczija – tell, stanowisko archeologiczne w północnym Iraku na obrzeżach miasta Mosul. Położone na lewym brzegu rzeki Tygrys, w odległości sześciu kilometrów od starożytnego miasta Niniwa. Odkryte na wzgórzu jedenaście poziomów archeologicznych podzielonych na cztery fazy stanowi najlepiej udokumentowaną sekwencję rozwoju kultury Halaf, której centrum stanowiło Tell Arpaczija. Początki osady datowane są na koniec VI tysiąclecia p.n.e.
Wykopaliska.
Pierwsze prace wykopaliskowe w Tell Arpaczija przeprowadziła angielska ekspedycja Maxa Mallowana w 1933 roku, choć już w 1928 roku Reginald Campbell Thompson odkrył ceramikę kultury Halaf na powierzchni wzniesienia. Efekty prac brytyjskiej ekspedycji zostały opublikowane w 1935 roku. W 1976 roku kolejne prace wykopaliskowe prowadzone przez Ismaila Hijare przyczyniły się do odkrycia kolejnych poziomów archeologicznych odnoszących się do kultury Halaf.
Fazy w architekturze i "Spalony Dom".
Z najstarszej fazy 1 w Tell Arpachija pochodzą prostokątne domostwa budowane z glinianych cegieł na gruncie bez fundamentów. W młodszej fazie 2 obok budynków prostokątnych pojawiają się owalne (w tym jeden z pomalowanymi na czerwono ścianami oraz kamiennym ogrodzeniem). Dla fazy 3 charakterystyczne są owalne budynki z prostokątnymi przedsionkami na kamiennym fundamencie. Z najmłodszej fazy 4 pochodzi tak zwany "Spalony Dom" (ang. "Burnt House") – zniszczony częściowo przez ogień budynek w którym odnaleziono najwięcej (ponad 150) zabytków, w tym zdobioną ceramikę, kamienne naczynia oraz figurki.
W interpretacji Maxa Mallowana "Spalony Dom" miał być warsztatem ceramicznym i kamieniarskim. W interpretacjach innych uczonych budynek mógł być składem cennych przedmiotów społeczności Tell Arpaczija lub skarbcem w którym lokalny przywódca przechowywał swoje rzeczy. Według Charlesa Maiselsa budynek mógł stanowić dla osady emporium (emporion) w którym przechowywano rzeczy na potrzeby handlu wymiennego z innymi osadami. Nie jest znana przyczyna spalenia domu, a interpretacje są bardzo rozbieżne: od pożaru podczas najazdu ludzi kultury Ubajd po spalenie podczas rytualnej kremacji.
Pochówki.
Na kilku poziomach archeologicznych odnaleziono ślady pochówków. Blisko owalnych budynków fazy 2 odkryto pochówki czaszek z glinianymi maskami charakterystyczne dla praktyk religijnych Syrii oraz Jerycha. Wczesny cmentarz z ponad 50 pochówkami przez większość czasu usytuowany był poza osadą. Niektóre z pochówków sugerują praktyki celowej deformacji czaszek. Groby zawierają dary w postaci malowanej, polichromowanej ceramiki, a jeden z grobów zawiera gliniane naczynie z unikalnym przedstawieniem długowłosej kobiety oraz myśliwego z łukiem. Niektóre z dziwnych praktyk religijnych stosowanych w Tell Arpaczija skłoniły Ismaila Hijarę do wysunięcia tezy, że osada stanowiła rytualne centrum dla elit, choć ślady zwykłego codziennego życia temu przeczą.
Dieta mieszkańców.
Z najwcześniejszych faz Tell Arpaczija pochodzą ślady udomowienia i hodowli kóz oraz owiec, których liczebność malała z czasem na rzecz hodowli bydła oraz świń. Odnaleziono nieliczne ślady polowań na onagery i gazele. Wykorzystywano pszenicę, jęczmień, soczewicę oraz len. Jednak ze względu na wysoki poziom wykonywanej w Tell Arpaczija ceramiki, osada mogła w pewnym stopniu porzucić rolnictwo i stanowić centrum wytwórcze luksusowych przedmiotów na potrzeby handlu wymiennego.
Rzemiosło.
Tell Arpaczija jest modelowym stanowiskiem dla kultury Halaf. Najliczniej zachowanymi artefaktami w Arpaczija są amulety wykonywane z takich materiałów jak czarny steatyt, bawiony wapień, kalcyt, terakota, a nawet fryta i kwarcyt. Do wykonywania ozdobnej biżuterii używano tutaj również obsydianu, kwarcu czy lapis lazuli. Na wysokim poziomie stało garncarstwo, nawet to z początkowego okresu rozwoju osady, kiedy nie używano jeszcze koła garncarskiego. Wykonywane w Tell Arpaczija gliniane naczynia były ozdabiane kolorową polichromią oraz zwierzęcymi motywami. Wytwarzaną w swoich warsztatach ceramikę mieszkańcy Tell Arpaczija eksportowali do innych osad, m.in. Tell Gawra, gdzie archeolodzy odnaleźli jej pozostałości.

</doc>
<doc id="3002653" url="https://pl.wikipedia.org/wiki?curid=3002653" title="Wniebowzięcie Matki Boskiej (obraz El Greca z 1613)">
Wniebowzięcie Matki Boskiej (obraz El Greca z 1613)

Wniebowzięcie Matki Boskiej ("Cudowne poczęcie") – obraz hiszpańskiego malarza pochodzenia greckiego Dominikosa Theotokopulosa, znanego jako El Greco; ostatni obraz w całości namalowany przez malarza.
Historia obrazu.
Kontrakt na powstanie obrazu El Greco podpisał już w 1608 roku. Zlecenie otrzymał od władz municypalnych miasta Toledo, które było wykonawcą testamentu szlachcianki Isabel de Oballe. Obraz miał ozdobić kaplicę kościoła San Vicente. Pierwotnie kaplicę dekorował inny malarz Aleksandro Semino, lecz z powodu śmierci jego zadanie powierzono El Greco. Obraz powstawał przez pięć lat z powodu wieku i choroby mistrza. W 1613 roku, 17 kwietnia został ukończony i zawisł na ołtarzu w kaplicy, gdzie wisiał do 1961 roku. Wówczas obraz postanowiono przenieść do Museo de Santa Cruz i podczas zdejmowania z ołtarza odkryto dolną część obrazu z różami o liliami oraz pejzażem Toledo. W ciągu ostatnich lat niektórzy historycy na podstawie niektórych symboli maryjnych w pejzażu identyfikowali scenę jako "Niepokalane Poczęcie". Hipoteza ta nie broni się wobec zbiorowego ruchu w górę co potwierdza tradycyjne interpretacje.
Opis obrazu.
Obraz jest bardzo wysoki; ma prawie 3,5 metra. Postacie są wyjątkowo wydłużone, ich proporcje zupełnie przekraczają nawet tradycyjne kanony wyznaczane przez malarza. Zestawienie tej wersji z pierwszym "Wniebowzięciem Marii" pokazuje jak wielka dokonała się ewolucja w twórczości El Greca. Pierwsza wersja to scena utrzymana jeszcze w stylu Tycjana, druga to trzydzieści lat toledańskich eksperymentów z ruchem, ekspresją, z próbą połączenia niebiańskiego i ziemskiego świata. Ruch wznoszący zaczyna się od anioła ledwo co stąpającego po ziemi usłanej liliami jerychońskimi, emblematami liturgicznymi. Jest on łącznikiem pomiędzy ziemią zaznaczoną przez bardzo wąski pas oświetlony księżycowa poświatą a sferą niebiańską którą w całości zajmuje Maria. Obie te postacie tworzą wielką, płomienistą spiralę. Madonnę witają w górnej strefie aniołowie o twarzach młodych dziewcząt okrytych w żółte, purpurowe i lazurowe szaty i grający na różnych instrumentach. Ich sylwetki rozmywają się przez co ma się wrażenie braku ich cielesności.
U dołu na wąskim pasie ziemi El Greco umieszcza po lewej stronie widok Toleda z zamkiem San Salvador mające imitować do miasta Jeruzalem i klasycznego symbolu Stolicy Mądrości. Po prawej stronie natomiast znajduje się kilka symboli związanych z Madonną: karawela, fontanna i pomnik. Wszystkie te symbole nawiązują do "Pieśni nad Pieśniami" przez co dopatrywano się w obrazie sceny Zwiastowania.
Inna wersja.
Z tego samego roku pochodzi studium do Wniebowzięcia Matki Boskiej o znacznie mniejszych rozmiarach (108 × 1613). Obraz w niczym nie różni się od oryginału a jedynie jego historia jest znacznie bogatsza. W 1890 roku obraz trafił do kolekcji Don Ezequiela Selgas. W 1936 roku został nielegalnie skonfiskowany i przewieziony do Meksyku by w 1953 roku trafić do Stanów Zjednoczonych. W 1971 roku został zlokalizowany i skonfiskowany przez FBI, a po postępowaniu sądowym powrócił do Hiszpanii. W 1975 roku został oddany w depozyt do Muzeum Lazaro Galdiano, gdzie poddano go pracom restauracyjnym przez Crisobala Gonzaleza z Prado. W 1975 roku obraz trafił do Fundacion Selges-Fagalde.

</doc>
<doc id="3002654" url="https://pl.wikipedia.org/wiki?curid=3002654" title="Meczet Proroka">
Meczet Proroka

Meczet Proroka (arab. المسجد النبوي, "Al-Masdżid an-Nabawi") – jeden z największych meczetów świata zbudowany przez proroka Mahometa w 622 r. w Medynie. Jest to także drugie po Mekce najświętsze miejsce islamu, do którego przybywają pielgrzymi odbywający hadżdż.
Miejsce, w którym dziś stoi świątynia, pierwotnie przylegało do domu Mahometa, który osiadł tam po ucieczce z Mekki. Podstawowy plan budynku został później zaadaptowany w innych meczetach na świecie.
Początkowo meczet służył również jako sąd i szkoła religijna, a z podwyższenia przemawiali ludzie nauczający Koranu. Późniejsi władcy muzułmańscy znacznie go rozbudowali i ozdobili. W 1909 r. było to pierwsze miejsce na Półwyspie Arabskim, gdzie korzystano ze światła elektrycznego.
W południowo-wschodniej części budynku ulokowana jest zielona kopuła, pod którą znajdował się dom A’iszy oraz grobowiec Mahometa. W 1279 r. postawiono w tym miejscem kopułę, którą wielokrotnie przebudowywano i odnawiano. W 1837 r. pomalowano i ją na zielono i stąd wzięła się jej nazwa.
Historia.
Oryginalny budynek.
Oryginalny meczet został zbudowany przez Mahometa i jego towarzyszy obok domu, w którym zamieszkał po swoim przybyciu do Medyny w 622 r. Postawiony został na planie prostokąta o wymiarach 30 m na 35 m i wysokości 2 m. Ściany wykonane były z pni palmowych i błota, a dach pokrywały liście. Do środka prowadziły trzy wejścia: od strony południowej Bab ar-Rahma (Drzwi Miłosierdzia), od zachodu Bab Dżibril (Drzwi Gabriela), a od wschodu Bab an-Nisa (Drzwi Kobiet).
Wewnątrz Mahomet utworzył zacieniony obszar w południowej części budynku zwany suffah, a przestrzeń modlitewną skierował na północ w stronę Jerozolimy. Później, kiedy kibla, czyli kierunek modlitwy, został zmieniony w stronę Al-Kaby w Mekce, meczet także ukierunkowano na południe.
Siedem lat później w 629 r. meczet rozbudowano i zwiększono jego powierzchnię niemal dwukrotnie, żeby pomieścić wzrastającą liczbę wiernych. Otoczono go również 35 kolumnami.
Meczet pozostał w niezmienionym stanie do czasu rządów kalifa Umara, który powiększył jego obszar do 3575 m² i postawił drewniane kolumny.
Z kolei Usman ibn Affan dobudował kamienne arkady i otynkował budynek, jak również zmienił kolumny na kamienne.
Umajjadzi.
Po śmierci Mahometa kolejni muzułmańscy przywódcy kontynuowali rozbudowę i upiększanie meczetu. W 707 r. umajjadzki kalif Al-Walid ibn Abd al-Malik wyburzył starą strukturę i zbudował w tym miejscu jeden duży meczet, w którym znalazł się również grobowiec Mahometa. Nowa świątynia mierzyła 84 m na 100 m i zbudowana była z kamieni oraz kamiennych kolumn. Ściany zaś zostały ozdobione mozaikami przez koptyjskich i greckich rzemieślników, a dziedziniec otoczono czterema minaretami.
Abbasydzi.
W latach 778–781 abbasydzki kalif al-Mahdi usunął północną część meczetu w celu dalszej rozbudowy, oraz dodał dwadzieścia nowych wejść: po osiem od strony wschodniej i zachodniej i cztery od północnej.
Mamelukowie.
Za rządów mameluckiego sułtana Kalawuna, nad grobowcem Mahometa wzniesiono kopułę i miejsce do rytualnego obmycia. Później inny sułtan An-Nasir Muhammad odbudował jeden z minaretów, który został wcześniej zniszczony.
Osmanowie.
Osmańscy sułtani, którzy kontrolowali Medynę od 1517 r. do I wojny światowej również wprowadzili w meczecie wiele swoich zmian. Sułtan Sulejman ponownie przebudował zachodnie oraz wschodnie ściany meczetu i dobudował nowy minaret znany jako As-Sulajmanijja.
Gdy do władzy doszedł sułtan Abdülmecid I (1839–1861), meczet został całkowicie przekształcony (z wyjątkiem grobowca Mahometa oraz minaretu Sulajmana). Powiększono m.in. salę modlitewną oraz północną część świątyni, tak by w jej obszarze znalazło się miejsce do rytualnego obmycia. Na kopułach z kolei umieszczono cytaty z Koranu, a podłogę sali modlitewnej wyłożono marmurem i czerwonymi kamieniami. Dobudowano także piąty minaret.

</doc>
<doc id="3002658" url="https://pl.wikipedia.org/wiki?curid=3002658" title="Wyżnia Durna Szczerba">
Wyżnia Durna Szczerba

Wyżnia Durna Szczerba (słow. "Vyšná Pyšná štrbina") – przełęcz w Durnej Grani w słowackiej części Tatr Wysokich. Oddziela Skrajną Durną Basztę na północy od Durnych Rogów na południu.
Przełęcz jest wyłączona z ruchu turystycznego. Zachodnie stoki Wyżniej Durnej Szczerby opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich.

</doc>
<doc id="3002659" url="https://pl.wikipedia.org/wiki?curid=3002659" title="Senegal na Mistrzostwach Świata w Lekkoatletyce 2013">
Senegal na Mistrzostwach Świata w Lekkoatletyce 2013

Senegal na Mistrzostwach Świata w Lekkoatletyce 2013 – reprezentacja Senegalu podczas czempionatu w Moskwie liczyła 5 zawodników.

</doc>
<doc id="3002661" url="https://pl.wikipedia.org/wiki?curid=3002661" title="Vyšná Pyšná štrbina">
Vyšná Pyšná štrbina



</doc>
<doc id="3002662" url="https://pl.wikipedia.org/wiki?curid=3002662" title="Młodzieżowe Indywidualne Mistrzostwa Polski na Żużlu 1981">
Młodzieżowe Indywidualne Mistrzostwa Polski na Żużlu 1981

Młodzieżowe Indywidualne Mistrzostwa Polski na Żużlu 1981 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1981. Rozegrano cztery turnieje ćwierćfinałowe, dwa półfinałowe oraz finał, w którym zwyciężył Stanisław Pogorzelski.

</doc>
<doc id="3002663" url="https://pl.wikipedia.org/wiki?curid=3002663" title="Anna Maria Nikodemska-Wołowik">
Anna Maria Nikodemska-Wołowik

Anna Maria Nikodemska-Wołowik – doktor habilitowany, profesor Uniwersytetu Gdańskiego, zatrudniona na Wydziale Ekonomicznym w Katedrze Zrównoważonych Procesów Rynkowych.
Życiorys.
W 1993 roku ukończyła studia na Uniwersytecie Gdańskim (handel zagraniczny). W roku 1997 obroniła pracę doktorską. W dniu 16 czerwca 2009 uzyskała stopień naukowy doktora habilitowanego w zakresie ekonomii, a profesorem Uniwersytetu Gdańskiego została w 2010 roku. Ponadto posiada certyfikaty otrzymane na uczelniach zagranicznych: Harvard Business School, IESE Business School, University of Strathclyde Business School. 
Pełni liczne funkcje organizacyjne i naukowe, łącząc pracę naukowo-badawczą z praktyką gospodarczą. Jest ekspertem w wielu projektach krajowych i międzynarodowych, m.in. w ramach South Baltic Programme i Operational Programme Human Capital finansowanych przez UE, a także kierowała projektem Narodowego Centrum Nauki. Należy do sieci FaBerNET, International Family Enterprise Research Academy, Polskiego Towarzystwa Ekonomicznego, IESE Business School Alumni Association. Za swoje dokonania otrzymała nagrody naukowe i odznaczenia państwowe.
Do jej zainteresowań badawczych należą: zachowania konsumentów, przedsiębiorstwa rodzinne (zwłaszcza ich postrzeganie przez nabywców), jakościowe badania marketingowe oraz ochrona własności intelektualnej.
Publikacje.
Anna Maria Nikodemska-Wołowik jest autorką/współautorką ponad 100 publikacji naukowych (w tym kilkunastu monografii) wydanych w Polsce i za granicą (m.in. w Journal of Family Business Management, Journal of East-West Business, Economics &amp; Sociology, Entrepreneurial Business and Economics Review, The Marketing Review, International Journal of Management &amp; Economics), a wśród nich pierwszej na świecie publikacji międzynarodowej, dotyczącej tożsamości polskich przedsiębiorstw rodzinnych (artykuł ukazał się w 2006 r. w The Marketing Review).

</doc>
<doc id="3002664" url="https://pl.wikipedia.org/wiki?curid=3002664" title="Niżnia Durna Szczerba">
Niżnia Durna Szczerba

Niżnia Durna Szczerba (słow. "Nižná Pyšná štrbina") – wybitna przełęcz w Durnej Grani w słowackiej części Tatr Wysokich. Oddziela Durne Rogi na północy od Durnej Kopy na południu.
Przełęcz jest wyłączona z ruchu turystycznego. Zachodnie stoki Niżniej Durnej Szczerby opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. W stronę Spiskiego Kotła spada z przełęczy długa stroma rynna z jasnymi skałami.

</doc>
<doc id="3002665" url="https://pl.wikipedia.org/wiki?curid=3002665" title="Nižná Pyšná štrbina">
Nižná Pyšná štrbina



</doc>
<doc id="3002666" url="https://pl.wikipedia.org/wiki?curid=3002666" title="Chadr at-Tuni">
Chadr at-Tuni

Chadr at-Tuni (; ur. 15 marca 1915 w Kairze, zm. 25 września 1956 w Heluan) – egipski sztangista, złoty medalista olimpijski i czterokrotny medalista mistrzostw świata.
Kariera.
Pierwszy sukces w karierze osiągnął w 1936 roku, kiedy podczas igrzysk olimpijskich w Berlinie zdobył złoty medal w wadze średniej. W zawodach tych wyprzedził dwóch reprezentantów III Rzeszy: Rudolfa Ismayra i Adolfa Wagnera, ustanawiając jednocześnie nowy rekord olimpijski wynikiem 387,5 kg. Kolejny medal zdobył w 1946 roku, zwyciężając w tej samej kategorii podczas mistrzostw świata w Paryżu. Wynik ten powtórzył na mistrzostwach świata w Scheveningen w 1949 roku i rozgrywanych rok później mistrzostwach świata w Paryżu. Zdobył także brązowy medal na mistrzostwach świata w Mediolanie w 1951 roku, gdzie wyprzedzili go jedynie dwaj reprezentanci USA: Peter George i Dave Sheppard. Brał również udział w igrzyskach olimpijskich w Londynie, gdzie zajął czwarte miejsce. Walkę o podium przegrał tam wagą ciała z Kim Seong-jipem z Korei Południowej.
Był wielokrotnym rekordzistą świata w różnych bojach, z czego 11 rekordów uznano za oficjalne.
Zginął przy próbie naprawienia wadliwej instalacji elektrycznej we własnym domu.

</doc>
<doc id="3002668" url="https://pl.wikipedia.org/wiki?curid=3002668" title="Durne Rogi">
Durne Rogi

Durne Rogi (słow. "Pyšné rohy") – turnia w dolnym fragmencie Durnej Grani w słowackiej części Tatr Wysokich. Na północy graniczy ze Skrajną Durną Basztą, od której oddziela ją Wyżnia Durna Szczerba, natomiast na południe od Durnych Rogów położona jest Durna Kopa, oddzielona Niżnią Durną Szczerbą. Durne Rogi są dwoma dużymi zębami skalnymi wyrastającymi z grani.
Turnia jest wyłączona z ruchu turystycznego. Zachodnie stoki Durnych Rogów opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich.

</doc>
<doc id="3002669" url="https://pl.wikipedia.org/wiki?curid=3002669" title="Pyšné rohy">
Pyšné rohy



</doc>
<doc id="3002670" url="https://pl.wikipedia.org/wiki?curid=3002670" title="Durna Kopa">
Durna Kopa

Durna Kopa (słow. "Pyšná kopa", niem "Schwalbenkoppe", węg. "Fecske-púp") – ostatnia od góry wybitna turnia w Durnej Grani w słowackiej części Tatr Wysokich. Na północy graniczy z Durnymi Rogami, od których oddziela ją Niżnia Durna Szczerba.
Turnia jest wyłączona z ruchu turystycznego. Zachodnie stoki Durnej Kopy opadają do Spiskiego Kotła, natomiast wschodnie do Klimkowego Żlebu – dwóch odgałęzień Doliny Małej Zimnej Wody i jej górnego piętra, Doliny Pięciu Stawów Spiskich. Drogi dla taterników prowadzą na wierzchołek granią od południa lub od północy oraz z Klimkowego Żlebu i Spiskiego Kotła. Od zachodu w ścianie Durnej Kopy wyróżnia się wybitny komin. Stoki wschodnie w górnych partiach są łagodne, niżej stają się bardziej strome.
Pierwsze wejścia na Durną Kopę miały miejsce przy okazji pierwszych przejść Durnej Grani.

</doc>
<doc id="3002671" url="https://pl.wikipedia.org/wiki?curid=3002671" title="Młodzieżowe Indywidualne Mistrzostwa Polski na Żużlu 1979">
Młodzieżowe Indywidualne Mistrzostwa Polski na Żużlu 1979

Młodzieżowe Indywidualne Mistrzostwa Polski na Żużlu 1979 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1979. Rozegrano cztery turnieje ćwierćfinałowe, dwa półfinałowe oraz finał, w którym zwyciężył Mariusz Okoniewski.

</doc>
<doc id="3002672" url="https://pl.wikipedia.org/wiki?curid=3002672" title="Pyšná kopa">
Pyšná kopa



</doc>
<doc id="3002674" url="https://pl.wikipedia.org/wiki?curid=3002674" title="A miało być tak pięknie">
A miało być tak pięknie



</doc>
<doc id="3002676" url="https://pl.wikipedia.org/wiki?curid=3002676" title="Baczyński (soundtrack)">
Baczyński (soundtrack)



</doc>
<doc id="3002677" url="https://pl.wikipedia.org/wiki?curid=3002677" title="Siergiej Taszujew">
Siergiej Taszujew

Siergiej Abujezidowicz Taszujew, ros. Сергей Абуезидович Ташуев (ur. 1 stycznia 1959 w obwodzie charkowskim, Ukraińska SRR) – rosyjski trener piłkarski.
Kariera trenerska.
Urodził się w 1959 roku na Ukrainie w rodzinie Czeczeńca i Białorusinki. Wychowywał się i mieszkał większość życia w Groznym. W 1992 rozpoczął karierę trenerską w klubie Drużba Budionnowsk. Po zakończeniu sezonu 1993, nic nie osiągnął z zespołem, na trzy lata porzucił pracę trenerską. Od 1996 do 1997 roku pracował w zespole Awtozapczast Baksan, gdzie jego asystentem był początkujący trener Jurij Krasnożan. Po zakończeniu sezonu 1998 Awtozapczast spadł z rosyjskiej drugiej ligi, a Taszajew przeniósł się do Samary, gdzie pomagał Aleksandrowi Tarchanowu trenować Krylja Sowietow Samara. W 2001 roku stanął na czele podmoskiewskiego zespołu Fabus Bronnicy. W sezonie 2004 prowadził Awtodor Władykaukaz. W latach 2005 i 2006 pracował jako asystent trenera w Saturnie Ramienskoje i Tereku Grozny. W 2006 roku, w trakcie sezonu, poprowadził drugoligowy klub Zwiezda Sierpuchow. Na koniec mistrzostw opuścił klub i przeniósł się do pierwszoligowego klubu Spartak-MŻK Riazań, ale po trzech porażkach i remisie na starcie został zwolniony. Od 2007 do 2008 pracował w drugoligowym FK Łuchowicy. Od maja 2008 do 2009 roku trenował Salut-Eniergija Biełgorod. Pod koniec sezonu w 2009 roku przyjął ofertę FK Krasnodar, podpisując umowę z klubem na dwa lata. W sezonie 2010 pod jego kierownictwem zespół zajął 5 miejsce. 6 listopada opuścił klub, mówiąc, że ma ofertę z klubu Priemjer-Ligi. Ale dopiero 16 czerwca 2011, po rezygnacji trenera Władimira Esztriekowa, objął stanowisko głównego trenera Spartaka Nalczyk, który uplasował się w tamtym czasie na ostatniej pozycji rosyjskich mistrzostw. 7 kwietnia 2012 zrezygnował z zajmowanego stanowiska z powodu słabych wyników drużyny w rundzie wiosennej Priemjer-Ligi. 5 maja 2012 okazało się, że zgodził się poprowadzić Salut Biełgorod w przypadku jego awansu do Priemjer-Ligi. Po zakończeniu sezonu 2011/12, w którym biełgorodzki klub zdobył awans, został mianowany na stanowisko trenera drużyny Salut. 7 sierpnia 2013 został zaproszony do ukraińskiego Metałurha Donieck. 2 czerwca 2014 zmienił klub na Anży Machaczkała.

</doc>
<doc id="3002678" url="https://pl.wikipedia.org/wiki?curid=3002678" title="Pawieł Adielgiejm">
Pawieł Adielgiejm

Pawieł Antoljewicz Adielgiejm (ur. 1 sierpnia 1938 w Rostowie nad Donem, zm. 5 sierpnia 2013 w Pskowie) – rosyjski duchowny prawosławny, protoprezbiter.
Życiorys.
Pochodził z rodziny rosyjskich Niemców. Jego ojciec, Anatolij Adielgiejm, poeta, został w 1942 rozstrzelany. Matka, Tatiana zd. Pyłajewa, była córką oficera armii carskiej.
Jego rodzice zostali aresztowani i deportowani do Kazachstanu w czasie wielkiej czystki, przez co trafił do domu dziecka. Następnie zamieszkał razem z matką w Karagandzie, gdzie związał się z tajną prawosławną wspólnotą kierowaną przez hieromnicha Sebastiana (Fomina). Pod jego wpływem w wieku trzynastu lat postanowił zostać duchownym.
Przed 1954 Pawieł Adielgiejm przeprowadził się do rodziny w Kijowie i w wymienionym roku wstąpił do Ławry Peczerskiej jako posłusznik. Ponieważ był niepełnoletni, przebywał w klasztorze nielegalnie, żyjąc pod opieką duchowną ihumena Teodozjusza (Serdiuka), wykonując obowiązki cerkiewnego lektora, przewodnika pielgrzymów i pracując w monasterze fizycznie. Po ukończeniu osiemnastego roku życia rozpoczął naukę w seminarium duchownym w Kijowie. Planował zostać mnichem. Ostatecznie ożenił się z Wierą Michajłowną.
Jako student III roku został zmuszony do rezygnacji z nauki w szkole przez jej rektora, archimandrytę Filareta. Przyczyną tego wydarzenia stał się protest przeciwko organizacji w seminarium uroczystej akademii z okazji 1 maja, gdy dzień ten przypadł w Wielki Piątek. Mimo wydalenia ze szkoły Pawieł Adielgiejm został w 1959 wyświęcony na diakona przez arcybiskupa taszkenckiego i Azji Środkowej Hermogena, który skierował go do pracy duszpasterskiej w soborze katedralnym w Taszkencie. W 1964 uzyskał dyplom seminarium duchownego w Moskwie. Został wyświęcony na kapłana i objął następnie parafię w Kaganie w Uzbeckiej SRR (także w eparchii taszkenckiej) i zdołał mimo sprzeciwu władz wznieść na jej potrzeby nową cerkiew. Rozpowszechniał wydawnictwa samizdatowe. W 1969 został skazany na karę łagru za „szkalowanie władzy radzieckiej”. Jak sam twierdził, do jego procesu doszło z powodu wcześniejszej budowy świątyni oraz na skutek donosu jego kolegi z seminarium, Leonida Swystuna.
Karę odbywał w obozie w Kyzył-Tepa. W czasie zamieszek w łagrze stracił nogę. W związku z tym faktem w 1972 został zwolniony i wrócił do służby duszpasterskiej w eparchii taszkenckiej (w Ferganie i Krasnowodsku). Następnie działał w eparchii ryskiej.
Od 1976 służył w eparchii pskowskiej. W 1992 przy parafii Świętych Niewiast Niosących Wonności w Pskowie założył szkołę regentów chórów cerkiewnych. Rok później założył przytułek dla niepełnosprawnych sierot przy cerkwi św. Mateusza w Pskowiczach. Był proboszczem obydwu wymienionych świątyń.
Od 1993 pozostał w konflikcie z ordynariuszem eparchii pskowskiej biskupem Euzebiuszem. Twierdził, że hierarcha uniemożliwiał mu prowadzenie dalszej aktywności społecznej. Zarzuty te, zawarte w wydanej w 2002 książce ks. Adielgiejma "Dogmat o Cerkwi w kanonach i praktikie", biskup Euzebiusz określił jako kłamliwe, a samą książkę nazwał "szatańską". Prośba duchownego skierowana do patriarchy moskiewskiego i całej Rusi Aleksego II o rozstrzygnięcie sprawy przez sąd cerkiewny pozostała bez odpowiedzi.
W 2003 podjęta została próba pozbawienia go życia poprzez uszkodzenie jego samochodu. Został jednak tylko nieznacznie ranny w wypadku.
W 2008 arcybiskup Euzebiusz pozbawił ks. Adielgiejma funkcji proboszcza parafii Świętych Niewiast Niosących Wonności.
Został zamordowany nożem przez chorego psychicznie 27-letniego Siergieja Pczelincewa, który przez kilka dni przed zbrodnią przebywał w jego domu. Znajomi duchownego skierowali go bowiem do niego, w nadziei, że kapłan ułatwi mu odzyskanie w życiu duchowej równowagi.
Pochowany na cmentarzu Świętych Niewiast Niosących Wonności ("Mironosickim") w Pskowie.
Wypowiedzi w sprawie problemów wewnętrznych Rosyjskiego Kościoła Prawosławnego.
Ks. Adielgiejm wielokrotnie zarzucał Rosyjskiemu Kościołowi Prawosławnemu zarzucenie zasad prawosławnej eklezjologii, w tym zasady soborowości. Twierdził, że decyzje w Cerkwi podejmowane były nie drogą konsultacji między duchowieństwem, hierarchią i wiernymi, a narzucane przez organy kierujące Kościołem. Krytykował decyzję patriarchy moskiewskiego i całej Rusi Cyryla z 2010, na mocy której zrezygnowano z procedury rejestracji parafii przez stowarzyszenia wiernych na rzecz ich zakładania formalnie przez proboszczów, wyznaczanych z kolei przez biskupów. W ocenie duchownego oznaczało to całkowite wyeliminowanie wiernych z procesów decyzyjnych w Kościele. Opowiadał się za demokratyzacją życia cerkiewnego, w której decydującą rolę odgrywaliby wierni.
Twierdził, iż w Cerkwi cała realna władza znalazła się w rękach biskupów ordynariuszy. Oskarżał ich także o wystawne życie, zarzucał im bezkompromisową kampanię na rzecz odzyskania straconych w epoce radzieckiej obiektów sakralnych (także kosztem utworzonych na terenie dawnych dóbr cerkiewnych internatów czy szpitali). Hierarchii cerkiewnej zarzucał samowolę, kapłanom prawosławnym – łamanie prawa, twierdził, że statuty wewnętrzne Cerkwi nie są zgodne z rosyjskim prawem świeckim. Jako jeden z nielicznych duchownych Rosyjskiego Kościoła Prawosławnego bronił Pussy Riot, twierdząc, że ich happening w soborze Chrystusa Zbawiciela była reakcją na postępowanie Cerkwi.
Diakon Andriej Kurajew nazwał ks. Adielgiejma „ostatnim wolnym kapłanem w Patriarchacie Moskiewskim”.
Wykładał w prywatnym teologicznym Instytucie św. Filareta w Moskwie. Był żonaty, miał trójkę dzieci.

</doc>
<doc id="3002679" url="https://pl.wikipedia.org/wiki?curid=3002679" title="Khadr El-Sayed El-Touni">
Khadr El-Sayed El-Touni



</doc>
<doc id="3002680" url="https://pl.wikipedia.org/wiki?curid=3002680" title="Mistrzostwa Polski w rugby 7 (2006)">
Mistrzostwa Polski w rugby 7 (2006)

XII Mistrzostwa Polski Seniorów w Rugby 7 odbyły się 3 maja 2006 roku w Sochaczewie. Tytuł mistrza Polski obroniła drużyna Folc AZS AWF Warszawa.
W zawodach uczestniczył litewski zespół Baltrex Siauliai, którego wyniki nie liczyły się jednak do klasyfikacji końcowej mistrzostw.

</doc>
<doc id="3002681" url="https://pl.wikipedia.org/wiki?curid=3002681" title="Khadr Sayed EI Touni">
Khadr Sayed EI Touni



</doc>
<doc id="3002682" url="https://pl.wikipedia.org/wiki?curid=3002682" title="We Are Planet Perfecto Volume 3">
We Are Planet Perfecto Volume 3



</doc>
<doc id="3002683" url="https://pl.wikipedia.org/wiki?curid=3002683" title="Wretched and Divine">
Wretched and Divine



</doc>
<doc id="3002685" url="https://pl.wikipedia.org/wiki?curid=3002685" title="Kummuh">
Kummuh

Kummuh (Kummuhu, Kummuhi) – nowohetyckie królestwo we wschodniej Anatolii wymieniane w źródłach asyryjskich z IX–VII w. p.n.e., w rocznikach urartyjskiego króla Sarduri II (VIII w. p.n.e.) i w luwijskich inskrypcjach hieroglificznych jego własnych władców (ok. 805–770 p.n.e.).
Zajmowało ono obszar w przybliżeniu odpowiadający obszarowi współczesnej tureckiej prowincji Adıyaman. Od północnego wschodu granicę tego królestwa wyznaczał Eufrat, od północy graniczyło ono z Melid, od zachodu i południowego zachodu z Gurgum i być może Sam'al, a od południa z Karkemisz.
Stolica królestwa najprawdopodobniej również nazywała się Kummuh (występujące w tekstach nowobabilońskich miasto uru"Ki-mu-hi" to prawdopodobnie właśnie Kummuh). Lokalizowana ona jest na miejscu późniejszej Samosaty, która leżała na zachodnim brzegu Eufratu. Wykopaliska były prowadzone na tym stanowisku w latach osiemdziesiątych XX w. przez archeologów tureckich przed zakończeniem budowy zapory Atatürka. Niestety nie zdążono odkryć zbyt wielu nowohetyckich pozostałości nim stanowisko to zostało zalane.
Król asyryjski Sargon II uważał, że Kummuh znajdował się w Hatti, a jego władcę nazywał on „Hetytą”. Potwierdzają to odkryte tu inskrypcje miejscowych władców zapisane hetyckim pismem hieroglificznym, a także imiona królów Kummuh poświadczone w źródłach asyryjskich (Qatazilu = Hattusili?; Uszpilulume = Suppiluliuma?; Mutallu = Muwatalli?).
Nazwa.
W źródłach asyryjskich nazwa królestwa (i miasta) zapisywana była kur/uru"Kúm/ku(-um)-muh/mu(-uh)-hi/ha", natomiast w źródłach urartyjskich kur"qu-ma-ha-".
Dzieje.
W 866 r. p.n.e. asyryjski król Aszurnasirpal II (883–859 p.n.e.) w mieście Huzirina otrzymać miał trybut od władcy Qatazilu z Kummuh. Ten sam Qatazilu złożyć miał również dwukrotnie (w 858 i 857 r. p.n.e.) trybut Salmanasarowi III (858–824 p.n.e.), synowi i następcy Aszurnasirpala II. Za rządów Adad-nirari III (810–783 p.n.e.) i Salmanasara IV (782–773 p.n.e.) Kummuh, pod rządami Uszpilulume, pozostawał państewkiem wasalnym uzależnionym od Asyrii. W 805 r. p.n.e. Adad-nirari III rozkazał wznieść stelę graniczną (tzw. stela z Pazarcık) pomiędzy królestwami Kummuh (rządzonym przez Uszpilulume) i Gurgum (rządzonym przez Qalparundę). W tym czasie Uszpilulume szukał pomocy króla asyryjskiego w walce z koalicją dziewięciu królestw pod przywództwem Attar-szumki I, władcy Arpadu (Bit-Agusi). Gurgum niemal na pewno należało do tej koalicji i po pokonaniu jej przez Adad-nirari III granica pomiędzy Kummuh a Gurgum została przesunięta z korzyścią dla Kummuh. Nową granicę pomiędzy oboma królestwami potwierdził w 773 r. p.n.e. dla Uszpilulume Szamszi-ilu, naczelny dowódca wojsk asyryjskich (turtanu), działający w imieniu Salmanasara IV.
Przez pewien czas w VIII w. p.n.e. Kummuh (pod rządami Kusztaszpi) wraz z innymi nowohetyckimi królestwami, jak Melid, Unqi i Gurgum, stał się państwem wasalnym królestwa Urartu, rządzonego przez Sarduri II. Gdy koalicja Urartu i królestw nowohetyckich została pokonana przez asyryjskiego króla Tiglat-Pilesera III w 743 r. p.n.e., Kusztaszpi bez walki dobrowolnie podporządkował się Asyryjczykom. Sulumal i Tarhulara, władcy Melid i Gurgum, uczynili podobnie. Wszyscy oni pozostawieni zostali u władzy, ale składać musieli asyryjskiemu królowi trybut.
Za rządów Sargona II (721–705 p.n.e.) Kummuh, rządzony przez króla Mutallu, utrzymywał dobre stosunki z Asyrią. Za pomoc udzieloną Asyryjczykom w 712 r. p.n.e. przy ich podboju królestwa Melid, część jego terytorium z samym miastem Melid przekazana została Mutallu. Później jednak Mutallu wypadł z łask Sargona II, który oskarżył go o spiskowanie z urartyjskim królem Argiszti II i w 708 r. p.n.e. wysłał do Kummuh ekspedycję karną. Mutallu zdołał uciec, ale jego królestwo zostało zajęte i splądrowane przez Asyryjczyków, którzy deportowali dużą liczbę jego mieszkańców do Babilonii. Na ich miejsce Sargon II sprowadził deportowaną z Babilonii ludność z chaldejskiego plemienia Bit-Jakini. Kummuh został zaanektowany i przekształcony w asyryjską prowincję zarządzaną przez „turtanu strony lewej”.
Kummuh pozostał asyryjską prowincją aż do upadku imperium asyryjskiego w końcu VII w. p.n.e. W 607 r. p.n.e., po tym jak resztki asyryjskich i egipskich wojsk zostały zmuszone do porzucenia Harranu i wycofania się za Eufrat, Babilończycy przekroczyli tę rzekę i zdobyli miasto Kimuhi na jego zachodnim brzegu (uru"Ki-mu-hi šá" GÚ íd"Puratti"). Chodzi tu najprawdopodobniej o miasto Kummuh, stolicę królestwa Kummuh. Po zdobyciu Karkemisz przez Nabuchodonozora II w 605 r. p.n.e. Kummuh znalazł się najprawdopodobniej w babilońskiej lub medyjskiej strefie wpływów
Spadkobiercą Kummuh stało się powstałe kilka wieków później królestwo Kommageny.

</doc>
<doc id="3002686" url="https://pl.wikipedia.org/wiki?curid=3002686" title="Sentimental Journey">
Sentimental Journey



</doc>
<doc id="3002690" url="https://pl.wikipedia.org/wiki?curid=3002690" title="Andrzej Maroszek">
Andrzej Maroszek

Andrzej Maroszek (ur. 25 listopada 1956 w Janowcu Wielkopolskim) – polski żużlowiec i trener sportu żużlowego.
Przez całą czynną karierę sportową (1974—1985) reprezentował barwy klubu Polonia Bydgoszcz, dwukrotnie (1977, 1985) zajmując IV miejsca w rozgrywkach z cyklu drużynowych mistrzostw Polski. 
Złoty medalista "Młodzieżowego Drużynowego Pucharu PZMot." (1976). Brązowy medalista młodzieżowych drużynowych mistrzostw Polski (1978). Finalista młodzieżowych indywidualnych mistrzostw Polski (Leszno 1979 – IV miejsce). Finalista indywidualnych mistrzostw Polski (Zielona Góra 1982 – jako rezerwowy). Finalista turnieju o "Brązowy Kask" (Łódź 1976 – XI miejsce). Finalista turnieju o "Srebrny Kask" (Zielona Góra 1979 – XI miejsce). 
Po zakończeniu kariery żużlowej zajął się pracą trenerską. Prowadził m.in. kluby z Łodzi, Ostrowa Wielkopolskiego, Grudziądza oraz Opola (od 2009)

</doc>
<doc id="3002694" url="https://pl.wikipedia.org/wiki?curid=3002694" title="Lista odcinków serialu Biuro (amerykański serial telewizyjny)">
Lista odcinków serialu Biuro (amerykański serial telewizyjny)



</doc>
<doc id="3002695" url="https://pl.wikipedia.org/wiki?curid=3002695" title="Kummuhu">
Kummuhu



</doc>
<doc id="3002697" url="https://pl.wikipedia.org/wiki?curid=3002697" title="Cortés">
Cortés

Cortés – departament w północno-zachodnim Hondurasie, nad Morzem Karaibskim. Zajmuje powierzchnię 3954 km2. W 2001 roku departament zamieszkiwało ok. 1,2 mln mieszkańców.
Składa się z 12 gmin:

</doc>
<doc id="3002698" url="https://pl.wikipedia.org/wiki?curid=3002698" title="Kościół w Sundborn">
Kościół w Sundborn

Kościół w Sundborn (szw. "Sundborns kyrka") – kościół parafialny ewangelicko-luterańskiego Kościoła Szwecji, położony w miejscowości Sundborn, w parafii Sundborns församling, w diecezji Västerås. Kościół drewniany, o dachu pokrytym gontem, typowy dla górniczego regionu Bergslagen, znany z dekoracji wykonanych przez Carla Larssona, który kierował renowacją świątyni w 1905 roku. Larsson mieszkał w Sundborn w latach 1901– 1919, a po śmierci został pochowany wraz z żoną Karin na przykościelnym cmentarzu.
Najstarszym elementem wyposażenia kościoła jest kamienna chrzcielnica z 1659 roku.
Kościół w Sundborn ma status zabytku sakralnego według rozdz. 4 Kulturminneslagen (pol. Ustawa o ochronie zabytków) ponieważ został wzniesiony przed końcem 1939 roku (3 §).
Historia.
XVII i XVIII wiek.
W 1620 roku na miejscu obecnego kościoła zbudowano drewnianą kaplicę, po której pozostała wolnostojąca drewniana dzwonnica, z początku XVIII wieku. W 1636 roku kaplica otrzymała status kościoła, po tym jak parafia Sundborn oddzieliła się od parafii Svärdsjö. Po rozbudowie w kierunku zachodnim w 1682 roku cała konstrukcja stała się niestabilna, w związku z czym wspólnota parafialna zaczęła planować wzniesienie nowego budynku. Wiosną 1755 roku rozebrano stary kościół i na jego miejscu zbudowano nowy, posadowiony na solidnej podmurówce. Jego fasadę i dach pokryto gontem, wykorzystanym częściowo ze starego kościoła. Również do wyposażenia nowej świątyni użyto częściowo wyposażenia ze starego kościoła (ławki, płyty nagrobne, drewno podłogowe, ambona, chrzcielnica z 1659 roku (dar Johana Erssona z Hyttnäs i jego małżonki Karin Andersdotter) i obraz ołtarzowy, który wisiał w prezbiterium do 1776 roku, kiedy zastąpił go nowy, namalowany przez Carla Magnusa Rosinga ze Sztokholmu. Obraz ten był darem karczmarza Gabriela Grönquista i jego małżonki Catariny Norin. Tematem obrazu było cierpienie Chrystusa w Ogrójcu. Stary obraz z 1628 roku oceniono jako bezużyteczny i przeniesiono do dzwonnicy. W 1780 roku Fredrik Salling ze Svärdsjö w zamontował w kościele 7-głosowe organy. W 1797 roku zbudowano nowy, istniejący do dziś ołtarz główny, a dotychczasowy przeniesiono w inne miejsce. W 1798 roku w ołtarzu pojawił się złoto-biały obraz pędzla Pehra Hedendahla z Falun, przedstawiający otwartą świątynię z czterema kolumnami w porządku jońskim i architrawem. Uwagę widza zwracają namalowane za kolumnami rzędy kolumn, tworzące złudzenie przestrzennej głębi. W centrum obrazu znajduje się krzyż.
XIX wiek.
Na przełomie XVIII i XIX wieku przerobiono otwory okienne nadając im dzisiejszy wygląd okien szczeblinowych, zaokrąglonych od góry. Ułożona pośrodku kościoła kamienna posadzka została prawdopodobnie w 1816 roku zastąpiona podłogą z desek. W 1851 roku w kościele zamontowano 9-głosowe organy i przebudowano emporę dodając do niej schody i drzwi. Na północ od kościoła zbudowano kaplicę grobową, w której umieszczono obraz ołtarzowy z 1776 roku. Dach kościoła na nowo pokryto gontem. Pierwotną ambonę w 1873 roku zastąpiła obecna, zaprojektowana przez architekta N. Runera z Gävle, a wykonana przez cieślę z Sundborn, C. M. Berggrena. Kilka lat później przebudowano ławki, wymieniając przy tym podłogę na tę, która istnieje dzisiaj. W 1884 roku kościół otrzymał po raz pierwszy ogrzewanie – piec żeliwny.
XX wiek.
W 1905 roku pod artystycznym kierownictwem Carla Larssona została przeprowadzona gruntowna renowacja świątyni. Zleceniodawcą był pastor Carl Fredrik Pettersson, z którym Larsson pozostawał w zażyłych stosunkach, i który wcześniej ochrzcił jego siedmioro dzieci. Ściany kościoła zostały pokryte tkaniną i udekorowane zielonymi szablonami malarskimi, umieszczonymi na jasnozielonym tle. Sklepienie zostało pomalowane na biało, a powierzchnie ścian pod sklepieniem na przecięciu nawy i transeptu na niebiesko. W półokrągłym polu pod sklepieniem w prezbiterium Larsson namalował dwa klęczące anioły, do których pozowali mu córka Lisbeth i jej przyjaciółka. Pośrodku malowidła unosi się gołębica, symbolizująca Ducha Świętego. W północnym ramieniu transeptu znajduje się obraz św. Jana Chrzciciela, który Larsson namalował w 1910 roku jako prezent urodzinowy dla Petterssona. Larsson udekorował również kaplicę pogrzebową na przykościelnym cmentarzu. Ławki kościelne przemalowano, nadając im odcień zielono-niebieski. Wapienna posadzka w prezbiterium i płyty nagrobne zostały zastąpione, zgodnie z duchem, przez biało-czerwone płytki z klinkieru. Rozwiązanie to uznano jednak za błędne i podczas kolejnej renowacji, przeprowadzonej w 1945 roku pod kierunkiem architekta Ärlanda Noréena, przywrócono płyty wapienne. Uporządkowano przy tej okazji miejsce na udzielanie chrztu przy południowej ścianie prezbiterium, a zakrystia otrzymała własne wejście, od południowego wschodu.
Ostatnia, najbardziej kompleksowa renowacja została przeprowadzona w 1978 roku według planów architekta Matsa Stenquista i z udziałem firmy Skånska cementgjuteriet jako generalnego wykonawcy. Drewniane ściany kościoła otrzymały dodatkową izolację od wewnątrz. Ponieważ istniejąca powłoka ścienna nie mogła być przeniesiona na nowe ściany wewnętrzne, pokryto je tkaniną szklaną, którą pomalowano farbą akrylową i zrekonstruowanymi szablonami Carla Larssona. Płyty nagrobne i wapienna posadzka w prezbiterium zostały usunięte i zastąpione podłogą drewnianą z desek, ułożoną na tym samym poziomie, co w pozostałej części kościoła. Ściany zakrystii pomalowano w kolorze ceglastoczerwonym.
Architektura. Znaczenie artystyczno–historyczne.
Kościół w Sundborn, zbudowany z drewnianych bali na planie krzyża, z fasadami i dachem pokrytym gontem, jest budynkiem sakralnym typowym dla górniczego regionu Bergslagen. Wnętrze kościoła zachowało swoje pierwotne sklepienie kolebkowe i zestaw ławek. Ołtarz główny i ambona reprezentują epokę klasycyzmu. Najważniejszą zmianą w wystroju kościoła była renowacja przeprowadzona w 1905 roku pod kierunkiem Carla Larssona, w wyniku której wnętrze otrzymało charakterystyczne, jasne, pastelowe barwy. Część autentycznego wystroju została zniszczona podczas renowacji przeprowadzonej w 1978 roku, w trakcie której tkaninowe pokrycia ścian razem z szablonami malarskimi autorstwa Larssona przykryto wewnętrzną izolacją, na którą nałożono tkaninę szklaną pomalowaną farbą akrylową w kolorze jasnozielonym i odtworzonymi szablonami Larssona, co było skromną rekompensatą. Tym niemniej wnętrze kościoła posiada znaczącą wartość artystyczno–historyczną. Pochodząca z lat 1706–1707 dzwonnica należała do poprzedniego kościoła. Zbudowana została z czworokątnych bali, obitych deskami i gontem. Jej fasady były pierwotnie powleczone czerwonym dziegciem. Znaczenie historyczno–architektoniczne o zasięgu lokalnym ma kaplica pogrzebowa na przykościelnym cmentarzu.

</doc>
<doc id="3002700" url="https://pl.wikipedia.org/wiki?curid=3002700" title="Litewska Socjalistyczna Republika Radziecka (1918-1919)">
Litewska Socjalistyczna Republika Radziecka (1918-1919)



</doc>
<doc id="3002703" url="https://pl.wikipedia.org/wiki?curid=3002703" title="El Paraíso">
El Paraíso

El Paraíso – departament w południowym Hondurasie, nad Oceanem Spokojnym. Zajmuje powierzchnię 7218 km2. W 2001 roku departament zamieszkiwało ok. 350 tys. mieszkańców. Siedzibą administracyjną jest Yuscarán.
Składa się z 19 gmin:

</doc>
<doc id="3002706" url="https://pl.wikipedia.org/wiki?curid=3002706" title="A-001">
A-001

A-001 – test rakietowego systemu ratunkowego (LES) przeprowadzony 13 maja 1964 roku w ramach programu Apollo. W teście wzięła udział makieta statku Apollo, tzw. „boilerplate”.
Przebieg testu.
13 maja 1964 roku odbył się krótki lot rakiety Little Joe II. Makieta oznaczona jako BP-12, w której umieszczono aparaturę pomiarową, została wystrzelona ze stanowiska startowego nr 36 w White Sands Missile Range o 13:00 GMT. Na polecenie z ziemi nastąpiło wyłączenie silnika rakiety Little Joe II, uruchomienie silników systemu ratunkowego LES oraz oddzielenie się makiety modułu dowodzenia od modułu serwisowego i jej oddalenie. Wzbiła się ona na wysokość 7,9 km. W 44 sekundzie po starcie nastąpiło odłączenie się wieży ucieczkowej systemu LES od modułu dowodzenia, a wkrótce potem zainicjowano wypuszczenie spadochronów. W trakcie lądowania makiety modułu dowodzenia zerwał się jeden z głównych spadochronów, lecz makieta wylądowała bezpiecznie na pozostałych dwóch, z większą jednak niż zakładano prędkością. Lot modułu dowodzenia trwał łącznie 5 min i 50,3 s.
Poza problemem ze spadochronem pozostałe zadania testu zostały wykonane.

</doc>
<doc id="3002707" url="https://pl.wikipedia.org/wiki?curid=3002707" title="Bartłomiej Bardecki">
Bartłomiej Bardecki

Bartłomiej Bardecki (ur. 2 lutego 1978 w Trzebnicy) – polski żużlowiec.
Kariera sportowa.
Sport żużlowy uprawiał w latach 1994–2002 w barwach klubów: Sparta Wrocław (1994–1997), J.A.G. Speedway Łódź (1998), Start Gniezno (1999–2000, 2002) oraz Włókniarz Częstochowa (2001).
Dwukrotny złoty medalista drużynowych mistrzostw Polski (1994, 1995). Brązowy medalista młodzieżowych mistrzostw Polski par klubowych (Ostrów Wielkopolski 1999). Trzykrotny finalista młodzieżowych indywidualnych mistrzostw Polski (Częstochowa 1997 – IV miejsce, Grudziądz 1998 – XII miejsce, Gniezno 1999 – XV miejsce). Trzykrotny finalista turniejów o "Brązowy Kask" (Lublin 1995 – XII miejsce, Bydgoszcz 1996 – XIII miejsce, Piła 1997 – VI miejsce). Finalista turnieju o "Srebrny Kask" (Leszno 1998 – VIII miejsce). 
Finalista indywidualnych mistrzostw świata juniorów (Mšeno 1997 – jako rezerwowy). Zwycięzca nieoficjalnych indywidualnych mistrzostwa Europy juniorów do 19 lat (Wrocław 1997).
W latach 2003–2004 startował w finałach indywidualnych mistrzostw Stanów Zjednoczonych, gdzie obecnie mieszka.

</doc>
<doc id="3002714" url="https://pl.wikipedia.org/wiki?curid=3002714" title="Apollo Pad Abort Test 1">
Apollo Pad Abort Test 1

Apollo Pad Abort Test 1 – pierwszy test awaryjnego przerwania startu na wyrzutni przeprowadzony w ramach programu Apollo.
Cele testu.
Test działania rakietowego systemu ratunkowego (LES) na wyrzutni, przed startem rakiety.
Przebieg testu.
7 listopada 1963 roku na poligonie White Sands Missile Range w Nowym Meksyku odbył się pierwszy z dwóch testów awaryjnego przerwania startu na wyrzutni. W tym teście wykorzystano makietę modułu dowodzenia statku Apollo, dość dokładnie odwzorowującą oryginał, który w tym czasie zyskiwał ostateczny kształt w zakładach North American Aviation w południowej Kalifornii. Makieta otrzymała nazwę "Boilerplate 6" (BP-6) i została wystrzelona bez pomocy silników rakiety Little Joe II. W tym przypadku siłą napędową makiety był rakietowy system ratunkowy (LES), czyli wieżyczka o długości dziewięciu metrów umieszczona na szczycie modułu dowodzenia statku Apollo. LES służył do ewakuowania załogi podczas ewentualnej awarii w trakcie startu rakiety. Za napęd służyły zamontowane na wieżyczce silniki na paliwo stałe. Test PA-1 zakończył się sukcesem. LES wyniósł BP-6 na wysokość 1,6 kilometra.

</doc>
<doc id="3002715" url="https://pl.wikipedia.org/wiki?curid=3002715" title="Fostyriusz (Maksimowski)">
Fostyriusz (Maksimowski)

Fostyriusz, imię świeckie Pawieł Ksienofontowicz Maksimowski (ur. 21 października 1864 w Bołotowie, zm. 27 stycznia 1938 w Wietłudze) – rosyjski biskup prawosławny.
Wykształcenie teologiczne zdobył w seminarium duchownym w Kostromie. 10 września 1895 został wyświęcony na kapłana. Służył jako biały duchowny, otrzymał godność protoprezbitera. Wieczyste śluby mnisze złożył 25 października 1930. 9 listopada tego samego roku został wyświęcony na biskupa tomskiego. Służył w cerkwi św. Mikołaja w Tomsku.
W 1933 został przeniesiony na katedrę czelabińską i złatoustowską, jednak nigdy nie wyjechał do Czelabińska. W tym samym roku mianowano go biskupem syzrańskim. W 1934 przeszedł w stan spoczynku. Zamieszkał w Wietłudze i tam został w grudniu 1937 aresztowany pod zarzutem próby wysadzenia mostu. W 1937 w Wietłudze aresztowano początkowo duchownych służących w miejscowym soborze, a następnie pozostałych kapłanów i szczególnie zaangażowanych w życie Cerkwi wiernych.
Według autora żywotów nowomęczenników rosyjskich ihumena Damaskina (Orłowskiego) biskup zmarł (zamarzł) w czasie transportu z więzienia w Wietłudze do zakładu karnego w Warnawinie. Inne źródła wskazują, że hierarcha został skazany na śmierć i rozstrzelany w więzieniu w Wietłudze 27 stycznia 1938.

</doc>
<doc id="3002718" url="https://pl.wikipedia.org/wiki?curid=3002718" title="AMK Zlatá přilba Pardubice">
AMK Zlatá přilba Pardubice

AMK Zlatá přilba Pardubice – czeski klub żużlowy z Pardubic.
Zlatá přilba jest nazwą klubu żużlowego z Czech, a jednocześnie nazwą turnieju organizowanego na torze w Parubicach. Drużyna Złotych Kasków od 1956 roku brała udział w rozgrywkach czechosłowackiej ekstraligi żużlowej, a pierwsze drużynowe mistrzostwo osiągnęła w 1978 roku. Kolejny raz mistrzostwo Czechosłowacji zawodnicy z Pardubic zdobyli w 1982, a w późniejszych latach mistrzami Czech zostali pięciokrotnie.
Zawodnicy w sezonie 2015.
Zlatá Přilba Pardubice

</doc>
<doc id="3002721" url="https://pl.wikipedia.org/wiki?curid=3002721" title="Konstancja świdnicka">
Konstancja świdnicka

Konstancja świdnicka (ur. między 1309/1314, zm. między 1 lutego 1360/21 listopada 1363) – najstarsza córka księcia świdnickiego Bernarda Statecznego i Kunegundy, córki króla Polski Władysława I Łokietka.
Poślubiła Przemka, syna księcia głogowskiego Henryka III. Małżeństwo zostało zawarte najwcześniej pod koniec roku 1324, lecz nie później niż w marcu 1326 roku. Jej małżeństwo z księciem głogowskim pozostało bezdzietne. Po rychłej śmierci męża do roku 1331 przebywała na swym wianie w Księstwie Głogowskim, a w roku 1334 wstąpiła do klasztoru Klarysek w Starym Sączu. W latach 1350/1360 występuje w dokumentach jako ksieni klasztoru Klarysek w Starym Sączu, którą była aż do swej śmierci. Choć brak jakichkolwiek wiadomości o miejscu jej pochowania, przyjmuje się, że została pochowana w klasztorze Klarysek starosądeckich, którego była opatką. 

</doc>
<doc id="3002724" url="https://pl.wikipedia.org/wiki?curid=3002724" title="Francisco Morazán (departament)">
Francisco Morazán (departament)

Francisco Morazán – departament w środkowym Hondurasie. Zajmuje powierzchnię 7946 km2. W 2001 roku departament zamieszkiwało ok. 1,2 mln mieszkańców. Siedzibą administracyjną jest stolica kraju Tegucigalpa.
Składa się z 28 gmin:

</doc>
<doc id="3002725" url="https://pl.wikipedia.org/wiki?curid=3002725" title="Gracias a Dios (departament)">
Gracias a Dios (departament)

Gracias a Dios – departament we wschodnim Hondurasie, nad Morzem Karaibskim. Zajmuje powierzchnię 16 630 km2. W 2001 roku departament zamieszkiwało ok. 67 tys. mieszkańców. Siedzibą administracyjną jest Puerto Lempira.
Składa się z 6 gmin:

</doc>
<doc id="3002726" url="https://pl.wikipedia.org/wiki?curid=3002726" title="Wolni Oficerowie (Egipt)">
Wolni Oficerowie (Egipt)

Wolni Oficerowie (oryg. język arabski حركة الضباط الأحرار, Ad-Dubbat al-Ahrar) – nielegalna, konspiracyjna organizacja wojskowa powstała w armii egipskiej w 1949. Jej członkowie zorganizowali rewolucję egipską r. 1952 i utworzyli po niej nową elitę władzy w kraju.
Historia.
Konspiracyjna organizacja, która przyjęła następnie nazwę Wolnych Oficerów, powstała w 1949 z inicjatywy Gamala Abdela Nasera, Chalida Muhji ad-Dina, Kamala ad-Din Husajna oraz Abd al-Munajn Abd ar-Raufa. W kolejnym roku do kierownictwa organizacji dołączyli Anwar as-Sadat, Dżamal Salim, Salah Salim oraz Abd al-Latif al-Baghdadi. W 1951 kierownictwo organizacji liczyło dziesięciu wojskowych w stopniu majora lub podpułkownika, urodzonych między r. 1917 a 1922, z nielicznymi wyjątkami pochodzących ze średnich warstw społecznych. Według mniej wiarygodnych informacji w 1951 w komitecie kierującym organizacją byli także Zakarijja Muhji ad-Din, Hasan Ibrahim, Amin Siddik, Jusuf Siddik oraz Husajn Szafai. Znaczącymi postaciami wśród Wolnych Oficerów byli ponadto Abd al-Hakim Amir i Ali Sabri. Nazwa "Wolni Oficerowie", według wspomnień as-Sadata, została wprowadzona w 1950.
Do 1952 grupa Wolnych Oficerów liczyła 327 członków (na ogólną liczbę ok. 5500 oficerów egipskich).
Wolni Oficerowie nie sformułowali szczegółowego programu politycznego. Program ogólny, sformułowany w 1951, zakładał walkę z nierównościami i niesprawiedliwością społeczną, wymianę klasy panującej (wobec upadku i korupcji ówczesnych elit), zlikwidowanie zależności od Wielkiej Brytanii i podjęcie walki z imperializmem, likwidację feudalizmu, rozwój gospodarki przy ważnej roli inicjatywy prywatnej i równocześnie aktywnym udziale państwa. Członkowie organizacji sympatyzowali z różnymi środowiskami politycznymi. Niektórzy z nich należeli równocześnie do Stowarzyszenia Braci Muzułmanów. Spora grupa należała w przeszłości do partii Młody Egipt. Jusuf Siddik i Chalid Muhji ad-Din mieli związki z komunistycznym Demokratycznym Ruchem Wyzwolenia Narodowego. Ali Sabri kontaktował się natomiast z ambasadą Stanów Zjednoczonych. W ten sposób o Wolnych Oficerach wiedziała amerykańska dyplomacja i wywiad, odnosząc się do organizacji przychylnie. W marcu 1952 wyższy urzędnik CIA Kermit Roosevelt rozmawiał w Kairze z niektórymi członkami organizacji, po czym w sporządzonej analizie uznał ich organizację za korzystną dla swojego kraju alternatywę wobec rządów króla egipskiego Faruka, co oznaczało, iż USA powinny zaakceptować przeprowadzenie przez nich wojskowego przewrotu.
Według wspomnień as-Sadata Wolni Oficerowie rozpoczęli przygotowania do obalenia monarchii w styczniu 1952 i planowali prowadzić je przez najbliższe trzy lata. Masowe demonstracje w Kairze w końcu miesiąca miały skłonić przewodzącego organizacji Gamala Abdela Nasera do przesunięcia terminu na listopad 1952 (natychmiastowe wystąpienie uniemożliwiały niedostateczne wpływy Wolnych Oficerów w kairskim garnizonie). Ostatecznie jednak Naser zdecydował o przeprowadzeniu przewrotu w nocy z 22 na 23 lipca, obawiając się, że organizacja zostanie wykryta i rozbita.
Po zwycięskiej rewolucji Wolni Oficerowie utworzyli nowy rząd - Radę Rewolucyjnych Dowódców.

</doc>
<doc id="3002728" url="https://pl.wikipedia.org/wiki?curid=3002728" title="Zaślubiny Marii Panny (obraz El Greca)">
Zaślubiny Marii Panny (obraz El Greca)

Zaślubiny Marii Panny – obraz hiszpańskiego malarza pochodzenia greckiego Dominikosa Theotokopulosa, znanego jako El Greco
Obraz podobnie jak "Wniebowzięcie Matki Boskiej" i "Nawiedzenie" namalowany został dla retabulum z kościoła San Vicente. Jest to ostatnia kompozycja El Greca choć sam temat jest podejmowany po raz pierwszy przez artystę. Obecnie obraz znajduje się w Rumuńskim Muzeum Narodowym
Opis obrazu.
Na tle udrapowanej zasłony odbywa się scena zaślubin Marii. Ubrana jest w błękitny płaszcz obsypany perłowymi błyskami. Spod płaszcza wyłania się drobna twarz, nachylona z profilu. Naprzeciwko niej stoi Józef w zielonej szacie i w żółtym płaszczu o miedzianych cieniach. Pomiędzy nimi stoi kapłan odziany na biało ze złotą dalmatyką przechodzącą w srebrne refleksy. Spod białej mitry ukazuje się starcza, ziemista twarz zarośnięta gęstą brodą. Kapłan trzyma dłonie nowożeńców. Józef trzyma w bardzo nietypowy sposób Marię, ujmuje ją jedynie za dwa środkowe palce. Układ ręki Marii jest bardzo charakterystyczny i często wykorzystywany we wcześniejszych obrazach. Wokół głównych bohaterów zgromadziło się kilka postaci. Wszystkie mają charakter widm, ich szaty wloką się po posadzce z marmurowych czarno-białych tafli. Mają ołowiane twarze, są niewyraźne i jedynie twarz starca z prawej strony wyróżnia się spośród nich. Stary człowiek o łysej czaszce, srebrnej brodzie i bladym obliczu spogląda żywym spojrzeniem w kierunku widza. Prawdopodobnie jest to ostatni portret El Greca, który poprzez smutny wyraz twarzy żegna się ze światem. Mistrz nie dokończył dzieła. Lewa ręka Józefa jest ledwo zaznaczona. Kilka miesięcy później EL Greco zmarł.

</doc>
<doc id="3002733" url="https://pl.wikipedia.org/wiki?curid=3002733" title="Intibucá">
Intibucá

Intibucá – departament w południowo-zachodnim Hondurasie. Zajmuje powierzchnię 3072 km2. W 2001 roku departament zamieszkiwało ok. 180 tys. mieszkańców. Siedzibą administracyjną jest La Esperanza.
Składa się z 17 gmin:

</doc>
<doc id="3002734" url="https://pl.wikipedia.org/wiki?curid=3002734" title="Nicolas Massias">
Nicolas Massias

Baron Nicolas Massias (ur. 2 kwietnia 1764 w Villeneuve-sur-Lot w departamencie Lot i Garonny we Francji - zm. 23 stycznia 1848 w Paryżu) – francuski urzędnik konsularny, dyplomata, filozof, literat, wojskowy.
Życiorys.
Urodził się rodzinie szlacheckiej. Od 1792, w stopniu kapitana był adiutantem generała Lannes, późniejszego marszałka cesarstwa. Uczył retoryki w Soissons i literatury pięknej w szkole wojskowej w Tournon-d’Agenais. W okresie Dyrektoriatu (1795-), po udziale w kampaniach 1796 i 1798 awansowany do stopnia pułkownika artylerii. W 1800 wstąpił do francuskiej służby zagranicznej, m.in. pełniąc obowiązki "charge d'affaires" w Karlsruhe (1800-1804), rezydenta/konsula generalnego w Gdańsku (1808-1810), i ponownie "charge d'affaires" w Karlsruhe (1830-).

</doc>
<doc id="3002736" url="https://pl.wikipedia.org/wiki?curid=3002736" title="Znak (singel Ewy Farnej)">
Znak (singel Ewy Farnej)

Znak – pierwszy singel Ewy Farnej zapowiadający czwartą polską płytę studyjną wokalistki (W)Inna?, wydany w czerwcu 2013 roku.
Singel dotarł do 3. miejsca Polish Airplay Chart.
Teledysk.
Teledysk do utworu nagrywany był 16 i 17 lipca 2013. Premiera teledysku odbyła się na 20. urodziny Ewy Farnej, 12 sierpnia 2013.

</doc>
<doc id="3002738" url="https://pl.wikipedia.org/wiki?curid=3002738" title="Tabitha Love">
Tabitha Love

Tabitha Ashly Love (ur. 11 września 1991 roku w Brandon) − kanadyjska siatkarka grająca na pozycji przyjmującej i atakującej, reprezentantka kraju. Od sezonu 2017/2018 występuje we francuskiej drużynie ASPTT Miluza.
Sukcesy klubowe.
Mistrzostwa NCAA:
Mistrzostwo Azerbejdżanu:
Mistrzostwo Korei Południowej:

</doc>
<doc id="3002739" url="https://pl.wikipedia.org/wiki?curid=3002739" title="Kościół św. Floriana w Ganie">
Kościół św. Floriana w Ganie

Kościół św. Floriana – rzymskokatolicki kościół filialny (konparafialny), położony we wsi Gana (gmina Praszka). Kościół należy do parafii św. Wojciecha w dekanacie Praszka, archidiecezji częstochowskiej.
Historia kościoła.
Po zakończeniu II wojny światowej istniał w Ganie punkt dojazdowy, w którym katechezę i niedzielne nabożeństwa sprawowali księża z Praszki. W latach 80. XX wieku, z inicjatywy ks. Leonarda Sobczyka, rozpoczęto budowę świątyni, jednocześnie przystosowując remizę strażacką na tymczasową kaplicę. W 1988 roku, gdy proboszczem parafii został ks. Mieczysław Papiernik, zakończono budowę nowego kościoła.

</doc>
<doc id="3002741" url="https://pl.wikipedia.org/wiki?curid=3002741" title="Kyŏnghŏ Sŏngu">
Kyŏnghŏ Sŏngu



</doc>
<doc id="3002743" url="https://pl.wikipedia.org/wiki?curid=3002743" title="Moti Kfir">
Moti Kfir

Moti Kfir (ur. w 1937 w Kula) - były szef wydziału Mosadu do zadań specjalnych.
Życiorys.
Urodził się w wiosce Kula jako syn rolnika. Swoje dzieciństwo spędził na pobliskiej farmie.
Studiował historię oraz studia bliskowschodnie na uniwersytecie w Tel Awiwie, gdzie obronił licencjat, natomiast studia magisterskie i doktoranckie ukończył na paryskiej Sorbonie.
Jako oficer Mosadu, po zamachu na izraelskich sportowców na Olimpiadzie w Monachium w 1972, został skierowany do udziału w Operacji Gniew Boży, wymierzonej przeciwko terrorystom Czarnego Września. Kfir pracował jako szef Akademii 188 specjalnej jednostki operacyjnej Mosadu.
Obecnie pracuje jako biznesmen w Tel Awiwie.
Wspólnie z Ram Orenem, znanym izraelskim dziennikarzem, napisał biografię Sylvii Rafael, jednej z najbardziej skutecznych agentek Mosadu.

</doc>
<doc id="3002744" url="https://pl.wikipedia.org/wiki?curid=3002744" title="Giuseppe Cipriani">
Giuseppe Cipriani

Giuseppe Cipriani (ur. 9 czerwca 1965 w Wenecji) – włoski kierowca wyścigowy.
Kariera.
Włoska Formuła 3.
W latach 1989-1990 Cipriani startował we Włoskiej Formule 3. Zespoły, z którymi nawiązał współpracę to odpowiednio: Zasteam i Jolly Club. W żadnym z sezonów nie został sklasyfikowany.
Formuła Palmer Audi.
Po długoletniej przerwie w startach Włoch powrócił do ścigania w 2008 roku, kiedy do 2010 roku startował w Formule Palmer Audi. Wielokrotnie punktował w wyścigach. Ostatecznie w klasyfikacji generalnej był sklasyfikowany odpowiednio na 28, 14 i 11 pozycji.
Auto GP World Series.
W sezonie 2010 Cipriani wystartował w Auto GP w roli kierowcy wyścigowego zespołu Durango. W pierwszym sezonie nie został sklasyfikowany, a w 2011 roku zdobył 2 punkty i ukończył sezon na 20 pozycji. W sezonie 2012 Włoch zmienił zespół na Campos Racing. W 14 pierwszych wyścigach zdobył 18 punktów, co mu dało 14 miejsce w klasyfikacji kierowców.
Na sezon 2013 Giuseppe podpisał kontrakt z hiszpańską ekipą Ibiza Racing Team. W ciągu sześciu wyścigów, w których wystartował, zdobył trzy punkty. Dały mu one 21 pozycję w klasyfikacji generalnej.
W 2014 roku kontynuował starty w Auto GP. Wystartował łącznie w czternastu wyścigach, w ciągu których jeden ukończył na podium. Zdobył łącznie 38 punktów. Dało mu to jedenaste miejsce w końcowej klasyfikacji kierowców.

</doc>
<doc id="3002745" url="https://pl.wikipedia.org/wiki?curid=3002745" title="Mistrzostwa Świata w Lekkoatletyce 2013 – bieg na 10 000 m mężczyzn">
Mistrzostwa Świata w Lekkoatletyce 2013 – bieg na 10 000 m mężczyzn

Bieg na 10 000 metrów mężczyzn – jedna z konkurencji rozegranych podczas lekkoatletycznych mistrzostw świata na Łużnikach w Moskwie.
Obrońcą tytułu mistrzowskiego z 2011 roku był Etiopczyk Ibrahim Jeilan.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji (Kenia mogła wystawić 4 zawodników, ze względu na to, że Ibrahim Jeilan bronił tytułu). Jeden z nich mógł mieć spełnione minimum B, pozostali musieli wypełnić warunek A. Dodatkowo pierwszych 15 zawodników oraz zawodniczek z Mistrzostw Świata w Biegach Przełajowych 2013 zostało automatycznie zakwalifikowanych do startu w tej konkurencji i są uważani jako spełnili minimum A.
Lista startowa.
Tabela prezentuje listę startową zawodników biegu na 10 000 metrów wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3002749" url="https://pl.wikipedia.org/wiki?curid=3002749" title="Michele la Rosa">
Michele la Rosa

Michele la Rosa (ur. 27 kwietnia 1980 roku) – włoski kierowca wyścigowy.
Kariera.
Auto GP World Series.
La Rosa zadebiutował w wyścigach samochodowych dość późno, bo dopiero w wieku 31 lat. Serią, w której rozpoczął starty była Auto GP. W bolidzie zespołu Ombra Racing wystartował podczas rundy na torze Mugello Circuit. Sezon ten zakończył dopiero na 23, ostatniej pozycji w klasyfikacji.
W sezonie 2012 Włoch przeniósł się do zespołu Team MLR71, gdzie wystartował w 13 wyścigach. Najlepszą osiągniętą przez niego pozycją, była 9 lokata na torze Autódromo Internacional de Curitiba. Ostatecznie z dorobkiem 4 punktów uplasował się na 22 pozycji w klasyfikacji generalnej.
Na sezon 2013 Michele przedłużył kontrakt z włoską ekipą Team MLR71. Tym razem w ciągu 16 wyścigów uzbierał łącznie cztery punkty. Dały mu one dwudziestą pozycję w klasyfikacji generalnej.
W 2014 roku kontynuował starty z własną ekipą. Wystartował łącznie w szesnastu wyścigach, w ciągu których raz stanął na podium. Uzbierał łącznie 73 punktów. Dało mu to siódme miejsce w końcowej klasyfikacji kierowców.
BOSS GP.
W 2012 roku La Rosa zadebiutował w Formule BOSS GP. W pierwszym sezonie startów zdołał pięciokrotnie stanąć na podium. W wyniku tego zdobył 86 punktów i zakończył sezon na 5 pozycji.

</doc>
<doc id="3002750" url="https://pl.wikipedia.org/wiki?curid=3002750" title="Stalowy świt">
Stalowy świt

Stalowy świt (org. "Steel Dawn") – amerykański film z gatunku fantastyki postapokaliptycznej z 1987 roku w reżyserii Lance'a Hoola.
Opis fabuły.
Świat po globalnym konflikcie, który przyniósł totalne zniszczenie cywilizacji na ziemi a niedobitki zmusił do egzystencji w prymitywnych warunkach. Bliżej nieznany wojownik imieniem Nomad wędrując przez pustynię natrafia na enklawę, którą zarządza piękna Kasha. W zamian za wikt i utrzymanie przyjmuje jej ofertę pracy na roli. Farma jest niedużą oazą położoną w dolinie, którą chce przejąć duży posiadacz ziemski Damnil. Kasha nie chce do tego dopuścić – pragnie uczynić dolinę żyzną ziemią, pełną upraw i pracujących na nich ludzi. W walce przeciwko Damnilowi i jego zbirom posiada ważny argument – wodę tj. jej olbrzymi, podziemny zbiornik do którego wejście znajduje się pod jej farmą. Damnil chce za wszelką cenę wyrugać z doliny Kashę i przejąć jej ziemie (chociaż nic nie wie o wodzie). W obronie kobiety staje Nomad, który do perfekcji opanował sztukę walki wręcz i świetnie włada mieczem. Aby go pokonać Damnil najmuje innego wojownika, ("nota bene" współtowarzysza Nomada z bliżej nieokreślonej, elitarnej jednostki zwanej "gwardią") imieniem Sho. Ten, w pierwszym starciu rani Nomada i porywa syna Kashi Juxa, zabija również jej administratora – Tarka. Zdesperowana Kasha udaje się do siedziby Damnila z prośbą o uwolnienie chłopca. W zamian za to obiecuje wyjawić sekret wody. Damnil jest jednak panem sytuacji – pod groźbą zabicia chłopca zmusza Kashę do wyjawienia sekretu. Jednak wkrótce potem, zdesperowana kobieta grożąc Damnilowi nożem umożliwia małemu ucieczkę. Obezwładnia ją jednak przebiegły Sho. Za chłopcem wyrusza pościg zbirów Damnila. Wtedy zjawia się Nomad, który ratuje chłopca z opresji, po krwawym pojedynku zabija Sho, a następnie Damnila. Wszyscy powracają do enklawy, gdzie właśnie rozpoczyna się nawadnianie ziemi powodujące rozkwit życia w całej dolinie. Pomimo próśb Kashi i jej synka Nomad nie chce pozostać w enklawie i wyrusza w dalszą wędrówkę.
Obsada aktorska.
i inni. 

</doc>
<doc id="3002756" url="https://pl.wikipedia.org/wiki?curid=3002756" title="Ad-Da’ajin (prowincja)">
Ad-Da’ajin (prowincja)

Ad-Da’ajin – prowincja w emiracie Kataru. Utworzona w 2004 roku jako siódma w kolejności. Stolicą prowincji jest Ad-Da’ajin.

</doc>
<doc id="3002757" url="https://pl.wikipedia.org/wiki?curid=3002757" title="Steven Galloway">
Steven Galloway

Steven Galloway (ur. 13 lipca 1975 w Vancouver) – kanadyjski pisarz. 
Za powieść "The Cellist of Sarajevo" otrzymał nagrodę literacką Evergreen Award.
Jest żonaty i ma dwie córki. Mieszka w New Westminster.

</doc>
<doc id="3002761" url="https://pl.wikipedia.org/wiki?curid=3002761" title="Michela Cerruti">
Michela Cerruti

Michela Cerruti (ur. 18 lutego 1987 roku w Rzymie) – włoska zawodniczka startująca w wyścigach samochodowych.
Życiorys.
Italian Touring Endurance Championship.
Michela zadebiutowała we włoskiej serii samochodów turystycznych w 2009 roku. W ciągu całego sezonu zdobyła tylko dwa punkty i uplasowała się na 29 pozycji, ale w klasie Div 2 ukończyła sezon jako dziesiąta. W sezonie 2011 wystartowała tylko w dwóch wyścigach, jednak zdobyła 5 punktów i ukończyła sezon na 16 pozycji.
Italian GT Championship.
We włoskiej serii samochodów GT Włoszka wystartowała po raz pierwszy w 2009 roku. Tu jednak zdobyła tylko 2 punkty. Dużo lepiej było w sezonie 2012, kiedy to z dorobkiem 99 punktów zakończyła zmagania na 10 pozycji. Startowała wówczas w klasie GT3 w zespole ROAL Motorsport.
Superstars Series.
W 2010 roku Michela pojawiła się na starcie Międzynarodowej Serii Superstars w samochodzie ekipy Romeo Ferraris. W 17 wyścigach zdobyła jednak tylko 1 punkt, co dało jej 30 lokatę. W 2011 roku zdołała już wygrać wyścig. Po dwóch podium i mniejszych zdobyczach punktowych w pozostałych wyścigach, z dorobkiem 59 punktów,
Europejska Formuła 3.
W latach 2012-2013 Michela zaliczyła jeszcze starty Blancpain Endurance Series, MINI Rushour, European F3 Open, Pucharze Formuły 3 ATS, Toyota Racing Series New Zealand, Mégane Trophy Eurocup i Formule Middle East. Jednak najważniejszą serią, w której startowała w 2013 roku była Europejska Formuła 3, gdzie podpisała kontrakt z ekipą Romeo Ferraris. Tam nigdy nie punktowała. Została sklasyfikowana na 35 miejscu.
Auto GP World Series.
W sezonie 2013 Team MLR71 zdecydował się po rundzie na torze Mugello Circuit zatrudnić Michele w roli kierowcy wyścigowego. Podczas tych dwóch wyścigów zajęła odpowiednio 9 i 8 miejsce. Z dorobkiem pięciu punktów uplasowała się na 19 pozycji w klasyfikacji generalnej.
W 2014 roku dołączyła do ekipy Super Nova International. Wystartowała łącznie w czternastu wyścigach, w ciągu których trzykrotnie stawała na podium, w tym raz na jego najwyższym stopniu. Uzbierała łącznie 113 punktów. Dało mu to szóste miejsce w końcowej klasyfikacji kierowców.
Formuła E.
W sezonie 2014/2015 Włoszka podpisała kontrakt ze szwajcarską ekipą Trulli na starty w Formule E. W ciągu czterech wyścigów, w których wystartowała, nie zdobyła punktów. Została sklasyfikowana na 29 pozycji w końcowej klasyfikacji kierowców.

</doc>
<doc id="3002763" url="https://pl.wikipedia.org/wiki?curid=3002763" title="Mistrzostwa Świata w Lekkoatletyce 2013 – bieg na 10 000 m kobiet">
Mistrzostwa Świata w Lekkoatletyce 2013 – bieg na 10 000 m kobiet

Bieg na 10 000 metrów kobiet – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
W zawodach (z powodu przerwy macierzyńskiej) nie wzięła udziału obrończyni tytułu mistrzowskiego z 2011 roku – Kenijka Vivian Cheruiyot.
Statystyka.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Listy światowe.
Tabela przedstawia 10 najlepszych wyników uzyskanych w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzy zawodniczki do startu w tej konkurencji. Jedna z nich mogła mieć spełnione minimum B, pozostałe musiały wypełnić warunek A. Dodatkowo pierwszych 15 zawodników oraz zawodniczek z Mistrzostw Świata w Biegach Przełajowych 2013 zostało automatycznie zakwalifikowanych do startu w tej konkurencji i są uważani jako spełnili minimum A.

</doc>
<doc id="3002766" url="https://pl.wikipedia.org/wiki?curid=3002766" title="Grupa periodyczna">
Grupa periodyczna



</doc>
<doc id="3002767" url="https://pl.wikipedia.org/wiki?curid=3002767" title="Meindert van Buuren">
Meindert van Buuren

Meindert van Buuren (ur. 5 stycznia 1995 roku w Rockanje) – holenderski kierowca wyścigowy.
Życiorys.
Formuła Renault 2.0.
Van Buuren zadebiutował w wyścigach samochodów jednomiejscowych w 2011 roku. Dołączył on wówczas do stawki Północnoeuropejskiego Pucharu Formuły Renault 2.0. W zespole Van Amersfoort Racing wystartował on w 17 wyścigach. Z dorobkiem 85 punktów uplasował się na 21 pozycji w klasyfikacji generalnej. W kolejnym sezonie startów w tej serii Holender zmienił ekipę na MP Manor Motorsport. W ciągu dwudziestu wyścigów Meindert stanął raz na podium i z wynikiem 161 punktów ukończył zmagania na 11 lokacie.
W sezonie 2011 van Buuren wystartował w Europejskim Pucharze Formuły Renault 2.0 w ekipie Manor MP Motorsport. Nie zdołał zdobyć punktów i zakończył sezon na 32 lokacie.
Auto GP World Series.
Na sezon 2013 Holender podpisał kontrakt z zespołem Manor MP Motorsport na starty w Auto GP World Series. Podczas drugiego wyścigu na torze Donington Park stanął na drugim stopniu podium. Z dorobkiem 57 punktów uplasował się na dziewiątej pozycji w klasyfikacji generalnej.
Formuła Renault 3.5.
W sezonie 2014 van Buuren podpisał kontrakt z hiszpańską ekipą Pons Racing na starty w prestiżowej Formule Renault 3.5. W ciągu siedemnastu wyścigów, w których wystartował, uzbierał łącznie 21 punktów, co dało mu dziewiętnaste miejsce w końcowej klasyfikacji kierowców.
W w kolejnym roku nawiązał współpracę z Lotusem. Holender zaliczył bardzo udaną rundę na hiszpańskim torze Alcaniz, gdzie dojechał odpowiednio na piątej i szóstej, mając przy tym szansę na wywalczenie podium. W pierwszym starcie uzyskał najszybszy czas okrążenia wyścigu. Kolejne trzy eliminacje nie były już jednak tak udane. Zarówno na belgijskim torze Spa-Francorchamps, jak i węgierskim Hungaroringu, zdobył zaledwie jeden punkt za dziesiątą lokatę. Na kolejną rundę na austriackim Red Bull Ringu przeniósł się do hiszpańskiej ekipy Pons Racing. Obu wyścigów jednak nie ukończył. Był to jego ostatni start w tej serii w tym sezonie.
Seria GP2.
W roku 2015 zaliczył jednorazowy występ w serii GP2. Reprezentując barwy holenderskiej ekipy MP Motorsport na włoskim torze Autodromo Nazionale di Monza, pierwszego wyścigu nie ukończył, natomiast w drugim po problemach technicznych nawet nie wystartował.
Renault Sport Trophy.
W 2015 roku wystartował w ostatniej rundzie sezonu Renault Trophy na hiszpańskim torze Jerez de la Frontera. W barwach ekipy V8 Racing wyścigi zakończył odpowiednio na jedenastej i dziesiątej lokacie (siódmej w klasie "Endurance"). 

</doc>
<doc id="3002768" url="https://pl.wikipedia.org/wiki?curid=3002768" title="Polska na Mistrzostwach Świata w Lekkoatletyce 2013">
Polska na Mistrzostwach Świata w Lekkoatletyce 2013

Polska na Mistrzostwach Świata w Lekkoatletyce 2013 – reprezentacja Polski podczas Mistrzostw Świata w Moskwie liczyła 55 zawodników.
Mistrzem świata w rzucie młotem został Paweł Fajdek. Srebrny medal wywalczyła w tej samej konkurencji Anita Włodarczyk. Również srebro zdobył Piotr Małachowski w rzucie dyskiem.

</doc>
<doc id="3002775" url="https://pl.wikipedia.org/wiki?curid=3002775" title="Kuwejt na Mistrzostwach Świata w Lekkoatletyce 2013">
Kuwejt na Mistrzostwach Świata w Lekkoatletyce 2013

Kuwejt na Mistrzostwach Świata w Lekkoatletyce 2013 – reprezentacja Kuwejtu na Mistrzostwach Świata w Moskwie liczyła 1 zawodnika. Do konkurencji rzutu młotem zgłoszony był Ali Mohamed Al-Zinkawi, jednak zawodnik nie pojawił się na starcie.

</doc>
<doc id="3002777" url="https://pl.wikipedia.org/wiki?curid=3002777" title="Afganistan na Mistrzostwach Świata w Lekkoatletyce 2013">
Afganistan na Mistrzostwach Świata w Lekkoatletyce 2013

Afganistan na Mistrzostwach Świata w Lekkoatletyce 2013 – reprezentacja Afganistanu podczas Mistrzostw Świata w Moskwie liczyła 1 zawodnika, który nie zdobył medalu.

</doc>
<doc id="3002778" url="https://pl.wikipedia.org/wiki?curid=3002778" title="Luksemburg na Mistrzostwach Świata w Lekkoatletyce 2013">
Luksemburg na Mistrzostwach Świata w Lekkoatletyce 2013

Luksemburg na Mistrzostwach Świata w Lekkoatletyce 2013 – reprezentacja Luksemburga podczas Mistrzostw Świata w Moskwie liczyła 1 zawodnika, który nie zdobył medalu.

</doc>
<doc id="3002780" url="https://pl.wikipedia.org/wiki?curid=3002780" title="Wietnam na Mistrzostwach Świata w Lekkoatletyce 2013">
Wietnam na Mistrzostwach Świata w Lekkoatletyce 2013

Wietnam na Mistrzostwach Świata w Lekkoatletyce 2013 – reprezentacja Wietnamu podczas Mistrzostw Świata w Moskwie liczyła 1 zawodnika.

</doc>
<doc id="3002781" url="https://pl.wikipedia.org/wiki?curid=3002781" title="Malta na Mistrzostwach Świata w Lekkoatletyce 2013">
Malta na Mistrzostwach Świata w Lekkoatletyce 2013

Malta na Mistrzostwach Świata w Lekkoatletyce 2013 – reprezentacja Malty podczas Mistrzostw Świata w Moskwie liczyła 1 zawodnika, który nie zdobył medalu.

</doc>
<doc id="3002787" url="https://pl.wikipedia.org/wiki?curid=3002787" title="Macierz CKM">
Macierz CKM



</doc>
<doc id="3002791" url="https://pl.wikipedia.org/wiki?curid=3002791" title="Kolejny raz">
Kolejny raz

Kolejny raz – singel polskiej grupy muzycznej Virgin, wydany w 2004 nakładem wydawnictwa muzycznego Universal Music Polska, promujący drugi album studyjny zespołu "Bimbo".
Tekst napisała Doda, zaś muzykę skomponował Tomasz Lubert.
Do utworu został nakręcony teledysk opowiadający o prostytutce zamordowanej przez jednego z jej klientów. Końcowa scena wideoklipu przedstawia pogrzeb wokalistki. Wideoklip wyprodukowała grupa ATM. Klip był nagrywany w marcu 2004. Premiera telewizyjna teledysku odbyła się 15 kwietnia 2004.

</doc>
<doc id="3002792" url="https://pl.wikipedia.org/wiki?curid=3002792" title="Dobiecki">
Dobiecki



</doc>
<doc id="3002794" url="https://pl.wikipedia.org/wiki?curid=3002794" title="Dobre yes!">
Dobre yes!

Dobre yes! – debiutancki album zespołu InoRos, wydany 23 kwietnia 2012 nakładem wytwórni płytowej Lou &amp; Rocked Boys. 
Album zawiera trzynaście własnych kompozycji zespołu, w tym singel „Kiedyś obiecałaś”, do którego nakręcono teledysk przy współpracy z grupą R5 Films. Utwór przez kilka tygodni utrzymywał się w czołówce notowania listy przebojów Radia Zet.
Lista utworów.
Opracowano na podstawie materiału źródłowego.

</doc>
<doc id="3002795" url="https://pl.wikipedia.org/wiki?curid=3002795" title="Chomicki">
Chomicki



</doc>
<doc id="3002797" url="https://pl.wikipedia.org/wiki?curid=3002797" title="Dustin Farnum">
Dustin Farnum

Dustin Lancy Farnum (ur. 27 maja 1874 w Hampton Beach, stan New Hampshire, zm. 3 lipca 1929 w Nowym Jorku) – amerykański aktor, wokalista i tancerz.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3002798" url="https://pl.wikipedia.org/wiki?curid=3002798" title="We Got the Power">
We Got the Power

We Got the Power – singel Loreen, wydany 15 maja 2013 nakładem wytwórni fonograficznej Warner Music Sweden. Utwór został wydany w celach promujących reedycję albumu "Heal", która miała swoją premierę 31 maja 2013.
Kompozycja została napisana przez Ester Dean oraz Geoffa Earley’a, zaś wyprodukował ją Patrik Berger. Piosenka była notowana na 52. miejscu na szwedzkiej liście sprzedaży. Singel otrzymał złoty certyfikat w Szwecji za sprzedaż w nakładzie przekraczającym 20 tysięcy kopii.
Do utworu powstał teledysk, którego reżyserią zajęła się sama wokalistka. W wideoklipie wystąpiły także dwie tancerki, a sama Loreen w niektórych ujęciach pojawia się w nakryciu głowy, podobnym do hełmu greckiej bogini Ateny.
23 sierpnia 2013 przebój był jedną z dwóch piosenek, wykonanych na Sopot Festival w trakcie koncertu "Top of the Top" w Operze Leśnej podczas rywalizacji o nagrodę Bursztynowego Słowika, utwór jednak ostatecznie nie zdobył nagrody.
Lista utworów.
Digital Download
UK Digital download

</doc>
<doc id="3002803" url="https://pl.wikipedia.org/wiki?curid=3002803" title="La Paz (departament Hondurasu)">
La Paz (departament Hondurasu)

La Paz – departament w południowym Hondurasie. Zajmuje powierzchnię 2331 km2. W 2001 roku departament zamieszkiwało ok. 156,5 tys. mieszkańców. Siedzibą administracyjną jest La Paz.
Składa się z 19 gmin:

</doc>
<doc id="3002805" url="https://pl.wikipedia.org/wiki?curid=3002805" title="Takasa">
Takasa

Takasa – szwajcarska grupa muzyczna założona przez sześciu członków Armii Zbawienia w 2012 roku.
Historia zespołu.
Zespół został założony w 2012 roku i występował pod nazwą "Heilsarmee". W skład grupy weszli Sarah Breiter, Jonas Gygax, Christoph Jakob, Katharina Hauri, Michel Sterckx i Emil Ramsauer. W grudniu 2012 roku grupa wzięła udział w szwajcarskich eliminacjach do 58. Konkursu Piosenki Eurowizji z utworem „You and Me”, z którym ostatecznie zajęła pierwsze miejsce, dzięki czemu została reprezentantem Szwajcarii podczas widowiska organizowanego w Malmö. Emil Ramsauer został tym samym najstarszym muzykiem występującym w Konkursie Piosenki Eurowizji w historii widowiska, podczas którego wystąpił jako 95-latek.
Po wygranej w szwajcarskich eliminacjach grupa zmieniła swoją nazwę na "Takasa", co w języku suahili oznacza „oczyścić” i jest jednocześnie skrótowcem od angielskiego zdania "The Artists Known As Salvation Army".
Utwór „You and Me”, napisany i skomponowany przez Georga Schluneggera, Romana Camenzinda oraz Freda Herrmanna, cieszył się sporą popularnością na listach przebojów w Szwajcarii, dotarł m.in. do 21. miejsca notowania Schweizer Hitparade. Treść piosenki opisuje napięcia między ludźmi w dzisiejszym społeczeństwie oraz próby ich rozwiązania. Według muzyków, ludzie, mimo różnicy pokoleń, powinni dogadywać się ze sobą i jednoczyć dla wspólnych wartości.
Muzycy wystąpili 16 maja 2013 roku w drugim półfinale konkursu z szesnastym numerem startowym. Nie zakwalifikowali się jednak do etapu finałowego i ostatecznie zajęli 13. miejsce z dorobkiem 41 punktów.

</doc>
<doc id="3002809" url="https://pl.wikipedia.org/wiki?curid=3002809" title="Kosmiczny Teleskop Hubble'a">
Kosmiczny Teleskop Hubble'a



</doc>
<doc id="3002812" url="https://pl.wikipedia.org/wiki?curid=3002812" title="Karol Wielopolski">
Karol Wielopolski

Karol Wielopolski herbu Starykoń (ur. ok. 1700, zm. 20 grudnia 1773) – chorąży wielki koronny w latach 1753–1773, koniuszy koronny w latach 1731–1754, kuchmistrz koronny w latach 1728–1731, starosta krakowski w latach 1732–1768, rotmistrz pancerny, IX ordynat Pińczowski, hrabia Świętego Cesarstwa Rzymskiego. Właściciel Żywca i Pieskowej Skały, margrabia Gonzaga Myszkowski.
Życiorys.
Syn Franciszka Wielopolskiego i Teresy Tarło. W 1725 poślubił Elżbietę Mniszech córkę Józefa marszałka wielkiego koronnego. Miał z nią siedmioro dzieci 3 synów i 4 córki, w tym Franciszka Wielopolskiego późniejszego X ordynata Ordynacji Myszkowskich. Konstancja Karolina poślubiła Teodora Wessela, Marianna Tadeusza Jaraczewskiego, Ludwika - Eliasza Wodzickiego a najmłodsza Urszula wyszła za mąż za Aleksego Szembeka.
Elektor Stanisława Leszczyńskiego w 1733 roku. Jako deputat województwa krakowskiego podpisał "pacta conventa" Stanisława Leszczyńskiego w 1733 roku. Był konsyliarzem powiatu krakowskiego w konfederacji zawiązanej dla obrony Stanisława Leszczyńskiego w 1733 roku. Był komisarzem pełnomocnym króla Stanisława Leszczyńskiego w konfederacji dzikowskiej 1734 roku. 
W 1731 roku został odznaczony Orderem Orła Białego.

</doc>
<doc id="3002813" url="https://pl.wikipedia.org/wiki?curid=3002813" title="Ekstremalnie Głębokie Pole Hubble'a">
Ekstremalnie Głębokie Pole Hubble'a



</doc>
<doc id="3002815" url="https://pl.wikipedia.org/wiki?curid=3002815" title="Głębokie Pole Hubble'a">
Głębokie Pole Hubble'a



</doc>
<doc id="3002817" url="https://pl.wikipedia.org/wiki?curid=3002817" title="Głębokie Południowe Pole Hubble'a">
Głębokie Południowe Pole Hubble'a



</doc>
<doc id="3002818" url="https://pl.wikipedia.org/wiki?curid=3002818" title="Ultragłębokie Pole Hubble'a">
Ultragłębokie Pole Hubble'a



</doc>
<doc id="3002820" url="https://pl.wikipedia.org/wiki?curid=3002820" title="Arnolf Dembiński">
Arnolf Dembiński

Arnolf Dembiński herbu Nieczuja (zm. w 1758 roku) – podczaszy krakowski w latach 1730-1758.
Był konsyliarzem powiatu krakowskiego w konfederacji zawiązanej dla obrony Stanisława Leszczyńskiego w 1733 roku.

</doc>
<doc id="3002821" url="https://pl.wikipedia.org/wiki?curid=3002821" title="Józef Antoni Michałowski">
Józef Antoni Michałowski

Józef Antoni Michałowski herbu Jasieńczyk (zm. przed 9 lutego 1743 roku) – chorąży krakowski w 1735 roku, podstoli krakowski w latach 1720-1735, stolnik różański, podstarosta i sędzia grodzki krakowski w latach 1720-1741.
Był konsyliarzem powiatu krakowskiego w konfederacji zawiązanej dla obrony Stanisława Leszczyńskiego w 1733 roku.

</doc>
<doc id="3002823" url="https://pl.wikipedia.org/wiki?curid=3002823" title="Luizjana (kolonia hiszpańska)">
Luizjana (kolonia hiszpańska)

Luizjana (, ) − terytorium administracyjne pod zwierzchnictwem wicekróla Nowej Hiszpanii w latach 1762–1802, do którego należały ziemie na zachód od Missisipi wraz z Nowym Orleanem. Hiszpania przejęła te tereny od Francji, która nazywała je tak na cześć króla Ludwika XIV w 1682.
W 1803 terytorium Luizjany znalazło się ponownie w rękach Francuzów, którzy sprzedali je Stanom Zjednoczonym. Był to tzw. zakup Luizjany.

</doc>
<doc id="3002825" url="https://pl.wikipedia.org/wiki?curid=3002825" title="Cristian Poglajen">
Cristian Poglajen

Cristian Poglajen (ur. 14 lipca 1989 w Morón) – argentyński siatkarz pochodzenia słoweńskiego, reprezentant kraju, grający na pozycji przyjmującego. 
Podczas II wojny światowej jego dziadkowie uciekli ze Słowenii do Argentyny. Siatkówkę zaczął trenować w wieku 14 lat. Posługuje się językiem hiszpańskim, słoweńskim i angielskim. Ma podwójne obywatelstwo: argentyńskie i słoweńskie.
Sukcesy klubowe.
Puchar ACLAV:
Liga argentyńska:
Puchar Challenge:
Puchar Mistrza:
Sukcesy reprezentacyjne.
Mistrzostwa Ameryki Południowej Juniorów:
Mistrzostwa Świata Juniorów:
Puchar Panamerykański:
Memoriał Huberta Jerzego Wagnera:
Mistrzostwa Ameryki Południowej:
Igrzyska Olimpijskie:

</doc>
<doc id="3002826" url="https://pl.wikipedia.org/wiki?curid=3002826" title="César de Bus">
César de Bus

Cezary de Bus (ur. 3 lutego 1544 w Cavaillon, zm. 15 kwietnia 1607 w Awinionie) – francuski święty Kościoła katolickiego.
Życiorys.
Cezary de Bus urodził się 3 lutego 1544 roku jako siódme z trzynaściorga dzieci swoich rodziców. W wieku 18 lat wstąpił do armii królewskiej i wziął udział w wojnie przeciwko hugenotom. W 1582 roku otrzymał święcenia kapłańskie. 29 września 1592 roku założył zgromadzenie Ojców Doktryny Chrześcijańskiej. Zmarł 15 kwietnia 1607 roku. Został beatyfikowany przez papieża Pawła VI w dniu 27 kwietnia 1975 roku.
26 maja 2020 podpisano dekret przez papieża Franciszka uznający cud za wstawiennictwem błogosławionego, co otwiera drogę do jego kanonizacji. Data uroczystości miała zostać ogłoszona na konsystorzu, który odbył się 3 maja 2021, lecz zostanie ogłoszona w innym terminie. 9 listopada 2021 Stolica Apostolska podała informacje o terminie uroczystości, podczas której nastąpi kanonizacja Césara de Bus i sześciu innych błogosławionych.
15 maja 2022, podczas uroczystej mszy św. na placu świętego Piotra, papież Franciszek dokonał pierwszej od czasu pandemii COVID-19 i pierwszej od października 2019 kanonizacji: bł. Césara de Busa i dziewięciu innych błogosławionych, wpisując go w poczet świętych Kościoła katolickiego.

</doc>
<doc id="3002829" url="https://pl.wikipedia.org/wiki?curid=3002829" title="Kielecki Pułk Obrony Terytorialnej">
Kielecki Pułk Obrony Terytorialnej

Kielecki Pułk Obrony Terytorialnej im. Leona Koczaskiego – oddział obrony terytorialnej ludowego Wojska Polskiego.
Kielecki Pułk Obrony Terytorialnej został sformowany na podstawie rozkazu Ministra Obrony Narodowej Nr 010/OTK z dnia 6 maja 1963 roku i zarządzenia Szefa Sztabu Generalnego WP Nr 069/Org. z dnia 6 maja 1963 roku.
Jednostka została zorganizowana w terminie do dnia 30 maja 1963 roku, poza normami wojska, w garnizonie Kielce, według etatu pułku OT kategorii „C”.
Minister Obrony Narodowej rozkazem Nr 42/MON z dnia 12 października 1964 roku nadał pułkowi imię Leona Koczaskiego. 25 października 1964 roku miała miejsce ceremonia wręczenia sztandaru i nadania imienia. W uroczystości udział wzięła żona patrona jednostki, Magdalena oraz jego córka.
W lutym 1969 roku, w wyniku reorganizacji całej formacji OT, pułk przeformowano z kategorii „C” na etat kategorii „A”.
Pułk rozmieszczony był w kompleksie koszarowym 4 pułku zmechanizowanego w Kielcach-Bukówce.
Na podstawie zarządzenia szefa Sztabu Warszawskiego Okręgu Wojskowego z 15 października 1974 roku z dniem 1 marca 1975 roku Kielecki pułk OT został rozformowany.
Struktura organizacyjna pułku.
W kwietniu 1965 roku jednostka liczyła etatowo 809 żołnierzy, w grudniu 1974 roku 693 żołnierzy.

</doc>
<doc id="3002830" url="https://pl.wikipedia.org/wiki?curid=3002830" title="Pyszczkowiak leśny">
Pyszczkowiak leśny

Pyszczkowiak leśny, pyszczkowiak argentyński ("Oxymycterus paramensis") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Pyszczkowiak leśny występuje w andyjskim Altiplano od południowego Peru i zachodniej-środkowo oraz środkowo-południowej Boliwii po północno-zachodnią Argentynę.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1902 roku brytyjski zoolog Oldfield Thomas nadając mu nazwę "Oxymycterus paramensis". Holotyp pochodził z Choquecamaty, na wysokości 4000 m, w departamencie Cochabamba, w Boliwii. 
Taksonomia "O. paramensis" jest słabo poznana. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 105–160 mm, długość ogona 75–124 mm, długość ucha 15–23 mm, długość tylnej stopy 25–32 mm; masa ciała 41–87 g.
Ekologia.
Zwierzę lądowe.
Status i zagrożenia.
Status w IUCN oceniono jako najmniejszych, gdyż nie ma większych zagrożeń dla tego gatunku i wydaje się, że dobrze przystosowuje się do naruszonych przez człowieka obszarów{; występuj również w wielu obszarach chronionych. Na obszarze jego występowania istnieje wylesianie i nadmierny wypas, jednak ewentualne skutki utraty siedlisk i rekonfiguracji na populacje tego gatunku są nadal nieznane.

</doc>
<doc id="3002832" url="https://pl.wikipedia.org/wiki?curid=3002832" title="Pippa Mann">
Pippa Mann

Pippa Mann (ur. 11 sierpnia 1983 roku w Londynie) – brytyjska zawodniczka startująca w wyścigach samochodowych.
Kariera.
Formuła Renault.
Pippa rozpoczęła karierę w jednomiejscowych samochodach wyścigowych w 2003 roku w Brytyjskiej Formule Renault w edycji zimowej. W zespole Manor Motorsport wystartowała wówczas w 3 wyścigach, w których zdobyła łącznie 3 punkty. Sezon ukończyła na 22 pozycji. W kolejnym sezonie startów wzięła udział już w 17 wyścigach w głównej serii. Znów nie odniosła szczególnych osiągnięć, lecz uzbierała 14 punktów, co ją sklasyfikowało na 34 pozycji.
W 2005 roku przeniosła się do zespołu Comtec Racing, w którym startowała we Francuskiej Formule Renault oraz w Europejskim Pucharze Formuły Renault 2.0. Łącznie zdołała zdobyć 1 punkt - w serii francuskiej. Uplasował on ją na 21 lokacie w klasyfikacji końcowej.
W sezonie 2006 Brytyjka powróciła do Brytyjskiej Formuły Renault. Startując w zespole Comtec Racing znów nie wyróżniała się w serii, jednak ostatecznie uzbierała 87 punktów. Dało jej to 19 lokatę w klasyfikacji generalnej. Pippa pojawiła się także na starcie serii europejskiej. Tu jednak po raz kolejny sezon zakończył się niepowodzeniem - zerowym dorobkiem punktowym.
Formuła Renault 3.5.
W 2007 roku Pippa Mann dołączyła do stawki Formuły Renault 3.5 w zespole Cram Competition. Jedynie debiutancki wyścig okazał się dla niej dobrym - zdobyła punkt w sobotniej rywalizacji na torze Autodromo Nazionale di Monza. W kolejnym sezonie startów Brytyjska przeniosła się do ekipy P1 Motorsport. Tym razem największy sukces odniosła podczas drugiego wyścigu na Nürburgringu. Z dorobkiem 5 punktów zakończyła sezon na 25 lokacie.
IndyCar.
Na sezon 2009 Pippa podpisała kontrakt z zespołem Panther Racing na starty w Firestone Indy Lights. W pierwszym sezonie startów nie wyróżniała się w stawce - ukończyła sezon na 14 pozycji. Jednak w 2010 roku było już znacznie lepiej. Brytyjka wygrała wyścig na torze Kentucky Speedway, a na torze Chicagoland Speedway była druga. Ostatecznie uplasowała się na 5 pozycji w klasyfikacji generalnej.
W 2011 roku Pippa startowała już w IndyCar. Z dorobkiem 32 punktów została sklasyfikowana na 38 pozycji. Po roku przerwy powróciła do serii 2013 roku, kiedy to podpisała kontrakt z ekipą Dale Coyne Racing.
Auto GP World Series.
W sezonie 2012 Brytyjska pojawiła się na starcie Auto GP World Series z zespołem Campos Racing. Choć wystartowała tylko w czasie rundy na Sonoma Raceway, zdobyła 5 punktów do klasyfikacji generalnej. Sezon ukończyła na 20 pozycji.

</doc>
<doc id="3002834" url="https://pl.wikipedia.org/wiki?curid=3002834" title="Mistrzostwa Polski w Biegach Narciarskich 2013">
Mistrzostwa Polski w Biegach Narciarskich 2013

Mistrzostwa Polski w Biegach Narciarskich 2013 – zawody w biegach narciarskich, które rozegrane zostały w dniach 21 marca – 25 marca 2013 roku na Kubalonka.
Organizatorami mistrzostw byli Polski Związek Narciarski (PZN) i Śląsko-Beskidzki Związek Narciarski. Zawody rozegrane były na trasach biegowych COS Wisła. Funkcję delegata technicznego z ramienia PZN pełnił Wojciech Gawor, kierownikiem zawodów był Mirosław Gazurek, a sędzią głównym był Jacek Suszka.
Prawo startu w mistrzostwach Polski seniorów w konkurencjach biegowych mają zawodnicy posiadający aktualną II klasę sportową, jak również posiadający licencje zawodnicze, badania lekarskie i ubezpieczenie. Zawody zostaną przeprowadzone zgodnie z przepisami NRS oraz Wytycznymi Sportowymi PZN na sezon 2012/2013.
W mistrzostwach Polski nie wystartowała Justyna Kowalczyk, która w tym czasie rywalizowała w Pucharze Świata w biegach narciarskich 2012/2013 w szwedzkim Falun.
Medale mistrzostw Polski zostały rozdane także w trakcie Biegu Piastów. Zawody te rozegrano 2 marca 2013 na Polanie Jakuszyckiej.

</doc>
<doc id="3002837" url="https://pl.wikipedia.org/wiki?curid=3002837" title="Pyszczkowiak amazoński">
Pyszczkowiak amazoński

Pyszczkowiak amazoński ("Oxymycterus amazonicus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Pyszczkowiak amazoński występuje endemicznie w dolnym biegu rzeki Amazonka w zachodniej i środkowej Brazylii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1994 roku amerykański zoolog Philip Hershkovitz nadając mu nazwę "Oxymycterus amazonicus". Holotyp pochodził z Fordlandii, na prawym brzegu dolnego biegu rzeki Tapajós (03°40’S, 55°30’W), w stanie Pará, w Brazylii. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 140–148 mm, długość ogona 86–95 mm, długość ucha 16–20 mm, długość tylnej stopy 28–29 mm; brak danych dotyczących masy ciała. 
Ekologia.
Zwierzę lądowe. Zamieszkuje wilgotne lasy w nizinnych obszarach dorzeczy Amazonki.
Status i populacja.
Ze względu na rozpowszechnienie i populację iucnredlist oceniło go na najmniejszej troski. Ten gatunek jest szeroko rozpowszechniony i częsty.

</doc>
<doc id="3002838" url="https://pl.wikipedia.org/wiki?curid=3002838" title="Onychognathus neumanni">
Onychognathus neumanni



</doc>
<doc id="3002840" url="https://pl.wikipedia.org/wiki?curid=3002840" title="Zimbabwe na Mistrzostwach Świata w Lekkoatletyce 2013">
Zimbabwe na Mistrzostwach Świata w Lekkoatletyce 2013

Zimbabwe na Mistrzostwach Świata w Lekkoatletyce 2013 – reprezentacja Zimbabwe podczas czempionatu w Moskwie liczyła 2 zawodników.
W składzie reprezentacji nie znalazł się brązowy medalista ubiegłej edycji mistrzostw świata, Ngonidzashe Makusha, który nie uzyskał minimum kwalifikacyjnego.

</doc>
<doc id="3002844" url="https://pl.wikipedia.org/wiki?curid=3002844" title="Hermann Michel">
Hermann Michel

Hermann Michel (ur. 1906 w Heegermühle, miejsce i data śmierci nieznane) – niemiecki pielęgniarz, SS-Oberscharführer, uczestnik akcji T4, członek personelu obozów zagłady w Sobiborze i Treblince.
Życiorys.
Urodził się we wsi Heegermühle w Brandenburgii (ob. część Eberswalde). W okresie III Rzeszy uczestniczył w programie eksterminacji osób chorych psychicznie i niepełnosprawnych umysłowo, prowadzonym pod kryptonimem akcja T4. Był zatrudniony w „ośrodkach eutanazji” w Grafeneck i Hartheim. W tym drugim pełnił funkcję szefa pielęgniarzy.
Podobnie jak wielu innych uczestników akcji T4 otrzymał przydział do personelu akcji „Reinhardt”. Przyznano mu także stopień SS-Oberscharführera. W kwietniu 1942 roku rozpoczął służbę w nowo utworzonym obozie zagłady w Sobiborze. Niedługo później wziął udział w jednej z eksperymentalnych prób gazowania ludzi. Był przyjacielem pierwszego komendanta Sobiboru, Franza Stangla. Niektóre źródła podają, że był jego zastępcą.
W Sobiborze pełnił służbę w tzw. obozie II, a jego zadaniem było uśpić czujność Żydów prowadzonych do komór gazowych oraz zapewnić ich posłuszeństwo. Ubrany w biały kitel, który upodabniał go do lekarza, witał nowo przybyłe ofiary na terenie ogrodzonego placu-rozbieralni. Uprzejmym tonem wygłaszał przemówienie, zapewniając, że Sobibór jest jedynie obozem przejściowym, a Żydzi po niezbędnej kąpieli otrzymają z powrotem swoje ubrania i bagaże, po czym będą mogli kontynuować podróż na Wschód w celu podjęcia tam „produktywnej pracy”. Świadkowie wspominali, że potrafił być do tego stopnia przekonujący, że Żydzi nagradzali jego wystąpienie spontanicznym aplauzem, a nawet tańczyli i śpiewali z radości. W dalszej kolejności polecał ofiarom rozebrać się do naga oraz instruował jak powinny ułożyć ubranie i gdzie należy oddać pieniądze lub kosztowności. Mosze Bahir, jeden z ocalonych z Sobiboru, wspominał, że Michel „swoich służących traktował przyzwoicie, ofiary zaś w sposób bardzo brutalny”. Miał także zgromadzić w swej kwaterze znaczną liczbę zegarków, pierścionków i innych kosztowności zrabowanych zamordowanym Żydom. Więźniowie nadali mu przydomek „kaznodzieja”.
W listopadzie 1942 roku został przeniesiony do obozu zagłady w Treblince. Pod koniec wojny zaginął bez śladu. Jego przyjaciel Stangl twierdził, że Michel uciekł do Egiptu.

</doc>
<doc id="3002845" url="https://pl.wikipedia.org/wiki?curid=3002845" title="Pyszczkowiak atlantycki">
Pyszczkowiak atlantycki

Pyszczkowiak atlantycki, pyszczkowiak kanciasty, pyszczkowiak kosmaty, pyszczkowiak araukariowy ("Oxymycterus dasytrichos") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Pyszczkowiak atlantycki występuje we wschodniej Brazylii (Alagoas, Ceará i Pernambuco).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1821 roku szwajcarski lekarz i przyrodnik Heinrich Rudolf Schinz nadając mu nazwę "Mus dasytrichus". Holotyp pochodził z dolnego biegu rzeki Mucuri, w stanie Bahia, w Brazylii. 
Powszechnie stosowana nazwa gatunkowa "dasytrichus" jest nieuzasadnioną poprawką oryginalnej nazwy "dosytrichos". Obecna koncepcja taksonomiczna "O. dosytrichos" obejmuje taksony "rostellatus", "hispidus", "roberti" i "angularis". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 125–197 mm, długość ogona 90–156 mm, długość ucha 18–26 mm, długość tylnej stopy 30–42 mm; masa ciała 40–105 g.
Ekologia.
Zamieszkuje tropikalny, suchy scrub oraz otwarte obszary. Zwierzę lądowe.
Status i zagrożenia.
Ze względu na rozpowszechnienie i populację IUCN oceniło go na najmniejszej troski. Gatunek ten nie ma większych zagrożeń.

</doc>
<doc id="3002846" url="https://pl.wikipedia.org/wiki?curid=3002846" title="Giacomo Perez-Dortona">
Giacomo Perez-Dortona



</doc>
<doc id="3002849" url="https://pl.wikipedia.org/wiki?curid=3002849" title="Włodzimierz Kulczycki">
Włodzimierz Kulczycki

Włodzimierz Kulczycki herbu Sas, ukr. Володимир Кульчицький – Wołodymyr Kulczycki (ur. 27 marca 1862 w Przemyślu, zm. 9 lub 10 maja 1936 we Lwowie) – lekarz weterynarii, zoolog, anatom zwierząt, profesor i rektor Akademii Medycyny Weterynaryjnej we Lwowie, kolekcjoner kobierców wschodnich.
Życiorys.
Pochodził z przemyskiej rodziny Kulczyckich narodowości rusińskiej i wyznania greckokatolickiego. Ukończył C. K. Gimnazjum w Kołomyi. Od 1882 odbywał studia w zakresie nauk przyrodniczych w Wiedniu i Lwowie. Tytuł doktora filozofii i chemii uzyskał we Lwowie w 1887. Następnie otrzymał także tytuł lekarza weterynarii po ukończeniu Szkoły Weterynaryjnej we Lwowie. Pracował jako asystent w katedrze zwierząt domowych, a ponadto pełnił funkcję kolejowego i miejskiego lekarza weterynarii koni w latach 1891-1905. Wykłady prowadził od 1894. W 1906 mianowany został profesorem zwyczajnym anatomii opisowej, histologii i embriologii na Akademii Medycyny Weterynaryjnej we Lwowie. Kierował katedrą anatomii opisowej zwierząt domowych. Okres I wojny światowej przetrwał w całości we Lwowie. W tym czasie jako jeden z trzech pracowników uczelni czuwał nad majątkiem Akademii. Od października 1917 do 1919 był rektorem uczelni. Był autorem wielu publikacji z zakresu zoologii i weterynarii. Ponadto wykładał w prywatnych Wyższych Kursach Ziemiańskich. W 1934 przeszedł na emeryturę. Akademia Medycyny Weterynaryjnej nadała mu tytuł doctor honoris causa.
We Lwowie zamieszkiwał przy ulicy Snopkowskiej. Hobbystycznie interesowały go wschodnie i orientalne kobierce, dywany, kilimy i makaty (w tym tureckie, perskie, kaukaskie). W 1906 zakupił pierwsze z nich, kolekcjonował je, gromadził wiedzę na ich temat, uczęszczał na organizowane wystawy (1926–1927, 1935 w Warszawie, 1928 we Lwowie, 1934 w Krakowie), a także publikował prace na ich temat. 10 lipca 2006 otwarto na Wawelu wystawę całości kolekcji rodziny Kulczyckich, składającej się z części zbytej w 1964 na Wawel, części przekazanej w 1977 do Zakopanego oraz części pozostałej przy rodzinie.
Jego żoną była Maria Ludwika, z domu Michałowska (1870-1935), krewna Marii Skłodowskiej-Curie, którą Włodzimierz Kulczycki przeżył o kilka miesięcy. Zmarł 9 lub 10 maja 1936 we Lwowie. Zgodnie z ostatnią wolą małżeństwo Kulczyckich zostało pochowane w krypcie grobowej Kulczyckich i Dobrzańskich o piramidalnym kształcie, na cmentarzu przy Cerkwi Świętej Trójcy w Międzybrodziu koło Sanoka. Projektantką grobowca była jego siostrzenica, Iryna Dobrianska, dyrektorka szkoły powszechnej w Międzybrodziu, która zrealizowała go pierwotnie na potrzeby własnej rodziny na cmentarzu przy cerkwi. Włodzimierz Kulczycki wyjednał później u niej zgodę na pochowanie w nim swojej rodziny. Grobowiec ma wysokość 3 m i stanowi mini-replikę piramidy Cheopsa z Gizy nieopodal Kairu, w wiernej proporcji 1:50. Pomysł stworzenia kształtu grobowca powstał po tym, jak Włodzimierz Kulczycki odwiedził osobiście egipską piramidę. Ponadto wejście jest podobne do istniejących w piramidach w Deir el-Medina. Na grobowcu znajdują się inskrypcje w języku polskim i ukraińskim. Ponadto nad nimi umieszczony jest krzyż maltański.
Ich syn, dr Jerzy Kulczycki (1898-1974, archeolog), zgodnie z ostatnią wolą pochowany w rodzinnym grobowcu w Międzybrodziu). Po śmierci ojca przejął jego kolekcję, a część kobierców w stylu pałacowym i dworskim w 1964 trafiła na Zamek Królewski na Wawelu w wyniku sprzedaży, a pozostała część w 1977 (po jego śmierci, za sprawą jego żony Anny Piotrowicz-Kulczyckiej) wykonana w stylu ludowym trafiła do Muzeum Tatrzańskie im. dra Tytusa Chałubińskiego w Zakopanem, w którym została stworzona Galeria Sztuki im. Włodzimierza i Jerzego Kulczyckich, utworzona w 1981. Znajduje się ona w drodze na Koziniec, obok Willi Pod Jedlami.
W setną rocznicę pierwszego nabycia zabytkowych tkanin przez Włodzimierza Kulczyckiego, od czerwca do września 2006, zorganizowano tymczasową wystawę całej kolekcji na Wawelu w Krakowie. O kolekcji Kulczyckich opowiada film pt. "Strażniczka", którego bohaterką jest Anna Piotrowicz-Kulczycka, opiekunka rodzinnej spuścizny.
Po latach grupa lekarzy weterynarii sfinansowała remont piramidalnego grobowca w Międzybrodziu.

</doc>
<doc id="3002851" url="https://pl.wikipedia.org/wiki?curid=3002851" title="Josep Gómes">
Josep Gómes

Josep Gómes (ur. 3 grudnia 1985 w La Massana) – andorski piłkarz grający na pozycji bramkarza w Inter Club d’Escaldes.
Jest półzawodowym piłkarzem. Dawniej pracował w Anglii, gdzie był przedsiębiorcą. Biegle mówi po angielsku.
Kariera.
Gómes większość czasu spędził w hiszpańskim systemie ligowym, grając w takich klubach jak FC Andorra, UD Ibiza-Eivissa, CD Ciudad de Vicar, CF San Rafael, RCD Carabanchel i CD Fortuna. 1 sierpnia 2014 został zawodnikiem francuskiego klubu ES Pennoise. Po roku spędzonym we Francji wrócił na hiszpańskie boiska, podpisując kontrakt z CD Illescas. Następnie reprezentował przez dwa lata barwy Villaverde San Andrés. 31 sierpnia 2018 podpisał kontrakt z andorskim klubem UE Santa Coloma. Rok później przeniósł się do Interu Club d’Escaldes.
W reprezentacji Andory zadebiutował w 2006 roku. W jej barwach występował w eliminacjach do MŚ 2010 i 2014.

</doc>
<doc id="3002852" url="https://pl.wikipedia.org/wiki?curid=3002852" title="Matteo Beretta">
Matteo Beretta

Matteo Beretta (ur. 23 marca 1994 roku) – włoski kierowca wyścigowy.
Kariera.
European F3 Open.
Beretta rozpoczął karierę w jednomiejscowych samochodach wyścigowych w 2010 roku poprzez starty w hiszpańskiej serii European F3 Open. W pierwszym sezonie startów Włoch wystąpił w ośmiu wyścigach, w ciągu których uzbierał 16 punktów. Dało mu to 17 lokatę w klasyfikacji generalnej. 2 spośród 8 wyścigów, w których startował były zaliczane do Copa de España, w którym zajął 10 lokatę. W kolejnym sezonie Włoch pojawił się już w 16 wyścigach serii. Największym sukcesem jest 3 pozycja podczas wyścigu na torze Circuit de Catalunya. Z dorobkiem 34 punktów ukończył zmagania na 11 pozycji.
W sezonie 2012 najpierw pojawił się w zimowym odpowiedniku serii, jednak tam nie był klasyfikowany. W głównej serii spisał się jak do tej pory najlepiej. Co prawda znów zajął 11 lokatę (z 36 punktami), jednak tym razem wystartował zaledwie w 6 wyścigach.
Auto GP World Series.
W sezonie 2012 Włoch wystartował w Auto GP World Series w roli kierowcy wyścigowego zespołu Virtuosi UK. Po 3 wyścigach widniał w klasyfikacji z zerowym dorobkiem punktowym - był w klasyfikacji generalnej przedostatni, czyli 24.
GT Open.
W międzynarodowej otwartej serii samochodów GT Włoch pojawił się w 2012 roku. Co prawda, w głównej klasyfikacji widniał z dorobkiem 47 punktów na 13 pozycji, jednak w klasie GTS było znacznie lepiej. Beretta zawitał w niej czterokrotnie na podium. P0onieważ dodatkowo zwyciężył w dwóch wyścigach, wystarczyło to na 5 lokatę w klasyfikacji kierowców. Na kolejny sezon Matteo zdecydował się podpisać kontrakt z ekipą AF Corse na starty w międzynarodowej oraz hiszpańskiej serii GT.
Statystyki.
† - Beretta nie był zaliczany do klasyfikacji.

</doc>
<doc id="3002853" url="https://pl.wikipedia.org/wiki?curid=3002853" title="Pyszczkowiak rudy">
Pyszczkowiak rudy

Pyszczkowiak rudy ("Oxymycterus rufus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Pyszczkowiak rudy występuje w środkowej i wschodniej Argentynie z odizolowaną populacją w stanie Minas Gerais w południowo-wschodniej Brazylii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1814 roku niemiecki przyrodnik Johann Fischer von Waldheim nadając mu nazwę "Mus rufus". Holotyp pochodził z szerokości geograficznej 32°30’S w systemie odwadniającym rzeki Parana, w północnej części prowincji Entre Ríos, w Argentynie. 
Odbyła się dyskusja na temat miejsca typowego "O. rufus", wyznaczając neotyp z Estancia San Juan Poriahú, w prowincji Corrientes, w Argentynie. Tradycyjnie "O. rufus" jest określany jako "O. rutilans". Odizolowana populacja w stanie Minas Gerais, określana jako gatunek który wymaga bliższego przyjrzenia się jego taksonomii. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 129–161 mm, długość ogona 69–118 mm, długość ucha 14–20 mm, długość tylnej stopy 27–32 mm; średnie i skrajne masy dla samców z moszną 92 g (62–125 g, n = 82) i dla samic z perforacją 76 g (46–110 g, n = 39). 
Ekologia.
Jego siedliskiem są otwarte łąki. Zwierzę lądowe.
Populacja i zagrożenia.
Nie ma większych zagrożeń dla tego gatunku. Gatunek obfity, chociaż jego populacja spada.
Status.
Ze względu na rozpowszechnienie i populację IUCN oceniło go na najmniejszej troski.

</doc>
<doc id="3002854" url="https://pl.wikipedia.org/wiki?curid=3002854" title="Free (album Davida Garretta)">
Free (album Davida Garretta)

Free to wydany w 2007 roku album skrzypka Davida Garretta, wydany w Europie przez Decca Records.

</doc>
<doc id="3002856" url="https://pl.wikipedia.org/wiki?curid=3002856" title="Marian Frydrych">
Marian Frydrych

Marian Ludwik Frydrych, ps. „Ludwik Wielgat” (ur. 14 sierpnia 1897 w Piotrkowie, zm. 18 września 1939 w Dąbrowie Starej) – podpułkownik piechoty Wojska Polskiego, dowódca 60 pułku piechoty wielkopolskiej podczas kampanii wrześniowej, komendant główny Związku Strzeleckiego w latach 1934–1938.
Życiorys.
Marian Ludwik Frydrych był uczniem szkoły handlowej w Sosnowcu. Od 1912 roku w Zagłębiu Dąbrowskim współorganizował tajny skauting, ponadto został też członkiem Polskich Drużyn Strzeleckich przybierając pseudonim „Ludwik Wielgat”.
Latem 1914 roku w kursie instruktorskim PDS w Nowym Sączu. W momencie ogłoszenia mobilizacji wraz z innymi uczestnikami tego kursu przybył na Olenadry, gdzie 3 sierpnia 1914 roku wraz z grupą „drużyniaków” wszedł w skład 1 Kompanii Kadrowej. Następnie Marian Frydrych walczył Legionach Polskich. W maju 1915 roku został ranny pod Kozinkiem. W październiku tego samego roku został ponownie ranny pod Sobieszczanami.
Po wycofaniu Legionów z frontu został skierowany do szkoły oficerskiej w Zambrowie, a po jej ukończeniu oddelegowany do legionowego obozu ćwiczeń w Zegrzu na stanowisko instruktora. Po kryzysie przysięgowym został internowany w obozie w Szczypiornie, a następnie w obozie w Łomży. W styczniu 1918 roku zbiegł z obozu, a następnie włączył się w działalność Polskiej Organizacji Wojskowej.
Po odzyskaniu przez Polskę niepodległości współorganizował I oraz II batalion Okręgowego pułku piechoty w Łomży, przemianowanego następnie na 33 pułk piechoty. Od sierpnia 1919 roku jako dowódca 11 kompanii 33 pp został skierowany na front litewsko-białoruski. Podczas wojny polsko-bolszewickiej kilkakrotnie wyróżnił się w boju. W czerwcu 1920 został pełniącym obowiązki dowódcy I batalionu 33 pp. 1 sierpnia 1920 roku pod Zochami podczas walk odwrotowych został ranny. Po leczeniu szpitalnym uczestniczył w polskiej ofensywie w Galicji Wschodniej. Po wojnie dalej służył w 33 pp.
26 kwietnia 1928 roku został przesunięty w 30 pułku piechoty w Warszawie ze stanowiska dowódcy I batalionu na stanowisko kwatermistrza. 23 sierpnia 1929 roku został przeniesiony na dowódcę batalionu w Szkole Podchorążych dla Podoficerów w Bydgoszczy. 21 stycznia 1930 roku został mianowany zastępcą dowódcy 18 pułku piechoty w Skierniewicach.
23 marca 1932 został wyznaczony na stanowisko kierownika Okręgowego Urzędu Wychowania Fizycznego i Przysposobienia Wojskowego w Dowództwie Okręgu Korpusu Nr III w Grodnie. 26 stycznia 1934 roku został mianowany kierownikiem wydziału w Państwowym Urzędzie Wychowania Fizycznego i Przysposobienia Wojskowego w Warszawie. 25 kwietnia tego samego roku został wyznaczony na stanowisko komendanta głównego Związku Strzeleckiego. Funkcję tę pełnił do 7 lipca 1938 roku.
1 września 1938 roku został mianowany dowódcą 60 pułku piechoty w Ostrowie Wielkopolskim. Na czele tego pułku walczył kampanii wrześniowej. Po bitwie pod Bzurą wraz z resztkami pułku przedzierał się do Warszawy. Poległ 18 września 1939 roku w Dąbrowie Starej, w Puszczy Kampinoskiej.
Po wojnie został ekshumowany i jego szczątki zostały złożone na Cmentarzu Wojskowym na Powązkach (kwatera B10-2-33).

</doc>
<doc id="3002859" url="https://pl.wikipedia.org/wiki?curid=3002859" title="Zamorski">
Zamorski



</doc>
<doc id="3002861" url="https://pl.wikipedia.org/wiki?curid=3002861" title="Czarnotek rudoskrzydły">
Czarnotek rudoskrzydły

Czarnotek rudoskrzydły ("Onychognathus morio") – gatunek średniej wielkości ptaka z rodziny szpakowatych (Sturnidae). Występuje w Afryce, od Sudanu Południowego i Etiopii po RPA; druga część populacji, występująca od zachodniego Sudanu po Senegal i południową Mauretanię, bywa uznawana za osobny gatunek (czarnotek grubodzioby). Liczebność populacji wzrasta, gatunek niezagrożony wyginięciem.
Systematyka.
Systematyka gatunku jest kwestią sporną. Część autorów wyróżnia tylko dwa podgatunki: "O. m. rueppellii" i "O. m. morio". Inni, np. autorzy "Kompletnej listy ptaków świata", do "O. morio" wliczają także dwa podgatunki wydzielane często do osobnego gatunku "Onychognathus neumanni" (czarnotek grubodzioby): "O. m. neumanni" i "O. m. modicus"; razem daje to zatem cztery podgatunki.
Nazwa rodzajowa, "Onychognathus", pochodzi od greckich słów "onux", "onukhos" oznaczających pazur lub paznokieć oraz "gnathos", szczęka. Nazwa gatunkowa "morio" pochodzi od łacińskiego słowa "morio", oznaczającego ciemnobrązowy kamień lub czarny kwarc.
Zasięg występowania.
Poszczególne podgatunki zamieszkują:
Środowisko.
Pierwotnie czarnotek rudoskrzydły zasiedlał skaliste górskie obszary oraz wąwozy, które, porastając roślinnością, zapewniały mu pożywienie. Obecnie spotykany również na terenach zurbanizowanych. Występuje na wysokości do 4000 m n.p.m.
Morfologia.
Długość ciała wynosi 30 cm, zaś masa ciała 115–155 g. Dziób mierzy około 2,8 cm, skrzydło 15,2 cm, ogon 13,5 cm, a skok 3,3 cm. Upierzenie samca w większości czarne z granatową opalizacją. Lotki I i II-rzędowe pomarańczowe z czarnymi zakończeniami. Samica różni się jedynie brązowoszarą głową, brodą i piersią. Osobniki młodociane podobne do samców, lecz bez połysku; mają brązowe dzioby i tęczówki.
Zachowanie.
Zazwyczaj odzywa się płaczliwym, długim "spreeu". Głos kontaktowy to "twee-twoo". Odgłos alarmowy stanowi szorstkie "tchorr", zaś gdy przepędza drapieżnika wydaje z siebie głośne "kwok-kwok". Żywi się owocami, jagodami, a niekiedy nektarem i nasionami. Pożywienia szuka skacząc po ziemi lub na krzewach i drzewach. Może także zjadać pokarm zwierzęcy, jak małe jaszczurki, padlina, płazy, kraby, skorpiony, pająki, duże owady lub ślimaki i inne mięczaki. Duże nasiona zwraca. Większą zdobycz dzieli na mniejsze części na kamieniu; takie małe kawałki otrzymują także pisklęta. W okresie pozalęgowym przebywa w stadach do 200 osobników.
Lęgi.
W okresie lęgowym staje się agresywny i przegania z okolic gniazda inne zwierzęta, ptaki i ludzi. Monogamiczny, pary mogą utrzymywać się przez kilka sezonów lęgowych. Wyprowadza dwa lęgi w trakcie sezonu. Gniazdo mieści się na krawędzi skały lub klifu, niekiedy przy nasadzie liścia palmy; w przeciwieństwie do innych szpakowatych nie w dziupli czy innym zagłębieniu. Budulec stanowią błoto, trawa, korzenie i patyki, zaś wyściółkę włosie, trawa i nienaturalne elementy. Samica składa 2–4 jaja; inkubacja trwa około 14 dni. Samiec karmi samicę w trakcie, gdy ona zajmuje się lęgiem. Pisklęta karmią oba ptaki z pary. Są w pełni opierzone po 22–28 dniach od wyklucia.
W gnieździe jako pasożyt lęgowy znaleźć się może kukułka czubata ("Clamator glandarius"). Drapieżnikami, które mogą zagrażać jajom i pisklętom są kruk srokaty ("Corvus albus") oraz owadożer palmowy ("Polyboroides typus"), a także pawiany.
Status.
IUCN dzieli ten takson na dwa gatunki, oba z nich zalicza do kategorii najmniejszej troski (LC, "Least Concern"); trend liczebności ich populacji uznawany jest za wzrostowy.

</doc>
<doc id="3002863" url="https://pl.wikipedia.org/wiki?curid=3002863" title="Peter Milavec">
Peter Milavec

Peter Milavec – austriacki kierowca wyścigowy.
Kariera.
BOSS.
Milavec rozpoczął karierę w jednomiejscowych samochodach wyścigowych w 2005 roku w serii EuroBOSS. Startował w niej do 2010 roku (z przerwą w 2009 roku). Wyniki Austriaka były w kratkę: W latach 2005 - 2010 zajął odpowiednio: 6, 15, 4, 12 i 3 lokatę. Po zdobyciu miejsca na podium w końcowej klasyfikacji Peter przeniósł się w 2010 roku do BOSS GP. W pierwszym sezonie, w serii otwartej w ciągu 4 wyścigów raz stanął na podium. Dało mu to 10 lokatę. W sezonie 2011 już w głównej serii jeszcze poprawił swó̉j wynik - w ciągu 5 wyścigów trzykrotnie stanął na podium. W sezonie uplasował się na 6 pozycji w klasyfikacji generalnej. W 2012 roku dorobkiem Milaveca były znów 3 podia, jednak teraz już zdobyte w ciągu 7 wyścigów, dlatego spadł w klasyfikacji końcowej o jedną lokatę (na 7 miejsce).
Na sezon 2013 Austriak podpisał kontrakt z ekipą GP Racing.
Auto GP World Series.
W sezonie 2012 Austriak wystartował w Auto GP World Series w roli kierowcy wyścigowego zespołu Zele Racing. Pojawił się ona jednak tylko podczas rundy na torze Circuit Ricardo Tormo. Ostatecznie z zerowym dorobkiem punktowym został sklasyfikowany na ostatniej pozycji.

</doc>
<doc id="3002864" url="https://pl.wikipedia.org/wiki?curid=3002864" title="I Believe in You">
I Believe in You

I Believe in You – piosenka skomponowana przez Boba Dylana, nagrana przez niego w maju 1979 r., wydana na albumie "Slow Train Coming" w sierpniu 1979 r.
Historia i charakter utworu.
Utwór ten został nagrany w Muscle Shoals Sound Studio w Sheffield w Alabamie 3 maja 1979 r. Była to czwarta sesja nagraniowa tego albumu. Producentem sesji byli Jerry Wexler i Barry Beckett.
Jeśli ktoś miał wątpliwości, co do prawdziwości konwersji Dylana, to ta piosenka – a zwłaszcza jej wykonanie – rozwiewa je. Utwór ten jest mocną i niczym nie skrępowaną odą do religijnego zaangażowania. Elokwentna ekspresja i przedstawienie siebie jako świeżo nawróconego strażnika, osamotnionego i oderwanego przez to od dawnych przyjaciół, oraz walczącego z samym sobą – robi potężne wrażenie. Piosenka ta została omówiona w książce z 1982 r. "Voice Without Restraint: A Study of Bob Dylan's Lyrics and Their Background" Johna Hermana. Autor zwraca m.in. uwagę, na nową cechę Dylana – poddanie się i odrzucenie dumy – co uwiarygodnia jego przekaz.

</doc>
<doc id="3002866" url="https://pl.wikipedia.org/wiki?curid=3002866" title="Kolonia Orneta">
Kolonia Orneta

Kolonia Orneta – zlikwidowany przystanek osobowy w Wojciechowie, w gminie Orneta, w powiecie lidzbarskim w województwie warmińsko-mazurskim, w Polsce. Położony przy linii kolejowej z Ornety do Morąga otwartej w 1898 roku. W 1945 roku linia została zamknięta i rozebrana.

</doc>
<doc id="3002867" url="https://pl.wikipedia.org/wiki?curid=3002867" title="Zubrzycki">
Zubrzycki



</doc>
<doc id="3002868" url="https://pl.wikipedia.org/wiki?curid=3002868" title="Jarosław Glinka">
Jarosław Glinka

Jarosław Glinka (ur. 8 sierpnia 1959 w Zielonej Górze, zm. 7 listopada 2020.) – polski żużlowiec.
Sport żużlowy uprawiał w latach 1977–1985, przez całą karierę reprezentując barwy klubu Falubaz Zielona Góra.
Pięciokrotny medalista drużynowych mistrzostw Polski: trzykrotnie złoty (1981, 1982, 1985) oraz dwukrotnie brązowy (1979, 1984). Finalista turnieju o "Brązowy Kask" (Częstochowa 1979 – VII miejsce).

</doc>
<doc id="3002869" url="https://pl.wikipedia.org/wiki?curid=3002869" title="Ottelia">
Ottelia



</doc>
<doc id="3002872" url="https://pl.wikipedia.org/wiki?curid=3002872" title="Sportyny (przystanek kolejowy)">
Sportyny (przystanek kolejowy)

Sportyny – zlikwidowany przystanek osobowy w dawnej wsi Sportyny, w gminie Miłakowo, w powiecie ostródzkim w województwie warmińsko-mazurskim, w Polsce. Położony przy linii kolejowej z Ornety do Morąga otwartej w 1898 roku. W 1945 roku linia została zamknięta i rozebrana.

</doc>
<doc id="3002873" url="https://pl.wikipedia.org/wiki?curid=3002873" title="Żurakowski">
Żurakowski

Żurakowski – polskie nazwisko.

</doc>
<doc id="3002874" url="https://pl.wikipedia.org/wiki?curid=3002874" title="Virtuoso">
Virtuoso

Virtuoso to album Davida Garretta z 2008 roku, wydany w Europie. Utwory są w większości zapożyczone z poprzedniego albumu, "Free".

</doc>
<doc id="3002876" url="https://pl.wikipedia.org/wiki?curid=3002876" title="Juan Carlos Sistos">
Juan Carlos Sistos

Juan Carlos Sistos (ur. 23 marca 1992 roku w Lázaro Cárdenas) – meksykański kierowca wyścigowy.
Kariera.
Skip Barber.
Sistos rozpoczął karierę w jednomiejscowych samochodach wyścigowych w 2006 roku w Skip Barber Mid Western Regional Series. W pierwszym sezonie stanął raz na podium i ukończył sezon ósmy. W kolejnym sezonie wystartował w kilku odłamach Skip Barber, jednak najwyżej był w BFGoodrich / Skip Barber National Presented by Mazda - jedenasty. 
Formuła 3.
Już w pierwszym sezonie startów, w 2010 roku, pokazał się z dobrej strony w klasie narodowej Brytyjskiej Formuły 3. Z dorobkiem 1 zwycięstwa, 6 podium i 72 punktów uplasował się na najniższym stopniu podium. W 2010 roku Sistos wystartował jeszcze w European F3 Open z ekipą Emiliodevillota Motorsport. W ciągu 16 wyścigów raz stanął na podium i z dorobkiem 37 punktów ukończył sezon dziewiąty.
W kolejnym sezonie startów w hiszpańskiej serii odgrywał już jedną z pierwszoplanowych ról. Choć nie wygrał wyścigu, to w ciągu 16 startów trzykrotnie uplasował się na podium. Dało mu to w klasyfikacji miejsce tuż za podium. W sezonie 2012 zwycięstwo już było, jednak w innych wyścigach było dużo gorzej. Dlatego też Meksykanin ukończył sezon na 7 lokacie w klasyfikacji kierowców.
Auto GP World Series.
W sezonie 2012 Meksykanin wystartował w Auto GP World Series w roli kierowcy wyścigowego zespołu Zele Racig. Pojawił się on jednak tylko podczas rundy na torze Autódromo Internacional do Algarve. Z dorobkiem 2 punktów uplasował się w klasyfikacji końcowej na 23 pozycji.

</doc>
<doc id="3002878" url="https://pl.wikipedia.org/wiki?curid=3002878" title="Puchar Afryki 2006">
Puchar Afryki 2006

Puchar Afryki 2006 – siódma edycja Pucharu Afryki, oficjalnych międzynarodowych zawodów rugby union o randze mistrzostw kontynentu organizowanych przez CAR mających na celu wyłonienie najlepszej męskiej reprezentacji narodowej w tej dyscyplinie sportu w Afryce. W walce o tytuł mistrzowski brało udział dwanaście zespołów, pozostałe drużyny, które przystąpiły do rozgrywek, występowały zaś w niższych dywizjach. Mecze zostały rozegrane w okresie od 24 marca do 17 grudnia 2006 roku. Zawody stanowiły część kwalifikacji do Pucharu Świata w Rugby 2007.
Informacje ogólne.
Główne zawody zostały rozegrane w formie czterech trzyzespołowych grup rozgrywających spotkania systemem kołowym. Zwycięzcy grup uzyskali awans do turnieju finałowego, którego triumfator został mistrzem Afryki. Rozgrywki grup A i B stanowiły jednocześnie część kwalifikacji do Pucharu Świata. Pozostałych szesnaście drużyn rywalizowało natomiast w "Development Trophy", podzielone geograficznie na dwie strefy, a w nich na dwie czterozespołowe grupy, których zwycięzcy spotykali się w turnieju finałowym.
Africa Cup.
W półfinałowym dwumeczu lepsi od Marokańczyków okazali się Namibijczycy awansując tym samym do turnieju finałowego Pucharu Świata w Rugby 2007, w finałowym pojedynku rozegranym w Namibii ulegli zaś drużynie amatorów z RPA.
CAR Development Trophy.
W rozgrywkach grupowych, uzyskując awans do turnieju finałowego, zwyciężyły Niger, Nigeria, Tanzania i Reunion, zaś jedynym zespołem, który wycofał się z rozgrywek, była reprezentacja Suazi.
Nigeria nie stawiła się na zaplanowany w Niamey mecz półfinałowy, toteż do finału awansował Niger. Jego przeciwnikiem została Tanzania, która w swoim półfinale okazała się lepsza od Reunionu. W rozegranym w Aruszy finałowym pojedynku gospodarze łatwo pokonali zmęczonych podróżą gości.

</doc>
<doc id="3002879" url="https://pl.wikipedia.org/wiki?curid=3002879" title="Niebrzydowo Wielkie (przystanek kolejowy)">
Niebrzydowo Wielkie (przystanek kolejowy)

Niebrzydowo Wielkie – zlikwidowany przystanek osobowy we wsi Niebrzydowo Wielkie, w gminie Morąg, w powiecie ostródzkim w województwie warmińsko-mazurskim, w Polsce. Położony przy linii kolejowej z Ornety do Morąga otwartej w 1898 roku. W 1945 roku linia została zamknięta i rozebrana.

</doc>
<doc id="3002884" url="https://pl.wikipedia.org/wiki?curid=3002884" title="Jałmużnik papieski">
Jałmużnik papieski

Jałmużnik papieski – arcybiskup lub kardynał z najbliższego otoczenia papieża, członek Domu Papieskiego () należący do rodziny papieskiej ().
Do jego zadań należy dawanie, w imieniu Ojca Świętego, jałmużny potrzebującym. Zajmuje się także udzielaniem błogosławieństw papieskich; jego podpis widnieje na ich formularzu. Wszelkie wpływy z tego tytułu przeznaczane są na papieskie dzieła miłosierdzia oraz instytucje dobroczynne podlegające bezpośrednio Stolicy Apostolskiej, a także na kilka szkół na terenie Rzymu i Castel Gandolfo.
Jałmużnik papieski był zawsze obecny obok prefekta Domu Papieskiego na audiencjach i uroczystościach; zwyczaj ten został zniesiony podczas pontyfikatu papieża Franciszka.
Od 3 sierpnia 2013 funkcję jałmużnika papieskiego wypełnia mianowany przez papieża Franciszka polski kardynał Konrad Krajewski.

</doc>
<doc id="3002885" url="https://pl.wikipedia.org/wiki?curid=3002885" title="Lempira (departament)">
Lempira (departament)

Lempira – departament w południowo-zachodnim Hondurasie. Zajmuje powierzchnię 4290 km2. W 2001 roku departament zamieszkiwało ok. 250 tys. mieszkańców. Siedzibą administracyjną jest Gracias.
Składa się z 28 gmin:

</doc>
<doc id="3002886" url="https://pl.wikipedia.org/wiki?curid=3002886" title="William Farnum">
William Farnum

William Farnum (ur. 4 lipca 1876, zm. 5 czerwca 1953) – amerykański aktor filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3002887" url="https://pl.wikipedia.org/wiki?curid=3002887" title="Maliniak (przystanek kolejowy)">
Maliniak (przystanek kolejowy)

Maliniak – zlikwidowany przystanek osobowy we wsi Maliniak, w gminie Morąg, w powiecie ostródzkim w województwie warmińsko-mazurskim, w Polsce. Położony przy linii kolejowej z Ornety do Morąga otwartej w 1898 roku. W 1945 roku linia została zamknięta i rozebrana.

</doc>
<doc id="3002889" url="https://pl.wikipedia.org/wiki?curid=3002889" title="Rafael Suzuki">
Rafael Suzuki

Rafael Suzuki (ur. 13 sierpnia 1987 roku w São Paulo) – brazylijski kierowca wyścigowy.
Życiorys.
Formuła 3.
Suzuki rozpoczął karierę w jednomiejscowych samochodach wyścigowych w 2007 roku w Południowoamerykańskiej Formule 3. Z dorobkiem 15 punktów uplasował się tam na 13 pozycji. Na przełomie 2007 i 2008 roku Brazylijczyk osiągnął sukces w pacyficznej serii Formuły 3. W ciągu 18 wyścigów aż trzynastokrotnie stawał na podium. Jednak wśród trzynastu podium było tylko jedno zwycięstwo, dlatego Suzuki uplasował się na najniższym stopniu podium. W latach 2008-2009 Brazylijczyk startował w Niemieckiej Formule 3, gdzie spisywał się dobrze (7 i 4 lokata w klasyfikacji końcowej), jednak nie tak dobrze, jak w Azji. Rok później bowiem Rafael znów stanął na najniższym stopniu podium klasyfikacji generalnej Japońskiej Formuły 3. W 2012 roku nie zdołał jednak obronić tej lokaty i był 6 w klasyfikacji końcowej serii.
Auto GP World Series.
W sezonie 2012 Brazylijczyk wystartował w Auto GP World Series w roli kierowcy wyścigowego zespołu Ombra Racing. Pojawił się on jednak tylko w czasie rundy na torze Autódromo Internacional de Curitiba. Z dorobkiem 12 punktów został sklasyfikowany na 17 lokacie w klasyfikacji generalnej.

</doc>
<doc id="3002897" url="https://pl.wikipedia.org/wiki?curid=3002897" title="Encore (album Davida Garretta)">
Encore (album Davida Garretta)

Encore to album Davida Garretta z 2008 roku, wydany w Europie.

</doc>
<doc id="3002898" url="https://pl.wikipedia.org/wiki?curid=3002898" title="Ocotepeque">
Ocotepeque

Ocotepeque – departament w zachodnim Hondurasie. Zajmuje powierzchnię 1680 km2. W 2001 roku departament zamieszkiwało ok. 108 tys. mieszkańców. Siedzibą administracyjną jest Nueva Octopeque.
Składa się z 16 gmin:

</doc>
<doc id="3002899" url="https://pl.wikipedia.org/wiki?curid=3002899" title="Alojzy Lauer">
Alojzy Lauer

Alojzy Lauer OFM (ur. 28 sierpnia 1833 w Katholisch-Willenroth, zm. 21 sierpnia 1901 w Sigmaringen) − niemiecki franciszkanin, generał Zakonu Braci Mniejszych w latach 1895–1901.
Życiorys.
Do franciszkanów wstąpił w Paderborn w 1850. Po studiach filozoficzno-teologicznych przyjął święcenia kapłańskie w 1856. Następnie pełnił funkcję lektora teologii, mistrza nowicjatu, gwardiana w Fuldzie, kustosza kustodii św. Elżbiety w Turyngii (1867–1881). W czasie kulturkampfu zmuszony do opuszczenia państwa pruskiego przebywał w Maastricht w Holandii (1875–1876), Epinal we Francji (1876–80), Bergholz-Zell w Alzacji, Paterson w USA (1880–1881). W 1881 objął urząd definitora generalnego w Rzymie, a w 1889 prokuratora generalnego rekolektów i alkantarzystów. W latach 1890–1892 był rektorem Antonianum. W 1895 został mianowany przewodniczącym komisji redakcyjnej nowych konstytucji generalnych. Był współzałożycielem "Acta Ordinis Fratrum Minorum". Dążył do zjednoczenia obserwanckich gałęzi zakonu franciszkańskiego. Po ogłoszeniu przez Leona XIII bulli "Felicitate quadam" w 1897, został pierwszym generałem zjednoczonego zakonu. Zmarł w trakcie pełnienia urzędu. Pośmiertnie wydano jego konferencje poświęcone życiu zakonnemu ("Seele des Ordenslebens", Warendorf 1949).

</doc>
<doc id="3002902" url="https://pl.wikipedia.org/wiki?curid=3002902" title="Jacek Korczakowski">
Jacek Korczakowski

Jacek Korczakowski (ur. 4 sierpnia 1939 w Warszawie, zm. 29 lipca 2013 w Gdańsku) – polski literat, poeta i autor scenariuszy, sztuk teatralnych, tekstów estradowych oraz piosenek, librecista, tłumacz, reżyser programów estradowych oraz kapitan żeglugi wielkiej. W latach 2008–2012 sekretarz generalny i prezes Związku Polskich Autorów i Kompozytorów (ZAKR), wieloletni członek Stowarzyszenia Autorów ZAiKS, kierownik literacki Teatru Muzycznego w Gdyni oraz dyrektor artystyczny Zespołu Marynarki Wojennej „Flotylla”.
Życiorys.
Syn pisarki Jadwigi Korczakowskiej. Absolwent Wydziału Filologii Polskiej Uniwersytetu Warszawskiego. Karierę artystyczną zaczynał jeszcze podczas studiów w 1956 r., debiutując jako autor i aktor kabaretu „Stodoła” w Warszawie z którym związany był do 1960 r. Następnie w latach 1961–1978 był współpracownikiem warszawskich teatrów Syrena i Buffo oraz Teatru Muzycznego w Gdyni, gdzie piastował także funkcję kierownika literackiego i reżysera oraz gdzie udzielał się jako autor licznych librett do wystawianych tam sztuk. 
Autor tekstów skeczy, monologów oraz piosenek dla kabaretów Wagabunda, Szpak czy U Lopka i Dodka oraz autorskiego kabaretu Coś z życia. Współpracownik radiowych "Podwieczorków przy mikrofonie". 
Piosenki do jego tekstów wykonywali między innymi tacy artyści jak: Ewa Bem, Bogdan Czyżewski, Ludmiła Jakubczak, Anna Jantar, Irena Jarocka, Jerzy Michotek, Irena Santor, Danuta Stankiewicz, Ewa Śnieżanka, Teresa Tutinas, Zbigniew Wodecki czy Tadeusz Woźniak. Jego największym przebojem była piosenka "Szeptem" do muzyki Jerzego Abratowskiego z repertuaru Ludmiły Jakubczak, nagrodzona II nagrodą na Międzynarodowym Festiwalu Piosenki Sopot ’62.
Zmarł 29 lipca 2013 r., i został pochowany 7 sierpnia tego samego roku na cmentarzu komunalnym Północnym w Warszawie (kw. W-IV-1, rząd 9, miejsce 5).

</doc>
<doc id="3002903" url="https://pl.wikipedia.org/wiki?curid=3002903" title="Olancho">
Olancho

Olancho – departament w środkowym Hondurasie. Zajmuje powierzchnię 24 351 km2. W 2001 roku departament zamieszkiwało ok. 419,6 tys. mieszkańców. Siedzibą administracyjną jest Juticalpa.
Składa się z 23 gmin:

</doc>
<doc id="3002904" url="https://pl.wikipedia.org/wiki?curid=3002904" title="Virtuosi UK">
Virtuosi UK

Virtuosi UK – brytyjski zespół startujący w wyścigach samochodowych, którego założycielami są Declan Lohan, Paul Devlin oraz były dyrektor i współtwórca sukcesów zespołu Super Nova Racing - Andy Roche. Zespół został stworzony przede wszystkim z myślą o startach w Auto GP World Series, gdzie zadebiutował w 2012 roku. 
W pierwszym sezonie startów bardzo dobrze zaprezentował się Pål Varhaug - wicemistrz serii. Zespół uplasował się na czwartej pozycji w klasyfikacji generalnej. Na kolejny sezon startów ekipa podpisała kontrakt z Andreą Rodą oraz Maksimem Sniegiriowem. Po zakończeniu rundy na torze Mugello Circuit w 2013 roku ogłoszono zawarcie współpracy zespołu z brytyjską ekipą Comtec Racing. Od tej pory Virtuosi widnieje na liście startowej jako Comtec by Virtuosi.
Starty.
Auto GP.
‡ – startował w zespole Comtec by Virtuosi,

</doc>
<doc id="3002905" url="https://pl.wikipedia.org/wiki?curid=3002905" title="Henryk Suchecki">
Henryk Suchecki

Henryk Ignacy Suchecki h. Poraj (ur. 1811 w Perespie, zm. 3 lipca 1872 w Krakowie) – filolog, językoznawca, profesor Uniwersytetu Karola w Pradze i Uniwersytetu Jagiellońskiego.
Życiorys.
Uczył się w szkole elementarnej oraz gimnazjum w Przemyślu, które ukończył w 1833. Studiował filologię na Uniwersytecie Lwowskim, gdzie związał się z patriotyczno-spiskową organizacją młodzieży lwowskiej. Po ukończonych studiach, pracował jako prywatny nauczyciel w bogatych domach, dokształcając się jednocześnie w zakresie językoznawstwa porównawczego i języków słowiańskich. w 1848 zaangażował się ponownie w działalność społeczno-polityczną (lwowska Czytelnia Słowiańska). Współpracował m.in. z Janem Zachariasiewiczem i Karolem Widmanem - redaktorami radykalnego lwowskiego pisma "Postęp".
W październiku 1848 uczestniczył w posiedzeniach Centralnej Radzie Narodowej. W tym czasie opublikował pierwsze podręczniki do nauki języka polskiego dla szkół elementarnych. Od 1849 studiował slawistykę na Uniwersytecie Wiedeńskim. W 1852 został nauczycielem języka polskiego i niemieckiego w II Gimnazjum Dominikańskim we Lwowie. Opracował w tym czasie trzy podręczniki gramatyki polskiej, które zostały zalecone do użytku w szkołach galicyjskich, a później także w Poznańskiem. Swoje podręczniki pisał korzystając z dorobku poprzedników, ale przede wszystkim na podstawie własnych badań nad polszczyzną.
W 1855 minister oświaty powierzył Sucheckiemu katedrę Języka i Literatury Polskiej na Uniwersytecie Karola w Pradze. W swoich pracach dokonywał m.in. porównywań polszczyzny z językami indoeuropejskimi, tureckimi i semickimi. W 1858 został członkiem nadzwyczajnym Królewskiego Czeskiego Towarzystwa Umiejętności, a rok później, jako wykładowca sanskrytu członkiem Towarzystwa Niemiecko-Orientalnego w Lipsku i Halle. Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
W 1863 był agentem Rządu Narodowego w powstaniu styczniowym. W 1865 objął nowo utworzoną Katedrę Porównawczą Lingwistyki Słowiańskiej na Uniwersytecie Jagiellońskim. Położył duże zasługi dla tworzenia szkolnictwa polskiego w Galicji, dydaktyki języka polskiego oraz kształcenia językowego nauczycieli. Jego podręczniki do gramatyki ukazały się w ponad 20 wydaniach. Do największych jego osiągnięć należało szerzenie świadomości kulturalno-językowej, co przyniosło mu popularność w kręgach krakowskiej pozanaukowej publiczności.
W małżeństwie z Pelagią z Chrząstowskich miał syna Mirosława, autora prac z dziedziny języka i stenografii. Jego siostrzeńcem był Henryk Rewakowicz.
Został pochowany na Cmentarzu Rakowickim w Krakowie (grób nie zachował się).

</doc>
<doc id="3002906" url="https://pl.wikipedia.org/wiki?curid=3002906" title="Ren Bishi">
Ren Bishi

Ren Bishi (ur. 30 kwietnia 1904 w Xiangyin w prow. Hunan, zm. 27 października 1950 w Pekinie), właściwie Ren Ernan (任二南) – chiński działacz komunistyczny.
Ukończył szkołę średnią w Changsha. W 1920 roku przeniósł się do Szanghaju, gdzie zaangażował się w działalność w szeregach rodzącego się ruchu komunistycznego. W 1921 roku wyjechał na studia do Moskwy, przez okres swojego pobytu posługując się nazwiskiem Brinski (Бринский). Od 1922 roku członek KPCh. Po powrocie do kraju w 1924 roku zaangażował się w działalność rewolucyjną. W latach 1927-1928 był sekretarzem generalnym Ligi Młodzieży Komunistycznej. Podczas konfliktu wewnętrznego w partii w 1930 roku poparł nowe kadry partyjne przeciwko dotychczasowemu przywódcy KPCh Li Lisanowi, za co w 1931 roku został wybrany członkiem Biura Politycznego partii.
Dowódca jednego z oddziałów Armii Czerwonej, prowadzących na początku lat 30. walkę z siłami Kuomintangu. Po jego rozbiciu dołączył w październiku 1934 roku do wojsk He Longa i wziął u jego boku udział w Długim Marszu. Bliski współpracownik Mao Zedonga, w 1943 roku został wybrany jednym z trzech – obok Mao i Zhou Enlaia – członków Sekretariatu KPCh.
Dalszą karierę polityczną Rena przerwała nagła śmierć z powodu krwotoku śródmózgowego.

</doc>
<doc id="3002907" url="https://pl.wikipedia.org/wiki?curid=3002907" title="Kochaj i mścij się">
Kochaj i mścij się

Kochaj i mścij się (ang. "Pretty Persuasion") – amerykański komediodramat z 2005 roku w reżyserii Marcosa Siegi. Wyprodukowany przez Samuel Goldwyn Films i Roadside Attractions.
Światowa premiera filmu miała miejsce 22 stycznia 2005 roku podczas Festiwalu Filmowego w Sundance.
Opis fabuły.
Uczennica prywatnego liceum Kimberly (Evan Rachel Wood) namawia swoje przyjaciółki do wniesienia skargi o molestowanie seksualne przeciw nauczycielowi angielskiego. Ojciec dziewczyny zastanawia się, jak to wpłynie na jego interesy, a dziennikarka Emily (Jane Krakowski) widzi w skandalu szansę na zdobycie sławy.

</doc>
<doc id="3002908" url="https://pl.wikipedia.org/wiki?curid=3002908" title="David Garrett (album)">
David Garrett (album)

David Garrett album skrzypka Davida Garretta z 2009 roku, wydany przez wytwórnię Decca Records w Stanach Zjednoczonych. Utwory pochodzą z poprzednich płyt Encore i Virtuoso.

</doc>
<doc id="3002909" url="https://pl.wikipedia.org/wiki?curid=3002909" title="Kazimierz Dunin Karwicki">
Kazimierz Dunin Karwicki

Kazimierz Dunin Karwicki herbu Łabędź (zm. w 1757 roku) – kasztelan radomski w 1757 roku, chorąży radomski w latach 1726-1757, miecznik sandomierski w 1726 roku, starosta lipnicki.
Był konsyliarzem i delegatem województwa sandomierskiego w konfederacji dzikowskiej 1734 roku.

</doc>
<doc id="3002912" url="https://pl.wikipedia.org/wiki?curid=3002912" title="Santa Bárbara (departament)">
Santa Bárbara (departament)

Santa Bárbara – departament w zachodnim Hondurasie. Zajmuje powierzchnię 5115 km2. W 2001 roku departament zamieszkiwało ok. 342,1 tys. mieszkańców. Siedzibą administracyjną jest Santa Bárbara.
Składa się z 28 gmin:

</doc>
<doc id="3002913" url="https://pl.wikipedia.org/wiki?curid=3002913" title="Stefan Uniatycki">
Stefan Uniatycki

Stefan Uniatycki herbu Sas (zm. 1752) – chorąży pilzneński w latach 1740–1752, podstoli bracławski i stolnik pilzneński w latach 1736–1740, podstarości i sędzia grodzki nowokorczyński, stolnik trembowelski w latach 1713–1736.
Życiorys.
Jako deputat podpisał "pacta conventa" Stanisława Leszczyńskiego w 1733 roku. Był konsyliarzem i delegatem województwa sandomierskiego w konfederacji dzikowskiej 1734 roku. Poseł województwa sandomierskiego na sejm nadzwyczajny pacyfikacyjny 1736 roku i na sejm 1748 roku.

</doc>
<doc id="3002914" url="https://pl.wikipedia.org/wiki?curid=3002914" title="Jesse Tyler Ferguson">
Jesse Tyler Ferguson

Jesse Tyler Ferguson (ur. 22 października 1975 w Missouli) – amerykański aktor telewizyjny, znany najbardziej z roli Mitchella Prichetta z serialu "Współczesna rodzina".
Życiorys.
Ferguson urodził się w Missouli, w stanie Montana. Przeniósł się z rodzicami do Albuquerque, gdzie został wychowany. W wieku 8 lat postanowił zostać aktorem i wstąpił do "Albuquerque Children's Theater", gdzie uczęszczał przez 6 lat.
Ferguson pracował jako tancerz i piosenkarz w "Cliff's Amusement Park". Po ukończeniu liceum, uczęszczał na " The American Musical and Dramatic Academy" w Nowym Jorku.
Po niewielkich epizodach w filmach, w 2009 roku Jesse dostał jedną z głównych ról w sitcomie ABC, "Współczesna rodzina". Za rolę Mitchella, homoseksualisty i prawnika, czterokrotnie został nominowany do nagród Emmy.
Jesse Tyler Ferguson jest gejem. We wrześniu 2012 roku, ogłosił swoje zaręczyny z prawnikiem Justinem Mikitą, z którym był związany od 2 lat. Wzięli ślub 20 lipca 2013 roku w Nowym Jorku.
Filantropia.
Tie the Knot
We wrześniu 2012 roku razem ze swoim mężem Justinem Mikitą, założył non-profitową organizację charytatywną na rzecz legalizacji małżeństw jednopłciowych. Organizacja ta została nazwana Tie the knot i specjalizuje się w sprzedaży muszek do garniturów. Swoją działalność ogłosili publikując filmik w serwisie Youtube, w którym ogłosili również, że są zaręczeni. W filmiku wyjaśniają również, że jak dotychczas, małżeństwa jednopłciowe są legalne tylko w siedmiu stanach USA.
Fundacja ta sprzedaje limitowane edycje muszek do garniturów a dochód ze sprzedaży zostaje całkowicie przekazany organizacjom ogólnonarodowym działającym na rzecz legalizacji małżeństw jednopłciowych. Kolekcje muszek są projektowane przez różnych producentów a następnie sprzedawane przez The Tie Bar, firmę sprzedającą akcesoria odzieży męskiej.
W październiku 2013 roku amerykańska organizacja broniąca praw obywatelskich ACLU ogłosiła Jessie'go ambasadorem społeczności LGBT. Był on bardzo mocno zaangażowany w kampanie organizacji o nazwie "Out for Freedeom" i starał się o zalegalizowanie małżeństw jednopłciowych w stanie Nowy Meksyk, skąd pochodzi i gdzie nie ma dokładnie sprecyzowanych praw odnośnie do małżeństwa jednopłciowych.

</doc>
<doc id="3002915" url="https://pl.wikipedia.org/wiki?curid=3002915" title="Pasówka obrożna">
Pasówka obrożna

Pasówka białogardła ("Zonotrichia capensis") – gatunek małego ptaka z rodziny pasówek (Passerellidae). Występuje od południowego Meksyku i Dominikany po południowy skraj Ameryki Południowej. Nie jest zagrożony.
Znaczenie nazwy naukowej.
Nazwa rodzajowa, "Zonotrichia", pochodzi od greckich słów "zone" (opaska, pasek) oraz "thrix", "thrikhos" (włosy). Nazwa gatunkowa "capensis" oznacza „przylądkowy” i odnosi się, w tym przypadku, do Meksyku.
Podgatunki i zasięg występowania.
Międzynarodowy Komitet Ornitologiczny (IOC) wyróżnia 28 podgatunków o następującym zasięgu występowania:
Morfologia.
Długość ciała wynosi 14–15 cm, zaś masa ciała 20–25 g. Samicę cechują nieco mniejsze wymiary. Dziób mierzy około 13,2 mm, skrzydło 169 mm, sterówki 61 mm, zaś skok ok. 20,3 mm. Wygląd różni się nieznacznie w zależności od podgatunku. Środkowy pasek ciemieniowy jasny, zaś boczne czarniawe. Brew jasna, natomiast pasek policzkowy, przyżuchwowy i podbródkowy ciemne. Broda biała. Na karku i gardle rdzawa obroża (na gardle nie zawsze obecna). Spód ciała brudnobiały. Pióra na grzbiecie w środku czarne, na bocznych krawędziach rdzawobrązowe. Podobny wzór na pokrywach skrzydłowych, lecz rdzawe są jedynie na chorągiewkach zewnętrznych. Lotki na chorągiewkach zewnętrznych żółtawe, na wewnętrznych jasne; poza tym szare. Sterówki ciemne, nieznacznie rdzawo obrzeżone, na końcach na chorągiewkach zewnętrznych białawe. Nogi i stopy różowawe, dziób ciemny. U samicy brak wyraźnej obroży, głowa bardziej szarobrązowa, na piersi brązowawe plamki.
Środowisko.
Występuje na wysokości do 4000 m n.p.m., w Kostaryce do 600 m n.p.m. Zasiedla przeważnie półotwarte tereny trawiaste, z drzewami i krzewami, a także ogrody i parki, niekiedy obszary zalesione z przejaśnieniami.
Zachowanie.
Przebywa samotnie lub w niewielkich stadach. Szukając pożywienia, przebywa na ziemi lub na krzewach (albo na ich wysokości). Śpiewając, siada na kamieniu lub krzewie; w obszarach trawiastych także na kwiatostanie traw. Żywi się głównie ziarnami oraz małymi owadami.
Lęgi.
Okres lęgowy zmienia się w zależności od regionu, pory deszczowej i dostępności pożywienia. Gniazdo w kształcie kubeczka, budowane tylko przez samicę, mieści się na ziemi, krzewie lub w zagłębieniu w skale. Budulec stanowią trawy i korzenie, wyściółkę zaś cienkie trawy i włosie. W lęgu 2–3 jaja o barwie niebieskozielonej, rdzawo i szaro nakrapiane. Wymiary to około 1,90–2,31 na 1,52–1,65 cm. Inkubacja trwa 12–14 dni, wysiaduje jedynie samica. Pisklęta opuszczają gniazdo po 9–11 dniach od wyklucia. W ciągu sezonu wyprowadza dwa lęgi.
Na pasówkach obrożnych często pasożytuje starzyk granatowy ("Molothrus bonariensis").
Status.
IUCN uznaje pasówkę obrożną za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków organizacji Partners in Flight, mieści się w przedziale 5–50 milionów osobników dorosłych. Trend liczebności populacji uznawany jest za wzrostowy.

</doc>
<doc id="3002916" url="https://pl.wikipedia.org/wiki?curid=3002916" title="Sobór Podwyższenia Krzyża Pańskiego w Pietrozawodsku">
Sobór Podwyższenia Krzyża Pańskiego w Pietrozawodsku

Sobór Podwyższenia Krzyża Pańskiego – prawosławny sobór w Pietrozawodsku, wzniesiony w XIX w. W latach 1990–2000 katedra eparchii pietrozawodzkiej i karelskiej.
Historia.
Prace nad budową soboru rozpoczęto w 1848. Obiekt usytuowano na terenie istniejącego od kilku stuleci cmentarza Trójcy Świętej, na miejscu starszej świątyni. Dwa lata później budynek został zwieńczony krzyżem, zaś w 1852 – oddany do użytku liturgicznego. Fundatorami cerkwi byli kupiec pierwszej gildii Mark Pimienow, który wydał na jej wzniesienie 16 tys. rubli srebrem. Fundusze na ten cel przekazał także kupiec Jewdokim Pimienow. 29 grudnia 1852 arcybiskup ołoniecki i pietrozawodzki Arkadiusz wyświęcił gotowy obiekt.
W 1857 inny kupiec, Piotr Awramow, sfinansował wzniesienie w soborze drugiego ołtarza pod wezwaniem Wniebowstąpienia Pańskiego. W 1868 na koszt własny dostawił do soboru także zakrystię i pomieszczenie na potrzeby archiwum. Patronem trzeciego ołtarza w soborze jest św. Antoni Rzymianin. Od 1896 przy cerkwi działała szkoła parafialna dla dzieci z dzielnicy Zarzecze, w której znajduje się świątynia. Uczyło się w niej 99 osób.
W czasie konfiskaty majątku Rosyjskiego Kościoła Prawosławnego w 1922 obiekt nie poniósł strat. Cztery lata później cały majątek świątyni został skatalogowany. Cerkiew pozostawała czynna, przeniesiono do niej część wyposażenia wysadzonego w powietrze soboru Świętego Ducha w Pietrozawodsku. Władze radzieckie zamknęły świątynię przed II wojną światową. Obiekt został zwrócony wiernym w październiku 1944 razem z dwiema innymi cerkwiami w Pietrozawodzku.
Po wydzieleniu samodzielnej eparchii pietrozawodzkiej i karelskiej w 1990 cerkiew Podwyższenia Krzyża Pańskiego otrzymała status soboru katedralnego. Zachował go do 2000, gdy eparchia odzyskała sobór św. Aleksandra Newskiego w Pietrozawodsku.
W soborze pochowany został arcybiskup ołoniecki Benedykt oraz Konstantin Arsienjew, radca tajny, pedagog i jeden z wychowawców przyszłego cara Aleksandra II.

</doc>
<doc id="3002918" url="https://pl.wikipedia.org/wiki?curid=3002918" title="Zele Racing">
Zele Racing

Zele Racing – austriacki zespół startujący w wyścigach samochodowych. Założony został w 1973 roku przez Hermanna Zele z bazą w austriackiej. W 2001 roku dzięki współpracy z doktorem H. Marko zespół wznowił działalność, a Michael Zele nabył kilka samochodów marki Opel Lotus w celu rozpoczęcia rywalizacji w Interseries. W 2002 roku ekipa trafiła do stawki World Series by Nissan, jednak z powodów kosztowności startów w tej serii, zespół wycofał się z niej w 2003 roku. W sezonie 2004 ekipa trafiłą do Euroseries 3000. W późniejszych latach zespół startował również w BOSS GP oraz Le Mans Series.
Od 2012 roku ekipa startuje w Auto GP World Series.

</doc>
<doc id="3002919" url="https://pl.wikipedia.org/wiki?curid=3002919" title="Kienoziorski Park Narodowy">
Kienoziorski Park Narodowy



</doc>
<doc id="3002922" url="https://pl.wikipedia.org/wiki?curid=3002922" title="Cieśnina Matoczkin Szar">
Cieśnina Matoczkin Szar



</doc>
<doc id="3002923" url="https://pl.wikipedia.org/wiki?curid=3002923" title="Kanał Kaliningradskij">
Kanał Kaliningradskij



</doc>
<doc id="3002926" url="https://pl.wikipedia.org/wiki?curid=3002926" title="Valle (departament)">
Valle (departament)

Valle – departament w południowym Hondurasie. Zajmuje powierzchnię 1565 km2. W 2001 roku departament zamieszkiwało ok. 152 tys. mieszkańców. Siedzibą administracyjną jest Nacaome.
Składa się z 9 gmin:

</doc>
<doc id="3002927" url="https://pl.wikipedia.org/wiki?curid=3002927" title="Yoro (departament)">
Yoro (departament)

Yoro – departament w północnym Hondurasie. Zajmuje powierzchnię 7939 km2. W 2001 roku departament zamieszkiwało ok. 465 tys. mieszkańców. Siedzibą administracyjną jest Yoro.
Składa się z 11 gmin:

</doc>
<doc id="3002928" url="https://pl.wikipedia.org/wiki?curid=3002928" title="Mazowiecka Biblioteka Cyfrowa">
Mazowiecka Biblioteka Cyfrowa

Mazowiecka Biblioteka Cyfrowa – regionalna biblioteka cyfrowa działająca na Mazowszu. Utworzona w 2011 roku w Warszawie.
Opis.
W roku 2011 w ramach „Wieloletniego Programu Rządowego Kultura+ Priorytet Digitalizacja” uzyskała dofinansowanie na wyposażenie pracowni i digitalizację. W roku następnym uzyskała kolejne dofinansowanie na dalsze prace digitalizacyjne. W MBC udostępniane są cyfrowe wersje książek, czasopism oraz materiałów ikonograficznych, kartograficznych i dokumentów życia społecznego.
Zadaniem Mazowieckiej Biblioteki Cyfrowej jest zapewnienie dostępu do materiałów dotyczących całego Mazowsza, zabezpieczanie i udostępnianie regionalnego dziedzictwa kulturowego. Jest tworzona przez Bibliotekę Publiczną m.st. Warszawy – Bibliotekę Główną Województwa Mazowieckiego we współpracy z bibliotekami publicznymi województwa mazowieckiego oraz bibliotekami dzielnicowymi w Warszawie. W sposób ciągły biblioteka pozyskuje kolejnych uczestników projektu, m.in. wśród muzeów, wydawnictw, archiwów kościelnych, urzędów z terenu Warszawy i Mazowsza.
Mazowiecka Biblioteka Cyfrowa działa w oparciu o oprogramowanie dLibra.
Współtwórcy.
Mazowiecką Bibliotekę Cyfrowa współtworzą:
Mazowiecka Biblioteka Cyfrowa należy do Federacji Bibliotek Cyfrowych. Zbiory Mazowieckiej Biblioteki Cyfrowej są również udostępniane w Europejskiej Bibliotece Cyfrowej Europeana.

</doc>
<doc id="3002929" url="https://pl.wikipedia.org/wiki?curid=3002929" title="Classic Romance">
Classic Romance

Classic Romance – album Davida Garretta wydany w 2009 roku.

</doc>
<doc id="3002930" url="https://pl.wikipedia.org/wiki?curid=3002930" title="Bułgaria na Mistrzostwach Świata w Lekkoatletyce 2013">
Bułgaria na Mistrzostwach Świata w Lekkoatletyce 2013

Bułgaria na Mistrzostwach Świata w Lekkoatletyce 2013 – reprezentacja Bułgarii podczas czempionatu w Moskwie liczyła 9 zawodników.

</doc>
<doc id="3002934" url="https://pl.wikipedia.org/wiki?curid=3002934" title="Salisbury (wyspa)">
Salisbury (wyspa)



</doc>
<doc id="3002935" url="https://pl.wikipedia.org/wiki?curid=3002935" title="Oikopleura">
Oikopleura

Oikopleura – rodzaj ogonic z rodziny Oikopleuridae. 
Do rodzaju zalicza się następujące gatunki:

</doc>
<doc id="3002936" url="https://pl.wikipedia.org/wiki?curid=3002936" title="Abjurata">
Abjurata

Abjurata – publiczne zaprzeczenie, wyrzeczenie się pod przysięgą. Termin ten stosowano w prawie staropolskim m.in. w odniesieniu do wyparcia się herezji albo oficjalnego zrzeczenia się własności. Ponadto mianem abjuraty określano, także niedopuszczenie świadka do złożenia przysięgi.

</doc>
<doc id="3002938" url="https://pl.wikipedia.org/wiki?curid=3002938" title="Wyspy Anżu">
Wyspy Anżu



</doc>
<doc id="3002939" url="https://pl.wikipedia.org/wiki?curid=3002939" title="Team Ghinzani">
Team Ghinzani

Team Ghinzani – włoski zespół startujący w wyścigach samochodowych, którego założycielem jest Piercarlo Ghinzani. Obecnie startuje jedynie w Formule Acceleration 1, jednak w przeszłości zespół pojawiał się także na starcie Auto GP World Series, A1 Grand Prix (lata 2005-2008), Euroseries 3000 oraz Włoskiej Formuły 3000 (lata 1999-2000), Włoskiej Formule 3 (lata 1992-2012), Formule 3 Euro Series (2003-2004), Niemieckiej Formule 3 (2000-2002) i Masters of Formula 3 (2003 rok).

</doc>
<doc id="3002941" url="https://pl.wikipedia.org/wiki?curid=3002941" title="Sajano-Szuszeńska Elektrownia Wodna">
Sajano-Szuszeńska Elektrownia Wodna



</doc>
<doc id="3002942" url="https://pl.wikipedia.org/wiki?curid=3002942" title="Jeannette (wyspa)">
Jeannette (wyspa)



</doc>
<doc id="3002944" url="https://pl.wikipedia.org/wiki?curid=3002944" title="Wyspa Salisbury'ego">
Wyspa Salisbury'ego



</doc>
<doc id="3002946" url="https://pl.wikipedia.org/wiki?curid=3002946" title="Felicjan Innocenty Grabski">
Felicjan Innocenty Grabski

Felicjan Innocenty Grabski herbu Pomian (ur. ok. 1658, zm. 2 listopada 1737 roku) – podkomorzy łęczycki w latach 1721–1737, chorąży większy łęczycki w latach 1704–1721, podczaszy łęczycki w latach 1702–1704, podstoli łęczycki w latach 1688–1702, pisarz grodzki łęczycki, podstarości i sędzia grodzki łęczycki.
Poseł sejmiku łęczyckiego na sejm zwyczajny 1692/1693 roku. Poseł na sejm 1701 roku i sejm z limity 1701-1702 roku z województwa łęczyckiego. W styczniu 1702 roku podpisał akt pacyfikacji Wielkiego Księstwa Litewskiego. Poseł na sejm 1703 roku z województwa łęczyckiego. Był konsyliarzem i delegatem województwa łęczyckiego w konfederacji sandomierskiej 1704 roku. Deputat na trybunał koronny w 1714.
Podczas sejmu lubelskiego w 1703 roku jako poseł wystąpił przeciw prymasowi Polski Michałowi Stefanowi Radziejowskiemu. Jako poseł województwa łęczyckiego był uczestnikiem Walnej Rady Warszawskiej 1710 roku. Był posłem województwa łęczyckiego na sejm z limity 1719/1720 roku, na sejm 1720, 1722 roku i 1724 roku. Poseł łęczycki na sejm 1729 roku. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Jako deputat podpisał "pacta conventa" Stanisława Leszczyńskiego w 1733 roku. Poseł na sejm elekcyjny 1733 roku z województwa łęczyckiego. Był konsyliarzem i delegatem województwa łęczyckiego w konfederacji dzikowskiej 1734 roku. Poseł województwa łęczyckiego na sejm nadzwyczajny pacyfikacyjny 1736 roku.

</doc>
<doc id="3002948" url="https://pl.wikipedia.org/wiki?curid=3002948" title="Oikopleuridae">
Oikopleuridae

Oikopleuridae — rodzina ogonic z rzędu Copelata.
Najbardziej rozwinięta rodzina spośród ogonic. Genom bardzo małego rozmiaru. Tułów kształtu gruszkowatego (Oikopleurinae) lub z wgłębieniem po stronie brzusznej (Bathochordaeinae). Endostyl prosty. Ogon kilka razy dłuższy niż ciało.
Do rodziny należą następujące rodzaje:

</doc>
<doc id="3002950" url="https://pl.wikipedia.org/wiki?curid=3002950" title="Medaliści mistrzostw Włoch w skokach narciarskich">
Medaliści mistrzostw Włoch w skokach narciarskich



</doc>
<doc id="3002954" url="https://pl.wikipedia.org/wiki?curid=3002954" title="Ferran Pol">
Ferran Pol

Ferran Pol (ur. 28 lutego 1983) – andorski piłkarz grający na pozycji bramkarza w FC Andorra. Zagrał w jednym meczu eliminacji do Ligi Mistrzów 2013/2014 w barwach Lusitanos (9 lipca 2013 w przegranym 1:5 spotkaniu z EB/Streymur).

</doc>
<doc id="3002955" url="https://pl.wikipedia.org/wiki?curid=3002955" title="Metropolia włodzimierska">
Metropolia włodzimierska

Metropolia włodzimierska – jedna z metropolii Rosyjskiego Kościoła Prawosławnego. W jej skład wchodzą trzy eparchie: eparchia włodzimierska, eparchia aleksandrowska oraz eparchia muromska.
Erygowana przez Święty Synod Rosyjskiego Kościoła Prawosławnego w lipcu 2013. Jej pierwszym ordynariuszem został metropolita włodzimierski i suzdalski Eulogiusz (Smirnow). Od grudnia 2018 nowym metropolitą został Tichon (Jemieljanow).

</doc>
<doc id="3002958" url="https://pl.wikipedia.org/wiki?curid=3002958" title="Valentine Theodore Schaaf">
Valentine Theodore Schaaf

Valentine Theodore Schaaf OFM (ur. 18 marca 1883 w Cincinnati, zm. 1 grudnia 1946 w Rzymie) − amerykański franciszkanin, kapłan katolicki, generał Zakonu Braci Mniejszych w latach 1945–1946, prawnik.
Życiorys.
Theodore Schaaf urodził się w Cincinnati w stanie Ohio 18 marca 1883. Do franciszkanów wstąpił 15 sierpnia 1901 w Klasztorze św. Antoniego w Mount Airy w Cincinnati. Uroczystą profesję zakonną złożył 8 września 1905, przyjmując imię zakonne Walenty. Po ukończeniu studiów filozoficzno-teologicznych przyjął święcenia kapłańskie 29 czerwca 1909 w seminarium w Oldenburgu w Indianie z rąk bpa Denisa O'Donaghue'a. Następnie przez 9 lat pracował jako nauczyciel w szkole. Po zakończeniu I wojny światowej wysłano go studia z prawa kanonicznego na Amerykańskim Uniwersytecie Katolickim w Waszyngtonie. W 1921 obronił pracę doktorską. W 1933 został dziekanem wydziału prawa. W 1939 został wybrany definitorem generalnym swojego zakonu. Przeniósł się do Rzymu. Przebywając w Rzymie, był wykładowcą na Antonianum. W 1940 został konsultorem Świętej Kongregacji ds. Dyscypliny Sakramentów. Po śmierci ministra generalnego Leonarda Marii Bellego papież wyznaczył o. Schaafa na generała zakonu. Zmarł, pełniąc urząd 1 grudnia 1946 w Rzymie. Został pochowany w bazylice Matki Bożej Ołtarza Niebiańskiego w Rzymie.

</doc>
<doc id="3002959" url="https://pl.wikipedia.org/wiki?curid=3002959" title="Hrabstwo River Cess">
Hrabstwo River Cess

Hrabstwo River Cess – hrabstwo w południowej części Liberii ze stolicą w River Cess. 
Według spisu ludności z 2008 roku liczy sobie 65 862 mieszkańców.

</doc>
<doc id="3002963" url="https://pl.wikipedia.org/wiki?curid=3002963" title="Cajanus cajan">
Cajanus cajan



</doc>
<doc id="3002975" url="https://pl.wikipedia.org/wiki?curid=3002975" title="Miezień (rzeka)">
Miezień (rzeka)



</doc>
<doc id="3002976" url="https://pl.wikipedia.org/wiki?curid=3002976" title="Pliki cookies">
Pliki cookies



</doc>
<doc id="3002979" url="https://pl.wikipedia.org/wiki?curid=3002979" title="Hrabstwo Sinoe">
Hrabstwo Sinoe

Hrabstwo Sinoe – hrabstwo w południowej części Liberii ze stolicą w Greenville. 
Według spisu ludności z 2008 roku liczy sobie 104 932 mieszkańców.

</doc>
<doc id="3002980" url="https://pl.wikipedia.org/wiki?curid=3002980" title="Wodłoziorski Park Narodowy">
Wodłoziorski Park Narodowy



</doc>
<doc id="3002982" url="https://pl.wikipedia.org/wiki?curid=3002982" title="SZD-59 Acro">
SZD-59 Acro

SZD-59 Acro – polski, jednomiejscowy szybowiec wyczynowy i akrobacyjny, opracowany w Przedsiębiorstwie Doświadczalno-Produkcyjnym Szybownictwa PZL Bielsko (PDPSz PZL-Bielsko) w Bielsku-Białej. 
Historia.
Szybowiec został skonstruowany w latach 1990-1991 pod kierownictwem Jana Knapika jako rozwinięcie Jantara Standard 3. Nieznacznie przebudowano kadłub i zmodyfikowano skrzydło poprzez dodanie możliwości zmianę jego rozpiętości poprzez dodanie końcówek, zarówno gładkich jak i z wingletami. Z szybowca SZD-42-2 zaadaptowano usterzenie krzyżowe, ster kierunku otrzymał rogowe wyważenie aerodynamiczne. Szybowiec otrzymał też nowe dłuższe dwudzielne lotki. Przystosowano szybowiec do zabierania 150 l balastu wodnego. Ponadto przeniesiono w dół usterzenie wysokości i na kadłubie została dodana "płetwa" ułatwiająca pilotaż podczas akrobacji. Dzięki tym zmianom powstała konstrukcja będąca połączeniem szybowca zdolnego do pełnej akrobacji oraz szybowca wyczynowego klasy standard.
Zbudowano dwa prototyp, o numerach fabrycznych X-149 i X-150 (SP-0032), pierwszy z nich został oblatany w dn. 9.08.1991 r. Drugi prototyp o znakach rejestracyjnych SP-P570 został oblatany 29 sierpnia 1992 r. przez Januarego Romana. Oba prototypy zostały zaprezentowane podczas 4 Mistrzostw świata w akrobacji szybowcowej w Zielonej Górze w 1991 r.
Szybowiec jest dopuszczony do pełnej akrobacji +7/-5 g (przy rozpiętości 15 m - +5,3/-2,65). Szybowiec jest certyfikowany według wymagań JAR 22. 
Produkcję rozpoczęto w Zakładach Szybowcowych we Wrocławiu, gdzie do 1999 r. zbudowano 24 egzemplarze. Od 2003 r. produkcja jest kontynuowana w firmie Allstar PZL Glider z Bielska-Białej, gdzie do 2012 r. zbudowano dalsze 13 egzemplarzy. 
W 2008 roku Wolfgang Kasper w mistrzostwach Niemiec zajął na Acro czwarte miejsce. Marvin Woltering na szybowcu SZD-59 zajmował wysokie lokaty na Mistrzostwach Świata w Akrobacji Szybowcowej - 6 Mistrzostwa, miejsce szóste, 7 Mistrzostwa, miejsce siódme.
Konstrukcja.
Górnopłat o konstrukcji kompozytowej.
Skrzydło kompozytowe, szklano-epoksydowe, o obrysie trapezowym, jednodźwigarowe, skorupowe z pokryciem przekładkowym. Wyposażone w hamulce aerodynamiczne typu Schempp-Hirth. Istnieje możliwość zdjęcia końcówek skrzydeł, tzw. wingletów (do lotów na akrobację) i tym samym zmiana rozpiętości skrzydeł z 15 m na 13,2 m.
Kadłub skorupowy, kompozytowy, szklano-epoksydowy, wykonany integralnie ze statecznikiem pionowym. Kabina zakryta, pedały i oparcie siedzenia pilota regulowane w locie. Limuzyna podnoszona w przód i do góry.
Usterzenie krzyżowe o konstrukcji kompozytowej, wyważone masowo.
Podwozie jednotorowe, główne chowane w locie, stałe kółko ogonowe.

</doc>
<doc id="3002988" url="https://pl.wikipedia.org/wiki?curid=3002988" title="Euronova Racing">
Euronova Racing

Euronova Racing (Fortec Italia Motorsport) – włoski zespół startujący w wyścigach samochodowych, którego założycielem jest Włoski mistrz świata Vincenzo Sospiri. Startuje w Auto GP World Series od 2012 roku, Europejskim Pucharze Formuły Renault 2.0, Alpejskiej Formule Renault 2.0 od 2013 roku oraz w Formule Abarth – od 2011 roku. W przeszłości ekipa pojawiała się także na starcie Włoskiej Formuły Renault, Międzynarodowej Formuły Master oraz Włoskiej Formuły 3. Polski kierowca – Robert Kubica startował w zespole w 2002 roku w zimowej edycji Włoskiej Formuły Renault.
Starty.
Auto GP.
‡ – startował w zespole MLR71 by Euronova.
Europejski Puchar Formuły Renault 2.0.
† – zawodnik/zespół nie był liczony do klasyfikacji końcowej.

</doc>
<doc id="3002996" url="https://pl.wikipedia.org/wiki?curid=3002996" title="Eparchia muromska">
Eparchia muromska

Eparchia muromska – jedna z eparchii Rosyjskiego Kościoła Prawosławnego, z siedzibą w Muromie. Jej ordynariuszem jest (2022) biskup muromski i wiaznikowski Nil (Syczow).
Eparchię po raz pierwszy utworzono 26 września 1198, poprzez wydzielenie z eparchii czernihowskiej. Pierwszym ordynariuszem był biskup muromski i riazański Arseniusz. Około stu lat później biskup Bazyli został wygnany przez mieszkańców Muroma i przeniósł katedrę najpierw do Starego Riazania, a następnie do Perejasławia Riazańskiego (obecnie Riazań).
Obecnie istniejąca eparchia została erygowana decyzją Świętego Synodu Rosyjskiego Kościoła Prawosławnego z 16 lipca 2013 poprzez wydzielenie z eparchii włodzimierskiej i suzdalskiej. Od momentu powstania jest częścią składową metropolii włodzimierskiej.
Eparchia obejmuje terytorium rejonów gorochowieckiego, mielenkowskiego, muromskiego, sieliwanowskiego i wiaznikowskiego obwodu włodzimierskiego.

</doc>
<doc id="3002997" url="https://pl.wikipedia.org/wiki?curid=3002997" title="Elżbieta Giedyminówna">
Elżbieta Giedyminówna

Elżbieta Giedyminówna (ur. między 1301 a 1304, zm. 2 czerwca(?) 1364) – księżna płocka, po śmierci męża regentka Mazowsza płockiego, a od 1349 księżna wyszogrodzka, córka księcia litewskiego Giedymina i prawdopodobnie Jewny.
Życiorys.
Pogańskie imię księżnej płockiej nie jest znane. Dawna historiografia błędnie przypuszczała, że brzmiało ono Danmilla. Najprawdopodobniej około 1316, a z całą pewnością przed 6 grudnia 1320 Elżbieta poślubiła księcia płockiego Wacława (Wańkę). Posag księżniczki litewskiej wynosił 720 grzywien srebra i 9 grzywien złota. Z małżeństwa Elżbiety i Wacława pochodziło dwoje dzieci: Anna, żona księcia żagańskiego Henryka V Żelaznego, oraz książę płocki Bolesław III. 
Po śmierci męża w 1337, Elżbieta sprawowała najprawdopodobniej w imieniu swojego syna rządy regencyjne. Pełniła je do czasu osiągnięcia przez swego syna pełnoletniości między 1340 a lipcem 1343. 21 października 1349 na zjeździe w Wiskitkach syn Elżbiety nadał jej kasztelanię wyszogrodzką w dożywocie. Nadanie to zostało potwierdzone przez króla polskiego Kazimierza III Wielkiego na zjeździe w Kaliszu 27 grudnia 1355. W 1359 Elżbieta wdała się w spór z księciem mazowieckim Siemowitem III, który bezprawnie narzucał świadczenia i powinności mieszkańcom ziemi gostynińskiej, wchodzącej w skład oprawy wdowiej Elżbiety. Konflikt Elżbiety z księciem rozstrzygnął król Kazimierz Wielki na zjeździe w Brześciu Kujawskim 12 lutego 1359. 
Śmierć Elżbiety Giedyminówny odnotował Jan Długosz w "Rocznikach czyli Kronikach sławnego Królestwa Polskiego" pod rokiem 1364. Przekaz ten powszechnie jest uznawany za wiarygodny. Najprawdopodobniej do wdowy po księciu płockim Wacławie odnosi się również zapiska nekrologu klasztoru norbertanek w Strzelnie o śmierci 2 czerwca anonimowej księżnej mazowieckiej. Zgodnie z relacją Jana Długosza Elżbieta Giedyminówna została pochowana w katedrze płockiej.

</doc>
<doc id="3002998" url="https://pl.wikipedia.org/wiki?curid=3002998" title="Office of Film and Literature Classification (Australia)">
Office of Film and Literature Classification (Australia)



</doc>
<doc id="3003002" url="https://pl.wikipedia.org/wiki?curid=3003002" title="Roman Lob">
Roman Lob

Roman Lob (ur. 2 lipca 1990 w Düsseldorfie) – niemiecki piosenkarz popowy i autor tekstów, reprezentant Niemiec podczas 57. Konkursu Piosenki Eurowizji w 2012 roku.
Życiorys.
Wczesne lata.
Robin Lob zaczął interesować się muzyką w wieku 8 lat, głównie za sprawą dziadka, który był organistą w lokalnym kościele. Występował w chórze przedszkolnym, później uczył się grać na pianinie. Był członkiem kilku zespołów muzycznych, w których był perkusistą lub wokalistą. 
Kariera muzyczna.
2007-08: "Deutschland sucht den Superstar".
W 2007 roku Lob wziął udział w czwartej edycji niemieckiego talent show na licencji programu "Idol" – "Deutschland sucht den Superstar", emitowanego w telewizji RTL. Wokalista przeszedł wstępne eliminacje, dostając się do najlepszej dwudziestki. Z powodu silnej infekcji gardła musiał jednak zrezygnować z dalszej rywalizacji.
W 2008 roku wraz z zespołem G12P (skrót od Germany 12 Points) zgłosił się do krajowych eliminacji eurowizyjnych "Grand Prix Vorentscheid 2008" z utworem „When the Boys Come”, jednak nie zakwalifikował się do finału.
2012-13: Konkurs Piosenki Eurowizji i "Changes".
W 2012 Lob zakwalifikował się na listę dwudziestu uczestników krajowych eliminacji do 57. Konkursu Piosenki Eurowizji – "Unser Star für Baku". Na początku stycznia wystąpił wraz z dziewięcioma innymi uczestnikami w jednym z dwóch specjalnych koncertów, podczas którego telewidzowie dopuścili go do kolejnego etapu selekcji. Wokalista przechodził pomyślnie przez następne rundy eliminacyjne, kwalifikując się aż do finału, w którym zmierzył się z Ornellą de Santis. Wykonał trzy piosenki: „Conflicted”, „Alone” i „Standing Still”, spośród których ostatnia otrzymała 76% głosów telewidzów i została wykonana przez Loba ponownie podczas decydującego etapu głosowania, zdobywając w niej ostatecznie 50,7% poparcie i tytuł utworu reprezentującego Niemcy podczas finału Konkursu Piosenki Eurowizji organizowanego w Baku.
Ze względu na członkostwo Niemiec do grupy krajów wpłacających największe składki na organizację widowiska (tzw. „Wielka Piątka”), Lob miał zagwarantowane miejsce w stawce finałowej konkursu. Zaprezentował się w niej jako dwudziesty w kolejności, otrzymał 110 punktów i zajął ostatecznie 8. miejsce. Miesiąc przed występem w imprezie Lob wydał swój debiutancki album studyjny, zatytułowany "Changes".
Od 2014: "Home".
W lipcu 2014 roku premierę miał jego drugi album studyjny zatytułowany "Home". Płytę promował singiel „All That Matters”.

</doc>
<doc id="3003003" url="https://pl.wikipedia.org/wiki?curid=3003003" title="Eparchia aleksandrowska">
Eparchia aleksandrowska

Eparchia aleksandrowska – jedna z eparchii Rosyjskiego Kościoła Prawosławnego, z siedzibą w Aleksandrowie. 
Eparchia została erygowana decyzją Świętego Synodu Rosyjskiego Kościoła Prawosławnego z 16 lipca 2013 poprzez wydzielenie z eparchii włodzimierskiej i suzdalskiej. Od momentu powstania jest częścią składową metropolii włodzimierskiej.
Eparchia obejmuje terytorium rejonów aleksandrowskiego, kirżackiego, kolczugińskiego, pietuszyńskiego i jurjew-polskiego obwodu włodzimierskiego.
W 2014 w skład eparchii wchodziły 73 parafie, zgrupowane w pięciu dekanatach, a także 10 monasterów (5 męskich i 5 żeńskich), zgrupowanych w trzech dekanatach.

</doc>
<doc id="3003007" url="https://pl.wikipedia.org/wiki?curid=3003007" title="Lista kraterów uderzeniowych w Europie">
Lista kraterów uderzeniowych w Europie

Lista kraterów uderzeniowych w Europie. Zestawienie obejmuje wszystkie potwierdzone struktury pochodzenia impaktowego w Europie wymienione w bazie "Earth Impact Database" według stanu w dniu 7 maja 2015, w przypadku zgrupowań małych kraterów (jak na Morasku w Polsce) wymieniony jest największy z nich. 
Większość kraterów w Europie jest położona w obrębie starych tarcz kontynentalnych, jak tarcza bałtycka lub tarcza ukraińska, na których zapis zjawisk geologicznych jest najdłuższy.
Potwierdzone kratery uderzeniowe.
¹ Podana średnica jest najlepszym obecnym oszacowaniem średnicy mierzonej od krawędzi do krawędzi krateru i nie obejmuje strefy całkowitych zniszczeń na zewnątrz krateru. W literaturze często można znaleźć inne wartości, wynikające z przyjęcia innej definicji, np. z uwzględnienia zewnętrznego pierścienia struktury wielopierścieniowej.
Domniemane kratery uderzeniowe.
Struktury, które są podejrzewane o pochodzenie meteorytowe, ale nie ma co do tego zgody w środowisku naukowym.

</doc>
<doc id="3003008" url="https://pl.wikipedia.org/wiki?curid=3003008" title="Kłuszyn">
Kłuszyn



</doc>
<doc id="3003011" url="https://pl.wikipedia.org/wiki?curid=3003011" title="Glenda Farrell">
Glenda Farrell

Glenda Farrell (ur. 30 czerwca 1904, zm. 1 maja 1971) – amerykańska aktorka filmowa i telewizyjna.
Filmografia.
seriale
film
Nagrody i nominacje.
Została uhonorowana nagrodą Emmy, a także posiada swoją gwiazdę na Hollywoodzkiej Alei Gwiazd.

</doc>
<doc id="3003014" url="https://pl.wikipedia.org/wiki?curid=3003014" title="Domus Pontificalis">
Domus Pontificalis



</doc>
<doc id="3003015" url="https://pl.wikipedia.org/wiki?curid=3003015" title="Slieve League">
Slieve League

Slieve League, a także Slieve Leag lub Slieve Liag (irl. "Sliabh Liag", co znaczy "szara góra") – góra i wybrzeże klifowe na południowo-zachodnim wybrzeżu hrabstwa Donegal w Irlandii nad Oceanem Atlantyckim.
Klify.
Slieve League to również nazwa odcinka wybrzeża klifowego ciągnącego się na zachód od góry Slieve League do miejsca zwanego Malin Beg w okolicy Glencolmcille. Wysokie na 601 m klify Slieve League, mimo że mniej sławne niż klify Moheru w hrabstwie Clare, są od nich prawie trzy razy wyższe. Są to najwyższe klify na wyspie, drugie co do wysokości klify w Irlandii (najwyższe klify to Croaghaun na wyspie Achill) i szóste w Europie.
Fauna i flora.
Fauna Slieve League jest uboga i ograniczona do owiec wypasanych na tych terenach. Można tutaj spotkać również dzikie króliki, a z ptaków – mewy i sokoły.
Łańcuch górski jest prawie całkowicie porośnięty trawą i wrzosami, ale rośnie też tutaj m.in. goryczka zwaną "gencjaną".
Historia.
Irlandia mimo neutralności podczas II wojny światowej, miała popisane umowy z alianckimi sojusznikami. Jedną z nich był korytarz powietrzny nad Donegal. Alianckie samoloty startujące z Enniskillen w Irlandii Północnej w kierunku Atlantyku mogły przelatywać nad terytorium Irlandii. Aby pomóc w nawigacji w kilku miejscach wzdłuż irlandzkiego wybrzeża ułożono z białych kamieni słowa „ÉIRE”. Fragmenty jednego z nich zobaczyć można na Sliabh Liag obok punktu widokowego przy parkingu.

</doc>
<doc id="3003019" url="https://pl.wikipedia.org/wiki?curid=3003019" title="Ibiza Racing Team">
Ibiza Racing Team

Ibiza Racing Team – hiszpański zespół startujący w wyścigach samochodowych, którego założycielami są Giuseppe Cipriani, Modesto Benegiamo i Ferdinando Ravarotto. Cipriani dzięki założeniu swojego zespołu mógł mimo swojego wieku kontynuować starty w jednej z ważniejszych serii wyścigowych - Auto GP World Series. Z założenia zespół powstał, aby startować w znanej włoskiej serii wyścigowej - Auto GP World Series. Siedziba zespołu znajduje się na jednak z wysp Balearów - Ibizie, od której też pochodzi nazwa zespołu. 
Na sezon 2013 ekipa zatrudniła dwóch Włochów - Sergio Campanę oraz Giuseppe Cipriani - właściciela zespołu. Na początku sezonu Campana spisał się bardzo dobrze - wygrał wyścigi na torach Autodromo Nazionale Monza, Marrakech Street Circuit oraz Mugello Circuit, po rundzie na Mugello był nawet liderem klasyfikacji. Cipriani jeździł nieco gorzej, dlatego też na Silverstone Circuit zmienił go Fabrizio Crestani, a na Mugello kolejny Włoch - Francesco Dracone.

</doc>
<doc id="3003020" url="https://pl.wikipedia.org/wiki?curid=3003020" title="Mistrzostwa Świata w Lekkoatletyce 2013 – bieg na 5000 m kobiet">
Mistrzostwa Świata w Lekkoatletyce 2013 – bieg na 5000 m kobiet

Bieg na 5000 metrów kobiet – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
W zawodach (z powodu przerwy macierzyńskiej) nie wzięła udziału obrończyni tytułu mistrzowskiego z 2011 roku – Kenijka Vivian Cheruiyot.
Statystyka.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Listy światowe.
Tabela przedstawia 10 najlepszych wyników uzyskanych w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzy zawodniczki do startu w tej konkurencji. Jedna z nich mogła mieć spełnione minimum B, pozostałe musiały wypełnić warunek A.

</doc>
<doc id="3003022" url="https://pl.wikipedia.org/wiki?curid=3003022" title="Oberbaumbrücke">
Oberbaumbrücke

Oberbaumbrücke – most w Berlinie, na rzece Szprewie, łączący dzielnice Kreuzberg i Friedrichshain. Został wybudowany w latach 1894 – 1896. W roku 1994 został odnowiony. Jest usytuowany pomiędzy mostami "Elsenbrücke" oraz "Schillingbrücke". Jest wizytówką okręgu Friedrichshain-Kreuzberg. W latach 1961 – 1989 znajdowało się tutaj przejście graniczne pomiędzy Berlinem Wschodnim a Zachodnim. Na moście przebiega również linia metra U1 (na tym odcinku na powierzchni).
W okresie istnienia Muru Berlińskiego okolice mostu były miejscem dramatycznych wydarzeń. 5 października 1961 roku Udo Düllick usiłował uciec do Berlina Zachodniego, przepływając Sprewę wpław, jednak opadł z sił i utonął. Oprócz tego byli jeszcze inni uciekinierzy, którzy utonęli lub zostali zastrzeleni. W latach 70. XX wieku w pobliżu mostu utonęło pięcioro dzieci, w tym w pobliżu nabrzeża przy ulicy Gröbenufer (obecnie May-Ayim-Ufer) 8-letni Cengaver Katrancı. Ponieważ Sprewa w tej okolicy w całości znajdowała się po stronie Berlina Wschodniego, z powodu obawy przed ostrzałem ze strony straży granicznej NRD nie podjęto na czas akcji ratunkowej.

</doc>
<doc id="3003023" url="https://pl.wikipedia.org/wiki?curid=3003023" title="Apteczka indywidualna AI-2">
Apteczka indywidualna AI-2



</doc>
<doc id="3003026" url="https://pl.wikipedia.org/wiki?curid=3003026" title="Pyszczkowiak">
Pyszczkowiak

Pyszczkowiak ("Oxymycterus") – rodzaj ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała (bez ogona) 97–197 mm, długość ogona 69–156 mm, długość ucha 13–26 mm, długość tylnej stopy 21–42 mm; masa ciała 26–125 g.
Systematyka.
Etymologia.
"Oxymycterus" ("Oxymycteris", "Oxymicterus", "Oxymyctorus", "Oxymcterus", "Oxymeterus", "Oxymycetrus", "Oxymyceterus", "Oximycterus"): "oxus" „ostry, spiczasty”; μυκτηρ "muktēr", μυκτηρος "muktēros" „pysk, nos”, od μυκτεριζω "mukterizō" „kręcić nosem”.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły znany ze szczątków subfosylnych z Brazylii:

</doc>
<doc id="3003027" url="https://pl.wikipedia.org/wiki?curid=3003027" title="Józef Rurawski">
Józef Rurawski

Józef Zygmunt Rurawski (ur. 8 września 1930 w Warszawie) – filolog polski, historyk literatury, profesor nauk humanistycznych.
Życiorys.
Był członkiem Szarych Szeregów i uczestniczył w powstaniu warszawskim. Po jego zakończeniu przeszedł przez obóz i został zesłany na roboty przymusowe, najpierw w gospodarstwie rolnym, potem w fabryce w Bystrzycy Śląskiej. Po powrocie do Warszawy uczęszczał do gimnazjum przy ul. Wawelskiej, gdzie zdał egzamin dojrzałości w 1949 roku. W 1954 ukończył studia na Uniwersytecie Warszawskim. Doktoryzował się w 1960, natomiast stopień naukowy doktora habilitowanego uzyskał w 1977 roku w Wyższej Szkole Pedagogicznej w Krakowie. W 1989 roku otrzymał tytuł naukowy profesora nauk humanistycznych. 
Od 1951 do 1970 roku pracował jako asystent na Uniwersytecie Warszawskim. W latach 1972–1980 zatrudniony był w Instytucie Kształcenia Nauczycieli w Warszawie. W 1980 roku podjął pracę w Wyższej Szkole Pedagogicznej w Kielcach, przekształconej następnie w Akademię Świętokrzyską. Początkowo objął stanowisko docenta, a później profesora nadzwyczajnego i profesora zwyczajnego (1995). W latach 1984–1990 był prodziekanem Wydziału Humanistycznego, natomiast od 1990 do 1996 roku pełnił funkcję jego dziekana. Nadto odbył dwa staże zagraniczne. Najpierw prowadził wykłady na Uniwersytecie Pekińskim (1956–1957), a później na Uniwersytecie w Lipsku (1966–1970).
Uczeń Wacława Borowego, Juliana Krzyżanowskiego i Kazimierza Wyki. Specjalizuje się w literaturze XX wieku. Opublikował ponad 250 rozpraw i esejów. Jest autorem ok. stu haseł w "Encyklopedii Warszawy". Współpracował z Polskim Radiem, realizując od 1964 ponad 500 audycji popularyzatorskich. W latach 1977–1985 głosił cotygodniowe wykłady w Telewizyjnym Technikum Rolniczym.

</doc>
<doc id="3003028" url="https://pl.wikipedia.org/wiki?curid=3003028" title="Eparchia kostomukszańska">
Eparchia kostomukszańska

Eparchia kostomukszańska – jedna z eparchii Rosyjskiego Kościoła Prawosławnego, z siedzibą w Kostomukszy.
Eparchia została erygowana decyzją Świętego Synodu Rosyjskiego Kościoła Prawosławnego z 29 maja 2013 poprzez wydzielenie z eparchii pietrozawodzkiej i karelskiej. Od momentu powstania jest częścią składową metropolii karelskiej.
Eparchia obejmuje terytorium rejonów biełomorskiego, kalewalskiego, kiemskiego, kostomukszańskiego, łouchskiego, mujezierskiego i siegieskiego Republiki Karelii.

</doc>
<doc id="3003031" url="https://pl.wikipedia.org/wiki?curid=3003031" title="Zamek w Czarnokozińcach">
Zamek w Czarnokozińcach

Zamek w Czarnokozińcach – zbudowany został nad rzeką Zbrucz.
Historia.
Zamek powstał prawdopodobnie za czasów, gdy ziemie te należały do litewskich kniaziów Koriatowiczów. Później przeszły na własność biskupów kamienieckich. Podczas licznych najazdów tatarskich i wołoskich zamek kilkakrotnie był niszczony i tyle samo razy odbudowywany. W latach 1502-1513 miały miejsce najazdy tatarskie. Podczas najazdu w 1516 r. zamek został zniszczony. W 1538 r. miał miejsce kolejny najazd, wołoskiego kniazia Piotra, podczas którego gród nie został zdobyty. Biskup Paweł Piasecki wybudował na szczycie wysokiego wzgórza zamek. W 1672 r., gdy Podole przeszło pod panowanie tureckie warownię jeszcze przez dwa lata zajmowali Polacy. W 1674 r. Turcy zdobyli i spustoszyli zamek a załogę wybili. Gdy w 1699 r. ziemie powróciły do Rzeczypospolitej biskupi kamienieccy odzyskali swoją własność i ją odnowili.
Architektura.
Budowla należała do typowych nadgranicznych fortyfikacji Rzeczypospolitej. Pomimo tego, że zamek nie był własnością królewską a prywatną miał za zadanie bronić ziem i ludności przed napadami. Warownia była wielką budowlą, ustępujacą wielkością tylko zamkom w Kamieńcu i w Żwańcu, zbudowana na planie czworoboku z dwoma dziedzińcami oraz z czterema okrągłymi basztami, wzmacniającymi obronność twierdzy. Dłuższe boki zamku miały po 80 m natomiast krótsze 50 i 65 m. Na środku dziedzińca stał dwukondygnacyjny budynek mieszkalny sięgający swoimi bokami do obwodowych murów obronnych.
Z zamku pozostała część baszty strażniczej i fundamenty budynku mieszkalnego.

</doc>
<doc id="3003033" url="https://pl.wikipedia.org/wiki?curid=3003033" title="Metropolia karelska">
Metropolia karelska

Metropolia karelska – jedna z metropolii Rosyjskiego Kościoła Prawosławnego, z siedzibą w Pietrozawodsku. W jej skład wchodzą dwie eparchie: eparchia pietrozawodzka i karelska oraz eparchia kostomukszańska.
Erygowana przez Święty Synod Rosyjskiego Kościoła Prawosławnego w maju 2013.

</doc>
<doc id="3003034" url="https://pl.wikipedia.org/wiki?curid=3003034" title="Symbol Schläfliego">
Symbol Schläfliego

Symbol Schläfliego – zapis {p, q, r...}, który jednoznacznie określa foremne wielokomórki lub parkietaże. Nazwa symbolu wzięła się od dziewiętnastowiecznego matematyka Ludwiga Schläfliego, który dokonał wielu ważnych osiągnięć w zakresie geometrii i pokrewnych dziedzin.
Definicja formalna.
Symbol Schläfliego jest definiowany rekurencyjnie: {p} oznacza wielokąt foremny o p bokach. Na przykład {3} to trójkąt równoboczny.
Zapis {p,q} określa wielościan foremny, którego ściany są p-kątami foremnymi, a w każdym wierzchołku schodzi się q ścian. Na przykład {3,4} to ośmiościan foremny – w każdym jego wierzchołku schodzą się po 4 trójkąty równoboczne.
Zapis {p,q,r} oznacza 4-wymiarową wielokomórkę foremną, która składa się z r wielościanów foremnych {p,q}. Na przykład {4,3,3} to hipersześcian – w każdej jego krawędzi schodzą się po 3 sześciany.
Analogicznie określa się {p,q,r,s} oraz symbole zawierające większą liczbę zmiennych.
Komórką (czyli uogólnieniem ściany) regularnej wielokomórki {p,q,r... x,y,z} jest wielokomórka {p,q,r...x,y}, która jest o jeden wymiar mniejsza.
Wielotopy foremne.
Wielokąty foremne (płaszczyzna).
Dowolny wypukły n-kąt foremny ma symbol Schläfliego {n}.
Wielościany foremne (przestrzeń trójwymiarowa).
Istnieje dokładnie 5 wypukłych wielościanów foremnych: {3,3} to czworościan foremny, {4,3} to sześcian, {3,4} to ośmiościan foremny, {3,5} to dwudziestościan foremny oraz {5,3} to dwunastościan foremny. Istnieją także 4 niewypukłe wielościany foremne, nazywane wielościanami Keplera-Poinsota.
Wielokomórki foremne w przestrzeni czterowymiarowej.
W przestrzeni 4-wymiarowej istnieje 6 wypukłych wielokomórek foremnych oraz 10 niewypukłych. Tymi wypukłymi są: 4-wymiarowy sympleks mający symbol {3,3,3}, 4-wymiarowy hipersześcian o symbolu {4,3,3}, 4-wymiarowy hiperośmiościan z symbolem {3,3,4}, 24-komórka o symbolu {3,4,3}, 120-komórka, czyli {5,3,3} oraz 600-komórka zapisywana jako {3,3,5}.
Wielokomórki foremne w wyższych wymiarach.
W wymiarze piątym i wyższych są dokładnie po 3 wielotopy foremne: sympleks z symbolem {3,3,3...}, hipersześcian z symbolem {4,3...3,3} oraz hiperośmiościan z symbolem {3,3...3,4}.
Dualność.
Jeśli foremna wielokomórka o wymiarze ≥2 ma symbol Schläfliego {p1,p2, ..., pn − 1}, to wielokomórka dualna do niej ma symbol {pn − 1, ..., p2,p1}. Jedynymi parami dualnych wielościanów są sześcian i ośmiościan foremny lub dwunastościan foremny i dwudziestościan foremny. W przestrzeni 4-wymiarowej przykładem pary dualnych wielokomórek są 120-komórka (symbol {5,3,3}) i 600-komórka (symbol {3,3,5}). Istnieją także wielokomórki samodualne (ich symbol Schläfiego jest palindromem) Przykładem wielościanu samodualnego jest czworościan z symbolem {3,3}, w ogólności w dowolnej n-wymiarowej przestrzeni wielotopoem samodualnym jest sympleks.

</doc>
<doc id="3003035" url="https://pl.wikipedia.org/wiki?curid=3003035" title="Dżarijan al-Batina">
Dżarijan al-Batina



</doc>
<doc id="3003036" url="https://pl.wikipedia.org/wiki?curid=3003036" title="Team MLR71">
Team MLR71

Team MLR71 – włoski zespół startujący w wyścigach samochodowych, którego założycielami są Włosi Michele la Rosa oraz Franco Sighinolfi. Zespół powstał z przeznaczeniem startów w znanej serii Auto GP World Series. Umożliwiło to włoskiem biznesmenowi Michele la Rosa starty w bardziej znanej serii wyścigowej. W sezonach 2012-2013 Michele la Rosa startuje z numerem związanym z nazwą zespołu - 71.
W pierwszym sezonie startów, tj. 2012 roku, ekipa zgłosiła dwóch Włochów - Sergio Campanę oraz swego właściciela - Michele la Rosę. Pomimo startów we wszystkich wyścigach, la Rosa zdołał zapunktować tylko trzykrotnie i przyniósł ekipie zaledwie 4 punkty. Campana spisał się znacznie lepiej - wygrał wyścig na torze Marrakech Street Circuit, ale opuścił zespół po rundzie na portugalskim torze Autódromo Internacional do Algarve. Zastąpił go podczas ostatniej rundy Giacomo Ricci, co dało zespołowi dodatkowe 10 punktów. Z dorobkiem 75 punktów ekipa zakończyła sezon na 7 lokacie w klasyfikacji zespołów. 
Na kolejny sezon startów w Auto GP World Series Włoska ekipa zatrudniła Michele la Rosę Giacomo Ricci, którego na Hungaroringu zastąpił Węgier Tamás Pál Kiss.

</doc>
<doc id="3003037" url="https://pl.wikipedia.org/wiki?curid=3003037" title="Narsingdi">
Narsingdi



</doc>
<doc id="3003039" url="https://pl.wikipedia.org/wiki?curid=3003039" title="Arizona (Honduras)">
Arizona (Honduras)

Arizona – gmina ("municipio") w północnym Hondurasie, w departamencie Atlántida. Według danych szacunkowych, w 2015 zamieszkana była przez ok. 24,1 tys. mieszkańców. Siedzibą administracyjną jest miasteczko Arizona.
Położenie.
Gmina położona jest w środkowej części departamentu. Graniczy z 3 gminami:
Od północy obszar ogranicza Morze Karaibskie.
Miejscowości.
Według Narodowego Instytutu Statystycznego Hondurasu w 2001 na terenie gminy położonych było 27 "aldeas", w tym jeden ośrodek miejski – Arizona:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003040" url="https://pl.wikipedia.org/wiki?curid=3003040" title="Amarant (kolor)">
Amarant (kolor)

Amarant – odcień ciemnej czerwieni przechodzącej w fiolet. W XIX wieku amarant pojawił się na wyłogach polskich mundurów wojskowych, a także sztandarach. Synonim ułańskiego munduru w pieśni żołnierskiej. Amarantowa wstążka była najwyższym odznaczeniem I Korpusu Polskiego w Rosji.

</doc>
<doc id="3003041" url="https://pl.wikipedia.org/wiki?curid=3003041" title="Metropolia lipiecka">
Metropolia lipiecka

Metropolia lipiecka – jedna z metropolii Rosyjskiego Kościoła Prawosławnego. W jej skład wchodzą dwie eparchie: eparchia lipiecka oraz eparchia jelecka.
Erygowana przez Święty Synod Rosyjskiego Kościoła Prawosławnego w maju 2013.

</doc>
<doc id="3003043" url="https://pl.wikipedia.org/wiki?curid=3003043" title="Nawabgandź">
Nawabgandź



</doc>
<doc id="3003045" url="https://pl.wikipedia.org/wiki?curid=3003045" title="Armenia na Mistrzostwach Świata w Lekkoatletyce 2013">
Armenia na Mistrzostwach Świata w Lekkoatletyce 2013

Armenia na Mistrzostwach Świata w Lekkoatletyce 2013 – reprezentacja Armenii podczas czempionatu w Moskwie liczyła 1 zawodnika.

</doc>
<doc id="3003048" url="https://pl.wikipedia.org/wiki?curid=3003048" title="Griffin Boice">
Griffin Boice

Griffin Boice jest amerykańskim producentem muzycznym, mikserem, inżynierem dźwięku, kompozytorem, tekściarzem i multiinstrumentalistą, pochodzącym z miejscowości Rexburg w stanie Idaho.
Życiorys.
Jako dziesięciolatek zaczął grać na kontrabasie w orkiestrze symfonicznej. W 2007 roku założył własne studio muzyczne w rodzinnym Rexburgu. Po dwóch latach przeniósł się do Los Angeles, by tam kontynuować pracę w branży muzycznej. Od 2010 pracuje z popularnymi artystami, tworzącymi muzykę w wielu gatunkach. Współpracował między innymi z zespołami Hollywood Undead i Black Eyed Peas, raperem Wiz Khalifa, piosenkarzem popowym Frankie J, a także z Robem Zombie i Johnem Lowery'm. Z Zombie i Lowery'm kolaborował także przy produkcji horroru "The Lords of Salem" (2012). Boice i Lowery stworzyli wspólnie ścieżkę dźwiękową do filmu.

</doc>
<doc id="3003050" url="https://pl.wikipedia.org/wiki?curid=3003050" title="Manna (botanika)">
Manna (botanika)

Manna – jadalne grudki krzepnącego soku wydzielanego przez takie gatunki roślin jak jesion mannowy, tamaryszek francuski i mannowy. Grudki te tworzą się po wycieknięciu i wyschnięciu soku w miejscach nakłutych lub naciętych przez owady. Manna zawiera dużo węglowodanów i alkoholi. Według N.H. Moldenke i A.L. Moldenke (botanicy, znawcy roślin biblijnych) manna wydzielana przez tamaryszka mannowego to biblijna manna, którą przez 40 lat żywili się na pustyni Żydzi po ucieczce z Egiptu.
Podobne słodkie wydzieliny tężejące na powietrzu zbierane są w rejonie Egiptu i Bliskiego Wschodu z różnych gatunków, najważniejszym ich źródłem jest "Haloxylon salicornicum".

</doc>
<doc id="3003051" url="https://pl.wikipedia.org/wiki?curid=3003051" title="Raozan">
Raozan



</doc>
<doc id="3003053" url="https://pl.wikipedia.org/wiki?curid=3003053" title="El Porvenir (Atlántida)">
El Porvenir (Atlántida)

El Porvenir – gmina ("municipio") w północnym Hondurasie, w departamencie Atlántida. W 2010 roku zamieszkana była przez ok. 22,5 tys. mieszkańców. Siedzibą administracyjną jest miasto El Porvenir.
Położenie.
Gmina położona jest w środkowej części departamentu. Graniczy z 3 gminami:
Od północy obszar ogranicza Morze Karaibskie.
Miejscowości.
Według Narodowego Instytutu Statystycznego Hondurasu na terenie gminy znajdowały się następujące miasteczka i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003054" url="https://pl.wikipedia.org/wiki?curid=3003054" title="Religia w Chorwacji">
Religia w Chorwacji

Wolność wyznania jest prawnie określona przez Konstytucję Chorwacji, która również określa wszystkie wspólnoty religijne, jako równe wobec prawa i niezależne od państwa. W 2015 było 54 zarejestrowane związki wyznaniowe. Zdecydowana większość ludności Chorwacji deklaruje się jako osoby wierzące.
Dzisiejsza Chorwacja jest krajem, w którym dominującą pozycję zajmuje katolicyzm (86% mieszkańców). W sondażu Gallupa z 2009, 70% odpowiedziało twierdząco na pytanie „Czy religia jest ważną częścią codziennego życia?”.
Religijne mniejszości stanowią przede wszystkim prawosławni Serbowie i bośniaccy muzułmanie (odpowiednio 4,4% i 1,5%). Zamieszkują oni przede wszystkim górzyste pogranicze chorwacko-bośniackie na południu i wschodnie rejony Slawonii (przed wojną główne miasto regionu – Vukovar – zamieszkiwało prawie 40% Serbów). Większe skupiska mniejszości można spotkać także w stolicy – Zagrzebiu.
Według najnowszego sondażu Eurobarometru z 2010 odpowiedzi mieszkańców Chorwacji na pytania w sprawie wiary były następujące:

</doc>
<doc id="3003055" url="https://pl.wikipedia.org/wiki?curid=3003055" title="Saidpur (Bangladesz)">
Saidpur (Bangladesz)



</doc>
<doc id="3003058" url="https://pl.wikipedia.org/wiki?curid=3003058" title="Satkhira">
Satkhira



</doc>
<doc id="3003060" url="https://pl.wikipedia.org/wiki?curid=3003060" title="Eparchia lipiecka">
Eparchia lipiecka

Eparchia lipiecka – jedna z eparchii Rosyjskiego Kościoła Prawosławnego, z siedzibą w Lipiecku. Funkcje jej katedry pełni sobór Narodzenia Pańskiego w Lipiecku, zaś ordynariuszem eparchii jest od 2019 r. metropolita lipiecki i zadoński Arseniusz (Jepifanow).
Eparchia wchodzi w skład metropolii lipieckiej.
Eparchia lipiecka została po raz pierwszy erygowana w 1926. Przetrwała do 1937, gdy po śmierci biskupa lipieckiego Aleksandra, który padł ofiarą wielkiej czystki, została włączona do eparchii woroneskiej. Restytuowana w 2003. W 2013 wydzielono z niej eparchię jelecką. 
Eparchia dzieli się na 9 dekanatów. Na jej terenie działa też 5 monasterów.

</doc>
<doc id="3003061" url="https://pl.wikipedia.org/wiki?curid=3003061" title="Siradźgandź">
Siradźgandź



</doc>
<doc id="3003064" url="https://pl.wikipedia.org/wiki?curid=3003064" title="Azerbejdżan na Mistrzostwach Świata w Lekkoatletyce 2013">
Azerbejdżan na Mistrzostwach Świata w Lekkoatletyce 2013

Azerbejdżan na Mistrzostwach Świata w Lekkoatletyce 2013 – reprezentacja Azerbejdżanu podczas czempionatu w Moskwie liczyła 2 zawodników.

</doc>
<doc id="3003065" url="https://pl.wikipedia.org/wiki?curid=3003065" title="Lista kraterów uderzeniowych w Azji">
Lista kraterów uderzeniowych w Azji

Lista kraterów uderzeniowych w Azji. Zestawienie obejmuje wszystkie potwierdzone struktury pochodzenia impaktowego w Azji wymienione w bazie "Earth Impact Database" według stanu na dzień 1 września 2016, w przypadku zgrupowań małych kraterów (jak w górach Sichote-Aliń w Rosji) wymieniony jest największy z nich. 
Potwierdzone kratery uderzeniowe.
¹ Podana średnica jest najlepszym obecnym oszacowaniem średnicy mierzonej od krawędzi do krawędzi krateru i nie obejmuje strefy całkowitych zniszczeń na zewnątrz krateru. W literaturze często można znaleźć inne wartości, wynikające z przyjęcia innej definicji, np. z uwzględnienia zewnętrznego pierścienia struktury wielopierścieniowej.
Domniemane kratery uderzeniowe.
Struktury, które są podejrzewane o pochodzenie meteorytowe, ale nie ma co do tego zgody w środowisku naukowym.

</doc>
<doc id="3003067" url="https://pl.wikipedia.org/wiki?curid=3003067" title="Esparta">
Esparta

Esparta – gmina ("municipio") w północnym Hondurasie, w departamencie Atlántida. W 2010 roku zamieszkana była przez ok. 16,1 tys. mieszkańców. Siedzibą administracyjną jest miasteczko Esparta.
Położenie.
Gmina położona jest w środkowej części departamentu. Graniczy z 3 gminami:
Miejscowości.
Według Narodowego Instytutu Statystycznego Hondurasu w 2001 roku na terenie gminy położone były następujące miasteczka i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003068" url="https://pl.wikipedia.org/wiki?curid=3003068" title="Long Way Round">
Long Way Round

Long Way Round – telewizyjny serial dokumentalny (wydany też na DVD) oraz książka pod tym samym tytułem, opowiadające o wyprawie motocyklowej dookoła świata, której głównymi uczestnikami byli Ewan McGregor i Charley Boorman. Podróż obejmowała dystans ponad 30 tys. km na trasie z Londynu do Nowego Jorku.
Informacje ogólne.
Podróż trwała od 14 kwietnia do 29 lipca 2004 r. W wyprawie udział wzięli: Ewan McGregor, Charley Boorman, Claudio von Planta (operator kamery jadący motocyklem razem z dwójką głównych bohaterów), David Alexanian i Russ Malkin (producenci) oraz kilka innych osób wspierających wyprawę. Trasa prowadziła z Londynu przez Europę Zachodnią i Środkową, następnie przez Ukrainę, Rosję, Kazachstan, Mongolię, ponownie Rosję (Syberia), Kanadę i U.S.A. Ostatnim punktem trasy był Nowy Jork. Przejechany dystans to . Podczas pokonywania niezliczonych rzek i strumieni na trasie "Drogi z kości" w Rosji, ekipa niejednokrotnie natrafiała na zniszczone bądź nieprzejezdne mosty. Wiosenno-letnie roztopy spowodowały, że rzeki w tym czasie przybierały i przeprawa przez nie ciężkimi turystycznymi motocyklami marki BMW nie była możliwa. Wtedy ekipa musiała korzystać z pomocy lokalnej ludności i ich ciężarówek. Inny odcinek, który z oczywistych względów nie został pokonany na motocyklach to Magadan (Rosja) - Anchorage (Alaska).
Podczas przejazdu przez Europę i U.S.A podróżnicy nocowali głównie w hotelach. Pozostałe odcinki trasy wymuszały nocleg pod namiotem, np. na stepach Kazachstanu i Mongolii. Odwiedzili przy okazji wiele ciekawych miejsc, np. Kaplicę Czaszek w Czechach, pomnik Maska Smutku w Magadanie (Rosja) czy Mount Rushmore w U.S.A. W Nowym Jorku, na zakończenie podróży, zorganizowana została parada motocyklowa, w które wzięli udział m.in. ojciec Ewana, Jim McGregor, oraz ekipa mechaników z Orange County Choppers.
Wsparcie.
Ekipa motocyklowa podczas całej podróży (ale też na etapie planowania) nie pozostawała bez wsparcia. Za sukces organizacyjny przedsięwzięcia odpowiedzialni byli producenci: David Alexnian oraz Russ Malkin. Operatorem kamery, towarzyszącym producentom, był Jimmy Simak. Podczas odcinka azjatyckiego (głównie na terenie Rosji) wsparcia medycznego udzielał lekarz Wasilij oraz nazwany specjalistą d.s. bezpieczeństwa – Siergiej. Zespół wsparcia podróżował za motocyklistami z około 24-godzinnym opóźnieniem. W ten sposób nie miał wpływu na samą podróż a jednocześnie był dostatecznie blisko na wypadek poważniejszej awarii czy innego niebezpiecznego zdarzenia na trasie. Zespół poruszał się dwoma samochodami Mitsubishi: pickupem L200 oraz Shogunem Warrior. Czerwony L200, po tym jak w Mongolii przewrócił się na bok, został po przybyciu na Alaskę wymieniony na Forda Excursion.
Przed rozpoczęciem wyprawy McGregor i Boorman przeszli serię szkoleń z różnych dziedzin, które miały ułatwić im przetrwanie w podróży. Szkolenie surwiwalowe odbyli z ex-majorem SAS, Jamie Lowther-Pinkertonem. BMW zapewniło motocyklistom szkolenie z jazdy w trudnym terenie (najpierw na lekkim motocyklu o pojemności 650 cm3, później na docelowej maszynie). Szkolenie odbyło się w Szkocji. Ponieważ duża część trasy przebiegała przez kraje rosyjskojęzyczne, zorganizowane zostało też szkolenie z języka rosyjskiego. Z kolei w ambasadach krajów, przez które mieli przejechać McGregor i Boorman, udzielano im praktycznych wskazówek o kraju, ludziach i panujących obyczajach. Podczas szkolenia z pierwszej pomocy, McGregor zdecydował, że na odcinku gdzie nie będzie możliwe szybkie zorganizowane pomocy medycznej, będzie podróżował z nimi lekarz.
Wsparcia kierowcom udzieliło też kilka osób spoza ekipy organizacyjnej. Była to m.in. matka Claudio von Planta (operatora kamery), która pomogła synowi w załatwieniu nowego paszportu (w starym nie było już miejsca na wizy i pieczątki). Kobieta zaoferowała pomoc i przyleciała z nowym paszportem do Londynu. Claudio miał później kolejny problem natury organizacyjnej. Okazało się bowiem, że jego szwajcarskie prawo jazdy w niektórych krajach nie jest ważne i postanowiono, że będzie zdawał egzamin na brytyjskie prawo jazdy. Niestety, na dzień przed wyjazdem nie zdał egzaminu i nie mógł wyruszyć razem z ekipą z Londynu. Dołączył do zespołu dopiero w Pradze, po zdanym egzaminie.
Motocykle.
Od samego początku McGregor był zwolennikiem wykorzystania turystycznych motockli BMW z serii GS. Natomiast Boorman wolał aby to był KTM. Rozważano też motocykle marki Honda. Po jazdach testowych na motocyklach BMW i KTM, McGregor zgodził się na propozycję kolegi i zespół wstępnie wybrał maszyny KTM. Jednak po przedstawieniu dokładnego planu podróży, KTM odmówił wyposażenia kierowców w motocykle. Powodem odmowy była obawa o powodzenie wyprawy. Taki obrót sprawy szczególnie dotknął Boormana, który był największym zwolennikiem wykorzystania motocykli tej marki.
Po odmowie ze strony KTM nie pozostało nic innego jak zgłosić się z planem wyprawy do BMW. Producent dostarczył ekipie turystyczne motocykle R1150GS Adventure. Motocykle zostały odpowiednio wyposażone, m.in. w kufry bagażowe, kamery, mikrofony, monitory podglądu z kamer czy system nawigacji GPS. Ten ostatni okazał się bardzo pomocny podczas podróży przez Mongolię i Syberię, gdzie często nie ma ani dróg ani odpowiedniego oznakowania.
Władze.
Problemy ze służbami celnymi zaczęły się już podczas przekraczania granicy czesko-słowackiej. Podczas wjazdu do Czech ekipa nie podstemplowała dokumentu, który poświadczał listę wartościowego sprzętu wwożonego na teren kraju. Podczas wyjazdu należało sprawdzić, czy lista zgadza się ze stanem faktycznym (drogi sprzęt mógł zostać sprzedany bez cła na terenie Czech, co jest niedozwolone). Prośby i perswazja nie pomogły. Dopiero po przekupieniu celników udało się przekroczyć granicę ze Słowacją. Podobny problem pojawił się na granicy słowacko-ukraińskiej. Strażnicy nalegali na pokazanie im oryginałów dokumentów motocykli, podczas gdy ekipa posiadała jedynie kserokopie. Po około 12 godzinach oczekiwana na granicy interweniował minister spraw wewnętrznych Ukrainy i drużyna mogła jechać dalej.
Problem innej natury powstał podczas podróżowania przez Kazachstan. Napotkane po drodze patrole policji bardzo często oferowały eskortę na czas podróży i jednocześnie nie przyjmowały odmowy. Ekipa chcąc nie chcąc godziła się na jazdę w towarzystwie radiowozów, co bardzo szybko stało się bardzo męczące. W kolejnych miejscowościach witał przybyszów komitet powitalny, urządzano przyjęcia, zapraszano lokalne media. Wyprawa bardzo szybko stała się znana w całym kraju. Po tym jak udało się wytłumaczyć przyjaźnie nastawionej policji, że ekipa woli podróżować sama, nastąpiło niebezpieczne zdarzenie. Na mało uczęszczanym odcinku autostrady, pasażer mijanego samochodu wymierzył broń w motocyklistów. Po tym incydencie ekipa z wdzięcznością przyjęła kolejna propozycję eskorty.
Filmowanie podczas wyprawy.
Poczynania motocyklistów były filmowane na kilka sposobów. Kamery pokładowe zostały przymocowane do kasków i motocykli. Kamerzysta Claudio miał na wyposażeniu kilka innych kamer i często wyprzedzał Ewana i Charleya albo zostawał trochę z tyłu aby nakręcić odpowiednie ujęcia. Oprócz tego bohaterowie wyprawy prowadzili wideo blog, na bieżąco komentując wydarzenia na wyprawie.
UNICEF.
Jednym z celów wyprawy było nadanie rozgłosu działalności UNICEF-u. Ekipa podróżników odwiedziła sierociniec na Ukrainie, gdzie przybywają dzieci dotknięte skutkami katastrofy w elektrowni atomowej w Czarnobylu, ścianę wspinaczkową w Kazachstanie oraz dzieciaki żyjące w kanałach ciepłowniczych w Ułan Bator, gdzie opiekują się nimi wolontariusze z UNICEF-u.
Wypadki.
Tak długa podróż nie mogła obyć się bez mniejszych i większych wypadków. Ewan McGregor przed wyprawą poddał się zabiegowi laserowej korekcji wady wzroku. Podczas tankowania motocykla na Ukrainie dwukrotnie zalał swoje oczy benzyną. Za pierwszym razem Charley Boorman próbował zatrzymać ręczną pompę paliwa przykładając palec do końcówki pistoletu. W ten sposób strumień benzyny dostał się do oka Ewana. Za drugim razem benzyna wytrysnęła z baku podczas tankowania (prawdopodobnie w dystrybutorze nie zadziałał system wyłączania pompy po napełnieniu zbiornika). Innym razem Ewan został dotkliwie pogryziony przez komary. Miał liczne ślady po ugryzieniach i przede wszystkim bardzo spuchnięte czoło. Koledzy żartowali, że to musiała być czarna wdowa a nie komar. Ewan narzekał też na bolące i pokąsane genitalia.
Po przedostaniu się na kontynent amerykański, podczas przejazdu autostradą w Calgary, Ewan został uderzony od tyłu przez młodego kierowcę samochodu. Szczęśliwie nikt nie ucierpiał. Cały impet uderzenia przyjął na siebie bagaż i aluminiowe kufry. Po niewielkiej naprawie motocykl nadawał się do jazdy.
Charley podczas przejazdu przez Syberię naciągnął sobie mięśnie ramienia i nie mógł prowadzić motocykla przez kilka dni. Wypadek zdarzył się podczas przekraczania jednej z syberyjski rzek. W Kanadzie skradziono mu portfel, gdzie miał ok. 500 dolarów, 400 euro i karty kredytowe.
Claudio (operator kamery) ucierpiał w podobny sposób – podczas postoju złodziej ukradł z jego motocykla torbę z namiotem.
Inny wypadek przydarzył się zespołowi wsparcia, kiedy terenowe Mitsubishi L200 przewróciło się na bok. Nikt nie ucierpiał poważnie, natomiast Wasilij, lekarz towarzyszący ekipie, bardzo wzburzony wytykał głupotę organizatorom. Według niego taka wyprawa nie jest warta ryzyka jakie się z nią wiąże, tym bardziej, że każdy z podróżników nie żyje dla siebie - mają żony i dzieci.
Awarie motocykli.
Motocykle na takiej wyprawie musiały dostać w kość. Pechowe okazały się ramy. Jako pierwszy odmówił posłuszeństwa motocykl Claudio. Po upadku okazało się, że rama jest pęknięta. Prowizoryczna naprawa pozwoliła dojechać do najbliższej wioski, gdzie można było zespawać pękniętą ramę. Jednak okazało się, że to nie jedyne uszkodzenia – przestały działać hamulce. Motocykl musiał zostać przetransportowany z powrotem do Londynu a Claudio miał dostać nową maszynę. Na lokalnym targu ekipa znalazła odpowiednią maszynę – był to motocykl IŻ Planeta 5, zakupiony za około 1000 dolarów. Po krótkim czasie w motocyklu zepsuła się skrzynia biegów. Awaria dopadała motocyklistów na mongolskim stepie. Napotkani pasterze pomogli naprawić motocykl, jednocześnie dziwili się, że tak dobrze wyposażona ekipa nie mogła sobie poradzić z naprawą. Na kolejnym etapie wyprawy ekipa napotkała na podmokły teren, w którym duże i ciężkie motocykle BMW nie radziły sobie najlepiej. Ewan i Charley niejednokrotnie musieli zsiadać z motocykli aby je przepchnąć. Natomiast lekki IŻ świetnie sobie radził w takim terenie.
Przejazd przez Syberię okazał się pechowy dla Ewana. Tym razem to w jego motocyklu w dwóch miejscach pękła rama, co uniemożliwiło dalszą podróż. Po zatrzymaniu jednej z przejeżdżających ciężarówek, udało się przetransportować motocykl do pobliskiego miasta i dokonać naprawy.
Jedną z największych obaw Ewana było pokonywanie rzek. Na Syberii dwukrotnie zdarzyło się, że silnik został unieruchomiony przez wodę, która dostała się do środka. Szczęśliwie, po wypompowaniu wody z cylindrów, silnik bez problemów zaczął pracować.
Motocyklom zaszkodził też transport lotniczy z Magadanu do Anchorage. Podczas lotu były źle zabezpieczone i po wydobyciu ich z luku bagażowego okazało się, że są poważnie uszkodzone (odpadające i połamane części). Na Alasce maszyny musiały przejść gruntowny przegląd, aby bezpiecznie mogły dojechać do Nowego Jorku.
Charley nie miał poważniejszych przygód z motocyklem poza złapaniem gumy. Wszystkie używane podczas podróży motocykle przeżyły natomiast wiele mniejszych i większych upadków, zostały poobijane i podrapane, jednak dojechały do celu (nie licząc motocykla Claudio, który bez hamulców nie mógł jechać dalej).
Inne projekty.
Kolejną wyprawą, na którą wybrali się McGregor i Boorman była podróż ze Szkocji do Południowej Afryki, która odbyła się w 2007 roku i została nazwana Long Way Down. Podobnie jak w pierwszej wyprawie, ważnymi przystankami na trasie były ośrodki UNICEF-u. Charley Boorman w 2006 roku ukończył rajd Dakar, który został sfilmowany i wydany pod tytułem Race to Dakar. Ponadto Boorman podróżował z Irlandii do Sydney (serial pt. By Any Means) oraz z Sydney do Tokio (serial pt. ).

</doc>
<doc id="3003069" url="https://pl.wikipedia.org/wiki?curid=3003069" title="Eparchia jelecka">
Eparchia jelecka

Eparchia jelecka – jedna z eparchii Rosyjskiego Kościoła Prawosławnego, z siedzibą w Jelcu. Jej obecnym (2013) ordynariuszem jest biskup jelecki i lebiediański Maksym (Dmitriew).
Eparchia została erygowana decyzją Świętego Synodu Rosyjskiego Kościoła Prawosławnego z 29 maja 2013 poprzez wydzielenie z eparchii lipieckiej i jeleckiej. Od momentu powstania jest częścią składową metropolii lipieckiej.

</doc>
<doc id="3003070" url="https://pl.wikipedia.org/wiki?curid=3003070" title="Hungry Range">
Hungry Range

Hungry Range lub Hungry Mountain – niski, podłużny szczyt w Hrabstwie Washoe w Nevadzie (USA). Wysokość góry wynosi 1 822 m (5 978 stóp) n.p.m.

</doc>
<doc id="3003071" url="https://pl.wikipedia.org/wiki?curid=3003071" title="Błagowo (obwód Szumen)">
Błagowo (obwód Szumen)

Błagowo (bułg. "Благово") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 98 mieszkańców.
Błagowo podlega administracyjnie pod obszar wsi Ilija Błyskowo.

</doc>
<doc id="3003072" url="https://pl.wikipedia.org/wiki?curid=3003072" title="Hungry Mountain">
Hungry Mountain



</doc>
<doc id="3003073" url="https://pl.wikipedia.org/wiki?curid=3003073" title="Jutiapa (Atlántida)">
Jutiapa (Atlántida)

Jutiapa – gmina ("municipio") w północnym Hondurasie, w departamencie Atlántida. W 2010 roku zamieszkana była przez ok. 33,8 tys. mieszkańców. Ośrodkiem administracyjnym jest miasteczko Jutiapa.
Położenie.
Gmina położona jest w północno-wschodniej części departamentu. Graniczy z 4 gminami:
Od północy obszar ogranicza Morze Karaibskie.
Miejscowości.
Według Narodowego Instytutu Statystycznego Hondurasu w 2001 na terenie gminy położone były następujące miejscowości:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003075" url="https://pl.wikipedia.org/wiki?curid=3003075" title="Hilltop Hoods">
Hilltop Hoods

Hilltop Hoods – grupa wykonująca muzykę z gatunku australijskiego rapu, która została utworzona w 1991 w Adelajdzie, w Południowej Australii. Grupa składa się z dwóch raperów: Suffa (Matt Lambert) oraz MC Pressure (Daniel Smith). W grupie działa także DJ Debris (Barry Francis) zastępujący DJ'a Nexta (Ben Hare), który opuścił grupę w 1999. Artyści wydali swój pierwszy EP: "Back Once Again" w 1997 a następnie z biegiem czasu ukazało się 6 kolejnych albumów studyjnych, trzy płyty DVD: The Calling Live, The City of Light oraz Parade of the Dead, a także remix jednego z albumów, do którego zagrała orkiestra symfoniczna z Sydney: "". Ich ostatnie trzy albumy wylądowały na szczycie listy ARIA Charts. Dwa z Singli "Chase That Feeling" (2009) and "I Love It" wraz z Sia (2011) wylądowały w pierwszej dziesiątce zestawienia singli. Na 2014 rok zapowiedziana jest premiera 7 albumu studyjnego obecnie nazwanego jako "Walking Under Stars".
Podczas ARIA Music Awards of 2006 grupa wygrała takie kategorie jak "Najlepsze wydawnictwo niezależne" oraz "Album roku: hip-hop" za płytę "The Hard Road". W 2007 ponownie zwyciężyli w kategorii "Album Roku: Hip-Hop" za remix albumu "". To samo zwycięstwo przyznano im w 2009 za "State of the Art" i w 2012 za ich najnowszą płytę "Drinking from the Sun". W 2009 roku DJ Debris wygrał także w kategorii "Inżynier roku" za pracę przy ścieżkach dźwiękowych do "State of the Art".
Historia.
Początki (1987–1997).
Suffa oraz MC Pressure po raz pierwszy spotkali się w Blackwood High School na Eden Hills – przedmieściach Adelajdy w 1987 roku. Wtedy postanowili założyć duet raperów. W 1991 do ich duetu dołączył DJ Next, dzięki czemu udało się utworzyć 3-osobową grupę. Nazwa Hilltop Hoods miała odniesienie do przedmieść Adelajdy(potocznie nazywana Hilltop) gdzie poznali się Suffa oraz Pressure. MC Flak (z grupy Cross Bred Mongrels) wymyślił nazwę Hilltop Hoods. Podczas swoich pierwszych kroków inspirowali się wykonawcami ze USA: Notorious B.I.G., KRS-One, Gang Starr, Wu-Tang Clan czy też Public Enemy.
Grupa występowała w wielu miejskich klubach, DJ Next podczas występów na żywo tworzył "skrecze". Nagrali swoje pierwsze demo "Highlanders" (utwory można znaleźć na stronie grupy do pobrania za darmo). Z grupą współpracował w tamtym czasie także MC Summit występujący jako DJ Sum-1, aczkolwiek zagościł się na krótko w roku 1996 i nie został włączony do późniejszej współpracy z zespołem.
Pierwsze wydawnictwo zespołu pojawiło się w 1997 roku na płytach winylowych. Siedem utworów znalazło się na "Back Once Again". Produkcją zajął się DJ Debris (DJ z grupy Cross Bred Mongrels). Gościnnie na płycie ukazali się Debris i Quromystix. Album "Back Once Again" jest możliwy do pobrania z oficjalnej strony zespołu.
"A Matter Of Time" i "Left Foot, Right Foot" (1999–2001).
Debiut grupy, został wydany w 1999 pod tytułem "A Matter of Time". Owe wydawnictwo pojawiło się już na płytach CD. Jeden z utworów, który ukazał się na płycie zawiera scratching. Album, tak jak demo "Back Once Again" jest możliwy do pobrania ze oficjalnej strony zespołu. Po wydaniu Matter Of Time z grupy odszedł DJ Next, lecz zastąpił go Debris jeszcze w tym samym roku. W roku 2001 ukazał się kolejny, drugi album "Left Foot, Right Foot", Wyprodukowany przez następujące osoby: Suffa, Debris oraz Veraquth. Dzięki Left Foot, Right Foot grupa została doceniona przez osoby pochodzące z Adelajdy, mimo to jednak poza granicami swojego miasta byli praktycznie nieznani.
"The Calling" (2003–2005).
Hilltop Hoods wydali swój trzeci album studyjny i pierwszy dla wytwórni Obese "The Calling" 22 września 2003 roku, który stał się sukcesem i uzyskał status złota, a później platyny. Rok później w Marcu dotarł na pozycje 50 zestawienia ARIA, aczkolwiek opuścił najlepszą setkę jeszcze we wrześniu tego samego roku. "The Nosebleed Section" utwór, który dał grupie rozpoznawalność w całej Australii wylądował na 17 miejscu na liście Triple J Hottest 100 of All Time w 2009 roku. Uznaje się, że dzięki "The Calling" Australijska scena rapu nabrała kształtu, wydostała się z cienia i na zawsze stała się gatunkiem szanowanym.
Utwór "The Nosebleed Section" uzyskał status złota. Jest także najczęściej odsłuchanym kawałkiem z gatunku Aussie Rap w serwisie YouTube. Na chwilę obecną posiada ~8,6 mln wyświetleń.
"The Hard Road" i "The Hard Road: Restrung" (2006–2008).
Po sukcesie "The Calling", kolejny krążek pojawił się 3 lata później, 1 kwietnia 2006 roku, światło dzienne ujrzał krążek The Hard Road i jako pierwszy w historii album hip-hop uplasował się na 1 pozycji w zestawieniu ARIA z 2006 roku, a także uzyskał status złota tydzień po premierze(obecnie pokryty jest platyną). Wydanie było promowane takimi singlami jak "Clown Prince" (30 miejsce na ARIA), "The Hard Road" i "What A Great Night". Płyta otrzymała nominacje do 3 kategorii wygrywając Best Urban Album i Best Independent Release w roku 2007. Singiel "What a Great Night" był jednym z najbardziej kosztownych klipów, aczkolwiek odzwierciedla on sukces i popularność Hilltopsów.
Rok później, pojawił się remix legendarnego albumu "The Hard Road", zatytułowany jako "Restrung". Do utworów zostały dograne ścieżki dźwiękowe orkiestry symfonicznej z Sydney. Remix albumu osiągnął pozycje 8 na zestawieniu ARIA oraz pokrył się złotem.
"State Of The Art" (2009–2010).
Po 3 albumach, które odniosły komercyjny sukces, Hilltop Hoods postanowili opuścić wytwórnie Obese Records, by założyć własną wytwórnie "Golden Era Records". Informacje, które jakoby były zapowiedzią kolejnego albumu pojawiły się już w 2008 roku, o których powiedział w wywiadzie Pressure: "Zdaliśmy sobie sprawę, że po wydaniu "The Hard Road: Restrung" w którym była orkiestra, melodie w utworach mogą być znacznie bardziej rozwinięte. Więc postawiliśmy, by działać właśnie w oparciu o takie ścieżki..." Po jakimś czasie okazało się, że wydany zostanie kolejny album o nazwie "State Of The Art".
Album był promowany singlem "Chase That Feeling" (8 miejsce na ARIA, pokryty dwukrotną platyną) w którym można usłyszeć Orkiestre symfoniczną, tym razem z Adelajdy. Dwa pozostałe single "Still Standing" oraz "The Light You Burned" wylądowały kolejno na 34 i 62 pozycji na ARIA. Tak, jak jego poprzednik, "The Hard Road" wylądował od razu na szczycie listy ARIA, a także stał się albumem, który uzyskał status podwójnej platyny(sprzedano około 140 tys. egzemplarzy).
"Drinking from the Sun" (od 2011).
Pod koniec listopada roku 2011 w sprzedaży pojawił się kolejny singiel, "I Love It", który dostał się na pozycje 6 na zestawieniu ARIA, zostały wtedy nagrane 3 różne wersje teledysków, singiel osiągnął status potrójnej platyny 20 marca 2013 roku.
Muzycy 1 i 2 grudnia 2011 zagrali jako Support dla Eminema, który odbył krótką trasę koncertową, grając w Melbourne i Sydney.
Jeden z utworów został opublikowany w serwisie YouTube po krótkiej akcji na Facebooku Hoodsów, gdzie pojawił się post o treści: "Jeśli ten post zostanie polubiony przez 5000 osób, opublikujemy jeden utwór z albumu "Drinking from the Sun"". Post zdobył 7,5 tys. "Lubię To" w zaledwie 10 minut, na co pojawiła się odpowiedź: "Wow. Dajcie nam chwilę" i kilka minut później został wklejony link do utworu pod tytułem "Rattling the Keys to the Kingdom". "Drinking from the Sun" wydany 20 marca 2012 roku stał się trzecim z rzędu albumem, który zdobył szczyt listy i również pojawił się na New Zealand Albums Chart na miejscu 40.
16 kwietnia 2012 pojawił się drugi singiel wraz z teledyskiem "Speaking in Tongues", jest to czarno-biały klip, w którym jest mowa o tolerancji. Gościnnie pojawił się w nim Chali 2na.
Grupa wypuściła także krótką składankę "The Good Life in the Sun" w 2012 roku, miała ona na celu promować ich trasę koncertową "Speaking In Tongues Tour", znalazły się tam kawałki z "Drinking From the Sun" na których Suffa dokonał remixu. Składanka dostępna jest do pobrania za darmo. W lipcu 2012 roku, pojawił się trzeci singiel "Shredding the Balloon". We wrześniu pojawił się teledysk do utworu "Rattling the Keys to the Kingdom" na którym można zobaczyć wykonawców rapu z całej Australii, aczkolwiek nie pojawili się dosłownie wszyscy, zabrakło tam takich artystów jak np. 360 czy Bliss N Eso.
"Walking Under Stars" (2014).
Premiera kolejnego albumu na początku miała odbyć się w 2013 roku, o czym mówił post, który pojawił się na oficjalnym profilu na Facebooku: "Właśnie minął rok od wydania singla "I Love It" Dziękujemy wszystkim którzy wspierali nas przez te ostatnie dwanaście miesięcy. To było niesamowite. Mamy nadzieje, że będziecie z nami, gdy w następnym roku pojawi się "Walking Under Stars". Suffa, Pressure &amp; Debris". Jednak obecne informacje świadczą o tym, że płyta ma szanse pojawić się w 1 kwartale 2014 roku.
Dyskografia.
Wytwórnia "Golden Era Records".
Golden Era Records, to wytwórnia należąca do Hilltop Hoods, założona została w 2009 roku:
"Dla niektórych ludzi, złote lata Hip Hop to lata 90. Wystarczy zapytać przypadkową osobę, a ona Ci powie, że renesans hip-hopu nastąpił w roku 1988. Zapytasz się jednego z pionierów, odpowie Ci, że złote lata były trzy dekady temu, gdy kultura hip-hop się narodziła. W każdym razie tak zwane złote lata nie charakteryzują się tylko samym stylem muzyki, sentyment pojawia się przez rzeczy mniej zauważalne, jak np. klimat który wtedy panował. Wytwórnia ta nie została założona, by publikować słabe nagrania, które po jednym odsłuchaniu lądują w kąt; ma ona na celu tworzenie muzyki, dzięki której będziesz mógł się poczuć, jak w złotych latach Hip-Hopu[...]".
Obecnymi członkami wytwórni są Briggs, Funkoars, Vents, Adfu i ostatnio dołączony K21.
"Hilltop Hoods Remix Shoe".
Artyści posiadają swoją limitowaną edycje butów, które zostały wyprodukowane przy współpracy z DC Shoes i wydany 1 lutego 2008 roku. Są pierwszym australijskim składem hip hopowym, którzy wydali własne buty.
"Hilltop Hoods Initiative".
Grupa stworzyła projekt, który poprzednio miał na celu pomóc nowym artystom z Południowej Australii w wybiciu się – pojawił się on w 2005 roku. Stypendium wynosiło 3.000 AUD. W 2009 nagroda została powiększona do 5.000 AUD, a inicjatywa przerodziła się w narodowy projekt dostępny dla każdego nowego artysty, jeśli nie ma on w swojej dyskografii oficjalnego wydawnictwa, a także musi być obywatelem Australii, lub być rezydentem będąc na terenie kraju przez co najmniej dwa lata. Obecna wartość, która została ustanowiona jako nagroda w 2013 roku to 10.000 AUD. W każdym roku stypendium zostało przydzielone dla grupy General Knowledge (2006), Subsketch (2007), Jimblah (2008), K21 (2009), 1/6 (2010), Koolta (2011), grupy Run for Your Life (2012) i Chelsea Jane (2013)

</doc>
<doc id="3003076" url="https://pl.wikipedia.org/wiki?curid=3003076" title="Mistrzostwa Świata w Lekkoatletyce 2013 – bieg na 100 m mężczyzn">
Mistrzostwa Świata w Lekkoatletyce 2013 – bieg na 100 m mężczyzn

Bieg na 100 metrów mężczyzn – jedna z konkurencji rozegranych podczas lekkoatletycznych mistrzostw świata na Łużnikach w Moskwie.
Obrońca tytułu mistrzowskiego z 2011 roku – Jamajczyk Yohan Blake nie wziął udziału w zawodach z powodu kontuzji.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.
Lista startowa.
Tabela prezentuje listę startową zawodników biegu na 100 metrów wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3003077" url="https://pl.wikipedia.org/wiki?curid=3003077" title="La Ceiba (gmina)">
La Ceiba (gmina)

La Ceiba – gmina ("municipio") w północnym Hondurasie, w departamencie Atlántida. W 2010 roku zamieszkana była przez ok. 185,8 tys. mieszkańców. Ośrodkiem administracyjnym jest La Ceiba.
Położenie.
Gmina położona jest w środkowej części departamentu. Graniczy z 3 gminami:
Od północy obszar ogranicza Morze Karaibskie.
Miejscowości.
Według Narodowego Instytutu Statystycznego Hondurasu na terenie gminy położone były następujące miasta i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003079" url="https://pl.wikipedia.org/wiki?curid=3003079" title="Pyszczkowiak araukariowy">
Pyszczkowiak araukariowy



</doc>
<doc id="3003080" url="https://pl.wikipedia.org/wiki?curid=3003080" title="Nikodem Kazimierz Woronicz">
Nikodem Kazimierz Woronicz

Nikodem Kazimierz Woronicz na Szumsku herbu Pawęża (zm. 1761) – kasztelan kijowski w latach 1748–1760, podkomorzy kijowski w 1748 roku, chorąży kijowski w latach 1744–1748, chorąży owrucki w latach 1733–1744, sędzia grodowy kijowski w 1723 roku, podczaszy owrucki w latach 1718–1724, podwojewodzi kijowski, rotmistrz i pułkownik wojsk koronnych, starosta ostrski.
Syn Jana Samuela, stolnika kijowskiego i Zuzanny z Dunin Karwickich. Żonaty z Joanną z Potockich oraz z Jadwigą z Jabłonowskich.
Poseł na sejm z limity 1719/1720 roku z województwa kijowskiego. Poseł sejmiku kijowskiego na sejm konwokacyjny 1733 roku. Był członkiem konfederacji generalnej zawiązanej 27 kwietnia 1733 roku na tym sejmie. Był elektorem Stanisława Leszczyńskiego w 1733 roku. Jako deputat z województwa kijowskiego podpisał "pacta conventa" Stanisława Leszczyńskiego w 1733 roku. Był marszałkiem województwa kijowskiego w konfederacji dzikowskiej 1734 roku. Poseł województwa podolskiego na sejm 1746 roku.
Ufundował w 1751 kościół parafialny katolicki Św Kazimierza w Trojanowie, w 1752 cerkiew Św Eliasza w Trojanowie, wyposażył cerkiew w 1755 w Czernelówce.
Rozbił w 1736 Kozaków pod Nowoserbią. 
W 1750 roku odznaczony został Orderem Orła Białego.

</doc>
<doc id="3003082" url="https://pl.wikipedia.org/wiki?curid=3003082" title="Gymnocrex talaudensis">
Gymnocrex talaudensis



</doc>
<doc id="3003083" url="https://pl.wikipedia.org/wiki?curid=3003083" title="Metropolia briańska">
Metropolia briańska

Metropolia briańska – jedna z metropolii Rosyjskiego Kościoła Prawosławnego. W jej skład wchodzą dwie eparchie: eparchia briańska oraz eparchia kliniecka.
Erygowana przez Święty Synod Rosyjskiego Kościoła Prawosławnego w maju 2013. Jej pierwszym zwierzchnikiem został metropolita briański i siewski Aleksander (Agrikow).

</doc>
<doc id="3003085" url="https://pl.wikipedia.org/wiki?curid=3003085" title="Onychognathus morio">
Onychognathus morio



</doc>
<doc id="3003086" url="https://pl.wikipedia.org/wiki?curid=3003086" title="La Masica">
La Masica

La Masica – gmina ("municipio") w północnym Hondurasie, w departamencie Atlántida. W 2010 roku zamieszkana była przez ok. 185,8 tys. mieszkańców. Siedzibą administracyjną jest miasto La Masica.
Położenie.
Gmina położona jest w środkowej części departamentu. Graniczy z 4 gminami:
Od północy obszar ogranicza Morze Karaibskie.
Miejscowości.
Według Narodowego Instytutu Statystycznego Hondurasu na terenie gminy położone były następujące miejscowości:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003088" url="https://pl.wikipedia.org/wiki?curid=3003088" title="Estonia na Mistrzostwach Świata w Lekkoatletyce 2013">
Estonia na Mistrzostwach Świata w Lekkoatletyce 2013

Estonia na Mistrzostwach Świata w Lekkoatletyce 2013 – reprezentacja Estonii podczas czempionatu w Moskwie liczyła 9 zawodników.

</doc>
<doc id="3003089" url="https://pl.wikipedia.org/wiki?curid=3003089" title="Zonotrichia capensis">
Zonotrichia capensis



</doc>
<doc id="3003090" url="https://pl.wikipedia.org/wiki?curid=3003090" title="Ombra Racing">
Ombra Racing

Ombra Racing – włoski zespół startujący w wyścigach samochodowych założony w 1994 roku, kiedy to rozpoczął starty w Formule Junior. Obecnie startuje w wyścigach GT: GT Spint oraz International GT Open. W przeszłości jednak zespół pokazywał się na starcie wyścigów bolidów jednomiejscowych w Auto GP World Series w latach 2010-2012, w której to serii zdobyła mistrzostwo kierowców z Kevinem Cecconem, w Międzynarodowej Formule Master w 2007 roku, w Formule 3 Euro Series, Włoskiej Formule 3, Brytyjskiej Formule 3 oraz w Niemieckiej Formule 3. Prócz Auto GP ekipa zdobyła także mistrzowski tytuł zarówno wśród zespołów, jak i wśród kierowców w 2004 roku z Matteo Cressonim w mistrzostwach Włoskiej Formuły 3.

</doc>
<doc id="3003092" url="https://pl.wikipedia.org/wiki?curid=3003092" title="Mistrzostwa Ameryki Środkowej i Karaibów w Lekkoatletyce 2005">
Mistrzostwa Ameryki Środkowej i Karaibów w Lekkoatletyce 2005

20. Mistrzostwa Ameryki Środkowej i Karaibów w Lekkoatletyce – zawody lekkoatletyczne zorganizowane na Thomas Robinson Stadium w Nassau na Bahamach od 8 do 11 lipca 2005 roku.

</doc>
<doc id="3003094" url="https://pl.wikipedia.org/wiki?curid=3003094" title="San Francisco (Atlántida)">
San Francisco (Atlántida)

San Francisco – gmina ("municipio") w północnym Hondurasie, w departamencie Atlántida. W 2010 roku zamieszkana była przez ok. 12 tys. mieszkańców. Siedzibą administracyjną jest San Francisco.
Położenie.
Gmina położona jest w środkowej części departamentu. Graniczy z 3 gminami:
Od północy obszar ogranicza Morze Karaibskie.
Miejscowości.
Według Narodowego Instytuty Statystycznego Hondurasu w 2001 na terenie gminy położone były następujące miasteczka i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003096" url="https://pl.wikipedia.org/wiki?curid=3003096" title="Sobór Trójcy Świętej w Briańsku">
Sobór Trójcy Świętej w Briańsku

Sobór Trójcy Świętej – prawosławny sobór w Briańsku, katedra eparchii briańskiej Rosyjskiego Kościoła Prawosławnego.
W 2004 władze miejskie zgodziły się udostępnić eparchii briańskiej działkę budowlaną na potrzeby budowy nowego soboru katedralnego w mieście (starszy, sobór Opieki Matki Bożej w Briańsku, został zniszczony w czasach radzieckich). Nowa świątynia miała zostać na terenie należącym w przeszłości do żeńskiego monasteru Zmartwychwstania Pańskiego. Od tego momentu na wydzielonej działce niejednokrotnie odbywały się prawosławne nabożeństwa. Oficjalną zgodę na budowę soboru wydał patriarcha moskiewski i całej Rusi Aleksy II w 2005, na wniosek biskupa briańskiego i siewskiego Teofilakta. Wówczas przystąpiono do prac nad projektem świątyni.
Prace były finansowane ze środków przekazywanych przez osoby prywatne oraz przez Gazprom. Fundamenty świątyni zostały poświęcone w 2007. Pierwszą Świętą Liturgię w ukończonej dolnej cerkwi odprawił biskup briański Teofilakt w święto patronalne budowanego soboru w 2010. Rok później ukończono zasadnicze prace w dolnej cerkwi, jak również prace nad wznoszeniem dzwonnicy soboru (nazwanej na cześć św. Aleksandra Pierieswieta) oraz sąsiadującej z nim cerkwi Świętych Nowomęcznników i Wyznawców Briańskich. Pierwsza Święta Liturgia w gotowym soborze odbyła się 24 maja 2012 pod przewodnictwem biskupa briańskiego i siewskiego Aleksandra.
Obiekt poświęcił 1 lipca 2012 patriarcha moskiewski i całej Rusi Cyryl.

</doc>
<doc id="3003097" url="https://pl.wikipedia.org/wiki?curid=3003097" title="Wasił Drumew (miejscowość)">
Wasił Drumew (miejscowość)

Wasił Drumew (bułg. "Васил Друмев") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 250 mieszkańców.

</doc>
