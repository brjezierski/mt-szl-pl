<doc id="3003098" url="https://pl.wikipedia.org/wiki?curid=3003098" title="Mikołaj Aleksander Sołtyk">
Mikołaj Aleksander Sołtyk

Mikołaj Aleksander Sołtyk herbu własnego (zm. w 1745 lub 1746 roku) – kasztelan przemyski w latach 1726-1745, łowczy kamieniecki w latach 1697-1720, starosta grodecki w 1720 roku.
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Jako deputat z Senatu podpisał "pacta conventa" Stanisława Leszczyńskiego w 1733 roku. 
W 1742 roku był komisarzem z Senatu Trybunału Skarbowego Koronnego. Był duktorem sejmiku generalnego skonfederowanego województwa ruskiego w konfederacji dzikowskiej 1734 roku.
Był marszałkiem sejmików województwa ruskiego w 1717, 1730, 1734, 1736 roku.

</doc>
<doc id="3003101" url="https://pl.wikipedia.org/wiki?curid=3003101" title="Eparchia kliniecka">
Eparchia kliniecka

Eparchia kliniecka – jedna z eparchii Rosyjskiego Kościoła Prawosławnego, z siedzibą w Klińcach. 
Eparchia została erygowana decyzją Świętego Synodu Rosyjskiego Kościoła Prawosławnego z 29 maja 2013 poprzez wydzielenie z eparchii briańskiej i siewskiej. Od momentu powstania jest częścią składową metropolii briańskiej.
Monaster.
Na terenie eparchii działa żeński monaster Zaśnięcia Matki Bożej w Klińcach.

</doc>
<doc id="3003102" url="https://pl.wikipedia.org/wiki?curid=3003102" title="Letnie Grand Prix w kombinacji norweskiej 2013">
Letnie Grand Prix w kombinacji norweskiej 2013

Letnie Grand Prix w kombinacji norweskiej 2013 – szesnasta edycja LGP w historii kombinacji norweskiej. Sezon składał się z czterech konkursów indywidualnych i jednego sprintu drużynowego. Rywalizacja rozpoczęła się 24 sierpnia 2013 w Oberwiesenthal, a zakończyła 31 sierpnia 2013 w Oberstdorfie. Tytuł sprzed roku obronił Austriak Bernhard Gruber.

</doc>
<doc id="3003105" url="https://pl.wikipedia.org/wiki?curid=3003105" title="Tela (gmina)">
Tela (gmina)

Tela – gmina ("municipio") w północnym Hondurasie, w departamencie Atlántida. W 2010 roku zamieszkana była przez ok. 87,6 tys. mieszkańców. Siedzibą administracyjną jest miasto Tela.
Położenie.
Gmina położona jest w zachodniej części departamentu. Graniczy z 5 gminami:
Od północy obszar ogranicza Morze Karaibskie.
Miejscowości.
Według Narodowego Instytutu Statystycznego Hondurasu w 2001 roku na terenie gminy położone były następujące miasta i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003106" url="https://pl.wikipedia.org/wiki?curid=3003106" title="Czerencza">
Czerencza

Czerencza (bułg. "Черенча") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 331 mieszkańców.

</doc>
<doc id="3003110" url="https://pl.wikipedia.org/wiki?curid=3003110" title="Anna ziębicka">
Anna ziębicka

Anna (zm. między 1368 a 1370 w Rawie Mazowieckiej) – księżniczka ziębicka, księżna mazowiecka, córka księcia Bolka II ziębickiego i Guty lub Mikołaja Małego i Agnieszki z Lichtenburka.
Życiorys.
W dawnej historiografii przyjmowano za przekazem powieści ludowej, iż księżniczka ziębicka nosiła imię Ludmiła. Utwór ten został jednak najprawdopodobniej sfingowany przez XIX-wiecznego polskiego historyka Teodora Narbutta. W literaturze historycznej nazywano również księżniczkę bezpodstawnie imionami Eudoksja lub Elżbieta. Jej prawdziwe imię przekazała indulgencja papieża Innocentego VI z 18 grudnia 1357 udzielona księżnej i jej mężowi Siemowitowi III, w której została ona nazwana imieniem Anna.
W drugiej połowie 1356 lub w 1357, najprawdopodobniej w listopadzie 1357 Anna została żoną księcia mazowieckiego Siemowita III. Książę mazowiecki poznał księżniczkę ziębicką w czasie pobytu na dworze cesarza Karola IV Luksemburskiego. Anna ziębicka urodziła swojemu mężowi troje dzieci: dwóch synów zmarłych w dzieciństwie, z których jeden nosił najprawdopodobniej imiona Stanisław Siemowit oraz biskupa-nominata płockiego Henryka. Ostatnim dokumentem, w którym Anna ziębicka jest wymieniona jako osoba żyjąca jest dyspensa papieża Urbana V.
Informacje na temat tragicznej śmierci księżnej mazowieckiej Anny przekazała kronika Janka z Czarnkowa. Według przekazu kronikarza, podczas pobytu na dworze swej siostry Eufemii w Cieszynie, Siemowit III usłyszał pogłoski na temat zdrady małżeńskiej swej małżonki. Anna ziębicka została uwięziona przez swojego męża na zamku w Rawie Mazowieckiej, gdzie urodziła ona swojego najmłodszego syna Henryka. Kilka tygodni po urodzeniu się Henryka, księżna mazowiecka została uduszona. Do wydarzenia tego doszło między 1368 a 1370. Zgodnie z relacją Janka z Czarnkowa książę Siemowit III do końca życia żałował popełnionej przez siebie zbrodni. Tragedia, która rozegrała się na zamku w Rawie stała się inspiracją dla dwóch utworów angielskiego poety i dramaturga Williama Szekspira: "Zimowa opowieść" i "Burza".

</doc>
<doc id="3003115" url="https://pl.wikipedia.org/wiki?curid=3003115" title="Jewgienij Łobanow">
Jewgienij Łobanow

Jewgienij Wadimowicz Łobanow, ros. Евгений Вадимович Лобанов (ur. 25 czerwca 1984 w Archangielsku) – rosyjski hokeista, trener.
Kariera.
Wychowanek Spartaka Archangielsk. Od sierpnia 2011 zawodnik Awtomobilista Jekaterynburg. W lipcu 2013 przedłużył kontrakt o rok. W czerwcu 2014 przedłużył kontrakt o rok. Odszedł z klubu w grudniu 2014. Od 2015 zawodnik Torosu. Od lipca 2016 zawodnik białorskiego HK Homel. W lipcu 2017 przeszedł do Szachciora Soligorsk.
W sezonie 2019/2020 był trenerem bramkarzy w kazachskim klubie HK Ałmaty.

</doc>
<doc id="3003116" url="https://pl.wikipedia.org/wiki?curid=3003116" title="Wybory generalne w Zimbabwe w 2013 roku">
Wybory generalne w Zimbabwe w 2013 roku

Wybory generalne w Zimbabwe w 2013 roku odbyły się 31 lipca. Trzema głównymi kandydatami byli: dotychczasowy prezydent kraju Robert Mugabe (ZANU-PF), lider opozycyjnej MDC - Morgan Tsvangirai oraz Welshman Ncube. Wybory wygrał ponownie Mugabe, który stał na czele Zimbabwe przez 33 lata, początkowo jako premier, a od 1987 jako prezydent. Zwycięstwem zapewnił sobie władzę przez kolejną 5-letnią kadencję. Równolegle odbyły się wybory parlamentarne, które wygrała partia Mugabe - Narodowy Związek Zimbabwe - Front Patriotyczny (ZANU-PF).
Tło.
Robert Mugabe sprawuje rządy w Zimbabwe od 1980 roku. Jest odpowiedzialny za doprowadzenie kraju do stanu największego w historii kraju kryzysu gospodarczego. W 1980 objął władzę jako premier, a od 1987 jest prezydentem.
W 2002 roku przegrał wybory, ale ich wyniki zostały później sfałszowane. W 2008 r. jego ówczesny rywal Morgan Tsvangirai uzyskał oficjalnie w głosowaniu 48%, przed Mugabem (43%). Zwolennicy Mugabe ponieśli bunt wobec Tsvangiraia, w wyniku których zginęło ok. 200 ludzi. Przed drugą turą wyborów Tsvangirai zrezygnował z udziału, chroniąc się w ambasadzie Holandii. Na mocy kompromisu został następnie premierem. Sam Mugabe sprawuje władze w sposób dyktatorski, zapowiedział jednak swoją gotowość do ustąpienia z urzędu w razie porażki
Były to pierwsze wybory po zaakceptowaniu nowej konstytucji w referendum z 16 marca 2013.
Nowy projekt konstytucji zakładał ograniczenie władzy prezydenta do dwóch pięcioletnich kadencji. Ponieważ nowe prawo nie obowiązywało wstecz, 89-letni wówczas Mugabe, który sprawuje władzę w Zimbabwe od 33 lat, wystartował w wyborach prezydenckich.
Wyniki wyborów.
Wybory prezydenckie.
Zdecydowane zwycięstwo Mugabe odrzucił Tsvangirai, który ogłosił, że zwróci się do sądu, Unii Afrykańskiej, do Wspólnoty Rozwoju Afryki Południowej (SADC) by zbadały przebieg wyborów. Ogłosił również, że jego partia MDC-T nie wejdzie w skład rządu wyłonionego na drodze nieuczciwych wyborów.
Unia Europejska ogłosiła, że wybory w Zimbabwe były nieprzejrzyste i odnotowano liczne nieprawidłowości. Obserwatorzy z Zachodu nie zostali dopuszczeni do Zimbabwe. Ich afrykańscy odpowiednicy zaakceptowali przebieg głosowania, jednak niezależni obserwatorzy doszukali się licznych fałszerstw szczególnie przy rejestracji wyborców.
Z list wyborczych zmazywano młodych obywateli Zimbabwe głosujących na Tsvangiraia, z kolei na listach wyborców znalazło ponad 116 tys. osób liczących sobie ponad sto lat, a także prawie milion nazwisk ludzi, którzy zmarli lub wyjechali z kraju. Uniemożliwiano głosowanie ludziom w miastach, w których elektorat był przychylny głównemu kandydatowi opozycji. Natomiast na terenach wiejskich, gdzie ludność głosowała przeważnie na Mugabe, udział w wyborach uniemożliwiono tylko nielicznym. Obliczono też, że w jednej trzeciej okręgów wyborczych wyborców okazało się więcej niż mieszkańców.
W swoim pierwszym przemówieniu Mugabe powiedział, że jego zwycięstwo w wyborach jest nieodwołane, a "ci, którzy są zaszokowani swoją porażką mogą iść się powiesić, jeśli mają na to ochotę". Prezydent dodał również, że "jeśli umrą, nawet psy nie będą jadły ich ciał".
Wybory parlamentarne.
Wyniki wyborów do niższej izby parlamentu Izby Zgromadzenia liczącej 210 miejsc.
11 września 2013 Mugabe zniósł urząd premiera Zimbabwe, a na czele rządu stał prezydent.

</doc>
<doc id="3003117" url="https://pl.wikipedia.org/wiki?curid=3003117" title="Dibicz">
Dibicz

Dibicz (bułg. "Дибич") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 1027 mieszkańców.

</doc>
<doc id="3003118" url="https://pl.wikipedia.org/wiki?curid=3003118" title="Marcin Sobieszczański">
Marcin Sobieszczański

Marcin Sobieszczański herbu Rogala – podczaszy latyczowski w latach 1713–1738.
Był konsyliarzem i delegatem w konfederacji dzikowskiej 1734 roku.

</doc>
<doc id="3003121" url="https://pl.wikipedia.org/wiki?curid=3003121" title="Exit">
Exit



</doc>
<doc id="3003122" url="https://pl.wikipedia.org/wiki?curid=3003122" title="Andrzej Seweryn Gurowski">
Andrzej Seweryn Gurowski

Andrzej Seweryn Gurowski herbu Wczele (zm. w 1752 roku) – stolnik kamieniecki w latach 1729-1751, stolnik nowogrodzki siewierski w 1721 roku.
Jako poseł na sejm konwokacyjny 1733 roku z województwa podolskiego był członkiem konfederacji generalnej zawiązanej 27 kwietnia 1733 roku na tym sejmie. Był konsyliarzem i delegatem województwa wołyńskiego w konfederacji dzikowskiej 1734 roku. Poseł województwa podolskiego na sejm nadzwyczajny pacyfikacyjny 1736 roku. Poseł województwa podolskiego na sejm 1744 roku i na sejm 1748 roku. Poseł województwa kijowskiego na sejm 1746 roku.

</doc>
<doc id="3003123" url="https://pl.wikipedia.org/wiki?curid=3003123" title="Gradiszte (obwód Szumen)">
Gradiszte (obwód Szumen)

Gradiszte (bułg. "Градище") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 608 mieszkańców.
Zabytki.
W rejestrze zabytków znajduje się:

</doc>
<doc id="3003124" url="https://pl.wikipedia.org/wiki?curid=3003124" title="System rezerwy">
System rezerwy



</doc>
<doc id="3003125" url="https://pl.wikipedia.org/wiki?curid=3003125" title="Iwanski">
Iwanski

Iwanski (bułg. "Ивански") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 1522 mieszkańców.
Kultura.
We wsi znajduje się dom kultury i biblioteka.
Zabytki.
W rejestrze zabytków znajdują się:

</doc>
<doc id="3003129" url="https://pl.wikipedia.org/wiki?curid=3003129" title="Steijn Schothorst">
Steijn Schothorst

Steijn Schothorst (ur. 14 października 1994 roku) – holenderski kierowca wyścigowy.
Kariera.
Początki.
Schothorst rozpoczął karierę w jednomiejscowych samochodach wyścigowych w 2010 roku w Formido Swift Cup, który z dorobkiem 1 podium ukończył na 10 pozycji. Rok później w Festiwalu Formuły Ford klasie Duratec stanął dwukrotnie na podium i uzyskał dwa najlepsze czasy okrążeń, lecz startował tam tylko gościnnie. Podobnie było w Brytyjskiej oraz Europejskiej Formule Ford. Jedynie w Formule Ford Benelux był klasyfikowany i tu zakończył sezon na 4 pozycji, udało mu się bowiem odnieść trzy zwycięstwa i sześciokrotnie stanąć na podium.
Formuła Renault.
W 2012 roku Schotchorst rozpoczął stary w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W europejskiej serii wystartował z ekipą Manor MP Motorsport, jednak zdobył tylko 12 punktów (22 pozycja w klasyfikacji}. W serii północnoeuropejskiej Holender wystartował 20 razy i dwukrotnie zwyciężył. Z dorobkiem 212 punktów uplasował się na 5 pozycji w klasyfikacji generalnej. Na kolejny sezon startów Steijn podpisał kontrakt z mistrzowską ekipą Josef Kaufmann Racing. Z dorobkiem odpowiednio 32 i 202 punktów uplasował się w edycjach europejskiej i północnoeuropejskiej odpowiednio na czternastej i piątej pozycji w klasyfikacji generalnej.
W sezonie 2014 Holender rozpoczął współpracę z holenderską ekipą Manor MP Motorsport w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji europejskiej w ciągu czternastu wyścigów, w których wystartował, uzbierał łącznie 24 punkty. Dało mu to siedemnaste miejsce w końcowej klasyfikacji kierowców. W serii północnoeuropejskiej odniósł jedno zwycięstwo i czterokrotnie stawał na podium. Z dorobkiem 224 punktów uplasował się na czwartej pozycji w klasyfikacji generalnej.
Wyniki.
Podsumowanie.
† – Schothorst nie był wliczany do klasyfikacji

</doc>
<doc id="3003132" url="https://pl.wikipedia.org/wiki?curid=3003132" title="Apacilagua">
Apacilagua

Apacilagua – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 9,6 tys. mieszkańców. Siedzibą administracyjną jest miejscowość Apacilagua.
Położenie.
Gmina położona jest w środkowej części departamentu. Graniczy z 6 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miejscowości:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003133" url="https://pl.wikipedia.org/wiki?curid=3003133" title="Gustav Malja">
Gustav Malja

Gustav Malja (ur. 4 listopada 1995 w Malmö) – szwedzki kierowca wyścigowy.
Życiorys.
Niemiecka Formuła Master.
Malja rozpoczął karierę w jednomiejscowych samochodach wyścigowych w 2011 roku w ADAC Formuła Master, gdzie z dorobkiem 1 podium ukończył na 13 pozycji. Rok później odgrywał już znaczącą rolę w tej serii. Jeżdżąc w bolidzie Neuhauser Racing w ciągu 23 wyścigów wygrał trzy, a także aż szesnastokrotnie stawał na podium. Zdobycz 307 punktów pozwoliła mu świętować tytuł wicemistrza serii.
Formuła Renault 2.0.
W 2012 roku Malja wystartował gościnnie w edycji zimowej Brytyjska Formuła Renault BARC. Startując w dwóch wyścigach w bolidzie ekipy MGR Motorsport ani jednego nie ukończył. Rok później już rozpoczął stary w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W obu znanych seriach podpisał kontrakt z ekipą mistrzowską - Josef Kaufmann Racing. Z dorobkiem odpowiednio czterech i 98 punktów został sklasyfikowany odpowiednio na dwudziestej i piętnastej pozycji w klasyfikacji generalnej.
W sezonie 2014 Szwed kontynuował współpracę z niemiecką ekipą Josef Kaufmann Racing w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji europejskiej w ciągu czternastu wyścigów, w których wystartował, uzbierał łącznie 49 punktów. Dało mu to dwunaste miejsce w końcowej klasyfikacji kierowców. W serii północnoeuropejskiej odniósł dwa zwycięstwa i czterokrotnie stawał na podium. Z dorobkiem 193 punktów uplasował się na piątej pozycji w klasyfikacji generalnej.
Formuła 3.
W 2015 roku zaliczył debiut w wyścigach europejskiej edycji Formuły 3. Wystartował gościnnie w zespole Eurointernational podczas francuskiej rundy na ulicznym torze w Pau. Pierwszego startu jednak nie ukończył, natomiast w dwóch kolejnych dojeżdżał dopiero na dwudziestej piątej lokacie.
Formuła Renault 3.5.
W roku 2015 Gustav awansował do Formuły Renault 3.5, gdzie podpisał kontrakt z brytyjskim zespołem Strakka Racing. Szwed sześciokrotnie mieścił się w czołowej szóste, a podczas startów na torze Hungaroring i Nürburgring stanął na podium, zajmując odpowiednio trzecią i drugą lokatę. W klasyfikacji generalnej zajął 9. miejsce z dorobkiem 79 punktów.
Seria GP2.
W sezonie 2015 zadebiutował w serii GP2. Podczas rundy na belgijskim torze Spa-Francorchamps zastąpił we włoskim zespole Trident Racing Austriaka René Bindera. Szwed zdobył punkt za dziesiątą pozycję w pierwszym starcie. W drugim natomiast spadł na osiemnastą lokatę. Kolejną szansę otrzymał od innej ekipy z Półwyspu Apenińskiego, Rapax. W dwóch ostatnich eliminacjach sezonu zajął fotel Rumuna Roberta Vișoiu. Nie zdobył jednak żadnych punktów, najbliżej celu będąc w sprincie na torze Sakhir, gdzie był trzynasty. W klasyfikacji końcowej uplasował się na 25. pozycji.

</doc>
<doc id="3003136" url="https://pl.wikipedia.org/wiki?curid=3003136" title="Triphyophyllum peltatum">
Triphyophyllum peltatum

Triphyophyllum peltatum – gatunek roślin z rodziny "Dioncophyllaceae" z monotypowego rodzaju Triphyophyllum. Jest to roślina występująca w naturze wyłącznie w Afryce zachodniej. Nazwa rośliny pochodzi od trzech rodzajów liści jakie wytwarza ona w czasie swojego rozwoju. Jeden z tych typów liści jest przystosowany do owadożerności.

</doc>
<doc id="3003138" url="https://pl.wikipedia.org/wiki?curid=3003138" title="Mistrzostwa Świata w Lekkoatletyce 2013 – rzut dyskiem kobiet">
Mistrzostwa Świata w Lekkoatletyce 2013 – rzut dyskiem kobiet

Rzut dyskiem kobiet – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
W zawodach (z powodu kontuzji) nie wzięła udziału obrończyni tytułu mistrzowskiego z 2011 roku – Chinka Li Yanfeng.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.

</doc>
<doc id="3003139" url="https://pl.wikipedia.org/wiki?curid=3003139" title="Choluteca (gmina)">
Choluteca (gmina)

Choluteca – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 459 tys. mieszkańców. Siedzibą administracyjną jest miasto Choluteca.
Położenie.
Gmina położona jest w południowej części departamentu. Graniczy z Nikaraguą od południa, Zatoką Fonseca od południowego zachodu i 9 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasta i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003140" url="https://pl.wikipedia.org/wiki?curid=3003140" title="Metropolia petersburska">
Metropolia petersburska

Metropolia petersburska – jedna z metropolii Rosyjskiego Kościoła Prawosławnego. W jej skład wchodzą cztery eparchie: eparchia petersburska, eparchia wyborska, eparchia gatczyńska oraz eparchia tichwińska.
Erygowana przez Święty Synod Rosyjskiego Kościoła Prawosławnego w marcu 2013.

</doc>
<doc id="3003141" url="https://pl.wikipedia.org/wiki?curid=3003141" title="Reza Ghuczanneżad">
Reza Ghuczanneżad

Reza Ghuczanneżad, "Reza Ghoochannejhad" (ur. 20 września 1987 w Meszhedzie) – irański piłkarz grający na pozycji napastnika.
Kariera klubowa.
Ghuczanneżad wyemigrował do Holandii jako dziecko i tu rozpoczynał profesjonalną karierę piłkarską. Przez kilka lat występował w holenderskich klubach, takich jak Sc Heerenveen, Go Ahead Eagles, FC Emmen i SC Cambuur. W 2011 roku podpisał trzyletni kontrakt z Sint-Truidense VV. W styczniu 2013 roku przeniósł się jednak do Standard Liège, z którym podpisał 3,5-letni kontrakt. Następnie grał w Charlton Athletic, z którego był wypożyczony do Al Kuwait i Al-Wakrah. W 2016 wrócił do Heerenveen.
Kariera reprezentacyjna.
W reprezentacji Iranu zadebiutował 16 października 2012 roku w meczu eliminacji mistrzostw świata z Koreą Południową. Na boisku przebywał do 73 minuty.

</doc>
<doc id="3003143" url="https://pl.wikipedia.org/wiki?curid=3003143" title="Sulfadimetoksyna">
Sulfadimetoksyna

Sulfadimetoksyna () – organiczny związek chemiczny, lek z grupy sulfonamidów, amid kwasu sulfanilowego i 2,6-dimetoksypirymidyny. .
Występuje pod nazwami handlowymi "Madroxin", "Di-Methox" i "Albon". W Polsce w roku 2017 dopuszczona była do sprzedaży w postaci preparatu złożonego "Polisulfalent" (sole sodowe sulfadimetoksyny, sulfadimidyny i sulfatiazolu).
Obecnie bardzo rzadko stosowany u ludzi ze względu na toksyczność. .
Nadal stosowana w weterynarii, głównie, do leczenia toksoplazmozy.

</doc>
<doc id="3003144" url="https://pl.wikipedia.org/wiki?curid=3003144" title="Eparchia tichwińska">
Eparchia tichwińska

Eparchia tichwińska – jedna z eparchii Rosyjskiego Kościoła Prawosławnego, z siedzibą w Tichwinie. Jej ordynariuszem jest biskup tichwiński i łodiejnopolski Mścisław (Diaczyna).
Eparchia została erygowana na posiedzeniu Świętego Synodu Rosyjskiego Kościoła Prawosławnego w marcu 2013 poprzez wydzielenie z eparchii petersburskiej i ładoskiej.
Monastery.
Na terenie eparchii tichwińskiej w 2014 czynne były następujące klasztory:

</doc>
<doc id="3003145" url="https://pl.wikipedia.org/wiki?curid=3003145" title="Concepción de María">
Concepción de María

Concepción de María – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 26,9 tys. mieszkańców. Siedzibą administracyjną jest miasteczko Concepción de María.
Położenie.
Gmina położona jest w południowej części departamentu. Graniczy z Nikaraguą od wschodu i 3 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miejscowości:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003147" url="https://pl.wikipedia.org/wiki?curid=3003147" title="The Cure for Insomnia">
The Cure for Insomnia

Lekarstwo na bezsenność

</doc>
<doc id="3003148" url="https://pl.wikipedia.org/wiki?curid=3003148" title="Kościół św. Jana Chrzciciela i Matki Bożej Pocieszenia w Gieczu">
Kościół św. Jana Chrzciciela i Matki Bożej Pocieszenia w Gieczu

Kościół świętego Jana Chrzciciela i Matki Bożej Pocieszenia w Gieczu – jeden z dwóch kościołów rzymskokatolickich we wsi Giecz, w powiecie średzkim. Należy do dekanatu kostrzyńskiego.
Jest to świątynia drewniana wzmiankowana w 1240 roku, obecna została wybudowana po pożarze w 1717 roku, kilkakrotnie była restaurowana. Przy budowli został odkryty fragment muru świątyni przedromańskiej wybudowanej z kamienia polnego. Wyposażenie wnętrza pochodzi z XVIII stulecia. W ołtarzu głównym znajduje się obraz Matki Bożej Pocieszenia ze szkoły wielkopolskiej, pochodzący z XVII wieku.

</doc>
<doc id="3003149" url="https://pl.wikipedia.org/wiki?curid=3003149" title="Lekarstwo na bezsenność">
Lekarstwo na bezsenność

Lekarstwo na bezsenność – amerykański film z 1987 roku w reżyserii Johna Henry'ego Timmisa IV. Film jest jednym z najdłuższych filmów w dziejach kina, gdyż trwa 87 godzin.
Fabuła.
Pisarz L.D. Groban recytuje swój 4080-stronicowy poemat, pod tytułem "Lekarstwo na bezsenność". Recytacja przeplatana jest scenami rockowych kapel J.T.4 i Cosmic Lightining oraz fragmentami scen pornograficznych.

</doc>
<doc id="3003151" url="https://pl.wikipedia.org/wiki?curid=3003151" title="Eparchia gatczyńska">
Eparchia gatczyńska

Eparchia gatczyńska – jedna z eparchii Rosyjskiego Kościoła Prawosławnego, z siedzibą w Gatczynie. Jej obecnym (2013) ordynariuszem jest biskup gatczyński i łuski Mitrofan (Osiak).
Eparchia została erygowana na posiedzeniu Świętego Synodu Rosyjskiego Kościoła Prawosławnego w marcu 2013 poprzez wydzielenie z eparchii petersburskiej i ładoskiej.

</doc>
<doc id="3003153" url="https://pl.wikipedia.org/wiki?curid=3003153" title="Guilherme Silva">
Guilherme Silva

Guilherme Silva (ur. 24 czerwca 1994 roku) – brazylijski kierowca wyścigowy.
Kariera.
Formuła 3.
Silva rozpoczął karierę w jednomiejscowych samochodach wyścigowych w 2010 roku w Południowoamerykańskiej Formule 3. W pierwszym sezonie startów mimo udziału w zaledwie dwóch wyścigach zdobył 14 punktów, co uplasowało go na 13 pozycji w klasyfikacji generalnej. Rok później w tej samej serii odgrywał już jedną z pierwszoplanowych ról. Dzięki trzem zwycięstwom w wyścigach oraz aż jedenastu pozycjom na podium Brazylijczyk osiągnął najniższy stopień podium w klasyfikacji. W sezonie 2011 wystartował także w otwartych mistrzostwach Brazylii Formuły 3, w których zajął 6 lokatę. 
Formula Future Fiat.
W sezonie 2011 Silva odniósł jednak największy sukces w brazylijskiej serii Formula Future Fiat. Po 2 zwycięstwach i ośmiu podiach Guilherme został mistrzem serii z dorobkiem 123 punktów.
Formuła Renault.
W 2012 roku Silva rozpoczął stary w Europejskim Pucharze Formuły Renault 2.0 oraz Alpejskiej Formule Renault 2.0. W obu seriach po jednym razie osiągnął podium, ale nie zwyciężył wyścigu. W klasyfikacji końcowej widniał odpowiednio na 17 oraz 8 miejscu. Na kolejny sezon startów w Europejskim Pucharze Formuły Renault 2.0 i w Alpejskiej Formule Renault 2.0 Silva podpisał kontrakt z fińską ekipą Koiranen Bros. Jedynie w edycji alpejskiej był klasyfikowany. Z dorobkiem 43 punktów zajął jedenaste miejsce w klasyfikacji generalnej.

</doc>
<doc id="3003154" url="https://pl.wikipedia.org/wiki?curid=3003154" title="Botryllus">
Botryllus

Botryllus – rodzaj żachw z rodziny Styelidae.
Do rodzaju zalicza się następujące gatunki:

</doc>
<doc id="3003156" url="https://pl.wikipedia.org/wiki?curid=3003156" title="Latouche-Treville">
Latouche-Treville



</doc>
<doc id="3003157" url="https://pl.wikipedia.org/wiki?curid=3003157" title="Religia w Angoli">
Religia w Angoli

Angola jest chrześcijańskim (90,5%) krajem, w którym istnieje ok. 1000 wspólnot religijnych. Dominującym wyznaniem jest katolicyzm do którego należy ponad połowa społeczeństwa (56,8%). Drugą co do wielkości grupą religijną jest protestantyzm (30,6%), z czego większość stanowią zielonoświątkowcy. Tradycyjne wierzenia afrykańskie praktykuje 4–6% ludności. W kraju występuje także niewielka liczba wyznawców islamu. 5,1% ludności nie utożsamia się z żadną religią.
Konstytucja i inne ustawy gwarantują wolność religijną. Konstytucja określa kraj jako państwo świeckie i oddzielone od kościoła. Państwo uznaje i szanuje różne grupy religijne, które mają prawo do organizowania i prowadzenia działalności, pod warunkiem przestrzegania konstytucji i ustaw.
W 2010 roku w Angoli funkcjonowało osiemdziesiąt trzy oficjalne instytucje religijne, a około 850 oczekiwało na uznanie prawne (INAR 2010).
Historia.
Przez prawie 500 lat od XV wieku Angola była kolonią Portugalii. Misjonarze katoliccy mieli wolną rękę aby szerzyć chrześcijaństwo, które ostatecznie stało się religią dominującą. Protestantyzm przybył w drugiej połowie XIX wieku. Różne grupy z różnych narodów przybyły do pracy misyjnej. Brytyjscy baptyści przybyli w 1878 roku i uczynili swoją bazę wśród ludu Bakongo. Kongregacjonaliści z Ameryki współpracowali z prezbiterianami z Kanady w celu ewangelizacji ludu Ovimbundu. William Taylor, biskup i misjonarz z Metodystycznego Kościoła Episkopalnego, przywiózł zespół 45 ludzi do Angoli w 1885 roku w celu stworzenia misji wśród ludu Kinbundi.
Od zakończenia wojny domowej w 2002 roku, krajobraz religijny Angoli znacznie się zmienił wraz z szybkim rozwojem kościołów charyzmatycznych, ewangelicznych i zielonoświątkowych, pod wpływem misjonarzy brazylijskich, nigeryjskich i kongijskich.

</doc>
<doc id="3003159" url="https://pl.wikipedia.org/wiki?curid=3003159" title="Eparchia achtubińska">
Eparchia achtubińska

Eparchia achtubińska – jedna z eparchii Rosyjskiego Kościoła Prawosławnego, z siedzibą w Achtubinsku.
Eparchia została erygowana decyzją Świętego Synodu Rosyjskiego Kościoła Prawosławnego w marcu 2013 poprzez wydzielenie z eparchii astrachańskiej i jenotajewskiej. Od momentu powstania jest częścią składową metropolii astrachańskiej.

</doc>
<doc id="3003161" url="https://pl.wikipedia.org/wiki?curid=3003161" title="Reza Ghoochannejhad">
Reza Ghoochannejhad



</doc>
<doc id="3003163" url="https://pl.wikipedia.org/wiki?curid=3003163" title="Didemnum">
Didemnum

Didemnum – rodzaj żachw z rodziny Didemnidae.
Do rodzaju zalicza się następujące gatunki:

</doc>
<doc id="3003167" url="https://pl.wikipedia.org/wiki?curid=3003167" title="Ash-Shamal">
Ash-Shamal



</doc>
<doc id="3003168" url="https://pl.wikipedia.org/wiki?curid=3003168" title="Al Khawr">
Al Khawr



</doc>
<doc id="3003169" url="https://pl.wikipedia.org/wiki?curid=3003169" title="Al Khor">
Al Khor



</doc>
<doc id="3003170" url="https://pl.wikipedia.org/wiki?curid=3003170" title="Ouarkziz">
Ouarkziz



</doc>
<doc id="3003174" url="https://pl.wikipedia.org/wiki?curid=3003174" title="Duyure">
Duyure

Duyure – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 2,9 tys. mieszkańców. Siedzibą administracyjną jest miejscowość Duyure.
Położenie.
Gmina położona jest w północno-wschodniej części departamentu. Graniczy z Nikaraguą od wschodu i 3 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003175" url="https://pl.wikipedia.org/wiki?curid=3003175" title="Al Daayen">
Al Daayen



</doc>
<doc id="3003176" url="https://pl.wikipedia.org/wiki?curid=3003176" title="Al Rayyan">
Al Rayyan



</doc>
<doc id="3003177" url="https://pl.wikipedia.org/wiki?curid=3003177" title="Amguid">
Amguid



</doc>
<doc id="3003179" url="https://pl.wikipedia.org/wiki?curid=3003179" title="Ad Dawhah">
Ad Dawhah



</doc>
<doc id="3003180" url="https://pl.wikipedia.org/wiki?curid=3003180" title="Talemzane">
Talemzane



</doc>
<doc id="3003182" url="https://pl.wikipedia.org/wiki?curid=3003182" title="El Corpus">
El Corpus

El Corpus – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 23,6 tys. mieszkańców. Siedzibą administracyjną jest miejscowość El Corpus.
Położenie.
Gmina położona jest w północno-wschodniej części departamentu. Graniczy z 7 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003183" url="https://pl.wikipedia.org/wiki?curid=3003183" title="Ad-Dauha (ujednoznacznienie)">
Ad-Dauha (ujednoznacznienie)



</doc>
<doc id="3003184" url="https://pl.wikipedia.org/wiki?curid=3003184" title="Młodzieżowe Indywidualne Mistrzostwa Polski na Żużlu 1978">
Młodzieżowe Indywidualne Mistrzostwa Polski na Żużlu 1978

Młodzieżowe Indywidualne Mistrzostwa Polski na Żużlu 1978 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1978. Rozegrano cztery turnieje ćwierćfinałowe, dwa półfinałowe oraz finał, w którym zwyciężył Wiesław Patynek.

</doc>
<doc id="3003186" url="https://pl.wikipedia.org/wiki?curid=3003186" title="Al Ghuwariyah">
Al Ghuwariyah



</doc>
<doc id="3003187" url="https://pl.wikipedia.org/wiki?curid=3003187" title="Kładenec (obwód Szumen)">
Kładenec (obwód Szumen)

Kładanec (bułg. "Кладенец") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 110 mieszkańców.

</doc>
<doc id="3003188" url="https://pl.wikipedia.org/wiki?curid=3003188" title="Al Jumaliyah">
Al Jumaliyah



</doc>
<doc id="3003189" url="https://pl.wikipedia.org/wiki?curid=3003189" title="Jariyan al Batnah">
Jariyan al Batnah



</doc>
<doc id="3003191" url="https://pl.wikipedia.org/wiki?curid=3003191" title="Belgian Entertainment Association">
Belgian Entertainment Association

Belgian Entertainment Association (BEA) – belgijska organizacja reprezentująca interesy przemysłu muzycznego, filmowego oraz gier komputerowych w Belgii. Została utworzona w lutym 2008 roku w wyniku połączenia się trzech organizacji: IFPI Belgium reprezentującą przemysł muzyczny – będącej częścią International Federation of the Phonographic Industry (IFPI), Belgian Video Federation (BVF) reprezentującą przemysł filmowy i Belgian Luxembourg Interactive Software Association (BLISA) reprezentującą przemysł gier komputerowych. BEA jest lokalnym stowarzyszeniem przemysłu muzycznego w Belgii wchodzącym w skład IFPI.
Listy sprzedaży.
Listy sprzedaży albumów i singli oraz pozostałe listy w Belgii sporządzane są przez organizację non-profit Ultratop stworzoną przez Belgian Entertainment Association. Dla Regionu Flamandzkiego i Regionu Walońskiego utworzono osobne listy, dla pierwszego z nich, główne listy odpowiednio: Ultratop 50 Singles i Ultratop 200 Albums, dla drugiego regionu utworzono notowania o tej samej nazwie dla singli i albumów.
Ultratop zajmuje się również przyznawaniem certyfikatów sprzedaży, tj. złotych i platynowych płyt.

</doc>
<doc id="3003192" url="https://pl.wikipedia.org/wiki?curid=3003192" title="Mesaieed">
Mesaieed



</doc>
<doc id="3003193" url="https://pl.wikipedia.org/wiki?curid=3003193" title="Lista kraterów uderzeniowych w Afryce">
Lista kraterów uderzeniowych w Afryce

Lista kraterów uderzeniowych w Afryce. Zestawienie obejmuje wszystkie potwierdzone struktury pochodzenia impaktowego w Afryce wymienione w bazie "Earth Impact Database" według stanu na dzień 1 września 2016. 
Większość kraterów w Afryce jest położona na Saharze, gdzie tempo erozji jest niewielkie, oraz w obrębie starej tarczy kontynentalnej, tarczy Kalahari, gdzie zapis zjawisk geologicznych jest najdłuższy. Afryka Równikowa jest pod względem geologicznym słabo poznana i może ukrywać jeszcze inne, nieznane struktury impaktowe.
Potwierdzone kratery uderzeniowe.
¹ Podana średnica jest najlepszym obecnym oszacowaniem średnicy mierzonej od krawędzi do krawędzi krateru i nie obejmuje strefy całkowitych zniszczeń na zewnątrz krateru. W literaturze często można znaleźć inne wartości, wynikające z przyjęcia innej definicji, np. z uwzględnienia zewnętrznego pierścienia struktury wielopierścieniowej.
Domniemane kratery uderzeniowe.
Struktury, które są podejrzewane o pochodzenie meteorytowe, ale nie ma co do tego zgody w środowisku naukowym.

</doc>
<doc id="3003194" url="https://pl.wikipedia.org/wiki?curid=3003194" title="Victor Franzoni">
Victor Franzoni

Victor Franzoni (ur. 5 maja 1995 roku) – brazylijski kierowca wyścigowy.
Kariera.
Początki.
Franzoni rozpoczął karierę w jednomiejscowych samochodach wyścigowych w 2011 roku w Formule Abarth. We włoskiej edycji w ciągu dwóch wyścigów zdobył 3 punkty, co mu dało 21 pozycję w klasyfikacji końcowej, zaś w europejskiej serii z dwoma punktami był 23. Poza tym wystąpił także w Brazylijskiej Formule Future Fiat, w której sześciokrotnie stawał na podium, a dwa razy zwyciężał. Sezon ukończył tam na 5 pozycji. W sezonie 2012 wystartował jeszcze w otwartych mistrzostwach Brazylii w Formule 3 (ang. Formula 3 Brazil Open), w której był 6.
Formuła Renault.
W 2012 roku Franzoni rozpoczął starty w Europejskim Pucharze Formuły Renault 2.0 oraz Alpejskiej Formule Renault 2.0. W obu tych seriach podpisał kontrakt z fińską ekipą Koiranen Motorsport. Gdy w europejskiej serii nie był klasyfikowany, w alpejskiej edycji z dorobkiem 43 punktów ukończył sezon na 11 pozycji. Na kolejny sezon startów w Europejskim Pucharze Formuły Renault 2.0 Brazylijczyk przedłużył kontrakt z ekipą Koiranen Motorsport. Z dorobkiem siedmiu punktów został sklasyfikowany na dziewiętnastej pozycji w klasyfikacji generalnej.
W sezonie 2014 Brazylijczyk wystartował podczas niemieckiej rundy Europejskiego Pucharu Formuły Renault 2.0 z austriacką ekipą China BRT by JCS. Pierwszy wyścig ukończył na dziewiątej pozycji, a w drugim był dziewiętnasty. Z dorobkiem czterech punktów został sklasyfikowany na 21 pozycji w klasyfikacji generalnej.
USF2000.
W 2014 roku Brazylijczyk poświęcił się głównie startom w Stanach Zjednoczonych, gdzie dołączył do stawki Cooper Tires USF2000 Powered by Mazda. W edycji zimowej odniósł jedno zwycięstwo i trzykrotnie stawał na podium. Uzbierane 84 punkty dały mu siódme miejsce w klasyfikacji generalnej. W głównej edycji na podium stawał czterokrotnie, w tym raz na jego najwyższym stopniu. Dorobek 201 punktów uplasował go na piątej pozycji w końcowej klasyfikacji kierowców.

</doc>
<doc id="3003195" url="https://pl.wikipedia.org/wiki?curid=3003195" title="Konjowec">
Konjowec

Konjowec (bułg. "Коньовец") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 351 mieszkańców.

</doc>
<doc id="3003197" url="https://pl.wikipedia.org/wiki?curid=3003197" title="Kostena reka">
Kostena reka

Kostena reka (bułg. "Костена река") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 47 mieszkańców.

</doc>
<doc id="3003198" url="https://pl.wikipedia.org/wiki?curid=3003198" title="Łozewo">
Łozewo

Łozewo (bułg. "Лозево") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 319 mieszkańców.

</doc>
<doc id="3003199" url="https://pl.wikipedia.org/wiki?curid=3003199" title="Mistrzostwa Świata w Lekkoatletyce 2013 – rzut dyskiem mężczyzn">
Mistrzostwa Świata w Lekkoatletyce 2013 – rzut dyskiem mężczyzn

Rzut dyskiem mężczyzn – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
Obrońcą tytułu mistrzowskiego z 2011 roku był Niemiec Robert Harting.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.

</doc>
<doc id="3003201" url="https://pl.wikipedia.org/wiki?curid=3003201" title="Kowalik algierski">
Kowalik algierski

Kowalik algierski ("Sitta ledanti") – gatunek małego ptaka z rodziny kowalików (Sittidae). Jako jedyny ptak występuje endemicznie w Algierii. Zagrożony wyginięciem. Nie wyróżnia się podgatunków.
Zasięg występowania.
Całkowity zasięg występowania wynosi około 240 km2. Znany z czterech siedlisk w północno-wschodniej Algierii, od Parku Narodowego Taza do okolic miasta Djimla (Prowincja Dżidżal). W okolicach góry Babor odpowiedni habitat stanowi 2,5 km2 powierzchni. Miejsca, z których znany jest ten gatunek, oddalone są o około 30 km i oddzielone niezasiedlanym przez niego habitatem.
Habitat.
Początkowo sądzono, że zasięg tego gatunku ograniczony jest do zasięgu występowania krytycznie zagrożonej jodły numidyjskiej ("Abies numidica"). W roku 1990 i 1991 zlokalizowano kowalika algierskiego także w zaroślach dębów "Quercus canariensis" oraz "Quercus afares" na wysokości 900–1400 m n.p.m.
Morfologia.
Długość ciała wynosi 12,5 cm, w tym ogona 37–42 mm i dzioba 16,8–18,7 mm. Skrzydło mierzy 71–76 mm. Dziób szary. Czoło czarne, na wierzchu głowy przechodzi w ciemnoszary. Biała brew, czarny pasek oczny, pozostała część głowy z wyjątkiem brody biała. Spód ciała żółtokremowy, lecz jasny. Sterówki ciemne z wzorem podobnym jak u kowalika zwyczajnego ("S. europea").
Status i zagrożenia.
Według IUCN gatunek zagrożony wyginięciem (EN, "Endangered"). Populacja szacowana jest na 250–999 dorosłych osobników, a trend liczebności oceniany jest jako spadkowy. Zagrożenie stanowią pożary lasów i wypasanie bydła, jak i wybudowane w latach '70 drogi, przez które następuje erozja. Na górze Babor i Tamentout ma miejsce nielegalna wycinka drzew, zaś na całym terytorium ptaki niepokojone są ludzką działalnością militarną.

</doc>
<doc id="3003202" url="https://pl.wikipedia.org/wiki?curid=3003202" title="Slow Train">
Slow Train

Slow Train – piosenka skomponowana przez Boba Dylana, nagrana przez niego w maju 1979 r., wydana na albumie "Slow Train Coming" w sierpniu 1979 r. i na singlu w styczniu 1980 r. 
Historia i charakter utworu.
Utwór ten został nagrany w Muscle Shoals Sound Studio w Sheffield w Alabamie 3 maja 1979 r. Była to czwarta sesja nagraniowa tego albumu. Producentem sesji byli Jerry Wexler i Barry Beckett.
Piosenka ta przepełniona jest odczuciem katastrofy. Przeczucie katastrofy osobistej wyłania się z narracji piosenki, gdy dziewczyna, z którą narrator jest w związku przepowiada mu, że znajdzie się w statystyce wypadków. Jednak Dylan widzi nachodząca katastrofę na wielkim planie i dlatego ten utwór wydaje się być nawet pieśnią protestu (chociaż nią nie jest), gdyż narrator dokonuje diagnozy Babilonu, którego mury niedługo runą. Wskazuje także przyczyny, typowe zresztą dla Dylana: niesprawiedliwość, hipokryzję i chciwość.
Dylan po raz pierwszy symbolu „slow train” użył na albumie "Highway 61 Revisited" z 1965 r. w tekście umieszczonym na jego okładce. Na albumie "Slow Train Coming" jest on symbolem zjadliwego ataku na duchowy stan w jakim znajduje się USA. Pociąg jest tu także symbolem zbawienia, co Dylan powtarza za swoim mentorem Woodym Guthrie, który użył go w tytule swojej autobiografii "Bound for Glory", a został wyciągnięty z tekstu piosenki „This Train” - „this train is bound for glory, this train”. Taką samą funkcję pełni pociąg w utworze Curtisa Mayfielda „People Get Ready”. W kulturze amerykańskiej takich piosenek jest sporo i Dylan był z nimi dobrze zaznajomiony.
Dylan po raz pierwszy wykonał utwór w telewizyjnym programie "Saturday Night Live" 20 października 1979 r. 10 dni później rozpoczął swoje gospelowe koncerty, na których ten utwór stanowił punkt centralny. W 1987 r. wykonywał go także podczas wspólnych koncertów z grupą Grateful Dead.
Gdy w 1995 r. dziennikarz John Dolen spytał Dylana, czy wciąż widzi „slow train coming”, artysta odparł, iż obecnie pędzi on jak ekspres.

</doc>
<doc id="3003203" url="https://pl.wikipedia.org/wiki?curid=3003203" title="Jake Dennis">
Jake Dennis

Jake Dennis (ur. 16 czerwca 1995) – brytyjski kierowca wyścigowy.
Życiorys.
InterSteps Championship.
Franzoni rozpoczął karierę w jednomiejscowych samochodach wyścigowych w 2011 roku w InterSteps Championship. Już w pierwszym swoim wyścigu, na torze Silverstone Circuit Dennis odniósł zwycięstwo. Poza tym triumfował jeszcze w siedmiu wyścigach. Na podium nie stawał tylko cztery razy, lecz za każdym razem zdobywał punkty. Ta świetna postawa przyniosła mu 539 punktów, co przerodziło się w tytuł mistrzowski w debiutanckim sezonie.
Formuła Renault.
W 2011 roku Dennis zaliczył 6 wyścigów w Finale Brytyjskiej Formuły Renault. Zdobył tam 38 punktów i ukończył sezon na 19 lokacie. W 2012 roku Brytyjczyk startował już w znanych seriach, tj. w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W obu tych seriach podpisał kontrakt z brytyjską ekipą Fortec Motorsport. Gdy w europejskiej serii zdobył tylko jedno podium, w północnoeuropejskiej edycji wywalczył tytuł mistrzowski. Stało się tak dzięki trzem zwycięstwom: na Hockenheimringu, Motorsport Arena Oschersleben i TT Circuit Assen oraz 11 podiom. Na kolejny sezon przedłużył kontrakt z Fortec Motorsport. Zarówno w edycji europejskiej, jak i północnoeuropejskiej stawał raz na podium. Z tym, że były to odpowiednio drugie i pierwsze miejsca. Z dorobkiem odpowiednio 130 i 42 punktów został sklasyfikowany odpowiednio na czwartej i 31 pozycji w klasyfikacji generalnej.
Formuła 3.
Na sezon 2014 Brytyjczyk podpisał kontrakt z brytyjską ekipą Carlin na starty w Europejskiej Formule 3. Wystartował łącznie w 33 wyścigach, w ciągu których trzykrotnie stawał na podium. Uzbierał łącznie 174 punktów. Wystarczyło to na dziewiąte miejsce w końcowej klasyfikacji kierowców. W klasyfikacji debiutantów stanął na najniższym stopniu podium.
W 2015 roku przeniósł się do mistrzowskiej stajni Prema Powerteam. Dennis należał do czołówki serii, jednak przez większą część sezonu pozostawał w cieniu swojego zespołowego partnera, Szweda Felixa Rosenqvista, a także Włocha Antonio Giovinazziego i Monakijczyka Charlesa Leclerca. Dzięki mocniejszej końcówce od tego ostatniego Anglik odrobił do niego straty i ostatecznie wywalczył 3. lokatę w punktacji różnicą 13,5 punktu. Na przestrzeni sezonu Jake szesnastokrotnie wizytował na podium, w tym sześciokrotnie na jego najwyższym stopniu. Poza tym sześć razy startował z pole position (trzy wywalczył na ulicznym torze we francuskim Pau) oraz czterokrotnie uzyskiwał najszybsze okrążenie wyścigu. Wystartował również w prestiżowym wyścigu Grand Prix Makau. Do mety dojechał dziewiąty.
W ostatni weekend października wystartował w rundzie Mistrzostw Formuły 2000 MRF Challenge składającej się z czterech wyścigów, na torze Yas Marina. Brytyjczyk dwukrotnie stanął na podium, zajmując odpowiednio drugie i trzecie miejsce. W drugim wyścigu uzyskał najszybsze okrążenie wyścigu.
Seria GP3.
W sezonie 2016 nawiązał współpracę z rodzimą ekipą Arden, startującą w serii GP3. Wraz z przebiegiem sezonu Brytyjczyk notował ciągłą progresję wyników wraz ze swoim partnerem Jackiem Aitkenem. Pierwsze podium odnotował na węgierskim torze Hungaroring, na którym zajął trzecią lokatę. Kolejny raz w pierwszej trójce znalazł się w sobotniej rywalizacji na Spa-Francorchamps, po świetnym finiszu. Tydzień później wygrał na Monzie. Kolejny triumf przypadł mu w udziale na torze Sepang International Circuit. W finałowej rundzie sezonu zajął drugie miejsce w sobotę, dzięki czemu miał matematyczne szanse na podium klasyfikacji generalnej. Czwarta lokata w ostatnim wyścigu nie pozwoliła mu jednak na wyprzedzenie Włocha Antonio Fuoco, jednak dzięki najszybszemu okrążeniu pokonał różnicą zaledwie jednego punktu Aitkena.
Formuła E.
Od sezonu 2020/2021 reprezentuje ekipę BMW i Andretti Autosport.

</doc>
<doc id="3003204" url="https://pl.wikipedia.org/wiki?curid=3003204" title="Mistrzostwa Świata w Lekkoatletyce 2013 – bieg na 200 m mężczyzn">
Mistrzostwa Świata w Lekkoatletyce 2013 – bieg na 200 m mężczyzn

Bieg na 200 metrów mężczyzn – jedna z konkurencji rozegranych podczas lekkoatletycznych mistrzostw świata na Łużnikach w Moskwie.
Obrońcą tytułu mistrzowskiego z 2011 roku był Jamajczyk Usain Bolt.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.

</doc>
<doc id="3003205" url="https://pl.wikipedia.org/wiki?curid=3003205" title="Apollo Pad Abort Test 2">
Apollo Pad Abort Test 2

Apollo Pad Abort Test 2 (PA-2) – drugi test awaryjnego przerwania startu na wyrzutni przeprowadzony w ramach programu Apollo.
Cele testu.
Test działania na wyrzutni systemu rakietowego systemu ratunkowego (LES) w pełnej konfiguracji, tj. z osłoną modułu dowodzenia ("Boost Protective Cover" – BPC), skrzydełkami sterującymi i spadochronami hamującymi.
Przebieg testu.
29 czerwca 1965 roku na poligonie White Sands Missile Range w Nowym Meksyku wykonano kolejny "Pad Abort Test". Użyto w nim makietę modułu dowodzenia statku Apollo (tzw. "boilerplate") o numerze BP-23, którą wykorzystano wcześniej w misji A-002. Makieta została odświeżona, zmodyfikowana i przemianowana na BP-23A. Start makiety nastąpił o 13:00:01 GMT. Siłą napędową makiety był system LES, wieżyczka o długości dziewięciu metrów, umieszczona na szczycie modułu dowodzenia statku Apollo. LES służył do ewakuacji załogi podczas ewentualnej awarii w trakcie startu rakiety. Za napęd służyły zamontowane na wieżyczce silniki na paliwo stałe. Test zakończył się sukcesem. LES wyniósł BP-23A na wysokość 1,6 kilometra.
Test ten ostatecznie rozwiał obawy dotyczące zarówno osłony BPC ("Boost Protective Cover", osłona modułu dowodzenia), jak i systemu sterowania LES.

</doc>
<doc id="3003206" url="https://pl.wikipedia.org/wiki?curid=3003206" title="Ignacy z Santhià">
Ignacy z Santhià

Ignacy z Santhia (ur. 5 czerwca 1686, zm. 22 września 1770) – włoski kapucyn, święty Kościoła katolickiego.
Życiorys.
Ignacy z Santhia pochodził z wielodzietnej rodziny. Studia teologiczne ukończył w Vercelli. W 1710 roku otrzymał święcenia kapłańskie anastępnie pracował w jako duszpasterz w Vercelli i w Santhià. 24 maja 1716 roku wstąpił do Zakonu Braci Mniejszych Kapucynów w Chieri. 31 sierpnia 1731 r. został mistrzem nowicjatu oraz wikariuszem klasztoru w Mondově. Funkcję tę sprawował przez kolejne trzynaście lat. Z powodu nagłej choroby utracił niemal całkowicie wzrok. Pomimo to w latach 1744-1746 był kapelanem w szpitalach w Asti, Vinovie, Alessandrii, gdzie opiekował się rannymi żołnierzami. Po wyzwoleniu Piemontu powrócił do Turynu, gdzie przez ostatnie 24 lata życia był spowiednikiem i kierownikiem duchownym. Zmarł 22 września 1770 r.
Został beatyfikowany przez papieża Paweł VI 17 kwietnia 1966 roku, a kanonizowany przez papieża Jan Paweł II 19 maja 2002 roku.

</doc>
<doc id="3003207" url="https://pl.wikipedia.org/wiki?curid=3003207" title="Marasz">
Marasz

Marasz (bułg. "Мараш") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 497 mieszkańców.

</doc>
<doc id="3003211" url="https://pl.wikipedia.org/wiki?curid=3003211" title="Mikko Pakari">
Mikko Pakari

Mikko Pakari (ur. 12 grudnia 1995 roku) – fiński kierowca wyścigowy.
Kariera.
Formuła Renault.
Pakkari rozpoczął starty w bolidach jednomiejscowych w 2012 roku w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W obu tych seriach podpisał kontrakt z brytyjską ekipą Fortec Motorsport. Mimo że w północnoeuropejskiej serii zdołał wywalczyć dwa pole position (podczas wyścigów na torze Circuit de Spa-Francorchamps), to nie zwyciężył w żadnej eliminacji. Północnoeuropejską serię zakończył z dorobkiem 75 punktów na 24 lokacie. W Europejskim Pucharze również nie było mu dane wygrać żadnego wyścigu. Tu jednak udało mu się stanąć na podium. Sobotni wyścig na torze Hungaroring ukończył na drugiej pozycji. W pozostałych wyścigach zaprezentował się na tyle dobrze, że uzbierał 30 punktów do klasyfikacji, co mu dało 15 lokatę w klasyfikacji generalnej.
Na sezon 2013 Fin przedłużył kontrakt z brytyjską ekipą Fortec Motorsport. Z dorobkiem odpowiednio 17 i 125 punktów uplasował się w edycjach europejskiej i północnoeuropejskiej odpowiednio na siedemnastej i dziesiątej pozycji w klasyfikacji generalnej.

</doc>
<doc id="3003212" url="https://pl.wikipedia.org/wiki?curid=3003212" title="Nowoseł">
Nowoseł

Nowoseł (bułg. "Новосел") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 501 mieszkańców.

</doc>
<doc id="3003213" url="https://pl.wikipedia.org/wiki?curid=3003213" title="Alina Ivanova">
Alina Ivanova



</doc>
<doc id="3003214" url="https://pl.wikipedia.org/wiki?curid=3003214" title="Mistrzostwa Świata w Lekkoatletyce 2013 – bieg na 400 m mężczyzn">
Mistrzostwa Świata w Lekkoatletyce 2013 – bieg na 400 m mężczyzn

Bieg na 400 metrów mężczyzn – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
Obrońcą tytułu mistrzowskiego z 2011 roku był Grenadyjczyk Kirani James.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.
Lista startowa.
Tabela prezentuje listę startową zawodników biegu na 400 metrów wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3003217" url="https://pl.wikipedia.org/wiki?curid=3003217" title="Owczarowo (obwód Szumen)">
Owczarowo (obwód Szumen)

Owczarowo (bułg. "Овчарово") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 141 mieszkańców.

</doc>
<doc id="3003218" url="https://pl.wikipedia.org/wiki?curid=3003218" title="Mistrzostwa Świata w Lekkoatletyce 2013 – bieg na 800 m mężczyzn">
Mistrzostwa Świata w Lekkoatletyce 2013 – bieg na 800 m mężczyzn

Bieg na 800 metrów mężczyzn – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
Obrońca tytułu mistrzowskiego z 2011 roku – Kenijczyk David Rudisha nie wziął udział w zawodach z powodu kontuzji.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.
Lista startowa.
Tabela prezentuje listę startową zawodników biegu na 800 metrów wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3003219" url="https://pl.wikipedia.org/wiki?curid=3003219" title="Panajot Wołowo">
Panajot Wołowo

Panajot Wołowo (bułg. "Панайот Волово") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 280 mieszkańców.
Historia.
Dawniej miejscowość nazywała się Kady.

</doc>
<doc id="3003220" url="https://pl.wikipedia.org/wiki?curid=3003220" title="Sałmanowo">
Sałmanowo

Sałmanowo (bułg. "Салманово") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 746 mieszkańców.
Położenie.
Sałmanowo znajduje się w pobliżu rzeki Golama Kamczija.

</doc>
<doc id="3003221" url="https://pl.wikipedia.org/wiki?curid=3003221" title="Jodła numidyjska">
Jodła numidyjska

Jodła numidyjska ("Abies numidica") – gatunek drzewa z rodziny sosnowatych. Występuje endemicznie w Algierii w Górach Babor, w okolicach szczytu Djebel Babor, będącego najwyższym szczytem Atlasu Tellskiego. Krytycznie zagrożony wyginięciem.
Zasięg występowania.
Gatunek endemiczny dla Algierii; występuje w klimacie śródziemnomorskim na wysokości 1800-2004 m n.p.m. Suma rocznych opadów na terenie występowania wynosi 1500-2000 mm, jest to głównie śnieg. Lata są gorące i suche. Gatunek ściśle powiązany z jodłą hiszpańską ("Abies pinsapo").
Morfologia.
Jodła numidyjska to średnie do dużego drzewo wiecznie zielone, dorastające do wysokości 20-35 m i średnicy pnia 1 m. Igły nieznacznie spłaszczone, ciemnozielone i połyskliwe, długość wynosi 1,5-2,5 cm, szerokość 2-3 mm a grubość 1 mm. Na wierzchniej stronie białozielone aparaty szparkowe. Igły na końcu zaostrzone lub o kształcie ściętym. Szyszki barwy niebieskozielonej, z fioletowym lub różowym odcieniem; dojrzałe są brązowe. Ich długość wynosi 10-20 cm, szerokość ok. 4 cm; na każdej szyszce 150-200 łusek, każda zawiera dwa uskrzydlone nasionka.

</doc>
<doc id="3003222" url="https://pl.wikipedia.org/wiki?curid=3003222" title="Abies numidica">
Abies numidica



</doc>
<doc id="3003223" url="https://pl.wikipedia.org/wiki?curid=3003223" title="Hrabstwo Dixon">
Hrabstwo Dixon

Hrabstwo Dixon (ang. "Dixon County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 482,90 mil2 (1 250,71 km2). Według danych z 2010 r. hrabstwo miało 6 000 mieszkańców. Hrabstwo powstało w 1856 roku, a jego nazwa pochodzi od nazwiska, pierwszych białych osadników na tych terenach.

</doc>
<doc id="3003224" url="https://pl.wikipedia.org/wiki?curid=3003224" title="El Triunfo (Honduras)">
El Triunfo (Honduras)

El Triunfo – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 46,6 tys. mieszkańców. Siedzibą administracyjną jest miasteczko El Triunfo.
Położenie.
Gmina położona jest w południowo-wschodniej części departamentu. Graniczy z Nikaraguą od wschodu i południa oraz z 4 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003225" url="https://pl.wikipedia.org/wiki?curid=3003225" title="Jack Aitken">
Jack Aitken

Jack Aitken (ur. 23 września 1995 w Londynie) – brytyjski kierowca wyścigowy koreańskiego pochodzenia. Wicemistrz Północnoeuropejskiego Pucharu Formuły Renault 2.0 w 2013 roku, mistrz Europejskiego Pucharu Formuły Renault 2.0 oraz Alpejskiej Formuły Renault 2.0 w 2015 roku, wicemistrz Serii GP3 w sezonie 2017. W latach 2018-2019 kierowca testowy zespołu Renault F1 Team, a w latach 2020-2021 kierowca rezerwowy zespołu Williams w Formule 1. W 2022 roku kierowca zespołu Emil Frey Racing w serii ADAC GT Masters.
Życiorys.
Formuła Renault 2.0.
Aitken rozpoczął karierę w jednomiejscowych samochodach wyścigowych w 2012 roku w edycji zimowej Brytyjskiej Formuły Renault BARC. Jeżdżąc w holenderskiej ekipie Fortec Motorsport wystartował w 4 wyścigach. Podczas niedzielnego wyścigu na torze Rockingham Motor Speedway pokonał wszystkich rywali. W pozostałych wyścigach również stawał na podium. Przyniosło to bardzo dobry skutek. Aitken z dorobkiem 112 punktów zdobył tytuł wicemistrzowski serii. W tym samym sezonie Brytyjczyk wystartował także w Dunlop InterSteps Championship. Tu w zespole Fortec Motorsport wygrał dwa wyścigi – na Donington Park oraz na torze Croft Circuit. Ponieważ poza tym stawał również trzynastokrotnie na podium, to uzbierało mu się 490 punktów, co dało Brytyjczykowi trzecią lokatę w klasyfikacji generalnej.
W 2013 roku Aitken rozpoczął starty w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. Jedynie w edycji północnoeuropejskiej był klasyfikowany. Stawał tam pięciokrotnie na podium. Uzbierane 230 punktów pozwoliło mu zdobyć tytuł wicemistrza serii.
W sezonie 2014 Brytyjczyk rozpoczął współpracę z brytyjską ekipą Fortec Motorsports w Europejskim Pucharze Formuły Renault 2.0 oraz w Alpejskiej Formule Renault 2.0. W edycji europejskiej w ciągu czternastu wyścigów, w których wystartował, czterokrotnie stawał na podium, w tym raz na jego najwyższym stopniu. Uzbierał łącznie 86 punktów. Dało mu to siódme miejsce w końcowej klasyfikacji kierowców. W serii alpejskiej jego wyniki nie były wliczane do klasyfikacji generalnej.
W roku 2015 Aitken zdobył tytuł mistrzowski zarówno w alpejskiej, jak i europejskiej edycji Formuły Renault 2.0. Reprezentował barwy fińskiej ekipy Koiranen GP, która broniła prymatu sprzed roku. W pierwszej z nich do końca walczył o tytuł ze swoim zespołowym partnerem, a zarazem rodakiem Jakiem Hughesem. Sezon znakomicie rozpoczął Jack (cztery zwycięstwa w ciągu sześciu wyścigów), jednak w jego środkowej fazie straty odrobił Jake i to on był liderem tabeli. Ostatecznie jednak w dwóch ostatnich rundach mocniejszy okazał się Aitken (dołożył trzy kolejne triumfy) i tytuł mistrzowski zdobył różnicą zaledwie pięciu punktów. W ciągu sezonu trzykrotnie startował z pole position oraz uzyskiwał najszybsze okrążenie wyścigu. Warto odnotować, iż dwa wyścigi wygrywał Francuz Anthoine Hubert, natomiast jeden Brytyjczyk Ben Barnicoat, jednak nie byli oni liczeni do punktacji.
W pierwszej połowie sezonu europejskiego cyklu nie zapowiadało się na taki sukces. W dwóch pierwszych rundach (na torze Alcaniz i Spa-Francorchamps) dojechał do mety w trzech z pięciu rozegranych wyścigów, najwyżej dojeżdżając zaledwie na siódmej lokacie. Przełom nastąpił na węgierskim Hungaroringu, gdzie odniósł pierwsze w karierze zwycięstwo. Sukces powtórzył także na rodzimym obiekcie Silverstone i niemieckim Nürburgringu. Wykorzystując błędy i problemy kierowców zespołu Josef Kauffmann Racing – Szwajcarów, Louis Delétraz oraz Kevina Jörga – zdołał tym samym odrobić do nich dużą stratę punktową z pierwszej połowy sezonu i na ostatnią rundę jechał na trzecim miejscu w klasyfikacji generalnej. Na hiszpańskim torze Jerez de la Frontera jego zespół lepiej ustawił pojazdy na mokrą nawierzchnię i Jack zdominował pierwsze dwa wyścigi, sięgając w obu po pole position, zwycięstwo oraz najszybsze okrążenia. W ostatnim wyścigu spadł wraz z Jörgiem na koniec stawki, jednak dopiero szósta lokata Delétraz sprawiła, że to Brytyjczyk mógł cieszyć się z mistrzostwa. Pokonał Szwajcarów różnicą trzynastu punktów, choć podobną stratę posiadał do nich, jak do Hiszpanii przyjeżdżał.
Star Mazda.
W roku 2014 Jack wystartował w ostatniej rundzie sezonu mistrzostw Star Mazda na torze Sonoma Raceway. Reprezentując barwy zespołu Team Pelfrey, w pierwszym starcie dojechał na dziewiątym, natomiast w drugim na czwartym miejscu. Dorobek 31 punktów sklasyfikował go na 20. pozycji.
Seria GP3.
W sezonie 2016 Anglik awansował do serii GP3, w której nawiązał współpracę z rodzimym teamem Arden International. Po słabym początku sezonu, Atiken podobnie jak jego zespołowy partner Jake Dennis, notował ciągłą progresję wyników. Pierwsze podium odnotował dopiero na Hockenheimringu, gdzie zajął drugie miejsce w sprincie, jednak w przeciągu pozostałych ośmiu startów aż sześciokrotnie meldował się w czołowej trójce. Nie zdołał jednak ani razu zwyciężyć. W ostatnim wyścigu sezonu był drugi i miał szansę na przeskoczenie Dennisa w klasyfikacji generalnej, jednak dzięki temu, że jego rówieśnik zdołał uzyskać najlepszy czas wyścigu, przegrał czwartą lokatę różnicą jednego punktu.
Wyniki.
† – Aitken nie był zaliczany do klasyfikacji

</doc>
<doc id="3003226" url="https://pl.wikipedia.org/wiki?curid=3003226" title="Srednja">
Srednja

Srednja (bułg. "Средня") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 309 mieszkańców.

</doc>
<doc id="3003227" url="https://pl.wikipedia.org/wiki?curid=3003227" title="A-002">
A-002

A-002 – trzeci test rakietowego systemu ratunkowego (LES) przeprowadzony 8 grudnia 1964 roku w ramach programu Apollo.
Przebieg testu.
Start nastąpił 8 grudnia 1964 roku o 15:00 GMT na poligonie White Sands Missile Range w Nowym Meksyku. Tym razem trzecia rakieta Little Joe II była wyposażona w dwa silniki Algol i cztery silniki Recruit. Na rakiecie umieszczono makietę statku Apollo tzw. "boilerplate" o numerze BP-23. Test ujawnił poważny problem z osłoną modułu dowodzenia (BPC). Mimo że BP-23 szczęśliwie powrócił na Ziemię, cienka warstwa laminatu i korka, która miała chronić moduł przed strumieniem gorących gazów z silnika LES, została częściowo zerwana.

</doc>
<doc id="3003228" url="https://pl.wikipedia.org/wiki?curid=3003228" title="Stefan Bellesini">
Stefan Bellesini

Stefan Bellesini (ur. 25 listopada 1774, zm. 2 lutego 1840) – włoski błogosławiony Kościoła katolickiego.
Życiorys.
W 1790 roku mając 16 lat wstąpił do augustianów a w 1797 w Trydencie przyjął święcenia kapłańskie. Po zamknięciu klasztorów przez Francuzów zajął się praca pedagogiczną; w domu swoich rodziców w Trydencie otworzył szkołę dla dzieci. W 1817 roku został mistrzem nowicjatu rzymskiej prowincji zakonu. Po kilku latach został przeniesiony do Citta della Piane, a następnie resztę życia spędził w klasztorze w Genazzano. Zmarł 2 lutego 1840 roku na dżumę. Został beatyfikowany przez papieża Piusa X w 1904 roku.

</doc>
<doc id="3003229" url="https://pl.wikipedia.org/wiki?curid=3003229" title="Struino">
Struino

Struino (bułg. "Струино") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 321 mieszkańców.

</doc>
<doc id="3003231" url="https://pl.wikipedia.org/wiki?curid=3003231" title="Marcovia">
Marcovia

Marcovia – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 48 tys. mieszkańców. Siedzibą administracyjną jest miejscowość Marcovia.
Położenie.
Gmina położona jest w południowo-zachodniej części departamentu. Graniczy z 2 gminami:
Od zachodu i południa ograniczona jest przez Zatokę Fonseca.
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003232" url="https://pl.wikipedia.org/wiki?curid=3003232" title="Wechtowo">
Wechtowo

Wechtowo (bułg. "Вехтово") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 554 mieszkańców.

</doc>
<doc id="3003233" url="https://pl.wikipedia.org/wiki?curid=3003233" title="Bundesverband Musikindustrie">
Bundesverband Musikindustrie

Bundesverband Musikindustrie (BVMI) – niemiecka organizacja reprezentująca przemysł muzyczny w Niemczech. BVMI reprezentuje interesy prawie 280 wytwórni płytowych, które składają się na 90% niemieckiego przemysłu muzycznego i utrzymuje bliskie kontakty z organami politycznymi, agencjami rządowymi, instytucjami i innymi stowarzyszeniami branżowymi, a także partnerami rynkowymi.
BVMI uczestniczy w wielu inicjatywach kulturalnych i politycznych, m.in. Music Initiative, Deutscher Musikrat i Deutscher Kulturrat. Organizacja jest aktywna w Künstlersozialkasse oraz Deutsches Musikarchiv.
BVMI ściśle współpracuje z Media Control GfK International, która jest odpowiedzialna za publikowanie cotygodniowych list przebojów w Niemczech. Od 1975 roku BVMI zajmuje się przyznawaniem certyfikatów sprzedaży, tj. złotych i platynowych płyt.
Bundesverband Musikindustrie jest lokalnym stowarzyszeniem przemysłu muzycznego w Niemczech wchodzącym w skład International Federation of the Phonographic Industry.

</doc>
<doc id="3003235" url="https://pl.wikipedia.org/wiki?curid=3003235" title="BVMI">
BVMI



</doc>
<doc id="3003237" url="https://pl.wikipedia.org/wiki?curid=3003237" title="Ljubojević">
Ljubojević



</doc>
<doc id="3003238" url="https://pl.wikipedia.org/wiki?curid=3003238" title="Welino">
Welino

Welino (bułg. "Велино") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 307 mieszkańców.

</doc>
<doc id="3003239" url="https://pl.wikipedia.org/wiki?curid=3003239" title="Morolica">
Morolica

Morolica – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 5,7 tys. mieszkańców. Siedzibą administracyjną jest wieś Morolica.
Położenie.
Gmina położona jest w północnej części departamentu. Graniczy z 6 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące wsie: Morolica, Agualcaguaire, Cerco de Piedra, El Potrero, La Enea, San Marquitos.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003240" url="https://pl.wikipedia.org/wiki?curid=3003240" title="Dwuząb dżdżownicożerny">
Dwuząb dżdżownicożerny

Dwuząb dżdżownicożerny ("Paucidentomys vermidax") – gatunek ssaka z podrodziny myszy (Murinae) w obrębie rodziny myszowatych (Muridae). Odkryty został w roku 2012 w lesie deszczowym na Celebesu.
Zasięg występowania.
Dwuząb dżdżownicożerny występuje w południowo-środkowym Celebes (Gunung Latimojong i Gunung Gandangdewata).
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 2012 roku międzynarodowy zespół zoologów (Amerykanin Jacob A. Esselstyn, Indonezyjczyk Anang S. Achmadi i Australijczyk Kevin C. Rowe) nadając im odpowiednio nazwy "Paucidentomys" i "Paucidentomys vermidax". Holotyp pochodził z góry Gunung Latimojong (), na wysokości 2050 m n.p.m., w Bantanase, w Karangan, w Desa Latimojong, w Buntu Batu, w Enrekang, w Celebes Południowym, w Indonezji. Jedyny przedstawiciel rodzaju dwuząb ("Paucidentomys").
"Paucidentomys" tworzy grupę siostrzaną z "Echiothrix", z kolei ten klad jest taksonem siostrzanym kladu "Tateomys" + "Melasmothrix". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 159–168 mm, długość ogona 198–200 mm, długość ucha 21–22 mm, długość tylnej stopy 37–38 mm; masa ciała 99–108 g. W porównaniu do występujących na Celebes gatunków myszowatych, jest większy od czarnowłoska ryjówkowatego ("Melasmothrix naso"), myszaczka wielkonosego ("Sommeromys macrorhinos") i szczurówki długoogonowej ("Tateomys macrocercus"), podobnych rozmiarów co szczurówka górska ("Tateomys rhinogradoides") oraz mniejszy niż ryjoszczur ryjówkowaty ("Rhynchomys soricoides") oraz znacznie mniejszy niż kolcoszczury ("Echiothrix"), również endemiczne dla Sulawesi. Pyszczkiem przypomina ryjoszczury ("Rhynchomys"). Cechuje go także długi, dwukolorowy ogon, małe oczy oraz duże uszy. Dwuząb dżdżownicożerny jest jedynym znanym gryzoniem nieposiadającym zębów trzonowych, co jest przystosowaniem do diety składającej się z dżdżownic (informacja ta bazuje na analizie zawartości żołądka jednego osobnika). Siekacze różnią się także kształtem, który jest dwudzielny. Wzór zębowy to formula_1

</doc>
<doc id="3003241" url="https://pl.wikipedia.org/wiki?curid=3003241" title="Wetriszte">
Wetriszte

Wetriszte (bułg. "Ветрище") – wieś w północno-wschodniej Bułgarii, w obwodzie Szumen, w gminie Szumen. Według danych Narodowego Instytutu Statystycznego, 31 grudnia 2011 roku wieś liczyła 194 mieszkańców.

</doc>
<doc id="3003243" url="https://pl.wikipedia.org/wiki?curid=3003243" title="Farrux Doʻstov">
Farrux Doʻstov

Farrux Doʻstov (ur. 22 maja 1986 w Taszkencie) – uzbecki tenisista, reprezentant w Pucharze Davisa.
Kariera tenisowa.
Karierę tenisową Doʻstov rozpoczął w 2003 roku. W grze pojedynczej wygrał 5 turniejów kategorii ATP Challenger Tour.
W 2010 roku wywalczył srebrny medal podczas igrzysk azjatyckich w Kantonie w konkurencji gry drużynowej. Cztery lata później, w Inczonie wygrał brązowy medal również w zawodach drużynowych.
Od 2005 roku reprezentuje Uzbekistan w Pucharze Davisa.
W rankingu singlowym Doʻstov najwyżej był na 98. miejscu (23 lutego 2015), a w klasyfikacji deblowej na 176. pozycji (24 lutego 2014).

</doc>
<doc id="3003245" url="https://pl.wikipedia.org/wiki?curid=3003245" title="May-Ayim-Ufer">
May-Ayim-Ufer



</doc>
<doc id="3003247" url="https://pl.wikipedia.org/wiki?curid=3003247" title="Namasigue">
Namasigue

Namasigue – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 31,5 tys. mieszkańców. Siedzibą administracyjną jest miasteczko Namasigue.
Położenie.
Gmina położona jest w północnej części departamentu. Graniczy z 4 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003249" url="https://pl.wikipedia.org/wiki?curid=3003249" title="Solanka kolczysta">
Solanka kolczysta

Solanka kolczysta ("Salsola kali" L.) – gatunek rośliny z rodziny szarłatowatych, w XX wieku w wyodrębnianej rodzinie komosowatych. Występuje w Europie, Azji i północnej Afryce, jako roślina zawleczona i zdziczała rośnie także w Ameryce Północnej. W Polsce rośnie głównie na nizinach.
Systematyka i zmienność.
W obrębie gatunku wyróżnia się dwa podgatunki:
Zastosowanie.
Zawiera dużą ilość soli mineralnych. W krajach Azji Zachodniej popiół pozostały po spaleniu solanki kolczystej mieszano z oliwą z oliwek i otrzymywano w ten sposób ług używany do mycia i prania. W tym samym celu używano także solanki bezbronnej lub solirodu krzaczastego. W Biblii znajdują się w 3 miejscach odniesienia do takiego zastosowania ługu: (Jr 2,22, Ml 3,2, Dn 13,17).
Zagrożenia i ochrona.
Podgatunek typowy umieszczony jest na Czerwonej liście roślin i grzybów Polski (2006, 2016) w kategorii zagrożenia VU (narażony).

</doc>
<doc id="3003250" url="https://pl.wikipedia.org/wiki?curid=3003250" title="Gröbenufer">
Gröbenufer



</doc>
<doc id="3003251" url="https://pl.wikipedia.org/wiki?curid=3003251" title="Salsola kali">
Salsola kali



</doc>
<doc id="3003252" url="https://pl.wikipedia.org/wiki?curid=3003252" title="Azmak (dopływ Maricy)">
Azmak (dopływ Maricy)

Azmak (bułg. "Азмак") – rzeka w południowej Bułgarii. 
Źródło Azmaku znajduje się 1,3 km od wsi Sweżen na wysokości 696 m n.p.m. Uchodzi do lewego brzegu Maricy, na wysokości 131 m n.p.m. Rzeka ma 21 km długości, a powierzchnia dorzecza wynosi 68 km², co stanowi 0,12% dorzecza Maricy.

</doc>
<doc id="3003253" url="https://pl.wikipedia.org/wiki?curid=3003253" title="Musiikkituottajat">
Musiikkituottajat

Musiikkituottajat, IFPI Finland lub The Finnish Group of IFPI – fińska organizacja non-profit finansowana przez jej członków reprezentująca przemysł muzyczny w Finlandii. Organizacja reprezentuje interesy 23 wytwórni płytowych m.in. EMI Music, Sony Music, Universal Music Group i Warner Music Group.
Celem Musiikkituottajat jest zapewnienie korzystnego środowiska operacyjnego dla przemysłu fonograficznego w Finlandii. Cel jest osiągany poprzez zapewnienie skutecznych przepisów w celu ochrony przemysłu nagraniowego i zapewnienie uczciwego i konkurencyjnego środowiska handlowego.
Organizacja zajmuje się przyznawaniem certyfikatów sprzedaży, tj. złotych i platynowych płyt.
Musiikkituottajat jest lokalnym stowarzyszeniem przemysłu muzycznego w Finlandii wchodzącym w skład International Federation of the Phonographic Industry.
Musiikkituottajat publikuje listy przebojów: m.in. Suomen virallinen lista – Albumit (top 50, albumy), Suomen virallinen lista – Singlet (top 20, single), Suomen virallinen lista – Mid–price (top 10) oraz (top 10, albumy wideo).

</doc>
<doc id="3003254" url="https://pl.wikipedia.org/wiki?curid=3003254" title="IFPI Finland">
IFPI Finland



</doc>
<doc id="3003255" url="https://pl.wikipedia.org/wiki?curid=3003255" title="The Finnish Group of IFPI">
The Finnish Group of IFPI



</doc>
<doc id="3003256" url="https://pl.wikipedia.org/wiki?curid=3003256" title="Orocuina">
Orocuina

Orocuina – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 17,6 tys. mieszkańców. Siedzibą administracyjną jest miejscowość Orocuina.
Położenie.
Gmina położona jest w północnej części departamentu. Graniczy z 5 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miejscowości:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003257" url="https://pl.wikipedia.org/wiki?curid=3003257" title="Pałac w Białokrynicy">
Pałac w Białokrynicy

Pałac w Białokrynicy – pierwotny zamek zbudowany został w XVI w. przez rodzinę Zbaraskich. 
Historia.
W XVI wieku wieś znalazła się pod panowaniem rodu Zbaraskich, którzy wybudowali tu zamek. Prace budowlane prowadził książę Andrzej Zbaraski (ok. 1498-1540), a następnie kontynuował jego syn Mikołaj Zbaraski (ok. 1540-1574). Warownię zrównaną z ziemią przez Tatarów podniesiono z ruin w 1606 r. Po ks. Jerzym Zbaraskim, krajczym wielkim koronnym, podczaszym wielkim koronnym, kasztelanem krakowskim, staroście pińskim, sokalskim i radohowskim w 1631 r. posiadaczami warowni byli Wiśniowieccy a następnie Radziwiłłowie od 1725 r., którzy otrzymali ją w wianie. W 1806 r. zamek, który był własnością Dominika Radziwiłła (1768-1813) spłonął i przez długi czas stał w ruinie.
Pałac.
Kolejni właściciele Czosnowscy, po pożodze w 1806 r., przebudowali warownię na pałac pozostawiając fragmenty ruin. Około 1866 r. Czosnowski został aresztowany przez władze carskie za udział w powstaniu w 1863 r. a zamek był sprzedany w drodze licytacji. Wraz z 4500 akrów ziemi kupił go hrabia Aleksander Woronin, generał-gubernator oraz tajny radca i oficera do szczególnie ważnych spraw w Kijowie. W latach 1862-76 wieś odwiedził słynny artysty Napoleon Orda (1807-1883), który na rysunkach przedstawił okres pałacowo-zamkowy, gdy pałac nie został jeszcze przebudowany, a stary zamek nie był do końca zniszczony. Obecny pałac powstał w XVII w., a jego wygląd to efekt gruntownej przebudowy w stylu neogotyckim pod koniec XIX w. Nowy pałac był prawie trzy razy większy niż poprzedni. Oczywiście, w tym czasie zostały zniszczone kamienne ruiny starego zamku, utrudniające budowę. Obecnie mieści się w nim technikum leśne a z zamku ocalały pozostałości murów obronnych, rowy i wały.
Architektura.
W XVII w. zamek zbudowany był na planie czworokąta z ziemnymi bastionami na narożnikach. Na zewnątrz zamku były wykopane fosy a mury obronne i fortyfikacje były kamienne. Prawdopodobnie jeden z zamkowych murów kurtynowych przylegał do pomieszczeń pałacu wraz pozostałymi ścianami, gdzie mogły być umieszczone budynki mieszkalne i handlowe.

</doc>
<doc id="3003260" url="https://pl.wikipedia.org/wiki?curid=3003260" title="Rock Symphonies">
Rock Symphonies

Rock Symphonies – album Davida Garretta wydany w 2010 roku. W Niemczech album sprzedano w ponad milionie egzemplarzy i został nagrodzony podwójną platyną.

</doc>
<doc id="3003261" url="https://pl.wikipedia.org/wiki?curid=3003261" title="Muzeum Zamoyskich w Kozłówce">
Muzeum Zamoyskich w Kozłówce

Muzeum Zamoyskich w Kozłówce (do 1992 Muzeum-Pałac w Kozłówce) – muzeum prowadzone przez Samorząd Województwa Lubelskiego, posiadające osobowość prawną, wpisane do Państwowego Rejestru Muzeów pod numerem 3/135. Siedzibą muzeum jest późnobarokowy Pałac w Kozłówce, jedna z najlepiej zachowanych rezydencji magnackich w Polsce.
Historia.
Losy powojenne.
Po zakończeniu działań wojennych w 1944 na mocy dekretu o reformie rolnej rodzina Zamoyskich utraciła swoją rezydencję która to przeszła na własność państwa, gdzie Resort Kultury i Sztuki PKWN objął bezpośredni nadzór nad posiadłością. W 1946 na terenie rezydencji powstało Państwowe Muzeum Narodowe w Kozłówce – pierwsze polskie muzeum na ziemiach wyzwolonych spod okupacji niemieckiej. W 1950 muzeum utraciło autonomię i stało się oddziałem Muzeum Lubelskiego w Lublinie (obecnie Muzeum Narodowe w Lublinie). W okresie tym kozłowiecka rezydencja nie była otwarta dla zwiedzających, była wykorzystywana w różnych celach przez Muzeum Lubelskie, dawną rezydencją zarządzał woźny oraz jego żona. W 1955 w dawnej posiadłości rodziny Zamoyskich utworzono Centralną Składnicę Muzealną która to bezpośrednio podlegała pod Ministerstwo Kultury i Sztuki. Ów jednostka była magazynem w którym przechowywano zapomniane muzealia z całej polski.
Utworzenie Muzeum i losy do dziś.
W 1977 na terenie kozłowieckiego kompleksu pałacowo-parkowego powstało Muzeum-Pałac w Kozłówce. Pierwszy raz od kilku dekad pałacowe wnętrza zostały udostępnione zwiedzającym. Pierwszym dyrektorem nowo powstałej instytucji został muzealnik, Krzysztof Kornacki. W kolejnych latach kozłowiecka rezydencja była stopniowa rewitalizowana. W 1992 muzeum odzyskało oficynę południową, dotychczas zajmowaną przez szkołę podstawową. Od tej chwili cały kompleks pałacowo-parkowy jest do dyspozycji muzeum. W 1994 w budynku pałacowej wozowni utworzono Galerię Socrealizmu. W 2007 rozporządzeniem Prezydenta RP Lecha Kaczyńskiego kompleks pałacowo-parkowy w Kozłówce został uznany za Pomnik Historii.
W 2009 za rekompensatą 18 milionów złotych dzieci ostatniego właściciela hrabiego Aleksandra Leszka Zamoyskiego oraz wnuczka hrabiego Adama Michała Zamoyskiego zrzekli się roszczeń do Pałacu w Kozłówce. W myśl ugody spadkobiercy mogą przebywać nieodpłatnie, każdy z nich przez dwa tygodnie w roku, w specjalnym apartamencie na terenie kompleksu.
Galeria Socrealizmu.
Przyczyny powstania.
W latach 1955–1977 na terenie kozłowieckiego kompleksu funkcjonowała Centralna Składnica Muzealna. W miejscu tym muzea państwowe deponowały zapomniane, często niechciane dzieła sztuki. W 1956 po odwilży gomułkowskiej niemal wszystkie polskie muzea pozbyły się zbiorów związanych z realizmem socjalistycznym które to trafiły do Centralnej Składnicy Muzealnej. Zbiory te obejmowały m.in. obrazy, plakaty, rzeźby, pomniki oraz inne muzealia związane z socrealizmem.
Kolejne lata.
W 1977 w Kozłówce powstało nowe muzeum które automatycznie przejęło zbiory po dawnej Centralnej Składnicy Muzealnej. W kolejnych latach dokonywano ewidencji kozłowieckich muzealiów związanych z socrealizmem. Okazało się, że Muzeum Zamoyskich w Kozłówce posiada największą w Polsce i jedną z największych w Europie kolekcję sztuki socrealizmu. Do końca lat 80. zbiory te nie były udostępnione zwiedzającym. Na początku lat 90. XX wieku muzeum zorganizowało dwie wystawy czasowe prezentujące kozłowieckie zbiory socrealistyczne które wzbudziły spore zainteresowanie. W 1994 staraniem kozłowieckich muzealników w budynku dawnej powozowni utworzono pierwszą w Europie galerię prezentującą dzieła związane z realizmem socjalistycznym. Od tej chwili w budynku powozowni znajduje się magazyn oraz wystawa stała poświęcona socrealizmowi. Z powodu małej powierzchni wystawienniczej zwiedzającym są udostępnione jedynie niektóre zbiory. Za budynkiem powozowni znajduje się zaś wystawa plenerowa gdzie eksponowane są pomniki zdemontowane po odwilży w 1956, jak i po zmianach ustrojowych w 1989.

</doc>
<doc id="3003262" url="https://pl.wikipedia.org/wiki?curid=3003262" title="Pespire">
Pespire

Pespire – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 25,8 tys. mieszkańców. Siedzibą administracyjną jest miejscowość Pespire.
Położenie.
Gmina położona jest w zachodniej części departamentu. Graniczy z 7 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miejscowości:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003263" url="https://pl.wikipedia.org/wiki?curid=3003263" title="Myrocongridae">
Myrocongridae

Myrocongridae – nieliczna w gatunki, monotypowa rodzina morskich ryb węgorzokształtnych (Anguilliformes).
Występowanie.
Tropikalne wody wschodniego Oceanu Atlantyckiego (w pobliżu Wyspy Świętej Heleny) oraz Oceanu Spokojnego.
Cechy charakterystyczne.
Ryby z tej rodziny charakteryzują się małymi otworami skrzelowymi umieszczonymi na bokach silnie ścieśnionego ciała, obecnością płetw piersiowych oraz niekompletną linią boczną, której 5–7 przednich otworów leży nad płetwą piersiową. Tylne nozdrza są położone wysoko na głowie, na wysokości górnego brzegu oka.
Klasyfikacja.
Do rodziny Myrocongridae zaliczono 5 gatunków klasyfikowanych w rodzaju:
"Myroconger"

</doc>
<doc id="3003264" url="https://pl.wikipedia.org/wiki?curid=3003264" title="Babek (Bułgaria)">
Babek (Bułgaria)

Babek (bułg. "Бабек") – wieś w południowo-środkowej Bułgarii, w obwodzie Płowdiw, w gminie Brezowo. Według danych Narodowego Instytutu Statystycznego, 31 grudnia 2011 roku wieś liczyła 80 mieszkańców.

</doc>
<doc id="3003267" url="https://pl.wikipedia.org/wiki?curid=3003267" title="Ignacy Markiewicz">
Ignacy Markiewicz

Ignacy Markiewicz (ur. 24 października 1825 w Rawie Mazowieckiej, zm. 1 stycznia 1908 w Krakowie) – łódzki architekt.
Życiorys.
Syn szlachcica Stanisława Markiewicza. Ukończył gimnazjum w Warszawie w 1844. Studiował w Szkole Sztuk Pięknych w Warszawie od 1844 do 30 czerwca 1847. Dyplom otrzymał 30 czerwca 1847. Studiował i pracował początkowo pod kierunkiem Henryka Marconiego.
Za udział w walkach Wiosny Ludów w 1848 był więziony w twierdzy w Zamościu. Następnie został przyjęty do służby rządowej jako budowniczy powiatu piotrkowskiego. W Piotrkowie projektował i budował teatr w 1868 oraz przebudowywał od 7 marca 1869. cerkiew unicką. Architektem powiatu łódzkiego został w 1867., lecz przebywał w Piotrkowie w dyspozycji władz gubernialnych. 2 maja 1867 uzyskał uprawnienia budowniczego II klasy.
Po 4 października 1870 przystąpił do pracy w Łodzi jako pomocnik głównego architekta miejskiego Jana Karola Mertschinga, po którego śmierci w 1872 przez miesiąc pełnił obowiązki budowniczego. W 1889 był w Łodzi architektem cywilnym, a w 1891 budowniczym powiatu łódzkiego. Pełnił także czasowo obowiązki budowniczego powiatu łaskiego. Od 13 września 1891 zastępował przebywającego w podróży służbowej Hilarego Majewskiego, a po jego śmierci, otrzymał 10 lipca 1892 nominację na p.o. budowniczego miejskiego. Prezydent Łodzi uzasadniał jego przyjęcie pilnymi robotami przy brukowaniu ulic ocenianymi na 80 tys. rubli i nadzorem nad licznymi budowami. Z chwilą mianowania F. Chełmińskiego 1 grudnia 1892 budowniczym miejskim, powrócił do pracy na stanowisku budowniczego powiatu łódzkiego. Zastępował F. Chełmińskiego w czasie jego wyjazdów. Gdy ten w czerwcu 1896 został powołany na ćwiczenia wojskowe, Ignacy Markiewicz prosił o przydzielenie mu technika, bo nie mógł podołać zaległościom.
Dla poprawy zdrowia corocznie wyjeżdżał do Karlsbadu. Nasilająca się od 1898 ciężka choroba reumatyczna i choroba żołądka, zmusiły go do złożenia 5 maja 1901 prośby o zwolnienie z pracy. Architektem powiatowym pozostał do 1 czerwca 1901, kiedy przeszedł na emeryturę. Na jego stanowisko przyjęto J. S. Lemene i do spraw technicznych Stefana Warchoła.
Był twórcą Synagogi w Brzezinach. Współtworzył cerkiew w Piotrkowie Trybunalskim.
Wyjechał na stałe z Łodzi 10 maja 1901. Wspomnienie pośmiertne zamieścił „Kurier Warszawski” 1908 nr 3 (3 stycznia) s. 2.

</doc>
<doc id="3003268" url="https://pl.wikipedia.org/wiki?curid=3003268" title="San Antonio de Flores">
San Antonio de Flores

San Antonio de Flores – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 6 tys. mieszkańców. Siedzibą administracyjną jest miejscowość San Antonio de Flores.
Położenie.
Gmina położona jest w zachodniej części departamentu. Graniczy z 3 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miejscowości: San Antonio de Flores, El Jícaro, Las Playitas i Moramulca. 
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003269" url="https://pl.wikipedia.org/wiki?curid=3003269" title="Jegor Orudżew">
Jegor Orudżew

Jegor Aleksiejewicz Orudżew (, ur. 16 października 1995 w Petersburgu) – rosyjski kierowca wyścigowy.
Życiorys.
Formuła Renault 2.0.
Orudżew rozpoczął karierę w jednomiejscowych samochodach wyścigowych w 2011 roku w Francuskiej Formule 4, w której też podczas pierwszego i drugiego wyścigu na torze Circuit de la Sarthe zajął odpowiednio 3 i 2 miejsce. Były to pierwsze podia Orudżewa w karierze. Z dorobkiem 75 punktów zakończył sezon na 10 pozycji. W 2012 roku Rosjanin także rozpoczął stary w Europejskim Pucharze Formuły Renault 2.0 oraz Alpejskiej Formule Renault 2.0. W europejskiej serii jeżdżąc w bolidzie Fortec Motorsport po dwóch wyścigach nie był sklasyfikowany, tak samo też było w alpejskiej edycji, gdzie w ciągu dwóch wyścigów najlepszą pozycją, jaką wywalczył było 26 miejsce.
Na sezon 2013 podpisał starty z francuską ekipą Tech 1 Racing na starty w Europejskim Pucharze Formuły Renault 2.0 oraz Alpejskiej Formule Renault 2.0. W każdej z tych serii stawał po razie na podium. W edycji europejskiej 78 punktów dało mu siódmą pozycję, a w serii alpejskiej był piąty.
W sezonie 2014 Rosjanin kontynuował współpracę z francuską ekipą Tech 1 Racing w Europejskim Pucharze Formuły Renault 2.0 oraz w Alpejskiej Formule Renault 2.0. W edycji europejskiej w ciągu czternastu wyścigów, w których wystartował, trzykrotnie stawał na podium. Uzbierał łącznie 83 punkty. Dało mu to ósme miejsce w końcowej klasyfikacji kierowców. W serii alpejskiej dwa razy stawał na podium, jednak jego wyniki nie były wliczane do klasyfikacji generalnej. W tym samym roku wystartował również podczas rundy Brytyjskiej Formuły 3 na torze Silverstone. W pierwszym wyścigu odniósł zwycięstwo, a w dwóch kolejnych nie dojeżdżał do mety. Z dorobkiem 26 punktów został sklasyfikowany w mistrzostwach na dwunastej pozycji.
Formuła Renault 3.5.
W roku 2015 Rosjanin awansował do Formuły Renault 3.5, gdzie nawiązał współpracę z brytyjskim teamem Arden Motorsport. Jegor zaliczył udany sezon, będąc trzecim najlepszym debiutantem. Do swojego rówieśnika z Holendii, Nycka de Vriesa, stracił dwadzieścia siedem punktów, natomiast do doświadczonego Cypryjczyka Tio Ellinasa zaledwie dwa. Orudżew zasłynął przede wszystkim z dwóch zwycięstw, w których wykazał się znakomitą obroną. Na węgierskim torze Hungaroring nie uległ presji Francuzowi Matthieu Vaxiviere, natomiast na francuskim Circuit de la Sarthe Brytyjczykowi Oliverowi Rowlandowi. Kierowca Arden jeszcze dwukrotnie stawał na podium, zajmując drugie lokaty. Zdobyte przez niego 133 punkty sklasyfikowały go na 5. miejscu.
Wyniki.
Podsumowanie.
† – Orudżew nie był wliczany do klasyfikacji.

</doc>
<doc id="3003270" url="https://pl.wikipedia.org/wiki?curid=3003270" title="Bagra">
Bagra

Bagra (bułg.: "Багра") – wieś w południowej Bułgarii, w obwodzie Kyrdżali, w gminie Kyrdżali. Według danych Narodowego Instytutu Statystycznego, 31 grudnia 2011 roku wieś liczyła 65 mieszkańców.

</doc>
<doc id="3003272" url="https://pl.wikipedia.org/wiki?curid=3003272" title="Legacy">
Legacy

Legacy to album Davida Garretta wydany w 2011 roku, nagrany wraz z Royal Philharmonic Orchestra.

</doc>
<doc id="3003274" url="https://pl.wikipedia.org/wiki?curid=3003274" title="San Isidro (Honduras)">
San Isidro (Honduras)

San Isidro – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 3,6 tys. mieszkańców. Siedzibą administracyjną jest miejscowość San Isidro.
Położenie.
Gmina położona jest w zachodniej części departamentu. Graniczy z 6 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące wsie: San Isidro, El Caulote, El Obrajito i Sonit.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003277" url="https://pl.wikipedia.org/wiki?curid=3003277" title="Lista kraterów uderzeniowych w Ameryce Południowej">
Lista kraterów uderzeniowych w Ameryce Południowej

Lista kraterów uderzeniowych w Ameryce Południowej. Zestawienie obejmuje wszystkie potwierdzone struktury pochodzenia impaktowego w Ameryce Południowej wymienione w bazie "Earth Impact Database" według stanu na dzień 8 sierpnia 2013. W przypadku zgrupowań małych kraterów (jak Rio Cuarto w Argentynie) wymieniony jest największy z nich.

</doc>
<doc id="3003278" url="https://pl.wikipedia.org/wiki?curid=3003278" title="Igor Orudzew">
Igor Orudzew



</doc>
<doc id="3003279" url="https://pl.wikipedia.org/wiki?curid=3003279" title="Alexandre Baron">
Alexandre Baron

Alexandre Baron (ur. 6 grudnia 1994 roku) – francuski kierowca wyścigowy.
Kariera.
Baron rozpoczął karierę w jednomiejscowych samochodach wyścigowych w 2012 roku we Francuskiej Formule 4, gdzie startując w 14 wyścigach zdobył 278 punktów. Już podczas pierwszej rundy na torze w miejscowości Lédenon stanął po raz pierwszy na podium (trzeci w sobotnim wyścigu) oraz wygrał pierwszy wyścig w karierze (niedzielny wyścig). Później Francuz przegrał tylko w czterech wyścigach. Ze wspaniałym dorobkiem 11 pole position, 9 zwycięstw, 8 najszybszych okrążeń i 11 podium został mistrzem serii.
W 2013 roku Baron rozpoczął stary w już bardziej prestiżowych seriach organizowanych w ramach Formuły Renault, tj. Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W obu tych seriach podpisał kontrakt z juniorską ekipą ART Grand Prix - ART Junior Team. W żadnej z tych serii jednak nie zdołał zdobyć punktów.
Statystyki.
† – Baron nie był zaliczany do klasyfikacji.

</doc>
<doc id="3003280" url="https://pl.wikipedia.org/wiki?curid=3003280" title="Basztino (obwód Kyrdżali)">
Basztino (obwód Kyrdżali)

Basztino (bułg. "Бащино") – wieś w południowej Bułgarii, w obwodzie Kyrdżali, w gminie Kyrdżali. Według danych Narodowego Instytutu Statystycznego, 31 grudnia 2011 roku wieś liczyła 233 mieszkańców.

</doc>
<doc id="3003281" url="https://pl.wikipedia.org/wiki?curid=3003281" title="Kwiatownik szkarłatny">
Kwiatownik szkarłatny

Kwiatownik szkarłatny ("Aethopyga siparaja") – gatunek małego ptaka z rodziny nektarników (Nectariniidae). Występuje w Azji Południowej i Południowo-Wschodniej oraz na południu Chin. Nie jest zagrożony.
Podgatunki i zasięg występowania.
Wyróżnia się następujące podgatunki "Aethopyga siparaja":
Za podgatunki kwiatownika szkarłatnego uznawano także mające obecnie status osobnych gatunków: żyjącego w zachodnio-centralnych Filipinach kwiatownika czarnobrzuchego ("A. magnifica") oraz kwiatownika indyjskiego ("A. vigorsii") z zachodnich Indii. Opisano też wiele innych podgatunków, ale nie są one obecnie uznawane jako zbyt mało różniące się od innych populacji.
Środowisko.
Widne lasy i zadrzewienia, zadrzewienia wtórne, namorzyny i ogrody.
Morfologia.
Długość ciała wynosi 10–12 cm, zaś masa ciała 6–8 g. U podgatunku "heliogona" dla samca podano następujące wymiary: ogon 48,5 mm; skrzydło 55,5 mm; dziób 16 mm; skok 14 mm. Występuje wyraźny dymorfizm płciowy. U samca czoło granatowe, opalizujące. Obszar między okiem i dziobem czarny. Paski przyżuchwowe czarne z granatowym połyskiem. Wierzch ciała, pierś i część pokryw skrzydłowych szkarłatnoczerwone. Lotki szarobrązowe, na zewnętrznych chorągiewkach żółtawo obrzeżone. Spód ciała brudnobiały. Sterówki czarne z granatową opalizacją. Samica z wierzchu szarooliwkowa, lotki podobne jak u samca. Na spodzie ciała brudnobiała do jasnego szarooliwkowego.
Behawior.
Żywi się bezkręgowcami (owadami i pająkami) i nektarem. Preferuje czerwone kwiaty. Często do nektaru dostaje się przebijając dziobem koronę kwiatu. Żeruje pojedynczo, parami lub w grupach rodzinnych, najczęściej w niższych częściach roślinności, ale czasami także w koronach drzew. Gniazdo kształtu gruszkowatego, zawieszone na wystającym ze skarpy korzeniu. W lęgu zwykle 2–3 jaja. Inkubacja trwa około 18–19 dni, wysiaduje głównie samica. Samiec pomaga samicy w opiece nad pisklętami.
Status.
IUCN uznaje kwiatownika szkarłatnego za gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako zazwyczaj pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.

</doc>
<doc id="3003282" url="https://pl.wikipedia.org/wiki?curid=3003282" title="Zwiastowanie (obraz El Greca z 1600)">
Zwiastowanie (obraz El Greca z 1600)

Zwiastowanie – obraz olejny hiszpańskiego malarza pochodzenia greckiego Dominikosa Theotokopulosa, znanego jako El Greco.
El Greco zobrazował scenę zaczerpniętą z Nowego Testamentu, opisaną jedynie w kanonicznej Ewangelii Łukasza. Motyw zwiastowania Marii przez Archanioła Gabriela był często przedstawiany przez malarzy różnych epok i interpretowany na wiele sposobów. Mistycyzm i znaczenie epizodu pozwalały malarzom na swobodne przedstawianie reakcji Marii na wiadomość od Archanioła o woli Bożej i oddziaływaniu nowiny poczęcia na inne postacie; umożliwiały też wykorzystanie wielu różnych detali i szczegółów otoczenia do zaznaczenia wagi sceny. Do tego motywu El Greco powracał przez cały okres swojej twórczości: od poliptyku z Modeny, gdzie jego twórczość przejawiała wpływy Tycjana i Tintoretta, po ostatnią wersję "Zwiastowania" z 1614 roku znajdującą się w zbiorach Santander w Madrycie.
Opis obrazu.
Wersja z Muzeum Sztuk Pięknych w Budapeszcie powstała w 1600 roku. Od kilku lat El Greco odchodzi od zaczerpniętych wzorców i upraszcza schemat kompozycji ograniczając lub całkowicie rezygnując z elementów rzeczywistości: architektury, perspektywy, przedmiotów codziennego użytku. Postacie przedstawiani są na tle, często burzowych chmur, dzięki czemu widz może się skoncentrować jedynie na nich samych.
W tej wersji Anioł zstępuje z nieba, a wraz z nim po smudze światła spływa Duch Święty pod postacią gołębicy. Zwiastun trzyma w lewej dłoni kwiat lilii – symbol maryjny. Jego potężne skrzydła wyakcentowane przy użyciu czerni kontrastują ze zdematerializowanym, zielonkawym tłem. Maria przedstawiona została w pozycji klęczącej, w szerokiej czerwonej sukni i w niebieskim płaszczu. Pojawienie się Anioła oderwało ją od lektury, lewa ręka jeszcze przytrzymuje stronice, gdy prawa wznosi się w geście pozdrowienia lub przyzwolenia zgodnie z wypowiedzianymi słowami: "Oto Ja służebnica Pańska, niech Mi się stanie według twego słowa!" (Mt. 1.38). U dołu na podłodze znajdują się przybory do szycia i wazon z kwiatami.
Powstało kilka wersji tego obrazu. W większości układ kompozycyjny jest taki sam. W wersji z Ohara Museum of Art Maria ma aureolę stworzoną z gwiazd, co może odwoływać się do
Apokalipsy św. Jana i słów: .

</doc>
<doc id="3003287" url="https://pl.wikipedia.org/wiki?curid=3003287" title="Esteban Ocon">
Esteban Ocon

Esteban Ocon (ur. 17 września 1996 w Évreux) – francuski kierowca wyścigowy, startujący w mistrzostwach świata Formuły 1 od sezonu 2016. Od sezonu 2021 kierowca zespołu Alpine, mistrz serii GP3 (2015) i Europejskiej Formuły 3 (2014).
Życiorys.
Formuła Renault.
Ocon rozpoczął karierę w jednomiejscowych samochodach wyścigowych w wieku 16 lat w 2012 roku w Formule Renault. W tym roku rozpoczął starty w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Francuz podpisał kontrakt z fińską ekipą Koiranen Motorsport. W serii Alpejskiej stanął na podium w obu wyścigach na austriackim torze Red Bull Ring, zaś w europejskim pucharze pojawił się na podium raz – w sobotnim wyścigu na torze Paul Ricard Circuit. Francuz zdobył w Europejskim Pucharze Formuły Renault 2.0 oraz w Alpejskiej Formule Renault odpowiednio 31 i 69 punktów, co uplasowało go odpowiednio na 14 i 7 pozycji w klasyfikacji generalnej.
Na sezon 2013 Ocon podpisał kontrakt z ART Junior Team na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W edycji europejskiej wygrał dwa wyścigi i pięciokrotnie stawał na podium. Z dorobkiem 159 punktów został sklasyfikowany na trzeciej pozycji w klasyfikacji generalnej. W serii północnoeuropejskiej był dwunasty.
Formuła 3.
W 2014 roku Francuz rozpoczął starty w Europejskiej Formule 3 z zespołem Prema Powerteam. Wystartował w 33 wyścigach, w których odniósł dziewięć zwycięstw i 21 razy stawał na podium. Już podczas przedostatniej rundy sezonu zapewnił sobie tytuł mistrza serii. Dorobek 478 punktów zapewnił mu 58 punktów przewagi nad drugim Tomem Blomqvistem. Również w prowadzonej po raz pierwszy klasyfikacji debiutantów był najlepszy, zdobywając maksymalną pulę punktów w piętnastu wyścigach.
Formuła Renault 3.5.
Również w 2014 podczas rundy na Hungaroringu dołączył do stawki prestiżowej Formuły Renault 3.5 w bolidzie brytyjskiej ekipy Comtec Racing. W ciągu trzech wyścigów, w których wystartował, uzbierał łącznie dwa punkty, co dało mu 23 miejsce w końcowej klasyfikacji kierowców.
Seria GP3.
W sezonie 2015 został podopiecznym zespołu Formuły 1 Mercedes GP oraz kierowcą wyścigowym francuskiego ekipy ART Grand Prix. Ocon stoczył pasjonujący pojedynek o tytuł mistrzowski z Włochem Lucą Ghiotto. Francuz odnotował tylko jedno zwycięstwo (na inaugurację w Katalonii), jednak w ciągu sezonu czternaście razy wizytował na podium. Warto odnotować, że aż jedenaście z nich uzyskał z rzędu. Ostatecznie pokonał rywala różnicą zaledwie ośmiu punktów. Uzyskał pulę 253 punktów, trzykrotnie startował z pole position oraz pięciokrotnie wykręcił najszybszy czas okrążenia w wyścigu.
Formuła 1.
Pierwszy kontakt Estebana Ocona z Formułą 1 miał miejsce w październiku 2014, kiedy zespół Lotus zaprosił go na prywatne sesje testowe na tor Circuit Ricardo Tormo, gdzie Francuz przetestował model E20. Miesiąc później zastąpił Romaina Grosjeana podczas pierwszego treningu do Grand Prix Abu Zabi 2014, osiągając czas gorszy od 0,355 s. od Pastora Maldonado. Testował dla brytyjskiej ekipy także podczas testów dla młodych kierowców. W nagrodę za zwycięstwo w Formule 3 otrzymał możliwość testowania samochodu Ferrari F10 na torze Fiorano. W kolejnym roku Ocon wziął udział w testach na torze Catalunya z zespołem Force India.
W sezonie 2016 francuski kierowca na zasadzie wypożyczenia trafił do zespołu Renault na stanowisku kierowcy testowego i rezerwowego ekipy – czterokrotnie brał udział w piątkowych treningach. 10 sierpnia 2016 ogłoszono, że Ocon zastąpi Rio Haryanto w zespole Manor. Po zakończeniu sezonu 2016 Zespół Sahara Force India oświadczył, iż Esteban Ocon będzie reprezentować zespół jako etatowy kierowca w sezonie 2017 obok Sergio Péreza.
Wyniki.
Formuła 1.
‡ - Przyznano połowę punktów, gdyż zostało przejechane mniej niż 75% wyścigu.

</doc>
<doc id="3003289" url="https://pl.wikipedia.org/wiki?curid=3003289" title="Music Canada">
Music Canada

Music Canada (MC; dawniej Canadian Recording Industry Association; CRIA) – kanadyjska organizacja non-profit promująca interesy swoich członków, jak i ich partnerów, i artystów, założona w 1963. Członkami organizacji jest kilkanaście wytwórni płytowych m.in. Sony Music (oddział Entertainment Canada), Universal Music Canada i Warner Music Canada. Music Canada współpracuje ściśle ze studiami nagrań, salami i promotorami koncertowymi i menedżerami w promocji i rozwoju klastra muzycznego. MC współpracuje również z innymi organizacjami branżowymi, w celu ograniczenia piractwa medialnego i podrabiania towarów, a także w celu utworzenia wartościowego rynku muzycznego w Kanadzie.
Członkowie MC wykonują wszystkie aspekty przemysłu muzycznego, m.in. wytwarzanie, produkcję, promocję i dystrybucję muzyki. Firmy członkowskie rozwijają i dbają o kanadyjskich wykonawców na świecie. MC zajmuje się też przyznawaniem certyfikatów sprzedaży, tj. złotych i platynowych płyt.
Music Canada jest lokalnym stowarzyszeniem przemysłu muzycznego w Kanadzie wchodzącym w skład International Federation of the Phonographic Industry (IFPI).

</doc>
<doc id="3003290" url="https://pl.wikipedia.org/wiki?curid=3003290" title="Ber Wachs">
Ber Wachs

Ber Wachs także Borys Waks (ur. 20 listopada 1858 r. w Odessie, zm. ?), łódzki przemysłowiec, łódzki fabrykant, działacz społeczny, filantrop pochodzenia żydowskiego.
Biogram.
Syn Lwa, kupca, i Frumy. Ukończył sześć klas gimnazjum rosyjskiego w Odessie.
Działalność przemysłowa.
W 1879 r. zamieszkał w Łodzi i podjął pracę jako urzędnik w łódzkim oddziale fabryki obuwia braci Kipper. W 1882 r. założył tkalnię ręczną przy ul. Juliusza (obecnie ul. Dowborczy­ków) 7 i rozpoczął produkcję ciepłych chust wełnianych, zwanych dublowymi. W 1904 r. kupił sąsiednią przędzalnię wełny zgrzebnej Bayera i Wolfa przy ul. Juliusza 9. Chusty produkowane tylko ręcznie, powstawały w dotychczasowej tkalni ręcznej, a w nowej mechanicznej tkalni produkował tkaniny wełniane, sprzedawane przede wszystkim na chłonnym rynku rosyjskim. W Rosji otrzymał przydomek „chustkowego króla”. W 1905 r. jego przedsiębiorstwo zatrudniało 500 robotników, a obrót roczny się­gał 1 000 000 rubli.
W czasie I wojny światowej produkcja została prawie całkowicie wstrzymana a on wyjechał do Moskwy.
Po odzyskaniu przez Polskę niepodległości wrócił do Łodzi, wznowił produkcję, fabryka reali­zowała głównie zamówienia rządowe na po­trzeby wojska.
Był jednym z założycieli Towarzystwa Akcyjnego Gazowni Łódzkiej (1910), członkiem Konsorcjum Gazowni Miejskich w Łodzi (1914 -1920).
Pod koniec lat 30. XX w. był wiceprezesem Rady Łódzkiego Banku Depozytowego oraz członkiem zarządu Domu Transportowo-Ekspedycyjnego S. John i I. Rudomin, S.A.
Działalność społeczna i charytatywna.
Uczestniczył w akcji gromadzenia datków na rzecz ofiar pogromów żydowskich w czasie tzw. „buntu łódzkiego” (1892), epidemii cholery (1894); włączał się też w ak­cje pomocy dla ofiar pogromu w Kiszyniowie i pożaru w Brześciu.
Był współzałożycielem Łódzkiego Żydowskie­go Towarzystwa Dobroczynności i prezesem Łódzkiego Towarzystwa Pielęgnacji Chorych „Bykur Cholim” (od marca 1908), Komitetu „Uzdrowisko” - kolonii letniej dla dzieci. Był członkiem Zarządu Ligi Przeciwgruźliczej. Wchodził w skład rad nadzorczych lub zarządów: Łódzkiego Towarzystwa Szerzenia Wiedzy Handlowej, Giełdy Łódzkiej, Banku Kupieckiego Łódzkiego.
Od 1903 r. był prezesem Rady Opiekuńczej Szkoły Handlowej przy Stowarzyszeniu Wzajemnej Pomocy Pracowników Handlowych.
Po wybuchu I wojny światowej jako obywatel rosyjski wyjechał do Moskwy, gdzie był jednym z organizatorów Ogólnego Komitetu Pomocy Żydom Polskim, niosącego pomoc materialną mieszkańcom terenów okupowanych przez Niemców. Działalności tej Wachs nie zaprzestał po przejęciu w Rosji władzy przez bolszewików.
Wyjechał z Moskwy do Kopenhagi i Sztokholmu, zabiegając u przywódców międzynarodowych żydowskich organizacji dobroczynnych o dalszą pomoc finansową dla zubożałych mieszkańców kraju.
Mieszkał przy ul. Kilińskiego 113.
Data i miejsce śmierci jest nieznane, także nie jest znane miejsce pochówku.
W małżeństwie z Joanną (Czarną) z Kraweców (1859-1929) miał 4 dzieci: Fanię (ur. 10 lutego 1884), Aleksandra (ur. 18 grudnia 1886), Lwa (ur. 18 września 1891) i Jerzego (ur. 1 września 1893), który w latach 30. XX w. był dyrektorem Widzewskiej Manu­faktury, a mieszkał przy ul. Pomorskiej 96.

</doc>
<doc id="3003294" url="https://pl.wikipedia.org/wiki?curid=3003294" title="A-003">
A-003

A-003 – czwarty test rakietowego systemu ratunkowego (LES) w ramach programu Apollo. Czwarty lot rakiety Little Joe II, która wyniosła makietę statku Apollo (tzw. "boilerplate") o numerze BP-22.
Przebieg testu.
19 maja 1965 roku o 13:01:04 GMT z poligonu White Sands Missile Range w Nowym Meksyku wystartował kolejny Little Joe II z makietą statku Apollo o numerze BP-22. Lot rakiety zakończył się całkowitym fiaskiem. Napędzana sześcioma silnikami Algol rakieta niedługo po starcie wpadła w niekontrolowany ruch obrotowy i po 26 sekundach lotu rozpadła się na kawałki. Przy okazji wykazano skuteczność systemu ratunkowego LES, dzięki któremu makieta modułu dowodzenia przetrwała katastrofę i bezpiecznie wylądowała na spadochronach, pomimo awarii na stosunkowo niewielkiej wysokości 2,6 kilometra. Plan misji zakładał lot na wysokość ok. 36 km.

</doc>
<doc id="3003295" url="https://pl.wikipedia.org/wiki?curid=3003295" title="Colocongridae">
Colocongridae

Colocongridae – nieliczna w gatunki, monotypowa rodzina morskich ryb węgorzokształtnych (Anguilliformes).
Występowanie.
Ocean Atlantycki, Ocean Indyjski oraz zachodnia część Oceanu Spokojnego.
Cechy charakterystyczne.
Ciało przysadziste, najmniej wydłużone spośród ryb węgorzokształtnych. Pysk tępo zakończony. Linia boczna kompletna. Odbyt położony za połową długości ciała. Płetwy piersiowe dobrze rozwinięte. Liczba kręgów: 142–163.
Klasyfikacja.
Do rodziny Colocongridae zaliczono 7 gatunków klasyfikowanych w rodzaju:
"Coloconger"
Pozycja taksonomiczna 8. gatunku – "Coloconger giganteus" – jest sporna.

</doc>
<doc id="3003296" url="https://pl.wikipedia.org/wiki?curid=3003296" title="Nikaragua na Mistrzostwach Świata w Lekkoatletyce 2013">
Nikaragua na Mistrzostwach Świata w Lekkoatletyce 2013

Nikaragua na Mistrzostwach Świata w Lekkoatletyce 2013 – reprezentacja Nikaragui podczas czempionatu w Moskwie liczyła 1 zawodnika.

</doc>
<doc id="3003299" url="https://pl.wikipedia.org/wiki?curid=3003299" title="San José (Honduras)">
San José (Honduras)

San José – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 3,8 tys. mieszkańców. Siedzibą administracyjną jest wieś San José.
Położenie.
Gmina położona jest w zachodniej części departamentu. Graniczy z 6 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące wsie:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003301" url="https://pl.wikipedia.org/wiki?curid=3003301" title="Music (album Davida Garretta)">
Music (album Davida Garretta)

Music – album Davida Garretta wydany w 2012 roku.

</doc>
<doc id="3003304" url="https://pl.wikipedia.org/wiki?curid=3003304" title="Szaja Uger">
Szaja Uger

Szaja Uger (Unger) (ur. 15 sierpnia 1873 w Horoszkach na Wołyniu, zm. 15 listopada 1939 w Łodzi) – redaktor, dziennikarz prasy żydowskiej, działacz społeczny, także działacz organizacji sportowych, gimnastycznych.
Biogram.
Syn Joela Sussmanna (1842–1914), wywodzącego się z rodu reb Akiby Eigera. Wychowywał się i podstawowe wykształcenie uzyskał w Żytomierzu, gimnazjum ukończył w Moskwie.
Na Uniwersytecie w Królewcu studiował filozofię, w Wyższej Szkole Technicznej Charlottenburg technologię.
Jako trzynastolatek publikował swoje utwory w odeskich dziennikach: „Fołksbłat”, „Hamelic” („Mówca”) i „Hajom” („Dzień”).
Od 1897 r. był stałym współpracownikiem pisma „Die Welt”, wy­dawanego przez teoretyka syjonizmu Theodora Herzla, recenzje teatralne zamieszczał w pismach rosyjskich, korespondencje we „Frankfurter Zeitung”. Po ukończeniu studiów w Niemczech, przez pewien czas przebywał w Petersburgu, podejmując stałą współpracę z tamtejszymi pismami żydowski­mi: „Frajnd”, „Der Tog”, z warszawskim „Tele­grafem”, wydawanym przez Nachuma Soko­łowa, oraz „Teater-Welt” Herszla Eppelberga.
Około 1905 r. przybył do Łodzi, gdzie już od r. 1894 mieszkali jego rodzice. Pracę dziennikarza w Łodzi rozpoczął w niemieckiej „Neue Lodzer Zeitung”, ale już w 1907 r. przystąpił przy udziale księgarza Abrahama Kassmana (ur. 1877) do wydawania pierw­szej w Łodzi żydowskiej gazety „Łodzier Nachrichtn”. Pierwszy numer ukazał się w połowie stycznia 1907 r. i chociaż Uger został wkrótce aresztowany i osadzony w więzie­niu, nadal redagował gazetę. Po 7 miesiącach gazeta przestała się ukazywać, widocznie jej treść nie zainteresowała wystarczającej liczby czytelników.
Kolejną, tym razem długotrwałą inicjatywą prasową była gazeta „Łodzier Togbłat”, której wydawaniem zajęli się bracia Emanuel i Mendel Hamburscy, powierzając Ugerowi jej redakcję.
Podczas I wojny światowej w czerwcu 1915 r. niemiecka Presse Verwaltung zawiesiła wydawanie gazety, co stało się powodem interpelacji socjaldemokratycznych posłów w Reichstagu. Po niespełna roku „Łodzier Togbłat” został wznowiony i ukazywał się do 21 lutego 1936 r.
W latach 1915–1916 był przewodniczącym łódzkiego Klubu Rzemieślniczego i lek­torem w żydowskim domu ludowym „Beit Am”, wygłaszając tam odczyty na temat języka i literatury żydowskiej oraz problemów narodowych.
W wyniku wyborów przeprowadzonych w styczniu 1917 r., kandydując z listy Centralnego Żydowskiego Komitetu Wyborczego, został członkiem Rady Miejskiej m. Łodzi, a mandat radnego sprawował do końca kadencji w 1919 r.
Był jednym z organizatorów żydowskiego sportu gimnastycznego, działaczem Łódzkiego Żydowskiego Towarzystwa Gimnastyczno-Sportowego.
W różnych latach ukazało się kilka opowia­dań, przekładów i wydawnictw okolicz­nościowych jego autorstwa, wydawanych najczęściej nakładem E. Hamburskiego. Podobno Juliusz Adler wystawił sztukę Ugera "Kapitan Dreyfus" już w 1916 r., ale ponieważ Adler otworzył teatr żydowski „Scala” dopiero na początku lat 20. XX w., więc sztuka została zapewne wystawiona wcześniej w Teatrze Wielkim już za dyrekcji Moryca Wachsmana, następcy Icchoka Zandberga.
Był prezesem Towarzystwa Wzajemnej Pomocy „Ezro”.
W 1920 r. wyjechał do Ameryki i wydał w Chicago kilka numerów ilustrowanego magazynu „Die jidysze biznes weit”, był też współpracownikiem pism „Morgn Żurnal” i „Amerikaner”.
Po powrocie w 1922 r. do Łodzi był wschodnim korespondentem pisma „Morgn Żurnal”.
Jego humorystyczne jednoaktówki "Asymilator" i "Rezerwista" były wykonywane na prowincji przez zdolnego aktora S. Kustina.
Był prezesem łódzkiego Związku Literatów i Dziennikarzy Żydowskich (1918).
W latach 30. XX w. mieszkał przy ul. G. Narutowicza 36.
Po wybuchu wojny i zajęciu Łodzi przez hitlerowców został aresztowany 9 listopada 1939 r., gdyż należał do podlegającej eksterminacji inteligencji polskiej i żydowskiej. 12 listopada 1939 r. skazany został na śmierć wyrokiem sądu doraźnego. Zanim zginął, był przez trzy dni nieludzko torturowany przez hitlerowców.

</doc>
<doc id="3003305" url="https://pl.wikipedia.org/wiki?curid=3003305" title="Grenada na Mistrzostwach Świata w Lekkoatletyce 2013">
Grenada na Mistrzostwach Świata w Lekkoatletyce 2013

Reprezentacja Grenady na Mistrzostwach Świata w Lekkoatletyce 2013 podczas czempionatu w Moskwie liczyła 2 zawodników.

</doc>
<doc id="3003309" url="https://pl.wikipedia.org/wiki?curid=3003309" title="Pselaphinae">
Pselaphinae



</doc>
<doc id="3003310" url="https://pl.wikipedia.org/wiki?curid=3003310" title="Serrivomeridae">
Serrivomeridae

Serrivomeridae – nieliczna w gatunki rodzina morskich ryb węgorzokształtnych (Anguilliformes).
Występowanie.
Wody pelagialne od tropikalnej do umiarkowanej strefy Oceanu Atlantyckiego, Indyjskiego i Spokojnego.
Cechy charakterystyczne.
Szczęki bardzo wydłużone i smukłe. Co najmniej dwa rzędy zębów lemieszowych. Otwory skrzelowe łączą się po stronie brzusznej, 6–7 promieni branchiostegalnych. Ubarwienie zazwyczaj czarniawe ze srebrzystymi bokami. Liczba kręgów 137–170.
Klasyfikacja.
Rodzaje zaliczane do tej rodziny:
"Serrivomer" – "Stemonidium"

</doc>
<doc id="3003315" url="https://pl.wikipedia.org/wiki?curid=3003315" title="Barbados na Mistrzostwach Świata w Lekkoatletyce 2013">
Barbados na Mistrzostwach Świata w Lekkoatletyce 2013

Barbados na Mistrzostwach Świata w Lekkoatletyce 2013 – reprezentacja Barbadosu podczas czempionatu w Moskwie liczyła 9 zawodników.

</doc>
<doc id="3003317" url="https://pl.wikipedia.org/wiki?curid=3003317" title="Przystanek">
Przystanek

Przystanek komunikacyjny – miejsce przeznaczone do wsiadania lub wysiadania pasażerów na danej linii komunikacyjnej, w którym umieszcza się informacje dotyczące w szczególności godzin odjazdów środków transportu.
Przystanek to w transporcie drogowym miejsce zatrzymywania się pojazdów transportu publicznego, oznaczone odpowiednimi znakami drogowymi, jest to również peron w transporcie kolejowym oraz przystań usytuowana na wodach śródlądowych.
W polskim systemie prawnym przystanki nie są obiektami budowlanymi, a miejscami wyznaczonymi przez organizację ruchu drogowego i oznakowanie (pionowe znaki informacyjne D-15, D-16, D-17 oraz ew. poziomy znak P-17). Pasem drogowym, w obrębie którego zlokalizowany jest przystanek, administrowany jest przez właściwego zarządcę drogi publicznej, a jeśli przystanek jest zlokalizowany na terenie prywatnym - przez właściciela terenu.
Zarządcy dróg publicznych są zobowiązani uwzględniać uchwały rad gmin w sprawie wstępnej lokalizacji przystanków i wyznaczać odpowiednią docelową lokalizację przystanków, a także nieodpłatnie udostępniać samorządowi terytorialnemu fragment pasa drogowego na budowę infrastruktury przystankowej. 
Samorządy określają sieć przystanków komunikacyjnych, a przewoźnicy drogowi mogą uwzględniać w rozkładach jazdy tylko przystanki uchwalone przez samorządy.
Samorządy są uprawnione do pobierania opłat za korzystanie z przystanków przy drogach publicznych, których maksymalne stawki określa ustawodawca.
W transporcie kolejowym pod pojęciem przystanku osobowego funkcjonuje miejsce wskazane w rozkładzie jazdy pociągów, w którym zaplanowane jest zatrzymanie pociągu, na ogół w celu wykonania konkretnych działań, takich jak np. umożliwienie pasażerom wsiadania do pociągu i wysiadania z niego.

</doc>
<doc id="3003318" url="https://pl.wikipedia.org/wiki?curid=3003318" title="Zamek w Budzanowie">
Zamek w Budzanowie

Zamek w Budzanowie – gniazdo XVI-wiecznej rodziny Budzanowskich.
Historia.
Pierwszy drewniany zamek na wzgórzu zbudował Jakub Budzanowski. Został on zniszczony podczas najazdów tatarskich. W 1631 r. zamek przeszedł w ręce Aleksandra Sieneńskiego, a potem w ręce rodziny Lewoczyńskich. Kozacy zdobyli i zniszczyli zamek podczas buntów w latach 1648 i 1651. Przeprowadzona w 1661 r. lustracja stwierdza, że stropy i dach pogniły i opadły, ściany i baszty popękały w wielu miejscach, okna potłuczone, piece rozwalone, stajnia zrujnowana a most i ganki strzelnicze zgniły. Obiekt odbudował Tomasz Łużecki. Ponownie zdobyły i częściowo zniszczyły zamek wojska tureckie w latach 1672 i 1675. Prawie sto lat później bo w 1765 r. postanowiono odremontować stojące wieże. Od 1817 r. na mocy darowizny był własnością proboszcza, dlatego skrzydło zachodnie przebudowano na kościół z prezbiterium w miejscu bastei od południa. Skrzydło południowe zamieniono na plebanię. W 1846 r. ksiądz Kulczycki w jednym ze skrzydeł zbudował budynek klasztoru sióstr Miłosierdzia ze szpitalem. Zamek został zniszczony w czasie I wojny światowej. Po 1945 r. klasztor i kościół zamieniono na szpital usuwając zdobienia i wprowadzając betonowe stropy. Z zamku do dzisiaj zachowały się dwie basteje i wschodni odcinek murów.
Architektura.
Czworoboczne murowane założenie z czterema kolistymi bastejami w narożach zbudowano na początku XVII wieku na polecenie Jana oraz Marcina Chodorowskich. Do zamku prowadziła brama przez budynek bramny w narożniku północno-zachodnim i furta od strony miasta.

</doc>
<doc id="3003320" url="https://pl.wikipedia.org/wiki?curid=3003320" title="Media Forest">
Media Forest

Media Forest – izraelska organizacja świadcząca usługi monitorowania airplay i badania mediów i reklamy w przemyśle muzycznym założona w 2005 roku w Netanja w Izraelu. Firma monitoruje nadawanie ścieżek i kanałów, takich jak stacje radiowe i kanały telewizyjne. Media Forest świadczy usługi, które umożliwiają artystom zakupić subskrypcję, która dostarcza im informacje w czasie rzeczywistym na kanałach telewizyjnych. Poza Izraelem organizacja ma swoje oddziały również we Francji, Argentynie, Mołdawii, Belgii, Bułgarii, Rumunii, Grecji i Szwajcarii.
Media Forest publikuje cotygodniowe listy airplay.

</doc>
<doc id="3003322" url="https://pl.wikipedia.org/wiki?curid=3003322" title="Speak Now World Tour">
Speak Now World Tour

Speak Now World Tour – druga trasa koncertowa Taylor Swift, która promowała jej trzeci album studyjny pt. "Speak Now" wydany w 2010 r. Odbyła się ona pomiędzy 2011 i 2012 r.; obejmowała 110 koncertów. W 2011 Swift koncertowała w Azji, Europie i Ameryce Północnej; a w 2012 – w Oceanii.
Program koncertów.
Azja i Europa.
AKT 1
01. „Sparks Fly”
02. ,Mine”
03. „The Story of Us”
AKT 2
01. „Back to December” (wplecione fragmenty utworów „Apologize” i „You're Not Sorry”)
02. „Better Than Revenge”
AKT 3
01. ,Speak Now”
02. „Fearless” (wplecione fragmenty utworów „Hey, Soul Sister” i „I'm Yours”)
03. „Fifteen”
04. ,You Belong With Me”
05. „Dear John”
AKT 4
01. „Enchanted”
02. ,Long Live"
BIS
01. „Love Story"
Ameryka Północna.
AKT 1
01. ,Sparks Fly”
02. „Mine”
03. „The Story of Us”
Bisy:„Fifteen”
AKT 2
01. ,Our Song”
02. „Mean”
AKT 3
01. ,Back to December” (wplecione fragmenty utworów „Apologize” i „You're Not Sorry”)
02. „Better Than Revenge”
AKT 4
01. ,Speak Now”
02. „Fearless” (wplecione fragmenty utworów „Hey, Soul Sisters” i „I'm Yours”)
03. „Last Kiss”
04. „You Belong With Me”
05. „Dear John”
AKT 5
01. „Enchanted”
02. „Haunted”
03. „Long Live"
BIS:

</doc>
<doc id="3003325" url="https://pl.wikipedia.org/wiki?curid=3003325" title="Reichenbachia (owady)">
Reichenbachia (owady)

Reichenbachia – rodzaj chrząszczy z rodziny kusakowatych, podrodziny Pselaphinae. "Fauna Europaea" wymienia trzy gatunki. W Polsce występuje "R. juncorum".

</doc>
<doc id="3003326" url="https://pl.wikipedia.org/wiki?curid=3003326" title="Andrea Pizzitola">
Andrea Pizzitola



</doc>
<doc id="3003328" url="https://pl.wikipedia.org/wiki?curid=3003328" title="Ksienija Wdowina">
Ksienija Wdowina



</doc>
<doc id="3003331" url="https://pl.wikipedia.org/wiki?curid=3003331" title="Mistrzostwa Świata w Lekkoatletyce 2013 – bieg na 400 m kobiet">
Mistrzostwa Świata w Lekkoatletyce 2013 – bieg na 400 m kobiet

Bieg na 400 metrów kobiet – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
Obrończynią tytułu mistrzowskiego z 2011 roku była Botswanka Amantle Montsho.
Statystyka.
Rekordy.
Tabela prezentuje rekord świata, rekordy poszczególnych kontynentów oraz rekord mistrzostw świata przed rozpoczęciem mistrzostw.
Listy światowe.
Tabela przedstawia 10 najlepszych wyników uzyskanych w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzy zawodniczki do startu w tej konkurencji. Jedna z nich mogła mieć spełnione minimum B, pozostałe musiały wypełnić warunek A.
Lista startowa.
Tabela prezentuje listę startową zawodniczek biegu na 400 metrów wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3003333" url="https://pl.wikipedia.org/wiki?curid=3003333" title="Portret Gregora Baci">
Portret Gregora Baci

Portret Gregora Baciego – portret autorstwa nieznanego malarza przedstawiający ranę oczodołu Gregora Baciego (węg. Baksa Márk, Gergely Paksy ur. XVI w., zm. XVI w.). Istnieje również niemal identyczny z olejnym obrazem miedzioryt. Baci był węgierskim szlachcicem, który odniósł ciężkie obrażenia głowy w wyniku trafienia lancą i według przekazów przeżył jeszcze rok. Portret uwieczniający jego przypadek znajduje się w gabinecie osobliwości austriackiego arcyksięcia Ferdynanda II w zamku Ambras w Innsbrucku.
Tożsamość.
Tożsamość mężczyzny, jak i dokładna przyczyna jego zranienia nie zostały jednoznacznie wyjaśnione i istnieją różne wersje dokumentujące to zdarzenie. Według legendy związanej z obrazem przechowywanym w zamku Ambras sportretowany to "Gregor Baci", jednakże napis umieszczony na portrecie można też odczytać jako "Gregor Baxi". Mógł on odnieść swoje obrażenia w czasie turnieju rycerskiego w wyniku trafienia kopią turniejową. Przeczy temu inwentarz z 1621 r., według którego ranę tę odniósł w walce przeciwko Turkom osmańskim i przeżył jeszcze rok od czasu tego zdarzenia. Według Józsefa Bánlakyego Gergely Paksy odniósł swoje obrażenia od tureckiej lancy i żył jeszcze przez pewien czas. "Gregor Baci" jest wyraźnie zniemczoną wersją węgierskiego miana "Gergely Paksy", zatem chodzi najprawdopodobniej o tę samą osobę.
Przekazy.
Portret Gregora Baciego został namalowany ok. 1550 r. przez nieznanego malarza niemieckiego. Jest to olej na płótnie o wymiarach 31x39 cm. Obraz został po raz pierwszy wymieniony w inwentarzu z 1621 r. i należy do zbiorów Ambras Muzeum Historii Sztuki w Wiedniu. Napis "Gregor BAXI VNG: NOB:", umieszczony w lewym górnym rogu wskazuje, że sportretowaną osobą jest węgierski szlachcic Gregor Baci. 
Jest to portret młodego mężczyzny w półprofilu ze spojrzeniem skierowanym w lewo. Ubrany jest w wysoko zapinany kaftan, lewą stronę głowy ma gładko wygoloną, przy czym widoczna jest na niej blizna. Baci nosi wąsy i częściowo wygoloną brodę. Jego głowa jest przebita białą lancą, ozdobioną przebiegającym spiralnie brązowym pasem z czerwonym wzorem pióra. Lanca przeszywa prawe oko i wychodzi przez kark. Rana wejściowa na twarzy jest przedstawiona z wianuszkiem kropelek krwi spływających po grzbiecie nosa. Rana wyjściowa przedstawiona jest w formie zakrwawionej, porozrywanej tkanki skórnej. Podbiegnięte krwią lewe oko jest spuchnięte i lekko wysadzone z oczodołu. 
Oprócz obrazu istnieje również miedzioryt, który jest niemal identyczny z obrazem z Galerii Ambras. Przyjmuje się, że powstał najprawdopodobniej w 1598 r. W przeciwieństwie do obrazu, mężczyzna z miedziorytu ma stębnowany kołnierz z prostokątnymi guzikami, jednakże zarówno rana od lancy, jak również przedstawiona osoba są niemal identyczne z tym, co można zobaczyć na portrecie Baciego z zamku Ambras.
Aspekty medyczne.
O tym, jak wiernie na obrazie został przedstawiony wypadek, nie da się dzisiaj już nic pewnego powiedzieć, ponieważ nie wiadomo, czy malarz wykonał obraz z natury, czy według opisów. 
Zgodnie z obrazem lanca wbiła się w prawy oczodół i wyszła z czaszki przez kark. Zaczerwienie i wytrzeszcz lewego oka związane są z przetoką zatoki jamistej. Opatrzenie ran Gregora Baciego polegało na odpiłowaniu lancy w miejscu wejścia i wyjścia. Współczesne wypadki tego rodzaju potwierdzają, że takie zranienia można przeżyć. 
Z powodu sceptycznych reakcji osób zwiedzających ekspozycję muzeum na informację o tym, że Baci przeżył rok po swoim wypadku, przypadek został zbadany przez radiologów, radioonkologów i neurologów Uniwersytetu Medycznego w Innsbrucku. W tym celu dwuwymiarowe dane z obrazu zostały przeniesione na trójwymiarowy model czaszki anonimowego pacjenta i za pomocą metody Rapid prototyping sporządzono model urazów głowy Baciego. Lekarze potwierdzili historyczny przekaz i możliwość tego, że Baci przeżył rok po swoim zranieniu. W korzystnych okolicznościach lanca mogła się przebić przez czaszkę poniżej mózgu. Jeśli przy tym opony mózgowe nie zostały uszkodzone, możliwość wystąpienia posocznicy mózgu nie była zbyt duża, co przemawia za wysokimi szansami przeżycia Baciego. Lekarze wychodzą z założenia (z dużym prawdopodobieństwem), że Baci pomimo tak poważnych obrażeń nie doznał większego uszczerbku na zdrowiu oraz że, w sprzyjających okolicznościach, można po takim zranieniu przeżyć długie lata. Przyjęto przy tym, że zawierające ołów farby pokrywające lancę miały antyseptyczne działanie na kanał rany. Trójwymiarowy model czaszki z raną od lancy jest wystawiony obok obrazu na wystawie w zamku Ambras.

</doc>
<doc id="3003335" url="https://pl.wikipedia.org/wiki?curid=3003335" title="Dawid Helman">
Dawid Helman

Dawid Helman (Lajb) (ur. 3 maja 1875 w Częstochowie, zm. 14 listopada 1942 w Łodzi) – lekarz laryngolog pochodzenia żydowskiego.
Życiorys.
Po ukończeniu szkoły średniej studiował na Wydziale Lekarskim Cesarskiego Uniwersytetu Warszawskiego, tam też w 1900 r. uzyskał doktorat medycyny w zakresie laryngologii.
Po odbyciu praktyki w kraju i za granicą zamieszkał w Łodzi (1902). Podczas wojny rosyjsko-japońskiej służył na Dalekim Wschodzie jako asystent w oddziale laryngologicznym szpitala wojskowego. Ponownie wcielony do wojska w 1914 r., został skierowany na front południowo-zachodni. Wydarzenia rewolucyjne 1917 r. zastały go w Czerniowcach, gdzie opiekował się ludnością polską oraz został wybrany do tamtejszego magistratu na przewodniczącego komisji kulturalno-oświatowej działającej w Domu Polskim.
Przeno­szony kolejno do różnych szpitali wojskowych, znalazł się w Petersburgu, skąd w połowie 1918 r. powrócił do Łodzi, gdzie został lekarzem oddziału czołgów w 31 pułku Strzel­ców Kaniowskich i ordynatorem oddziału laryngologicznego Szpitala Okręgowego. Do wybuchu II wojny światowej prowadził praktykę prywatną. Pracował też w Insty­tucie Leczenia Radem Łódzkiego Towa­rzystwa Zwalczania Raka.
Był członkiem i wchodził w skład zarządu Łódzkiego Esperanckiego Towarzystwa w Łodzi (Lodza Esperanto-Societo), członkiem Komisji Gos­podarczej przy Wydziale Zdrowotności Publi­cznej, prezesem sekcji łódzkiej Towarzystwa Otolaryngologów (1926–1928), zastępcą prezesa zarządu Izby Lekarskiej Łódzkiej. Był członkiem zarządu łódzkiego oddziału Towarzystwa Opieki nad Zwierzętami.
Mieszkał przy ul. Piotrkowskiej 68.
Po ustanowieniu niemieckiej administracji w Łodzi w wyniku II wojny światowej został członkiem zatwierdzonej 5 listopada 1939 r. Rady Starszych. Aresztowany 11 listopada w czasie jej pierwszego posiedzenia, a następnie zwolniony, wszedł w skład drugiej Rady, ukonstytuowanej w lutym 1940 r., z upoważnienia której kierował Wydziałem Zdrowia Gminy Żydowskiej. Został deportowany do getta i do całkowitego zamknięcia getta przez Niemców (30 kwietnia 1940) był zastępcą przełożonego Starszeństwa Żydów Chaima Rumkowskiego. Helmana na tym stanowisku zastąpił dr Leon Szykier, a on sam pracował jako lekarz.
Zmarł 14 listopada 1942 roku. Pochowany jest na cmentarzu żydowskim w Łodzi (kwatera lewa D). Jego żona Paulina (1888-1944) zgi­nęła w Auschwitz.

</doc>
<doc id="3003336" url="https://pl.wikipedia.org/wiki?curid=3003336" title="Aurélien Panis">
Aurélien Panis

Aurélien Panis (ur. 29 października 1994 w Saint-Martin-d’Hères) – francuski kierowca wyścigowy.
Życiorys.
Formuła 4.
Panis rozpoczął karierę w jednomiejscowych samochodach wyścigowych w wieku 17 lat w 2011 roku w Francuskiej Formule 4. W ciągu 14 startów Francuz zdołał zdobyć 2 podia i wykręcił najszybszy czas w jednym wyścigu. Z dorobkiem 46 punktów ukończył sezon na 10 pozycji.
Formuła Renault 2.0.
W 2012 roku Panis rozpoczął stary w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Francuz podpisał kontrakt z ekipą RC Formula. Gdy serii europejskiej Panis nie był nawet klasyfikowany, w edycji alpejskiej zdołał zdobyć 26 punktów, co mu dało 16 lokatę w klasyfikacji generalnej.
Na sezon 2013 Aurélien przedłużył kontrakt z RC Formula na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. Z dorobkiem odpowiednio 14 i 45 punktów został sklasyfikowany odpowiednio na osiemnastej i 27 pozycji w klasyfikacji generalnej.
W sezonie 2014 Francuz rozpoczął współpracę z francuską ekipą ART Junior Team w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji europejskiej w ciągu czternastu wyścigów, w których wystartował, dwukrotnie stawał na podium, w tym raz na jego najwyższym stopniu. Uzbierał łącznie 82 punkty. Dało mu to dziewiąte miejsce w końcowej klasyfikacji kierowców. W serii północnoeuropejskiej odniósł jedno zwycięstwo i dwa razy stawał na podium. Z dorobkiem 77 punktów uplasował się na dziewiętnastej pozycji w klasyfikacji generalnej.
Formuła Renault 3.5/Formuła 3.5 V8.
W roku 2015 Panis awansował do Formuły Renault 3.5. Reprezentując barwy francuskiej ekipy Tech 1 Racing, siedmiokrotnie sięgał po punkty, najlepszy wynik odnotowując w pierwszy wyścigu na torze Bugatti, gdzie dojechał na piątej lokacie. Dorobek 42 punktów sklasyfikował go na 12. miejscu.
W sezonie 2016 kontynuował starty w tej serii, która zmieniła właściciela i nazwę na Formuła 3.5 V8. Przeniósł się jednak do brytyjskiej ekipy Arden International.

</doc>
<doc id="3003337" url="https://pl.wikipedia.org/wiki?curid=3003337" title="Słona woda">
Słona woda



</doc>
<doc id="3003339" url="https://pl.wikipedia.org/wiki?curid=3003339" title="National-Report">
National-Report

National-Report – kolumbijska organizacja stanowiąca standard w przemyśle muzycznym, prowadząca notowania popularności singli w Kolumbii. Cotygodniowe listy są tworzone w oparciu o odtworzenia w stacjach radiowych za pośrednictwem automatycznego systemu w czasie rzeczywistym. National-Report prowadzi listy również w Wenezueli.

</doc>
<doc id="3003342" url="https://pl.wikipedia.org/wiki?curid=3003342" title="Parafia św. Jadwigi Śląskiej w Przedmościu">
Parafia św. Jadwigi Śląskiej w Przedmościu

Parafia św. Jadwigi Śląskiej – rzymskokatolicka parafia położona przy ulicy Dojazdowej 5 w Przedmościu (gmina Praszka). Parafia należy do dekanatu Praszka w archidiecezji częstochowskiej.
Historia parafii.
Przed ustanowieniem parafii w Przedmościu, wieś należała do parafii św. Marii Magdaleny w Ożarowie. W 1909 roku została wybudowana kaplica, w której kilka razy w ciągu roku były odprawiane msze św. przez proboszcza z Ożarowa. Staraniem mieszkańców 21 lipca 1921 roku biskup włocławski Stanisław Zdzitowiecki erygował parafię dołączając dwie miejscowości: Kozieł z parafii Ożarów i Kik z parafii Mokrsko. Pierwszym proboszczem został ksiądz Władysława Marcinkowskiego. Jednocześnie parafianie rozpoczęli budowę własnej świątyni. W 1926 roku wybudowano kościół z zakrystią, a dotychczasowa kaplica stała się częścią budowli - nawą boczną. Konsekracja miała miejsce 15 grudnia 1927 roku. Poświęcenia dokonał ks. biskup Teodor Kubina. W czasie II wojny światowej, aż do 1950 roku, parafia była pozbawiona proboszcza. W 1941 roku ówczesny proboszcz został wywieziony do obozu koncentracyjnego w Dachau a kościół parafialny ograbiono i zamieniono na spichlerz. W 1950 roku parafię objął ks. Stanisław Paras, który przez pierwsze lata duszpasterskiej działalności remontował i modernizował kościół oraz plebanię.
Od 1993 roku proboszczem parafii jest ksiądz Włodzimierz Gontek.
Liczebność i zasięg parafii.
Parafię zamieszkuje 687 osób, zasięgiem duszpasterskim obejmuje ona miejscowości:

</doc>
<doc id="3003345" url="https://pl.wikipedia.org/wiki?curid=3003345" title="Benjamin Bailly">
Benjamin Bailly

Benjamin Bailly (ur. 22 maja 1990 roku w Liège) – belgijski kierowca wyścigowy.
Kariera.
Bailly rozpoczął karierę w jednomiejscowych samochodach wyścigowych w 2008 roku w Formule Renault 2.0 WEC. Wystartował w niej jednak gościnnie. Rok później w Akademii Formuły Euro Series Belg wygrał 6 wyścigów i z dorobkiem 162 punktów ukończył sezon z tytułem mistrzowskim. W 2010 roku Bailly był 7 w Formule 2. W 2011 roku Benjamin najlepiej spisał się w 24 - godzinnym wyścigu w Barcelonie - był tam trzeci. W 2012 roku Belg pojawił się już na starcie Alpejskiej Formuły Renault 2.0, wystartował tam gościnnie. W tym samym sezonie w Radical European Masters w klasie masters z dorobkiem 3 punktów był 24.
Na sezon 2013 Bailly podpisał kontrakt z ekipą RC Formula na starty w Europejskim Pucharze Formuły Renault 2.0. W żadnym z wyścigów jednak nie punktował. Został sklasyfikowany na 28 pozycji w klasyfikacji generalnej.

</doc>
<doc id="3003347" url="https://pl.wikipedia.org/wiki?curid=3003347" title="Stadion An der Alten Försterei">
Stadion An der Alten Försterei

Stadion An der Alten Försterei – stadion piłkarski zlokalizowany w południowo-wschodniej dzielnicy Berlina - Köpenick.
W pierwszym spotkaniu o punkty Union zmierzył się 7 marca 1920 roku z drużyną Viktorii Berlin. Spotkanie zakończyło się remisem 1-1.

</doc>
<doc id="3003350" url="https://pl.wikipedia.org/wiki?curid=3003350" title="Michał Kordecki">
Michał Kordecki

Michał Kordecki (ur. w 1912 w Strzelcach Wielkich k. Tarnowa, zm. 28 lutego 1983 w Otwocku) - ksiądz pallotyn, uczestnik powstania warszawskiego.
Ksiądz Michał Kordecki urodził się w 1912 roku w Strzelcach Wielkich w diecezji tarnowskiej. Ukończył pallotyńskie Collegium Marianum w Wadowicach. Święcenia kapłańskie przyjął 3 czerwca 1939 w Warszawie z rąk abp. Stanisława Galla. Rok później podjął tajne studia rzeźbiarskie na warszawskiej Akademii Sztuk Pięknych. 
Ks. Kordecki był kapelanem powstania warszawskiego (pseudonim "Augustyn", oddział "Biblia" - Służba Duszpasterska Okręgu Warszawskiego Armii Krajowej - Grupa "Północ" - kapelan szpitala Polowego przy ul. Długiej 23). Po wojnie, przez 15 lat był mistrzem nowicjatu, potem ojcem duchownym w pallotyńskim Seminarium, a przez następne 18 lat - rekolekcjonistą i misjonarzem ludowym. 
Ks. Michał Kordecki zmarł w Otwocku wieku 71 lat. Został pochowany w pallotyńskiej kwaterze na cmentarzu parafialnym w Ołtarzewie.

</doc>
<doc id="3003351" url="https://pl.wikipedia.org/wiki?curid=3003351" title="Sztanga i cash">
Sztanga i cash

Sztanga i cash (tytuł oryg. Pain &amp; Gain) – amerykański komediowo–dramatyczny film akcji w reżyserii Michaela Baya, którego premiera miała miejsce 11 kwietnia 2013 roku.
Film zarobił 86 175 291 dolarów w Stanach Zjednoczonych.
Obsada.
Źródło: Filmweb

</doc>
<doc id="3003353" url="https://pl.wikipedia.org/wiki?curid=3003353" title="Naomi Schiff">
Naomi Schiff

Naomi Schiff (ur. 18 maja 1994 roku) – południowoafrykańska zawodniczka startująca w wyścigach samochodowych.
Kariera.
Schiff rozpoczęła karierę w jednomiejscowych samochodach wyścigowych w wieku 16 lat w 2010 roku w Południowoafrykańskiej Formule Volkswagen. Z dorobkiem 7 punktów ukończyła sezon na 17 pozycji. W 2011 roku Południowoafrykanka wystartowała w czterech wyścigach Bridgestone Special Open Troph. Jeżdżąc w zespole CK Racing nie została jednak sklasyfikowana. Po roku przerwy w startach Schiff pojawiła się w zespole RC Formula podczas rundy na torze Ciudad del Motor de Aragón Europejskiego Pucharu Formuły Renault 2.0. Podobnie pojawiła się na starcie Supercar Challenge Superlights - SR3 w zespole GH Motorsport.

</doc>
<doc id="3003354" url="https://pl.wikipedia.org/wiki?curid=3003354" title="Pain &amp; Gain">
Pain &amp; Gain



</doc>
<doc id="3003356" url="https://pl.wikipedia.org/wiki?curid=3003356" title="Paul Wilson (lekkoatleta)">
Paul Wilson (lekkoatleta)

Paul Michael Wilson (ur. 30 lipca 1947) – amerykański lekkoatleta, specjalizujący się w skoku o tyczce.
Dwukrotnie zdobył medale mistrzostw Stanów Zjednoczonych w skoku o tyczce: w 1966 – srebrny, natomiast 23 czerwca 1967 – złoty, jednocześnie ustanawiając wynikiem 5,38 m ówczesny rekord świata (wynik ten został pobity 12 września 1968 r. przez innego amerykańskiego tyczkarza, Roberta Seagrena). W 1967 r. zwyciężył również w halowych mistrzostwach organizacji "National Collegiate Athletic Association". 
Z powodu odniesionej kontuzji nie uczestniczył w eliminacjach przedolimpijskich do igrzysk olimpijskich w 1968 r. w Meksyku. Z tego też powodu zakończył karierę sportową.

</doc>
<doc id="3003358" url="https://pl.wikipedia.org/wiki?curid=3003358" title="Roman Mawłanow">
Roman Mawłanow

Roman Mawłanow (ur. 5 lipca 1994 roku) – rosyjski kierowca wyścigowy.
Kariera.
Formuła Renault 2.0.
Mawłanow rozpoczął karierę w jednomiejscowych samochodach wyścigowych w wieku 17 lat w 2011 roku w Formule Renault. W tym roku rozpoczął stary w Europejskim Pucharze Formuły Renault 2.0 oraz w Alpejskiej Formule Renault. Po odpowiednio 13 i 14 wyścigach startując w ekipie Boetti Racing Team zakończył sezon na 13 pozycji w serii alpejskiej oraz nie był sklasyfikowany w europejskim pucharze. W sezonie 2012 pozostał w Europejskim Pucharze Formuły Renault 2.0 oraz w Alpejskiej Formule Renault, ale zmienił zespół na Tech 1 Racing. Gdy w serii europejskiej znów nie był klasyfikowany w alpejskiej edycji był 15 w klasyfikacji generalnej.
Formuła Renault 3.5.
W sezonie 2014 Mawłanow podpisał kontrakt z rosyjską ekipą Zeta Corse na starty w prestiżowej Formule Renault 3.5. Wystartował w siedemnastu wyścigach, w ciągu których nie zdołał zdobyć punktów.
Statystyki.
† – Mawłanow nie był zaliczany do klasyfikacji

</doc>
<doc id="3003360" url="https://pl.wikipedia.org/wiki?curid=3003360" title="Paul Wilson">
Paul Wilson



</doc>
<doc id="3003361" url="https://pl.wikipedia.org/wiki?curid=3003361" title="Agenci">
Agenci

Agenci (tytuł oryg. 2 Guns) – amerykańska komediowy film akcji w reżyserii Baltasara Kormákura. Premiera odbyła się 30 lipca 2013.
Film zarobił 33 199 655 dolarów amerykańskich w Stanach Zjednoczonych.
Obsada.
Źródło: Filmweb.

</doc>
<doc id="3003362" url="https://pl.wikipedia.org/wiki?curid=3003362" title="Konstantin Tierieszczenko">
Konstantin Tierieszczenko

Konstantin Tierieszczenko (ur. 17 czerwca 1994) – rosyjski kierowca wyścigowy.
Kariera.
Formuła Renault.
Tierieszczenko rozpoczął karierę w jednomiejscowych samochodach wyścigowych w wieku 18 lat w 2012 roku w Formule Renault. W tym roku rozpoczął stary w Europejskim Pucharze Formuły Renault 2.0 oraz w Alpejskiej Formule Renault. W pierwszym sezonie były to jednak tylko starty gościnne.
Na sezon 2013 Rosjanin podpisał kontrakt z Interwetten.com Racing na starty w Europejskim Pucharze Formuły Renault 2.0 oraz Alpejskiej Formule Renault. Jedynie w edycji alpejskiej był klasyfikowany. Uzbierane 25 punktów dało mu tam piętnastą pozycję w klasyfikacji generalnej.
Formuła 3.
W 2014 roku Rosjanin poświęcił się głównie startom w hiszpańskich mistrzostwach Euroformula Open Championship z zespołem Campos Racing. Wystartował w piętnastu wyścigach i drugim wyścigu na Hungaroringu stanął na trzecim stopniu podium. Z dorobkiem 75 punktów uplasował się na szóstym miejscu w końcowej klasyfikacji kierowców.
W drugim roku startów Konstantin walczył o tytuł mistrzowski z Brazylijczykiem Vitorem Baptistą. Tiereszczenko zdominował finałową rundę na hiszpańskim torze Circuit de Catalunya, jednak przewaga Baptisty z poprzednich eliminacji wystarczyła mu do zdobycia mistrzostwa. Ostatecznie przegrał z nim różnicą zaledwie pięciu punktów. Rosjanin dwunastokrotnie stawał na podium, z czego sześciokrotnie na jego najwyższym stopniu. Poza tym ośmiokrotnie startował z pole position oraz sześciokrotnie uzyskiwał najszybsze okrążenie wyścigu.
Porażkę w klasyfikacji łącznej zrekompensował sobie wygraną w punktacji Hiszpańskiej Formuły 3, w której liczone były wyłącznie eliminacje odbywające się na Półwyspie Iberyjskim. W tym zestawieniu Rosjanin 5 z 6 startów kończył na podium, w tym czterokrotnie na najwyższym stopniu. Pięciokrotnie sięgnął po pierwsze pole startowe oraz trzykrotnie wykręcił najszybszy czas okrążenia. Jako jedyny w tej klasyfikacji przekroczył barierę stu punktów.
Seria GP3.
Podczas belgijskiej rundy serii GP3 w sezonie 2014 Tiereszczenko zajął miejsce Brazylijczyka Victora Carbone we włoskim zespole Trident. Podczas treningu miał jednak poważny wypadek, w wyniku którego jego boli uległ całkowitemu zniszczeniu. W konsekwencji nie przystąpił w ogóle do rywalizacji, gdyż mechanicy nie zdołali go odbudować.
W kolejnym sezonie zajął miejsce Francuza Brandona Maisano w ekipie Campos Racing w trzech ostatnich rundach na torze Sochi Autodrom, Sakhir i Yas Marina. W żadnym z sześciu startów nie zdołał jednak zdobyć punktów. Najwyżej dojechał w drugim starcie w Rosji, gdzie był szesnasty.
W roku 2016 został etatowym zawodnikiem hiszpańskiego zespołu.
Wyniki.
Podsumowanie.
† – Tierieszczenko nie był zaliczany do klasyfikacji.

</doc>
<doc id="3003364" url="https://pl.wikipedia.org/wiki?curid=3003364" title="2 Guns">
2 Guns



</doc>
<doc id="3003368" url="https://pl.wikipedia.org/wiki?curid=3003368" title="Alejandro Abogado">
Alejandro Abogado

Alejandro Abogado (ur. 26 października 1994 roku) – meksykański kierowca wyścigowy.
Kariera.
Początki.
Abogado rozpoczął karierę w jednomiejscowych samochodach wyścigowych w wieku 16 lat w 2010 roku w meksykańskiej Formule VEE w klasie nowicjuszy. W tym sezonie zdołał ukończyć zmagania na najniższym stopniu podium. Na przełomie 2010 i 2011 roku Meksykanin wystartował w Skip Barber Southern Regional Series, gdzie był siódmy. W 2011 roku w Meksykańskiej Formule VEE był piąty. 
Formuła Renault.
W 2012 roku Abogado rozpoczął starty w Alpejskiej Formule Renault 2.0. W pierwszym sezonie startów nie zdobył żadnego punktu, choć wystartował w 14 wyścigach. Na sezon 2013 Meksykanin podpisał kontrakt z Interwetten.com Racing na starty w Europejskim Pucharze Formuły Renault 2.0 oraz Alpejskiej Formule Renault 2.0. W żadnej z tych serii nie był jednak klasyfikowany.

</doc>
<doc id="3003369" url="https://pl.wikipedia.org/wiki?curid=3003369" title="Zabrodzie (gromada w powiecie ostrołęckim)">
Zabrodzie (gromada w powiecie ostrołęckim)

Zabrodzie (do 30 XII 1961 "Antonie") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zabrodzie z siedzibą GRN w Zabrodziu utworzono 31 grudnia 1961 w powiecie ostrołęckim w woj. warszawskim w związku z przeniesieniem siedziby GRN gromady Antonie z Antoni do Zabrodzia i zmianą nazwy jednostki na "gromada Zabrodzie".
Gromadę zniesiono 1 stycznia 1969 a jej obszar wszedł w skład nowo utworzonej gromady Ostrołęka w tymże powiecie.

</doc>
<doc id="3003371" url="https://pl.wikipedia.org/wiki?curid=3003371" title="Svitlana Cherniavska">
Svitlana Cherniavska



</doc>
<doc id="3003374" url="https://pl.wikipedia.org/wiki?curid=3003374" title="Roman Mawlanow">
Roman Mawlanow



</doc>
<doc id="3003375" url="https://pl.wikipedia.org/wiki?curid=3003375" title="Konstantin Tereczenko">
Konstantin Tereczenko



</doc>
<doc id="3003383" url="https://pl.wikipedia.org/wiki?curid=3003383" title="Ross Wallace">
Ross Wallace

Ross Wallace (ur. 23 maja 1985) – szkocki piłkarz występujący na pozycji skrzydłowego w Sheffield Wednesday.

</doc>
<doc id="3003385" url="https://pl.wikipedia.org/wiki?curid=3003385" title="Twożywo">
Twożywo



</doc>
<doc id="3003394" url="https://pl.wikipedia.org/wiki?curid=3003394" title="Marcin Preyzner">
Marcin Preyzner

Marcin Preyzner (ur. 1945 w Tarnopolu, zm. 29 lipca 2013 w Warszawie) – polski językoznawca, doktor nauk filologicznych o specjalności językoznawstwo polonistyczne i ogólne, dydaktyk, wieloletni pracownik naukowy Instytutu Filologii Polskiej (IFP) Uniwersytetu Jana Kochanowskiego w Kielcach.
Znany jako inicjator odbywających się w latach 70 i 80 – XX wieku, cyklicznych konferencji zwanych popularnie "Preyznerówkami", które miały za zadanie integrację polskiego środowiska językoznawczego. Redaktor naukowy wydawnictw z materiałami konferencyjnymi. 
Urodził się w Tarnopolu.
Zmarł 29 lipca 2013 r., jego pogrzeb odbył się 21 sierpnia tego samego roku na warszawskim Wilanowie.

</doc>
<doc id="3003395" url="https://pl.wikipedia.org/wiki?curid=3003395" title="Kłosiński">
Kłosiński



</doc>
<doc id="3003396" url="https://pl.wikipedia.org/wiki?curid=3003396" title="Kłosowski">
Kłosowski

Osoby o nazwisku Kłosowski:

</doc>
<doc id="3003397" url="https://pl.wikipedia.org/wiki?curid=3003397" title="William Faversham">
William Faversham

William Faversham (ur. 12 lutego 1868, zm. 7 kwietnia 1940) – angielski aktor filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3003398" url="https://pl.wikipedia.org/wiki?curid=3003398" title="Zbigniew Choliński">
Zbigniew Choliński

Zbigniew Choliński (ur. 1926, zm. 7 sierpnia 2012) – polski wojskowy, pułkownik Wojska Polskiego.
W czasie II wojny światowej partyzant na Polesiu, a następnie żołnierz 4 dywizjonu artylerii konnej 1 Brygady Kawalerii 1 Armii Wojska Polskiego. 
Po wojnie uczestnik I Grupy Międzynarodowej Komisji Kontroli i Nadzoru w Wietnamie Południowym (MKKiN). W służbie czynnej pozostawał do 1984 r. Zmarł 7 sierpnia 2012 r., i został pochowany na Cmentarzu Wojskowym na Powązkach w Warszawie (29B kolumbarium-5-39).

</doc>
<doc id="3003399" url="https://pl.wikipedia.org/wiki?curid=3003399" title="Franciszek Kulesza">
Franciszek Kulesza

Franciszek Kulesza herbu Ślepowron – podstarości włodzimierski, cześnik nowogrodzkisiewierski w latach 1720-1733, sędzia grodzki nowogrodzki.
Był konsyliarzem i delegatem województwa wołyńskiego w konfederacji dzikowskiej 1734 roku.

</doc>
<doc id="3003400" url="https://pl.wikipedia.org/wiki?curid=3003400" title="Alice Faye">
Alice Faye

Alice Faye (ur. 5 maja 1915, zm. 9 maja 1998) – amerykańska aktorka filmowa i piosenkarka.
Wyróżnienia.
Została wyróżniona umieszczeniem gwiazdy z jej nazwiskiem w Hollywoodzkiej Alei Gwiazd ("Hollywood Walk of Fame").

</doc>
<doc id="3003402" url="https://pl.wikipedia.org/wiki?curid=3003402" title="Wojciech Tomczyk (adwokat)">
Wojciech Tomczyk (adwokat)

Wojciech Symforian Tomczyk (ur. 19 września 1940, zm. 29 lipca 2013 w Warszawie) – polski adwokat, wiceminister sprawiedliwości oraz sędzia Trybunału Stanu.
Życiorys.
Syn Jana i Zofii. Piastował stanowiska sędziego Sądu Powiatowego i Wojewódzkiego w Warszawie. Był arbitrem Sądu Arbitrażowego przy Krajowej Izbie Gospodarczej. Pełnił funkcję wiceministra sprawiedliwości w rządzie Tadeusza Mazowieckiego. Obrońca w sprawach między innymi Lwa Rywina czy Józefa Oleksego. 
Poza działalnością prawniczą i w wymiarze sprawiedliwości prowadził także działalność społeczną, będąc założycielem i pierwszym prezesem Fundacji Pomocy Ofiarom Przestępstw, a także działalność sportową jako przewodniczący Trybunału Polskiego Związku Motorowego i sędzia Komisji Prawnej Międzynarodowej Federacji Motocyklowej FIM.
Był współautorem publikacji: Jerzy Bafia, Zbigniew Drexler, Janusz Kochanowski, Witold Rychter, Wojciech Tomczyk, "Kodeks drogowy. Komentarz. Stan prawny na dzień 10 maja 1988 r.", Warszawa: Wydawnictwo Prawnicze, 1988 (629 s.).
7 sierpnia został pochowany na Cmentarzu Wojskowym na Powązkach w Warszawie (kwatera D-2-3).

</doc>
<doc id="3003403" url="https://pl.wikipedia.org/wiki?curid=3003403" title="Stanisław Piotr Telefus">
Stanisław Piotr Telefus

Stanisław Piotr Telefus herbu Łabędź (zm. w 1747 roku) – chorąży kamieniecki w latach 1729-1746, stolnik kamieniecki w latach 1706-1729, stolnik latyczowski w latach 1702-1706, podczaszy trembowelski w latach 1695-1702, marszałek sejmiku "Boni Ordinis" województwa bełskiego w 1725 roku.
Deputat województwa podolskiego do rady stanu rycerskiego rokoszu łowickiego w 1697 roku. Poseł na sejm pacyfikacyjny 1699 roku z województwa podolskiego. Poseł na sejm 1701 roku i sejm z limity 1701-1702 roku z województwa podolskiego. W styczniu 1702 roku podpisał akt pacyfikacji Wielkiego Księstwa Litewskiego. Był konsyliarzem i delegatem województwa podolskiego w konfederacji dzikowskiej 1734 roku.
Jego syn Józef, który pisał się z Kumanowa na Horyńcu i Piasecznej, 1 lipca 1748 r. na mocy przywilejów królewskich fundował na swych dobrach horynieckich miasto. Z tej okazji nadał określone w akcie fundacyjnym prawa dla mieszczan w Horyńcu.

</doc>
<doc id="3003405" url="https://pl.wikipedia.org/wiki?curid=3003405" title="GJ 504 b">
GJ 504 b

GJ 504 b – planeta pozasłoneczna typu gazowy olbrzym orbitująca wokół gwiazdy 59 Virginis (GJ 504). Planeta została odkryta metodą bezpośredniej obserwacji przez Teleskop Subaru, odkrycie zostało ogłoszone w 2013. Planeta ma kolor magenta, jest to druga planeta pozasłoneczna, po HD 189733 b, której kolor został zaobserwowany z Ziemi.
Nazwa i odkrycie.
Planeta został odkryta przez japoński Teleskop Subaru znajdujący się na Hawajach. Odkrycia dokonano w ramach programu Strategic Exploration of Exoplanets and Disks with Subaru (SEEDS). Naukowcy działający w SEEDS zbierają dane obserwacyjne w zakresie promieniowania podczerwonego dotyczące młodych gwiazd z nadzieją na odkrycie krążących wokół nich planet. Stosunkowo młode gwiazdy stanowią atrakcyjny cel do bezpośredniej obserwacji ich systemów planetarnych, ponieważ ich potencjalne, młode planety nadal posiadają znaczne ilości ciepła wytworzone w procesie ich powstania i są łatwiejsze w obserwacji.
Oznaczenie planety pochodzi od oznaczenia gwiazdy, którą orbituje, GJ 504 (według katalogu Gliesa), i litery „b”, która tradycyjnie jest używana do oznaczenia pierwszej odkrytej planety orbitującej daną gwiazdę. Niektóre z wcześniej odkrytych planet pozasłonecznych otrzymały nazwy wywodzące się z katalogu Flamsteeda (np. 51 Pegasi b, 61 Virginis b czy 70 Virginis b), ale w przypadku GJ 504 b użyto tylko nazwy wywodzącej się z późniejszego katalogu Gliesa.
Charakterystyka fizyczna.
Planeta okrąża gwiazdę GJ 504, oddalonego o 57 lat świetlnych żółtego karła. Jest oddalona o około 43,5 j.a. od jej gwiazdy, jej masa wynosi około 4 masy Jowisza. Temperatura planety wynosi 510 kelwinów. Jest to jedna z najstarszych planet pozasłonecznych odkrytych dzięki metodzie obserwacji bezpośredniej, jej wiek szacowany jest na pomiędzy sto a pięćset milionów lat.
Planeta jest położona znacznie dalej od gwiazdy niż przewidują to współczesne teorie dotyczące powstawania planet. Uważa się, że planety powstają zazwyczaj poprzez akrecję fragmentów skalnych, pyłu kosmicznego i lodu w dysku protoplanetarnym, ale w przypadku GJ 504 b znajduje się ona zbyt daleko od swojego słońca, aby mogło do tego dojść w taki sposób. Możliwe jest, że planeta powstała bliżej gwiazdy, ale została wyrzucona na dalszą orbitę po kolizji z inną planetą, taką hipotezę sugeruje także bardzo ekscentryczna orbita planety.
Widziana z Ziemi planeta ma kolor magentowy, jest to dopiero druga planeta pozasłoneczna o znanym kolorze atmosfery.

</doc>
<doc id="3003406" url="https://pl.wikipedia.org/wiki?curid=3003406" title="Jacek Filipowicz">
Jacek Filipowicz

Jacek Filipowicz (ur. 29 maja 1967, zm. 1 sierpnia 2013) – polski dziennikarz radiowy i specjalista marketingu politycznego, pracownik Kancelarii Prezesa Rady Ministrów, dyrektor Centrum Informacyjnego Rządu.
Przez czternaście lat był dziennikarzem Radia dla Ciebie, ostatnią audycją jaką prowadził były cykl "Felietony historyczne". Współautor książki "Komunikatorzy. Wpływ, wrażenie, wizerunek" pod red. Andrzeja Drzycimskiego (Wydawnictwo Branta, Warszawa 2000, ). Wykładowca w Wyższej Szkole Komunikowania i Mediów Społecznych im. Jerzego Giedroycia w Warszawie. Zmarł po długiej chorobie w nocy z 31 lipca na 1 sierpnia 2013 r.

</doc>
<doc id="3003407" url="https://pl.wikipedia.org/wiki?curid=3003407" title="Julia Faye">
Julia Faye

Julia Faye (ur. 24 września 1893, zm. 6 kwietnia 1966) – amerykańska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3003408" url="https://pl.wikipedia.org/wiki?curid=3003408" title="Barbara Goodson">
Barbara Goodson

Barbara Goodson (ur. 16 sierpnia 1949 w Brooklynie w Nowym Jorku) – amerykańska aktorka, specjalizująca się w pokładaniu głosów do postaci z kreskówek. Występowała też w filmach aktorskich.
Najbardziej znana z głosu Rity Repulsy z "Mighty Morphin Power Rangers", "Power Rangers Zeo", "", "Power Rangers in Space".
Życie prywatne.
Ma męża Bruce'a Gustafsona (od 12.05.1984) i jedno dziecko.

</doc>
<doc id="3003409" url="https://pl.wikipedia.org/wiki?curid=3003409" title="Tomasz Kowalski (działacz turystyczny)">
Tomasz Kowalski (działacz turystyczny)

Tomasz Stanisław Kowalski (ur. 5 lutego 1953 roku w Krakowie, zm. 1 sierpnia 2013 tamże) – polski działacz turystyczny, wieloletni dyrektor Hotelu Cracovia w Krakowie, społeczny doradca Prezydenta RP, członek Rady Nadzorczej Polskiego Radia (dwie kadencje). Żona Marta Kowalska, syn Jakub.
Życiorys.
Absolwent krakowskiego V Liceum Ogólnokształcącego oraz Krakowskiej Politechniki na Wydziale Mechanicznym. W latach 1991–2011 pełnił funkcję dyrektora Hotelu "Cracovia" w Krakowie należącego do sieci Orbis, aż do jego zamknięcia. W latach 1995–2005 był społecznym doradcą Prezydenta RP – Aleksandra Kwaśniewskiego. Członek Rady Nadzorczej Pracowni Konserwacji Zabytków "Arkona" Spółka z o.o. w Krakowie. Współtwórca Krakowskiej Izby Turystyk. Działacz Fundacji Teatru Stu i krakowskiego Biura Podróży i Turystyki "Almatur". W 2001 odznaczony Krzyżem Kawalerskim Orderu Odrodzenia Polski
Prezes Zarządu Stowarzyszenia Małych i Średnich Przedsiębiorstw KRAK-BUSINESS.
Członek Rad Nadzorczych spółek:

</doc>
<doc id="3003411" url="https://pl.wikipedia.org/wiki?curid=3003411" title="Białko pełnowartościowe">
Białko pełnowartościowe



</doc>
<doc id="3003413" url="https://pl.wikipedia.org/wiki?curid=3003413" title="Białko niepełnowartościowe">
Białko niepełnowartościowe



</doc>
<doc id="3003415" url="https://pl.wikipedia.org/wiki?curid=3003415" title="Michał Stefan Trzciński">
Michał Stefan Trzciński

Michał Stefan Trzciński herbu Ślepowron (zm. w 1743 roku) – chorąży lubelski w latach 1739-1743, stolnik lubelski w latach 1725-1739, skarbnik lubelski w latach 1714-1725, sędzia grodzki lubelski w latach 1725-1731.
Był konsyliarzem województwa sandomierskiego w konfederacji tarnogrodzkiej 1715 roku. Był sędzią kapturowym, konsyliarzem i delegatem województwa lubelskiego w konfederacji dzikowskiej 1734 roku.

</doc>
<doc id="3003416" url="https://pl.wikipedia.org/wiki?curid=3003416" title="Białka niedoborowe">
Białka niedoborowe



</doc>
<doc id="3003418" url="https://pl.wikipedia.org/wiki?curid=3003418" title="Białka doborowe">
Białka doborowe



</doc>
<doc id="3003419" url="https://pl.wikipedia.org/wiki?curid=3003419" title="Anna Szulc-Halba">
Anna Szulc-Halba

Anna Szulc-Halba (ur. 3 listopada 1942, zm. 1 sierpnia 2013 w Warszawie) – polska pianistka i wykładowca akademicki. 
Życiorys.
Była pianistką Warszawskiej Opery Kameralnej i Filharmonii im. Romualda Traugutta gdzie pełniła także funkcję członka Rady. W latach 1966–1996 pracownik naukowy, a później także wykładowca Akademii Muzycznej im. Fryderyka Chopina w Warszawie. 
Zmarła 1 sierpnia 2013 r., a 8 sierpnia tego samego roku została pochowana na Cmentarzu Wojskowym na Powązkach w Warszawie, w grobie rodzinnym Żeligowskich, wraz ze swoją matką Janiną Żeligowską-Szulc, swoją babką Tatianą Żeligowską oraz swoim dziadkiem Lucjanem Żeligowskim (kwatera A 25-Tuje-23/24).

</doc>
<doc id="3003421" url="https://pl.wikipedia.org/wiki?curid=3003421" title="Wojciech Juszczak">
Wojciech Juszczak

Wojciech Juszczak (ur. 1965, zm. 31 lipca 2013) – polski dziennikarz radiowy, działacz kulturalny, dyrektor artystyczny Estrady Poznańskiej, twórca i dyrektor festiwali muzycznych i filmowych w tym dyrektor Międzynarodowego Festiwalu Filmów Animowanych "ANIMATOR".
Życiorys.
Absolwent historii sztuki i filozofii na Uniwersytecie im. Adama Mickiewicza w Poznaniu (UAM). Wieloletni dziennikarz Radia Merkury, gdzie początkowo był reporterem, następnie twórcą reportaży i prowadzącym program satyryczny "Radio dla ubogich" w duecie z Marcelim Kwaśniewskim. Razem stworzyli między innymi reportaż "Zbawieni i potępieni", nagrodzony następnie I Nagrodą na Ogólnopolskim Konkursie Reportażu Radiowego "Polska 1992".
Brał udział organizacji cyklu koncertów "Era Jazzu", a następnie zainicjował jeden z największych w Europie festiwali jazzowych "Made in Chicago", organizowany w Poznaniu od 2006, a następnie festiwal "Poznań Baroque" i Międzynarodowy Festiwal Filmów Animowanych "ANIMATOR" będący największym w Polsce festiwalem filmów animowanych.
Zmarł 31 lipca 2013. Został pochowany 6 sierpnia tego samego roku na cmentarzu Jeżyckim w Poznaniu (kwatera L, rząd 50, miejsce 2).

</doc>
<doc id="3003422" url="https://pl.wikipedia.org/wiki?curid=3003422" title="Powstanie Słowian Połabskich">
Powstanie Słowian Połabskich



</doc>
<doc id="3003428" url="https://pl.wikipedia.org/wiki?curid=3003428" title="Polskie Towarzystwo Gimnastyczne „Sokół” (dzielnica śląska)">
Polskie Towarzystwo Gimnastyczne „Sokół” (dzielnica śląska)



</doc>
<doc id="3003431" url="https://pl.wikipedia.org/wiki?curid=3003431" title="ZuluTrade">
ZuluTrade

ZuluTrade – firma świadcząca usługi finansowe. Siedziba firmy znajduje się w Nowym Jorku a większość operacji wykonywana jest na Cyprze z biurami w Hongkongu, Szanghaju i Atenach w Grecji. Firma działa na rynku forex (ang. Foreign Exchange) i jest właścicielem serwisu zulutrade.com – internetowej platformy wymiany walut, która świadczy usługi typu social trading.
Historia przedsiębiorstwa.
Firma została założona w 2006 roku przez dwie osoby: Leon Yohai i Kostas Eleftheriou. Kostas Eleftheriou przez okres 1 roku i 7 miesięcy zaprojektował i wdrożył system do automatycznego wykonywania transakcji na rynku forex. W ciągu pierwszych 10 miesięcy liczba użytkowników systemu wynosiła ponad 10 000 aktywnych użytkowników, posiadając tym samym więcej niż 1,4 miliarda funtów wolumenu podczas pierwszego kwartału 2008 roku. W 2008 roku Kostas Eleftheriou opuścił firmę.
Usługi.
Zulutrade jest darmową siecią peer-to-peer, która wymienia sygnały transakcyjne na rynku walutowym forex. Standardowi użytkownicy na podstawie statystyk wybierają inwestorów, których sygnały chcą naśladować. Po dodaniu wybranych inwestorów do portfolio analogicznie sygnały kupna lub sprzedaży są realizowane na kontach użytkowników, co umożliwia osiąganie zysków takich jak inwestorzy bez własnego udziału na rynku.
Zulutrade otrzymuje wynagrodzenie za transakcje i kontrakt każdego użytkownika, który zarejestrował się w serwisie, tym samym zakładając również konto u wybranego brokera. Wynagrodzenie jest wypłacane od firm brokerskich. Użytkownicy nie płacą za korzystanie z usług Zulutrade. Zulutrade rozdziela ten zysk między inwestorów, których transakcje wykonują się na rzeczywistych kontach naśladowców oraz partnerów, którzy promują serwis poprzez program partnerski. Wszelkie zyski, które otrzymuje Zulutrade od brokerów wynikają ze spreadu na każdej transakcji wykonanej na kontach brokerskich użytkowników Zulutrade.
Krytyka firmy.
Firma ma zwolenników, ale również przeciwników, którzy otwarcie krytykują taki sposób inwestycji. Głównie krytykowane jest to, że inwestorem w Zulutrade może zostać każdy, kto posiada konto brokerskie, nawet jeśli to jest tylko konto demo. Skutkuje to ogromną ilością inwestorów, którzy chcą zarabiać na własnych transakcjach, mimo że często generują one straty. Oznacza to, że w bazie inwestorów często znajdują się amatorzy, którzy nie znają się bezpiecznym i stabilnym handlu walutami. Zulutrade w odpowiedzi na krytykę wprowadziło ograniczenie płatności inwestorów, którzy nie przynoszą zysku. Jeśli inwestor w danym okresie przynosi straty, to nie otrzyma wynagrodzenia za transakcje z tego okresu.
Kolejnym zarzutem w stronę Zulutrade jest opóźnienie wykonania transakcji od momentu wysłania sygnału przez inwestora do momentu automatycznego otwarcia pozycji na koncie użytkownika. Z powodu ograniczeń technologicznych takie opóźnienie może wynosić od kilku sekund do nawet kilkudziesięciu. Dlatego wszelkie strategie bazujące na scalpingu mogą nie działać na Zulutrade. Użytkownicy zabezpieczają się przed tym poprzez wybór inwestorów, którzy otwierają pozycje dłuższe, które generują większe zyski i nie są tak podatne na opóźnienia.

</doc>
<doc id="3003435" url="https://pl.wikipedia.org/wiki?curid=3003435" title="Sabine Auken">
Sabine Auken

Sabine Auken (ur. 4 stycznia 1965 w Bambergu) – niemiecka brydżystka, World International Master w kategorii open oraz World Grand Master w kategorii kobiet (WBF), European Grand Master oraz European Champion w kategoriach Open, Women i Mixed (EBL), odznaczona brązową odznaką EBL (2010).
Do roku 1994 występowała jako Sabine Zenkel.
Sabine Auken pełniła szereg funkcji w organizacjach brydżowych:
Wyniki Brydżowe.
Olimpiady.
W olimpiadach uzyskała następujące rezultaty:
Zawody Światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="3003439" url="https://pl.wikipedia.org/wiki?curid=3003439" title="Henri Paternóster">
Henri Paternóster

Henri Paternóster (ur. 9 stycznia 1908, zm. 30 września 2007) – belgijski szermierz. Brązowy medalista olimpijski z Londynu.
Zawody w 1948 były jego drugimi igrzyskami olimpijskimi, wcześniej brał udział w igrzyskach w 1936. Specjalizował się we florecie i w Londynie po medal sięgnął w konkursie drużynowym.

</doc>
<doc id="3003440" url="https://pl.wikipedia.org/wiki?curid=3003440" title="Grupa Pracuj">
Grupa Pracuj

Grupa Pracuj S.A. – grupa kapitałowa, zarządzająca serwisami rekrutacyjnymi Pracuj.pl i Robota.ua oraz spółką eRecruitment Solutions (właściciel systemu ATS eRecruiter).
Działalność.
Główna działalność Grupy Pracuj związana jest ze wsparciem cyfrowej rekrutacji, w tym dostarczaniem rozwiązań technologicznych wspierających użytkowników w poszukiwaniu pracy (serwisy ogłoszeniowe: Pracuj.pl, Robota.ua) oraz pracodawców w zarządzaniu rekrutacją (system do rekrutacji on-line – eRecruiter). Firma jest także współzałożycielem Pracuj Ventures, funduszu corporate venture capital wspierającego firmy zajmujące się technologiami dla HR i edukacji.
Grupa Pracuj S.A. jest partnerem dla ponad 40 tysięcy firm korzystających z jej produktów i usług na całym świecie. Firma zatrudnia ponad 750 pracowników. W rankingu Deloitte Technology Fast 50 CE 2014, Grupa Pracuj uplasowała się na drugim miejscu wśród polskich firm i na piątym w gronie firm z krajów Europy Środkowej, w kategorii „Wielka Piątka” (Big 5). W swojej ponad dwudziestoletniej historii Grupa Pracuj odbierała wyróżnienia w dwóch pozostałych kategoriach rankingu: Rising Stars i Technology Fast 50, dla przedsiębiorstw, których roczne przychody operacyjne są nie niższe niż 50 tys. euro.
Grupa Pracuj Sp z o.o. jest dziewięciokrotnym laureatem tytułu „Najlepszego Pracodawcy” w kategorii dużych firm w badaniu Aon Hewitt.
Historia.
2000 r. – powstanie spółki, uruchomienie serwisu Pracuj.pl.
2002 r. – Pracuj.pl przejmuje Jobaid.pl, spółka organizuje pierwsze Wirtualne Targi Pracy na stronie Targi24.pl.
2004 r. – z inicjatywy Pracuj.pl powstaje sojusz serwisów z Europy Środkowo-Wschodniej ONREA.
2005 r. – Przemysław Gacek, prezes zarządu Grupy Pracuj SA, otrzymał nagrodę „Przedsiębiorca Roku – Entrepreneur of the Year” w kategorii „Nowy Biznes”.
2006 r. – Spółka nabywa pakiet większościowych udziałów w ukraińskiej spółce Rabota International, stając się właścicielem ukraińskiego serwisu rekrutacyjnego – Rabota.ua.
2009 r. – Pracuj.pl organizuje pierwszą branżową konferencję z cyklu „Wyzwania HR”, obecnie konferencje organizowane są 7 razy w roku w 7 miastach. Grupa Pracuj wprowadza na rynek system do rekrutacji on-line eRecruiter.
2013 r. – eRecruiter inicjuje „Koalicję na rzecz Przyjaznej Rekrutacji” promującą dobre praktyki podczas procesu poszukiwania pracowników.
2014 r. – Pierwszy klient korzysta z platformy emplo.
2016 r. – Grupa Pracuj powołuje Fundusz Stypendialny, z którego środki przeznaczone są na stypendia dla studentów pierwszych lat kierunków informatycznych i kierunków związanych z nowymi technologiami.
2017 r. - Amerykański fundusz TCV - wspierający technologicznych gigantów m.in.: Facebook, Netflix, Spotify - obejmuje mniejszościowy pakiet udziałów w Grupie Pracuj. To pierwsza inwestycja TCV w polską spółkę. Grupa Pracuj wkracza również do grupy 100 największych firm prywatnych w Polsce.
2018 r. – Grupa Pracuj inwestuje w szkołę IT Coders Lab. Firma organizuje także pierwszą edycję cyklicznego Festiwalu Pracy JOBICON, targów pracy organizowanych na żywo i w wersji online. Przemysław Gacek, prezes zarządu Grupy Pracuj sp. z o.o. otrzymał nagrodę Polskiej Rady Biznesu w kategorii Wizja i Innowacje.
2019 r. – Grupa Pracuj zostaje współzałożycielem Pracuj Ventures – funduszu inwestującego w startupy rozwijające rozwiązania cyfrowe wspierające HR oraz edukację i szkolenia.
2021 r. - Grupa Pracuj debiutuje na Giełdzie Papierów Wartościowych w Warszawie (Nazwa akcji GRUPRACUJ).
Nagrody.
2004 r. – Spółka zostaje wyróżniona jako jedna z najszybciej rozwijających się firm branży IT z Europy Środkowo-Wschodniej w kategorii „Rising Stars” konkursu FAST 50, organizowanego przez firmę Deloitte.
2006 r. i 2007 r. – Grupa Pracuj zostaje wyróżniona w rankingu Fast 50 CEE, organizowanym przez firmę Deloitte.
2008 r. – Grupa Pracuj otrzymuje tytuł „Najlepszego Pracodawcy” w konkursie organizowanym przez firmę Hewitt Associates.
2010 r. – Grupa Pracuj otrzymuje Nagrodę Mistrza Biznesu, której pomysłodawcą jest miesięcznik Businessman.pl. Firma zostaje zwycięzcą w kategorii Prawo, Konsulting i HR.
2011 r. – Grupa Pracuj zajęła I miejsce w kategorii małych i średnich przedsiębiorstw w Badaniu Najlepsi Pracodawcy 2011 organizowanym przez firmę doradczą Aon Hewitt.
2012 r. – Pracuj.pl, jako jedyna marka spośród portali pracy działających w Polsce, dołączyła do „Rankingu Najcenniejszych Polskich Marek” dziennika Rzeczpospolita. Grupa Pracuj zajęła III miejsce w kategorii polskich dużych przedsiębiorstw w badaniu „Najlepszy Pracodawca 2012”, przeprowadzonym przez firmę Aon Hewitt oraz znalazła się w gronie czterech polskich firm w rankingu „Najlepsi Pracodawcy w Europie Środkowo-Wschodniej”.
2013 r. – Spółka otrzymała „Diament Forbesa”, przyznawany firmom najszybciej zwiększającym swoją wartość [9].
2014 r. – W rankingu Deloitte Technology Fast 50 CE 2014, Grupa Pracuj S.A. uplasowała się na drugim miejscu wśród polskich firm i na piątym w gronie firm z krajów Europy Środkowej, w kategorii „Wielka Piątka” (Big 5).
2015 r. – Grupa Pracuj SA szósty raz jest wyróżniona przez pracowników tytułem „Najlepszego Pracodawcy”, otrzymuje także od organizatora konkursu, firmy Hewitt, specjalne wyróżnienie za kształtowanie polskiego rynku pracy i konsekwentne budowanie angażującego miejsca pracy.
2016 r. – Grupa Pracuj Sp. z o.o. po raz siódmy dołączyła do grona „Najlepszych Pracodawców” w kategorii dużych firm w jedenastej edycji badania Aon Hewitt.
2017 r. – Pracuj.pl, w trzynastej edycji rankingu dziennika Rzeczpospolita „Najcenniejsze i Najmocniejsze Polskie Marki 2016”, zajął pierwsze miejsce w kategorii „usługi i działalność deweloperska”. Z kolei Kampania „Szef i Reszta” promująca serwis i aplikację mobilną Pracuj.pl została doceniona w prestiżowym konkursie Effie Awards, jako jedna z najefektywniejszych kampanii marketingowych w Polsce.
2019 r. – Grupa Pracuj Sp. z o.o. po raz dziewiąty dołączyła do grona „Najlepszych Pracodawców” w kategorii dużych firm w jedenastej edycji badania Aon Hewitt.

</doc>
<doc id="3003448" url="https://pl.wikipedia.org/wiki?curid=3003448" title="Marynarka Wojenna Ghany">
Marynarka Wojenna Ghany



</doc>
<doc id="3003450" url="https://pl.wikipedia.org/wiki?curid=3003450" title="Henri Paternoster">
Henri Paternoster



</doc>
<doc id="3003452" url="https://pl.wikipedia.org/wiki?curid=3003452" title="Update software">
Update software

update software AG – przedsiębiorstwo informatyczne z siedzibą w Wiedniu będące dostawcą systemów CRM (). Spółka notowana jest na giełdzie we Frankfurcie nad Menem. 
Polskim oddziałem spółki jest firma "update CRM".
Działalność.
Przedsiębiorstwo powstało jako update Marketing Ges.mbH w 1988 roku w Wiedniu. W kolejnych latach rozszerzyło swoją działalność w Europie i Stanach Zjednoczonych. W 1997 roku zostało przekształcone w spółkę akcyjną.
Centrala spółki znajduje się w Wiedniu. Europejskie oddziały zlokalizowane są w Polsce, Niemczech, Szwajcarii, Holandii, Francji, Czechach i na Węgrzech. Według danych na 2013 r., z rozwiązań update software AG korzystało ponad 200 000 użytkowników z 1700 przedsiębiorstw.
Produkty.
update software AG dostarcza rozwiązania do zarządzania relacjami z klientami, które wspierają procesy sprzedaży, marketingu i obsługi serwisowej. Najnowsza wersja oprogramowania – update.CRM – jest dostępna zarówno w wersji SaaS, jak i poprzez instalację licencji oprogramowania na własnych serwerach firmy (). System firmy update software AG przeznaczony jest dla przedsiębiorstw z sektora:
Nagrody i wyróżnienia.
Oprogramowania firmy update były wielokrotnie nagradzane. Najważniejsze z wyróżnień to:
Oddział w Polsce.
Polskim oddziałem spółki jest firma "update CRM" z siedzibą w Warszawie. Powstała w 2005 r. jako efekt przejęcia przez update software AG spółki Process4E SA.

</doc>
<doc id="3003453" url="https://pl.wikipedia.org/wiki?curid=3003453" title="Charles Crahay">
Charles Crahay

Charles Crahay (ur. 1889, zm. ?) – belgijski szermierz. Srebrny medalista olimpijski z Paryża.
Zawody w 1924 były jego drugimi igrzyskami olimpijskimi, wcześniej brał udział w igrzyskach w 1920. Specjalizował się we florecie i w Paryżu po medal sięgnął w konkursie drużynowym. Startował także w igrzyskach w 1928.

</doc>
<doc id="3003456" url="https://pl.wikipedia.org/wiki?curid=3003456" title="Młodzieżowe Indywidualne Mistrzostwa Polski na Żużlu 1974">
Młodzieżowe Indywidualne Mistrzostwa Polski na Żużlu 1974

Młodzieżowe Indywidualne Mistrzostwa Polski na Żużlu 1974 – zawody żużlowe, mające na celu wyłonienie medalistów młodzieżowych indywidualnych mistrzostw Polski w sezonie 1974. Rozegrano dwa turnieje półfinałowe oraz finał, w którym zwyciężył Jerzy Rembas.

</doc>
<doc id="3003459" url="https://pl.wikipedia.org/wiki?curid=3003459" title="Mohammed Sulaiman">
Mohammed Sulaiman



</doc>
<doc id="3003461" url="https://pl.wikipedia.org/wiki?curid=3003461" title="Puchar Afryki 2007">
Puchar Afryki 2007

Puchar Afryki 2007 – ósma edycja Pucharu Afryki, oficjalnych międzynarodowych zawodów rugby union o randze mistrzostw kontynentu organizowanych przez CAR mających na celu wyłonienie najlepszej męskiej reprezentacji narodowej w tej dyscyplinie sportu w Afryce. W walce o tytuł mistrzowski brało udział dwanaście zespołów, pozostałe drużyny, które przystąpiły do rozgrywek, występowały zaś w niższych dywizjach. Mecze zostały rozegrane w okresie od 26 maja do 29 września 2007 roku.
Informacje ogólne.
Główne zawody zostały rozegrane w formie czterech trzyzespołowych grup rozgrywających spotkania systemem kołowym. Zwycięzcy grup uzyskali awans do turnieju finałowego, którego triumfator został mistrzem Afryki. Pozostałych szesnaście drużyn rywalizowało natomiast w "Development Trophy", podzielone geograficznie na dwie strefy, a w nich na dwie czterozespołowe grupy, których zwycięzcy spotykali się w regionalnych finałach.
Tytuł mistrzowski zdobyli reprezentanci Ugandy, dla których był to pierwszy triumf w historii tych zawodów.
Africa Cup.
Wyniki pierwszej, drugiej i trzeciej rundy fazy grupowej. Zespół Madagaskaru otrzymał wygraną walkowerem, gdyż południowoafrykańska drużyna nie stawiła się na mecz.
Miejsce rozegrania turnieju finałowego zostało ogłoszone dopiero po wyłonieniu półfinalistów i został on przeprowadzony na Stade Municipal de Mahamasina w Antananarywie.
CAR Development Trophy.
Południe.
Finał.
W finale dywizji południowej spotkali się zwycięzcy obu grup, a zwycięsko z tego pojedynku wyszła Botswana.

</doc>
<doc id="3003462" url="https://pl.wikipedia.org/wiki?curid=3003462" title="Marcel Berré">
Marcel Berré

Marcel Louis Berré (ur. 12 listopada 1882 w Antwerpii, zm. 27 października 1957 w Genewie) – belgijski szermierz. Srebrny medalista olimpijski z Paryża.
Zawody w 1924 były jego trzecimi igrzyskami olimpijskimi, wcześniej brał udział w igrzyskach w 1912 i 1920. Walczył we wszystkich trzech broniach, w Paryżu po medal sięgnął w konkursie drużynowym we florecie.

</doc>
<doc id="3003463" url="https://pl.wikipedia.org/wiki?curid=3003463" title="Marcel Berre">
Marcel Berre



</doc>
<doc id="3003465" url="https://pl.wikipedia.org/wiki?curid=3003465" title="Aleksander Bosak">
Aleksander Bosak

Aleksander Bosak (ur. 14 sierpnia 1993) – polski kierowca wyścigowy.
Życiorys.
Formuła Renault.
Bosak rozpoczął karierę w jednomiejscowych samochodach wyścigowych w 2012 roku w Formule Renault. W tym roku rozpoczął starty w Północnoeuropejskim Pucharze Formuły Renault 2.0 oraz w Alpejskiej Formule Renault. W obu tych seriach Polak podpisał kontrakt z ekipą One Racing. Najlepszym jego wynikiem w serii alpejskiej była 18 pozycja w niedzielnym wyścigu na torze Circuit de Pau, zaś w serii północnoeuropejskiej - 25 na Red Bull Ringu.
Na sezon 2013 Bosak podpisał kontrakt z SMP Racing by Koiranen na starty w Alpejskiej Formule Renault oraz Północnoeuropejskim Pucharze Formuły Renault 2.0. Pojawił się także gościnnie w Europejskim Pucharze Formuły Renault 2.0 podczas rundy na torze Circuit de Spa-Francorchamps w bolidzie zespołu SMP Racing, który na rundę na Red Bull Ringu zmienił na Interwetten.com Racing Team. Jedynie w edycji północnoeuropejskiej był klasyfikowany. Z dorobkiem 15 punktów uplasował się tam na czterdziestej pozycji w klasyfikacji generalnej.
W 2014 roku Bosak rozpoczął trzeci już sezon startów w Alpejskiej Formule Renault 2.0. Tym razem został kierowcą obrońcy tytułu mistrzowskiego - włoskiej ekipy Prema Powerteam. Wystartował łącznie w trzynastu wyścigach sezonu, pięciokrotnie zdobywając punkty. Podczas drugiego wyścigu na torze Red Bull Ring dojechał do mety na szóstej pozycji, co było jego najlepszym wynikiem w sezonie. Uzbierał łącznie 37 punktów, co wystarczyło na jedenastą pozycję w klasyfikacji generalnej. Wystartował także gościnnie podczas belgijskiej rundy Europejskiego Pucharu Formuły Renault 2.0. W pierwszym wyścigu dojechał do mety na 24 pozycji, a w drugim był 35.
Seria GP3.
W sezonie 2015 Polak awansował do serii GP3, gdzie nawiązał współpracę z brytyjską ekipą Arden International. Przez cały rok zbierał doświadczenie i rywalizował głównie w ogonie stawki. Podczas głównego wyścigu na belgijskim torze Spa-Francorchamps zdołał dojechał na ósmej lokacie, dzięki której miał okazje wystartować z pole position do niedzielnej rywalizacji. Problemy techniczne uniemożliwiły mu jednak nie tylko powalczyć o pierwsze podium, ale także ukończyć wyścig. Zdobyte przez niego cztery punkty sklasyfikowały go na 20. miejscu.
Formuła 3.5 V8.
W roku 2016 przeniósł się do Formuły 3.5 V8, w której podpisał kontrakt z zespołem byłego kierowcy wyścigowego, Adriána Vallésa. 
Wyniki.
Podsumowanie.
† – Bosak nie był zaliczany do klasyfikacji

</doc>
<doc id="3003469" url="https://pl.wikipedia.org/wiki?curid=3003469" title="Inner Sanctum Mysteries">
Inner Sanctum Mysteries

Inner Sanctum Mysteries – amerykański program radiowy, emitowany od 7 stycznia 1941 do 5 października 1952. Program został stworzony przez producenta Himana Browna. Liczył 526 odcinków.
O programie.
Na łamach programu przedstawiano słuchowiska radiowe, które miały charakter opowiadań tajemnicy i grozy o często makabrycznej treści. Transmisja programu rozpoczynała się i zamykała charakterystycznym, przeraźliwym skrzypieniem drzwi, które otwierały się przy dźwiękach organów (grał na nich Lew White), co miało tworzyć nastrój tajemniczości i grozy. Potem następowała, pełna ironii i czarnego humoru, krótka prezentacja prowadzona przez gospodarza programu. Po prezentacji rozpoczynała się opowieść. 
We wczesnych latach czterdziestych gospodarzem programu był Raymond Edward Johnson, który drwiącym głosem przedstawiał się jako „Your host, Raymond” (tzn. "Wasz gospodarz, Raymond"). Od 1945 roku zastąpił go Paul McGrath, który nie nazywał już siebie „Raymond” ale określał tylko jako „Your Host” lub „Mr. Host”.
Wśród aktorów występujących w słuchowiskach wymienić można takie osoby jak Boris Karloff (pojawił się w ponad 15 odcinkach), Frank Sinatra, Helen Hayes, Mary Astor, Orson Welles i wielu innych.
Ekranizacje słuchowisk.
Na podstawie kilku słuchowisk emitowanych w "Inner Sanctum Mysteries", wytwórnia Universal Studios nakręciła parę niskobudżetowych filmów grozy, w których główną rolę grał Lon Chaney Jr. Były to "Calling Dr. Death" (1943), "Weird Woman" (1944), "Dead Man’s Eyes" (1944), "The Frozen Ghost" (1945), "Strange Confession" (1945) i "Pillow of Death" (1945).

</doc>
<doc id="3003473" url="https://pl.wikipedia.org/wiki?curid=3003473" title="Lista kraterów uderzeniowych w Australii">
Lista kraterów uderzeniowych w Australii

Lista kraterów uderzeniowych w Australii. Zestawienie obejmuje wszystkie potwierdzone struktury pochodzenia impaktowego w Australii wymienione w bazie "Earth Impact Database" według stanu na dzień 9 sierpnia 2013. W przypadku zgrupowań małych kraterów (jak koło Henbury w Terytorium Północnym) wymieniony jest największy z nich.
Większość kraterów w Australii jest położona w zachodniej części kontynentu, na starej tarczy kontynentalnej – tarczy australijskiej, gdzie zapis zjawisk geologicznych jest najdłuższy.
Domniemane kratery uderzeniowe.
Struktury, które są podejrzewane o pochodzenie meteorytowe, ale nie ma co do tego zgody w środowisku naukowym.

</doc>
<doc id="3003476" url="https://pl.wikipedia.org/wiki?curid=3003476" title="Frank Faylen">
Frank Faylen

Frank Faylen (ur. 8 grudnia 1905, zm. 2 sierpnia 1985) – amerykański aktor filmowy i telewizyjny.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3003477" url="https://pl.wikipedia.org/wiki?curid=3003477" title="Chris Womersley">
Chris Womersley

Chris Womersley, właśc. Christopher Peter Womersley (ur. 7 stycznia 1949 w Christchurch) – nowozelandzki narciarz alpejski, olimpijczyk.
Na zimowych igrzyskach olimpijskich w Sapporo wystartował w zjeździe i slalomie gigancie plasując się odpowiednio na pozycjach 41. i 35., slalomu zaś nie ukończył. Cztery lata wcześniej również znajdował się w składzie reprezentacji, jednak z powodu kontuzji nie wystartował w żadnej konkurencji.
Brat Cecilii Womersley, również alpejki olimpijki.

</doc>
<doc id="3003478" url="https://pl.wikipedia.org/wiki?curid=3003478" title="Kim-Lian">
Kim-Lian

Kim-Lian van der Meij (ur. 1 października 1980 w Beverwijku) – holenderska piosenkarka pop rockowa, prezenterka, aktorka musicalowa i głosowa.
Życiorys.
Kim-Lian przyszła na świat 1 października 1980r. w Beverwijku. Miała wczesny kontakt z muzyką dzięki temu, że jej ojciec był wokalistą w różnych zespołach i jej rodzice tańczyli tańce latynoamerykańskie. Pierwszy album, Balance wydała w 2004 roku. Ewa Farna zrobiła dwa covery jej piosenki, "Teenage Superstar". Czeska i polska interpretacja piosenek ujawniła się w utworach "Měls mě vůbec rád" oraz "Sam na sam" w płytach o tych samych tytułach. Drugą płytą Kim-Lian była "Just do it". Na drugim albumie muzycznym znalazły się piosenki napisane przez nią samą. Poza karierą muzyczną jest znana jako aktorka i prezenterka. Prowadziła holenderską listę przebojów Kids 20. Ponadto była współprowadzącą Konkursu Piosenki Eurowizji dla Dzieci 2007 razem z Sipke Jan Bousema i Konkursu Piosenki Eurowizji dla Dzieci 2012 razem z Ewout Genemans. Zagrała wiele głównych ról w musicalach. Jest również znana jako aktorka dubbingowa. Podkładała głos m.in. do niderlandzkojęzycznej wersji filmu "Zaplątani" jako Roszpunka. Dość dużą popularność przyniosła jej piosenka "Dit Pakt Niemand Ons Meer Af", użyta do ścieżki dźwiękowej filmu "Ósmoklasiści nie płaczą".

</doc>
<doc id="3003479" url="https://pl.wikipedia.org/wiki?curid=3003479" title="Albert De Roocker">
Albert De Roocker

Albert Louis De Roocker (ur. 25 stycznia 1904 w Dendermonde, zm. 8 marca 1989 w Lebbeke) – belgijski szermierz. Srebrny medalista olimpijski z Paryża.
Zawody w 1924 były jego pierwszymi igrzyskami olimpijskimi. Specjalizował się we florecie i w Paryżu po medal sięgnął w konkursie drużynowym. Startował także w igrzyskach w 1928.

</doc>
<doc id="3003485" url="https://pl.wikipedia.org/wiki?curid=3003485" title="TrustPort">
TrustPort

TrustPort – czeskie przedsiębiorstwo z siedzibą w Brnie, produkujące oprogramowanie antywirusowe o takiej samej nazwie dla komputerów klasy PC oraz urządzeń z systemem Android.
TrustPort był początkowym rozwiązaniem bezpieczeństwa opracowywanym w ramach firmy AEC, od jej powstania w 1991 roku. Na początku został zaprojektowany specjalnie dla potrzeb korporacyjnych, zarówno w kierunku ochrony stacji roboczych (komputerów), jak i w kierunku ochrony całej sieci firmy.
Historia oprogramowania.
Pierwszym programem, który powstał poprzez integrację kilku rozwiązań bezpieczeństwa było kompleksowe oprogramowanie TrustPort Workstation. Wkrótce w toku dalszych prac poprzez połączenie technologii antywirusowych i antyspamowych powstał TrustPort Internet Gateway. Od roku 2000 produkty TrustPort są nagradzane w kategorii jakość poprzez niezależne laboratoria testujące oprogramowanie antywirusowe. Technologia antywirusowa TrustPort stała się stałym uczestnikiem zarówno na testach AV-Comparatives i testach magazynu Virus Bulletin.
W styczniu 2008 roku doszło do przejęcia firmy AEC przez firmę Cleverlance. TrustPort jako niezależna firma powstała w marcu 2008 r., z podziału AEC. Nazwa TrustPort Workstation została zmieniona na TrustPort PC Security, lepiej odpowiadającą charakterowi produktu, który służy do ochrony komputerów osobistych, komputerów stacjonarnych i notebooków. W tym samym czasie składnik TrustPort Antivirus został wydany jako oddzielny produkt dla tych klientów, którzy nie potrzebują dodatkowych narzędzi bezpieczeństwa.
Od 2011 firma posiada w Polsce oficjalnego przedstawiciela z siedzibą w Gdyni.

</doc>
<doc id="3003486" url="https://pl.wikipedia.org/wiki?curid=3003486" title="Javier Merlo">
Javier Merlo

Javier Merlo (ur. 8 kwietnia 1994 roku) – argentyński kierowca wyścigowy.
Kariera.
Formuła 4.
Merlo rozpoczął karierę w jednomiejscowych samochodach wyścigowych w wieku 16 lat w 2010 roku w Argentyńskiej Formule 4. Wystąpił w niej jednak tylko w jednym wyścigu, który ukończył z dorobkiem jednego punktu. Dało mu to 29 pozycję w klasyfikacji generalnej serii.
Formuła Renault.
W 2011 roku Argentyńczyk zadebiutował w Argentyńskiej Formule Renault. Jeżdżąc w zespole Corza Racing trzykrotnie stanął na podium i ukończył sezon na 7 pozycji. W kolejnym sezonie startów w tej serii zdobył już tytuł mistrzowski. 3 zwycięstwa i 8 miejsc na podium dały Javierowi 158,5 punktu, co wystarczyło do pokonania wszystkich rywali.
Na sezon 2013 Merlo podpisał kontrakt z Manor MP Motorsport na starty w Europejskim Pucharze Formuły Renault 2.0, Północnoeuropejskim Pucharze Formuły Renault 2.0 oraz Argentyńskiej Formule Renault. W edycji północnoeuropejskiej uzbierane pięć punktów dało mu 44 miejsce w klasyfikacji generalnej.

</doc>
<doc id="3003488" url="https://pl.wikipedia.org/wiki?curid=3003488" title="14 (album Davida Garretta)">
14 (album Davida Garretta)

14 to album Davida Garretta wydany w 2013 roku. "14" Garrett nagrał jako nastolatek w 1995 roku, lecz album został wydany dopiero w 2013.

</doc>
<doc id="3003489" url="https://pl.wikipedia.org/wiki?curid=3003489" title="Arsenał w Augsburgu">
Arsenał w Augsburgu

Arsenał w Augsburgu (ZEUGHAUS, das Waffenarsenal der Stadt; pol.: "zbrojownia", "arsenał miejski") – stary arsenał w centrum Augsburga przy Zeughausplatz 4. Obecnie w Zeughaus znajduje się Miejska Szkoła Muzyczna i Wokalna im. Alberta Greinera, restauracja z dużym ogródkiem piwnym – "Zeughausstuben", sala kinowa na poddaszu oraz centrum wystawowe w sali toskańskiej.
Historia.
Budynek wzniesiony w latach 1602-07 pod kierownictwem Eliasa Holla. Aż do wcielenia Augsburga do Bawarii w budynku znajdował się arsenał miejski. Po 1806 roku stał się siedzibą bawarskiego oddziału artylerii. W latach 1899-1978 mieściła się w Zeughaus główna remiza straży pożarnej. Od 1980 roku, przez 25 lat, znajdowały się tu "Ludowa Szkoła Wyższa", a następnie szkoła muzyczna.
Architektura.
Zeughaus to sześciokondygnacyjny budynek, złożony z dwóch skrzydeł, tworzących literę "L". Do utworzonego w ten sposób kąta przylega wieża z klatką schodową. Wschodnia fasada została zaprojektowana przez malarza i architekta Josepha Heintza. Ozdabiają ją "Grupa św. Michała", inskrypcja: "BELI INSTRUMENTO, PACIS FIRMAMENTO" ("środki wojenne, podporą pokoju") a zwieńcza Zirbelnuss (godło Augsburga – szyszka limbowa). Drzwi fasady wschodniej prowadzą do Toskańskiej Sali Kolumnowej, w której odbywają się obecnie wystawy.
Grupa Świętego Michała.
Grupa św. Michała to barokowa rzeźba autorstwa rzeźbiarza Hansa Reichle'a wykonana z brązu. Została odlana przez Wolfganga Neidharta z ponad 198 cetnarów brązu (9900 kg). Główna część przedstawia Archanioła Michała z mieczem powalającego i depczącego lucyfera. Po jego prawej stronie znajduje się anioł, siedzący na elementach wyposażenia wojskowego, który trzyma sztandar. Po drugiej stronie stoją dwa aniołki. Jeden z nich trzyma włócznię.

</doc>
<doc id="3003490" url="https://pl.wikipedia.org/wiki?curid=3003490" title="Hugh Fraser (aktor)">
Hugh Fraser (aktor)

Hugh Matthew Fraser (ur. 23 października 1945 w Londynie) – brytyjski aktor telewizyjny i filmowy oraz reżyser teatralny.
Życiorys.
Urodził się w Londynie, lecz wychował się w Midlands. Fraser studiował aktorstwo na Webber Douglas Academy of Dramatic Art i londyńskiej Akademii Muzyki i Sztuki Dramatycznej. Należał do rockowego zespołu Telltale, który zagrał muzykę przewodnią do dziecięcego serialu telewizyjnego pt. "Rainbow". Był w nim basistą oraz grał na flecie. Pierwszą jego znaczącą rolą była rola Anthony`ego Edena w serialu "Edward &amp; Mrs. Simpson". Regularnie pojawia się w filmach i serialach. Najbardziej znany jest z roli kapitana Hastingsa w serialu kryminalnym "Poirot" emitowanym od roku 1989. Występował również w filmach takich jak "Klątwa Różowej Pantery", "101 dalmatyńczyków" czy "Zaginiony batalion".
Życie osobiste.
Jest żonaty z aktorką Belindą Lang od 1988 roku. Ma jedną córkę Lily.

</doc>
<doc id="3003491" url="https://pl.wikipedia.org/wiki?curid=3003491" title="Kim-Lian van der Meij">
Kim-Lian van der Meij



</doc>
<doc id="3003493" url="https://pl.wikipedia.org/wiki?curid=3003493" title="Simon Tirman">
Simon Tirman

Simon Tirman (ur. 18 kwietnia 1996 roku w Paryżu) – francuski kierowca wyścigowy.
Kariera.
Tirman rozpoczął karierę w jednomiejscowych samochodach wyścigowych w wieku 16 lat w 2012 roku w Francuskiej Formule 4. Tam też wygrał pierwsze w swej karierze wyścigi. Na słynnym bowiem torze w Le Mans triumfował dwukrotnie. Dorobek 182 punktów w klasyfikacji generalnej pozwolił mu na zdobycie tytułu wicemistrzowskiego.
Na sezon 2013 Tirman podpisał kontrakt z ARTA Engineering na starty w Europejskim Pucharze Formuły Renault 2.0 oraz Alpejskiej Formule Renault 2.0. Jedynie w edycji alpejskiej punktował. Uzbierane 20 punktów dało mu tam dwudziestą pozycję w klasyfikacji generalnej.

</doc>
<doc id="3003496" url="https://pl.wikipedia.org/wiki?curid=3003496" title="Hrabstwo Gbarpolu">
Hrabstwo Gbarpolu

Hrabstwo Gbarpolu – jedno z piętnastu hrabstw Liberii, z siedzibą władz w mieście Bopolu. Hrabstwo wydzielone w 2001 roku z hrabstwa Lofa.
Według spisu ludności z 2008 roku liczy sobie 83 758 mieszkańców.
Dystrykty.
Hrabstwo dzieli się na sześć dystryktów: 

</doc>
<doc id="3003497" url="https://pl.wikipedia.org/wiki?curid=3003497" title="Léo Roussel">
Léo Roussel

Léo Roussel (ur. 31 sierpnia 1995 w Marcoussis) – francuski kierowca wyścigowy.
Kariera.
Roussel rozpoczął karierę w jednomiejscowych samochodach wyścigowych w wieku 17 lat w 2012 roku w Formule Renault. W tym roku rozpoczął starty w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Francuz podpisał kontrakt z francuską ekipą Arta Engineering. W serii Alpejskiej z dorobkiem 13 punktów ukończył sezon na 21. pozycji, zaś w europejskim pucharze nie zdołał zdobyć punktów.
Na sezon 2013 Roussel przedłużył kontrakt z Arta Engineering na starty w Europejskim Pucharze Formuły Renault 2.0. W żadnym z wyścigów nie zdobywał jednak punktów.

</doc>
<doc id="3003498" url="https://pl.wikipedia.org/wiki?curid=3003498" title="Violin Sonata">
Violin Sonata

Violin Sonata to drugi album skrzypka Davida Garretta wydany w 1995 roku.

</doc>
<doc id="3003499" url="https://pl.wikipedia.org/wiki?curid=3003499" title="Mistrzostwa Krajów Bałkańskich w Lekkoatletyce 2013">
Mistrzostwa Krajów Bałkańskich w Lekkoatletyce 2013

66. Mistrzostwa Krajów Bałkańskich w Lekkoatletyce – zawody lekkoatletyczne, które odbyły się 27 i 28 lipca 2013 w Starej Zagorze w Bułgarii.
W imprezie wystartowali zawodnicy z 10 krajów skupionych w Związku Lekkoatletycznym Krajów Bałkańskich – były to Albania, Bośnia i Hercegowina, Bułgaria, Czarnogóra, Grecja, Macedonia, Mołdawia, Serbia, Rumunia oraz Turcja.

</doc>
<doc id="3003501" url="https://pl.wikipedia.org/wiki?curid=3003501" title="Joffrey De Narda">
Joffrey De Narda

Joffrey De Narda (ur. 10 sierpnia 1995 roku w Metz) – francuski kierowca wyścigowy.
Życiorys.
De Narda rozpoczął karierę w jednomiejscowych samochodach wyścigowych w wieku 17 lat w 2012 roku w Francuskiej Formule 4. Tu właśnie po raz pierwszy w karierze stanął na podium - był drugi podczas niedzielnego wyścigu na torze Paul Ricard Circuit. Z dorobkiem 76 punktów ukończył sezon na 9 pozycji w klasyfikacji generalnej.
Na sezon 2013 Francuz podpisał kontrakt z ARTA Engineering na starty w Europejskim Pucharze Formuły Renault 2.0 (gościnnie) oraz w Alpejskiej Formule Renault 2.0. Jedynie w edycji alpejskiej był klasyfikowany. Z dorobkiem 38 punktów uplasował się tam na dwunastej pozycji w klasyfikacji generalnej.
Wyniki.
Podsumowanie.
† – De Narda nie był zaliczany do klasyfikacji.

</doc>
<doc id="3003503" url="https://pl.wikipedia.org/wiki?curid=3003503" title="A-004">
A-004

A-004 – ostatni test systemu ratunkowego (LES) przeprowadzony w ramach programu Apollo. Piąty i ostatni lot rakiety Little Joe II. Pierwszy lot testowy statku Apollo w produkcyjnej wersji "Block I".
Przebieg testu.
Kolejny test, wykonany po locie Saturn-Apollo 10, odbył się 20 stycznia 1966 roku. O 15:17:01 GMT rakieta Little Joe II wystartowała z poligonu White Sands Missile Range w Nowym Meksyku. W tym teście rakieta została wyposażona w cztery silniki Algol i pięć silników Recruit. Little Joe II wzniósł się na wysokość ponad 20 kilometrów. Symulowane awaryjne przerwanie lotu rozerwało rakietę.
Wszystkie cele misji zostały osiągnięte.

</doc>
<doc id="3003505" url="https://pl.wikipedia.org/wiki?curid=3003505" title="Yū Kanamaru">
Yū Kanamaru

 – japoński kierowca wyścigowy.
Życiorys.
Formuła Renault 2.0.
Kanamaru rozpoczął karierę w jednomiejscowych samochodach wyścigowych w wieku 18 lat w 2012 roku w Formule Renault. W tym roku rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W obu tych seriach Japończyk podpisał kontrakt z belgijską ekipą KTR. W serii północnoeuropejskiej zwyciężył w jednym wyścigu, co mu dało ostatecznie 16 miejsce w klasyfikacji generalnej, zaś w europejskim pucharze nigdy nie zdołał zapunktować.
Na sezon 2013 Kanamaru przedłużył kontrakt z KTR na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. Jedynie w edycji północnoeuropejskiej zdobywał punkty. Z dorobkiem 47 punktów został tam sklasyfikowany na 26 pozycji w klasyfikacji generalnej.
Formuła 3.
W sezonie 2014 Japończyk dołączył do stawki mistrzostw Euroformula Open. Reprezentując barwy ekipy Emilio de Villoty, czterokrotnie stawał na podium. Dorobek 128 punktów sklasyfikował go na 4. miejscu w końcowej klasyfikacji.
w drugim roku startów w tym zespole Japończyk poprawił swoje wyniki, jednak nie był w stanie nawiązać walki o mistrzostwo. Pewnie jednak uplasował się jednak na 3. pozycji w klasyfikacji generalnej, zdobywając łącznie 206 punktów. W trakcie sezonu siedmiokrotnie stawał na podium. Jedyne zwycięstwo odnotował w pierwszym starcie na brytyjskim torze Silverstone. Dwukrotnie startował również z pole position oraz raz uzyskał najszybsze okrążenie wyścigu.
Formuła Renault 3.5/Formuła 3.5 V8.
W sezonie 2015 zadebiutował w Formule Renault 3.5. Zaliczył ostatnie trzy rundy w hiszpańskim zespole Pons Racing, w którym zastąpił Indonezyjczyka Philo Paz Armanda. Kanamaru punktował w dwóch z sześciu startów, zajmując odpowiednio szóstą i dziesiątą lokatę na torze Le Mans oraz Jerez de la Frontera. Dorobek dziewięciu punktów sklasyfikował go na 18. miejscu.
W roku 2016 został etatowym zawodnikiem innej ekipy z Półwyspu Iberyjskiego, Teo Martín Motorsport (zespół ten debiutował w serii przekształconej w Formułę 3.5 V8 w związku ze zmianą właściciela).
Wyniki.
Podsumowanie.
† – kierowca nie był zaliczany do klasyfikacji.

</doc>
<doc id="3003506" url="https://pl.wikipedia.org/wiki?curid=3003506" title="Bergeijk">
Bergeijk

Bergeijk – gmina w południowej Holandii, w prowincji Brabancja Północna, w odległości 20 km na południe od Eindhoven i 12 km od Valkenswaard. 
Obejmuje sześć wsi: Bergeijk, będące siedzibą administracyjną, Loo, Luyksgestel, Riethoven, Weebosch i Westerhoven oraz 18 przysiółków: Boshoven, Boscheind, Braambosch, Broekhoven, De Aa, De Rund, Eind, Heiereind, Hooge Berkt, Lage Berkt, Loveren, Muggenhool, Rijt, Sengelsbroek, Spaanrijt, Voort, Walik, Witrijt.
Według danych na 1 stycznia 2013 roku gminę zamieszkiwało ok. 18,2 tys. mieszkańców.

</doc>
<doc id="3003507" url="https://pl.wikipedia.org/wiki?curid=3003507" title="Paganini Caprices">
Paganini Caprices

Paganini Caprices to album Davida Garretta wydany w 1997 roku. Album zawiera 24 Kaprysy na skrzypce solo Niccolò Paganiniego nagrane przy akompaniamencie Bruno Canino.

</doc>
<doc id="3003513" url="https://pl.wikipedia.org/wiki?curid=3003513" title="Współczesna rodzina (sezon 2)">
Współczesna rodzina (sezon 2)

2 sezon serialu komediowego "Współczesna rodzina" został oryginalnie wyemitowany w USA przez stację ABC od 22 września 2010 roku do 25 maja 2011 roku.
Sezon ten osiągnął większe wyniki niż poprzedni. W 2010 roku, serial zdobył nagrodę Emmy i doczekał się kilkunastu nominacji.
Produkcja.
Ekipa.
Podobnie jak poprzedni sezon, 2. seria została wyprodukowana przez "20th Century Fox Television" i "Lloyd-Levitan Productions", przy współpracy z pomysłodawcami serialu, Christopherem Lloydem oraz Stevenem Levitanem. Autorami scenariuszy, prócz twórców, są: Paul Corrigan, Joe Lawson, Dan O’Shannon, Brad Walsh, Ilana Wernick, Danny Zuker oraz Bill Wrubel, który został również producentem.
Scenariusz.
W 2. sezonie, podobnie jak w pierwszym, większość odcinków opierała się na prawdziwych wydarzeniach, który przydarzyły się twórcom i scenarzystom. Przykładem jest historia Phila i Claire z odcinka "Manny Get Your Gun", gdzie oboje ścigają się do restauracji. Pod koniec pierwszego sezonu, serial spotkał się z krytyką odnośnie do postaci Camerona i Mitchella, którzy nie okazywali sobie żadnych fizycznych uczuć. Widzowie domagali się chociaż pocałunku partnerów. W odpowiedzi na kontrowersje, producenci wydali oświadczenie, iż jeden z odcinków drugiego sezonu, zostanie poświęcony Mitchellowi, który wyjaśni, że czuje dyskomfort, kiedy musi publicznie okazać uczucia. Opowiada o tym odcinek "The Kiss".
Obsada.
Główna obsada serialu została niezmieniona.
Gościnnie w tym sezonie wystąpili:
Emisja w Polsce.
Premiera 2. sezonu w Polsce, nastąpiła 1 lutego 2011 roku na kanale HBO Comedy. Emisję zakończono na 12. odcinku, 28 lutego. Emisję tych odcinków powtórzono, od 23 maja do 15 czerwca. Kolejne odcinki 2. sezonu emitowano od 20 czerwca do 13 lipca. Emisję od 13. odcinka powtórzono, od 30 lipca do 18 sierpnia. 2. sezon powtarzano od 30 sierpnia do 30 września.
Stacja HBO 2, od 5 lutego do 5 marca 2011 roku, wyświetliła 12. pierwszych odcinków 2. sezonu. Emisję powtórzono 25 kwietnia. Od 3 września do 24 września, stacja nadała 19. pierwszych odcinków 2. sezonu.
Stacja Fox emitowała 2. sezon od 2 listopada 2011 do 11 stycznia 2012. Emisję powtarzano od 16 lutego do 5 marca 2012, od 7 czerwca do 22 czerwca 2012, od 31 lipca do 20 sierpnia 2013, oraz od 27 grudnia 2013 do 13 stycznia 2014.
Odcinki.
&lt;onlyinclude&gt;&lt;/onlyinclude&gt;

</doc>
<doc id="3003514" url="https://pl.wikipedia.org/wiki?curid=3003514" title="Alexander Albon">
Alexander Albon

Alexander Albon Ansusinha (taj.: อเล็กซานเดอร์ อัลบอน อังศุสิงห์; ur. 23 marca 1996 w Londynie) – tajski kierowca wyścigowy brytyjskiego pochodzenia, startujący w mistrzostwach świata Formuły 1 od sezonu 2019. Od sezonu 2022 kierowca zespołu Williams F1. Wicemistrz Serii GP3 (2016), drugi wicemistrz Europejskiego Pucharu Formuły Renault 2.0 (2014) oraz Formuły 2 (2018).
Życiorys.
Formuła Renault.
Albon rozpoczął karierę w jednomiejscowych samochodach wyścigowych w wieku 16 lat w 2012 roku w Formule Renault. W tym roku rozpoczął starty w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Tajlandczyk podpisał kontrakt z hiszpańską ekipą EPIC Racing. W serii alpejskiej uzbierał 26 punktów, co mu dało 17 pozycję w klasyfikacji generalnej, zaś w europejskim pucharze nigdy nie zdołał zapunktować.
Na sezon 2013 Albon podpisał kontrakt z belgijską ekipą KTR na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. Z dorobkiem odpowiednio 22 i 61 punktów uplasował się tam odpowiednio na szesnastej i 22 pozycji w klasyfikacji generalnej.
W 2014 roku Tajlandczyk kontynuował współpracę z belgijską ekipą KTR w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji europejskiej w ciągu czternastu wyścigów, w których wystartował, trzykrotnie stawał na podium. Uzbierał łącznie 117 punktów. Dało mu to trzecie miejsce w końcowej klasyfikacji kierowców. W serii północnoeuropejskiej odniósł jedno zwycięstwo i dwa razy stawał na podium. Z dorobkiem osiemdziesięciu punktów został sklasyfikowany na siedemnastej pozycji w klasyfikacji generalnej.
Formuła 3.
W sezonie 2015 awansował do Europejskiej Formuły 3, w której ścigał się w barwach francuskiego zespołu Signature. Tajlandczyk najlepsze wyniki odnotował na ulicznym torze Norisring, gdzie dwukrotnie startował z pole position. W wyścigach dojechał jednak odpowiednio na drugiej i trzeciej lokacie. Podium uzyskał także na obiekcie Spa-Francorchamps i Hockenheimringu. Zdobyte punkty sklasyfikowały go ostatecznie na 7. miejscu. Albon wystartował również w Grand Prix Makau. Linię mety przeciął w nim jako trzynasty.
Seria GP3.
W roku 2016 Albon awansował do GP3, gdzie nawiązał współpracę z francuskim zespołem ART Grand Prix. Tajlandczyk był najgroźniejszym rywalem w walce o tytuł swojego zespołowego partnera, a zarazem podopiecznego Scuderii Ferrari, Charlesa Leclerca. Alexander zaliczył zwłaszcza znakomity początek sezonu, w którym stanął w pięciu z ośmiu pierwszych wyścigów na podium. Trzykrotnie sięgał po zwycięstwo - w głównym wyścigu na Silverstone oraz w sprintach w Katalonii oraz Hungaroringu. Po słabszym weekendzie na torze Spa-Francorchamps odnotował znaczne straty do rywala. Uratował jednak swe szanse drugim miejscu w niedzielnym wyścigu na Monzie oraz zwycięstwem w głównym starcie na Sepang. Finał w Yas Marina Circuit rozpoczął znakomicie, od pole position. W trakcie wyścigu, po neutralizacji, doszło między nim a Brytyjczykiem Jackiem Aitkenem do kolizji, w wyniku której utracił jakiekolwiek szanse na tytuł. Był w tym momencie jednak pewny wicemistrzostwa serii. Albon siedmiokrotnie mieścił się w czołowej trójce, w tym czterokrotnie na jego najwyższym stopniu. Dwukrotnie również startował z pole position.
Życie prywatne.
Urodził się w Portland Hospital w Londynie. Jego ojciec, Nigel Albon również był kierowcą wyścigowym, brał udział m.in. British Touring Car Championship oraz Porsche Carrera Cup. Jego matka jest Tajką.

</doc>
<doc id="3003515" url="https://pl.wikipedia.org/wiki?curid=3003515" title="Ignazio D’Agosto">
Ignazio D’Agosto

Ignazio D’Agosto (ur. 19 czerwca 1994 w Bari) – włoski kierowca wyścigowy.
Kariera.
Formuła Renault.
D’Agosto rozpoczął karierę w jednomiejscowych samochodach wyścigowych w wieku 18 lat w 2012 roku w Formule Renault. W tym roku rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W obu tych seriach Włoch podpisał kontrakt z belgijską ekipą KTR. W serii północnoeuropejskiej zdołał uzbierać 89 punktów, co mu dało 17 pozycję w klasyfikacji generalnej, zaś w europejskim pucharze z dorobkiem 4 punktów uplasował się na 26 lokacie w klasyfikacji końcowej.
Na sezon 2013 D’Agosto przedłużył kontrakt z KTR na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W edycji europejskiej wygrał jeden z wyścigów i dwukrotnie stawał na podium. Z dorobkiem 74 punktów został sklasyfikowany na ósmej pozycji w klasyfikacji generalnej. W serii północnoeuropejskiej był 48.
W sezonie 2014 Włoch rozpoczął współpracę z fińską ekipą Koiranen GP w Europejskim Pucharze Formuły Renault 2.0. W ciągu dwunastu wyścigów, w których wystartował, dwukrotnie stawał na podium. Uzbierał łącznie 73 punkty. Dało mu to dziesiąte miejsce w końcowej klasyfikacji kierowców.

</doc>
<doc id="3003516" url="https://pl.wikipedia.org/wiki?curid=3003516" title="Eleutherodactylidae">
Eleutherodactylidae

Eleutherodactylidae – rodzina płazów z rzędu płazów bezogonowych (Anura).
Zasięg występowania.
Zasięg występowania rodziny Eleutherodactylidae obejmuje obszar od wysp Morza Karaibskiego, Florydy i południowego Teksasu po północno-zachodni Ekwador.
Charakterystyka.
Długość ciała wynosi od 10,5 mm u dorosłej samicy "Eleutherodactylus iberia" do 88 mm u samicy "Eleutherodactylus inoptatus". "Eleutherodactylus iberia" to jeden z najmniejszych gatunków żab; gatunki o podobnie małych rozmiarach napotkać można w czterech innych rodzinach (Brachycephalidae, Leptodactylidae, Microhylidae i Sooglossidae). Innym nietypowym gatunkiem jest "Eleutherodactylus jasperi", u którego stwierdzono jajożyworodność; jest to gatunek endemiczny dla południowego Puerto Rico, ostatni raz widziany w 1981 roku, przypuszczalnie wymarły.
Podział systematyczny.
Do rodziny zalicza się następujące podrodziny:

</doc>
<doc id="3003517" url="https://pl.wikipedia.org/wiki?curid=3003517" title="Topola Osiedle">
Topola Osiedle

Topola Osiedle − stacja kolejowa w Topoli-Osiedlu, części wsi Topola Wielka, w Polsce, w województwie wielkopolskim, w powiecie ostrowskim, w gminie Przygodzice. Stacja została otwarta w dniu 1 stycznia 1938 roku. Położona jest na linii kolejowej z Ostrowa Wielkopolskiego do Grabowna Wielkiego.
W roku 2017 stacja obsługiwała 0–9 pasażerów na dobę.

</doc>
<doc id="3003520" url="https://pl.wikipedia.org/wiki?curid=3003520" title="Mrozowski">
Mrozowski



</doc>
<doc id="3003521" url="https://pl.wikipedia.org/wiki?curid=3003521" title="Luca Ghiotto">
Luca Ghiotto

Luca Ghiotto (ur. 24 lutego 1995 roku) – włoski kierowca wyścigowy. Wicemistrz Europejskiej i Włoskiej Formuły Abarth w 2012 roku, II wicemistrz Serii GP3 w 2015 roku orac Formuły 2 w 2019 roku. W 2022 roku kierowca w serii IMSA SportsCar Championship 2022 w klasie LMP2.
Życiorys.
Formuła Abarth.
Ghiotto rozpoczął karierę w jednomiejscowych samochodach wyścigowych w wieku 16 lat w 2011 roku w Formule Abarth. Tu właśnie w europejskiej serii po raz pierwszy stanął na podium – był trzeci podczas wyścigu na torze w Misano. Włoską serię ukończył na dziewiątej, a europejską na szóstej pozycji. Rok później zarówno w serii europejskiej, jak i w serii włoskiej zdobył już tytuły wicemistrzowskie.
Formuła Renault 2.0.
W 2012 roku Ghiotto rozpoczął także starty w Północnoeuropejskim Pucharze Formuły Renault 2.0 oraz w Alpejskiej Formule Renault. W obu tych seriach Włoch podpisał kontrakt z włoską ekipą Prema Powerteam. W serii alpejskiej uzbierał 22 punkty, co mu dało 17 pozycję, zaś w północnoeuropejskim pucharze z dorobkiem 7 punktów uplasował się na 44 pozycji w klasyfikacji generalnej.
Na sezon 2013 Ghiotto przedłużył kontrakt z Prema Powerteam na starty w Europejskim Pucharze Formuły Renault 2.0 oraz Alpejskiej Formule Renault. W edycji europejskiej raz wygrywał i dwukrotnie stawał na podium. Z Dorobkiem 69 punktów został sklasyfikowany na dziewiątym miejscu. Zaś w serii alpejskiej miał na koncie pięć zwycięstw i osiem miejsc na podium. Uzbierane 210 punktów pozwoliło mu zdobyć tytuł wicemistrzowski.
Formuła Renault 3.5.
W sezonie 2014 Ghiotto podpisał kontrakt z włoską ekipą International Draco Racing. W ciągu siedemnastu wyścigów, w których wystartował, uzbierał łącznie 26 punktów, co dało mu siedemnaste miejsce w końcowej klasyfikacji kierowców.
Seria GP3.
W 2014 roku wystartował w dwóch rundach GP3 – w Belgii i we Włoszech Włoch dołączył do stawki serii GP3, reprezentując rodzimą ekipę Trident. Zaimponował podczas debiutanckich kwalifikacjach, w których sięgnął po pole position. Nie zdobył jednak punktów w żadnym ze startów.
W sezonie 2015 był już etatowym zawodnikiem włoskiego teamu. Ghiotto stoczył pasjonujący pojedynek o tytuł mistrzowski z Francuzem Estebanem Ocon. Włoch wygrał pięć wyścigów w stosunku do jednego Francuza, jednak stanął tylko osiem razy na podium w porównaniu do czternastu wizyt Estebana. Rywalizacja rozstrzygnęła się w Abu Zabi, gdzie skuteczniejszy okazał się rywal Ghiotto i to on sięgnął po mistrzostwo. Pokonał Lucę różnicą ośmiu punktów. W trakcie sezonu uzyskał pulę 245 punktów, pięciokrotnie sięgał po pole position oraz aż dziewięciokrotnie uzyskał najszybszy czas okrążenia.
Seria GP2/Formuła 2.
W roku 2016 Włoch awansował do zespołu Trident Racing startującego w GP2. Pierwsze punkty odnotował w trzeciej rundzie sezonu na torze w Baku, gdzie zajął dziewiątą lokatę w sobotnim wyścigu. W kolejny weekend, na austriackim torze Red Bull Ring, dojechał tuż za podium. Jeszcze lepiej spisał się na angielskim torze Silverstone, gdzie był piąty i drugi. Do ostatnich metrów walczył z lokalnym faworytem Jordanem Kingiem. Po bezpunktowym weekendzie na Hungaroringu, na Hockenheimringu po raz pierwszy stanął na średnim stopniu podium w sobotniej rywalizacji. Włoch regularnie zdobywał punkty do finałowego wyścigu w Abu Zabi (nie ukończył jedynie drugiego startu na włoskiej Monzie). W międzyczasie dwukrotnie stanął na podium w sprincie – zajął trzecią pozycję na torze Spa-Francorchamps oraz odnotował pierwsze w karierze zwycięstwo na malezyjskim Sepang. Odniósł go po zaciętym pojedynku ze swoim rodakiem, Raffaele Marciello. Luca miał szansę nawet na piątą pozycję w końcowej klasyfikacji, jednak brak punktów w finałowej eliminacji na torze Yas Marina poskutkował pozostaniem na 8. miejscu. Ghiotto został jednak najlepszym debiutantem sezonu, co mógł uznać za zadowalającą wiadomość.
W sezonie 2017 GP2 przekształcone zostało w Formułę 2, natomiast Ghiotto przeniósł się do rosyjskiej ekipy Russian Time w miejsce Nowozelandczyka Mitcha Evansa. Pierwszy wyścig na torze Sakhir zakończył na siódmej pozycji po starcie z czwartej lokaty. Dzień później startował z pole position w związku z awarią i startem z pit-lane Japończyka Nobuharu Matsushity. Włoch długo prowadził w wyścigu, jednak ostatecznie musiał uznać wyższość Monakijczyka Charlesa Leclerca. Na hiszpańskim torze w Katalonii Ghiotto wywalczył drugą pozycję w kwalifikacjach, za Leclerciem. Wyścig sobotni obfitował w wiele zwrotów akcji w wyniku wyjazdu samochodu bezpieczeństwa. Ostatecznie dojechał ze stratą ponad trzech sekund do kierowcy Premy Racing. W niedzielę startował z siódmej pozycji i na takiej też przeciął linię mety. Na ulicznym torze w Monte Carlo zakwalifikował się dopiero na dziewiątej lokacie. W wyścigu długim, pomimo niesprzyjających warunków do wyprzedzania, zdołał jednak awansować na piąte miejsce. Wyścig sprinterski zakończył na czwartej lokacie, do końca naciskając znajdującego się na najniższym stopniu podium Szweda Gustava Malję. Na kolejnym z ulicznych torów, tym razem w azerskim Baku, Luca rozbił pojazd podczas sesji kwalifikacyjnej. W konsekwencji sobotni wyścig zakończył na szesnastym miejscu. W niedzielę zaprezentował na tyle wysokie osiągi, że zdołał awansować na punktowaną siódmą pozycję. Na austriackim Red Bull Ringu sobotni wyścig rozpoczął z siódmej lokaty. Problemy z degradacją ogumienia spowodowały jednak, że linię mety przeciął jako czternasty. W niedzielę zastosował z zespołem zdecydowanie korzystniejsze ustawienia bolidu, dzięki czemu prezentował znakomite tempo. Popisał się kilka ładnymi manewrami wyprzedzania, które zaowocowały czwartą pozycją na mecie. Do podium stracił nieco ponad trzy sekundy. Po nieudanych kwalifikacjach na brytyjskim torze Silverstone Włoch musiał startować z dwunastego miejsca. Zdecydowanie lepiej spisał się w sobotę, kiedy to ponownie zaprezentował umiejętność skutecznego wyprzedzania. Zmagania zakończył na szóstej lokacie. W niedzielnym sprincie Ghiotto przeskoczył na starcie drugiego Brytyjczyka Jordana Kinga i ostatecznie na takiej też pozycji dojechał. Na krętym Hungaroringu Luca ponownie zakwalifikował się na dwunastym miejscu. Po raz kolejny jednak potwierdził zdecydowanie lepsze tempo w wyścigu, kończąc sobotnią rywalizację na szóstej pozycji. W niedzielę Włoch długo walczył o podium, jednak ogromna degradacja opon w drugiej fazie zmagań skutkowała spadkiem na ósmą lokatę. Po wakacyjnej przerwie przyszła pora na eliminację na belgijskim torze Spa-Francorchamps. Po starcie z siódmej lokaty zdołał awansować na starcie. Problemy z degradacją ogumienia o mało nie pozbawiły go jednak czwartego miejsca na rzecz rodaka Antonio Fuoco. Jakiś czas później dowiedział się o tym, że zajął drugie miejsce – okazało się bowiem, że bolidy Leclerca i Brytyjczyka Olivera Rowlanda nie przeszły kontroli technicznej, za co zostali zdyskwalifikowani. W niedzielnym wyścigu Luca ponownie popisał się udanym startem. Skutecznym manewrem wyprzedzania na Francuzie Normanie Nato zagwarantował sobie najniższy stopień podium. Dokonał tego w odpowiednim czasie, gdyż okrążenie później z powodu wypadku Japończyka Nobuharu Matsushity wyścig został dokończony za samochodem bezpieczeństwa. Wysokimi umiejętnościami jazdy w deszczu popisał się w pierwszym starcie w domowej rundzie na torze Monza. Po nieudanych kwalifikacjach startował z czternastego miejsca, jednak szybko awansował do czołówki. W bezpośrednim pojedynku pokonał Leclerca i Holendra Nycka de Vriesa na ostatnich okrążeniach, dzięki czemu odniósł drugi triumf w karierze. Luca pomógł sobie jednak ścięciem pierwszej szykany toru – sędziowie uznali, że zyskał dzięki temu przewagę, za co dostał karę pięciu sekund doliczenia do wyniku. W konsekwencji spadł na czwartą pozycję. Włoch dopiął swego i sięgnął po zwycięstwo w niedzielnej rywalizacji. Po starcie z piątej lokaty jechał bardzo skutecznie i z przewagą blisko trzech sekund nad Brazylijczykiem Sérgio Sette Câmarą dojechał do mety. Na hiszpańskim torze Jerez de la Frontera startował z drugiej lokaty. Włoch utrzymał swoją pozycję, jednak problemy z degradacją spowodowały spadek na siódme miejsce. Na starcie niedzielnego wyścigu Ghiotto pojedynkował się z Kingiem, w konsekwencji czego doszło między nimi do kontaktu. W efekcie Włoch stracił lokatę na rzecz Kanadyjczyka Nicholasa Latifiego i Rowlanda. Tego drugiego do końca naciskał w walce o najniższy stopień podium. Podczas finałowej eliminacji, na torze Yas Marina, podchodził z iluzorycznymi szansami na podium klasyfikacji generalnej. Luca w sobotnich zmaganiach dojechał czwarty po starcie z piątej lokaty. Wyścig zakończył za zawodnikami, którzy znajdowali się przed nim w tabeli – Rowlandem, Leclerciem i swoim zespołowym partnerem, Rosjaninem Artiomem Markiełowem. Okazało się jednak, że pierwszy z nich został zdyskwalifikowany z powodu zbyt cienkiej deski wyściełającej podłogę pojazdu, dzięki czemu Włoch awansował na najniższy stopień podium oraz otrzymał niepowtarzalną okazję do zajęcia trzeciego miejsca w końcowej klasyfikacji. W niedzielnej rywalizacji dojechał piąty, natomiast Brytyjczyk siódmy, co uniemożliwiło jednak dokonanie tej sztuki. W trakcie sezonu Ghiotto zdobył 185 punktów.
W sezonie 2018 Ghiotto nawiązał współpracę z hiszpańskim zespołem Campos Racing. Współpraca z zespołem nie należała do udanych, w efekcie czego zanotował wyraźny regres wyników. Pierwszą sesję kwalifikacyjną i wyścig zakończył na dwunastej pozycji. Zdecydowanie lepiej spisał się w niedzielę, kiedy to zdołał awansować na szóste miejsce. Na torze w Baku zdołał zakwalifikować się na czwartej lokacie. Już na drugim okrążeniu w szesnastym zakręcie zaliczył jednak obrót, w konsekwencji czego rozbił swój pojazd. Niedzielny start również okazał się nieudany dla Włocha, który po starcie z końca stawki zakończył na czternastym miejscu z okrążeniem straty do zwycięzcy. Na torze pod Barleconą do sobotniego wyścigu startował z trzeciej pozycji. Na starcie zdołał wyprzedzić Taja Alexa Albona, jednak ostatecznie podium przegrał z Brytyjczykami – George’em Russellem i Lando Norrisem. W niedzielnym sprincie ponownie musiał uznać wyższość pierwszego z nich, w efekcie czego linię mety przeciął jako piąty. Na torze w Monte Carlo po starcie z szóstej pozycji zaliczył kontakt z rodakiem Antonio Fuoco, w konsekwencji czego uszkodził przednie zawieszenie i musiał wycofać się z rywalizacji. Dzień później uderzył w tył bolidu Japończyka Tadasuke Makino, który miał problem ze startem. W efekcie Włoch wyjechał z Monako z zerowym dorobkiem punktowym. Na francuskim torze Paul Ricard kwalifikacje ukończył na piątej lokacie. W sobotnim wyścigu otrzymał jednak karę stop and go za zbyt długą pracę mechaników przy pojeździe przed startem wyścigu. Luca po raz kolejny zaprezentował wysokie umiejętności na mokrym torze, dzięki czemu linię mety przeciął jako czwarty. Kara czasowa na Hiszpanie Roberto Merhim pozwoliła mu jednak wskoczyć na trzecie miejsce. W niedzielnym starcie kierowca Campos Racing spisał się znakomicie także na suchym torze, dzięki czemu ponownie stanął na najniższym stopniu podium. Na austriackim Red Bull Ringu Ghiotto już od sesji treningowej nie prezentował tempa. W konsekwencji nie zdobył ani jednego punktu w ciągu całego weekendu. Zdecydowanie lepiej było na torze Silverstone w Anglii, gdzie po dziewiątym miejscu w czasówce, w sobotniej rywalizacji zdołał awansować na piątą pozycję. Dzień później linię mety przeciął jako szósty. Po wyścigu otrzymał jednak karę doliczenia pięciu sekund do rezultatu za zbyt szybką jazdę w trakcie trwania wirtualnego samochodu bezpieczeństwa. W efekcie spadł na dziewiątą lokatę. Na węgierskim Hungaroringu zakwalifikował się na piątym miejscu i na takim też zakończył długi wyścig. Karę doliczenia dziesięciu sekund do wyniku otrzymał jednak Brazylijczyk Sérgio Sette Câmara, dzięki czemu Włoch przesunął się na piąte miejsce. W niedzielę wyszedł na prowadzenie po rewelacyjnym starcie. Wyścig prowadził do dwudziestego czwartego okrążenia, dzielnie broniąc się przed szybszym Albonem. Ostatecznie musiał jednak uznać wyższość Taja. Linię mety przekroczył blisko dziewięć i pół sekundy za kierowcą zespołu DAMS. Na belgijskim torze Spa-Francorchamps Luca uzyskał czwarty czas w kwalifikacjach. W wyścigu Włoch nie miał jednak dostatecznie dobrego tempa do walki w czołówce i mimo ambitnej obrony pozycji ostatecznie dojechał na siódmej lokacie. W niedzielę kierowca Campos Racing utrzymał drugą pozycję po starcie, którą stracił jednak na rzecz De Vriesa na piątym okrążeniu. Luca ponownie zmagał się z ogumieniem, w związku z czym musiał uznać wyższość również Norrisa, Albona oraz Markiełowa i pogodzić się z szóstym miejscem. Po problematycznych kwalifikacjach na włoskiej Monzie, w trakcie których zajął dopiero czternaste miejsce, Luca zdołał wspiąć się na dziesiątą pozycję. W niedzielnym starcie ponownie zaliczył awans, dzięki czemu wywalczył punkty za szóstą lokatę. Na rosyjskim torze w Soczi zajął w czasówce czwarte miejsce. Zaraz po starcie zaliczył jednak kontakt z Tadasuke Makino, w konsekwencji czego musiał wycofać się z rywalizacji. Niepowodzenie z soboty siłą rzeczy rzutowało na rezultat w niedzielę – Luca dojechał na przedostatniej czternastej lokacie. Ostatnie kwalifikacje sezonu na torze Yas Marina były wyjątkowo nieudane, gdyż zakończył je na siedemnastym miejscu. Zespół Włocha zastosował alternatywną strategię polegającą na zdecydowanym opóźnieniu wizyty w boksach. Tempo Ghiotto było nadspodziewanie dobre, dzięki czemu zdołał wskoczyć do czołówki. Pod koniec rywalizacji wykorzystał zdecydowanie świeższe ogumienie do awansu na trzecią pozycję w wyścigu. Zdobył również dodatkowo dwa punkty za najszybsze okrążenie wyścigu. W ostatnim starcie sezonu nie prezentował już równie konkurencyjnego tempa. Na ostatnim okrążeniu wyścigu stracił punkt za ósmą lokatę na rzecz Albona. Przeciętny sezon Włoch zakończył na 8. miejscu z dorobkiem zaledwie 111 punktów.
W 2019 roku Luca nawiązał współpracę z debiutującą w serii brytyjską ekipą UNI-Virtuosi Racing. Był to najlepszy sezon w karierze Włocha, który jednak obfitował w wiele wzlotów i upadków. Sezon na torze Sakhir rozpoczął od wywalczenia pierwszego w karierze pole position. Problemy ze sprzęgłem na starcie sprawiły jednak, że spadł na szóstą pozycję. Włoch sukcesywnie odrabiał straty, dzięki czemu zdołał awansować na drugie miejsce. Zanim jednak tego dokonał, Kanadyjczyk Nicholas Latifi zdołał odjechać reszcie stawki i z bezpieczną przewagą sięgnąć po zwycięstwo. W sprincie Ghiotto potwierdził wysoką formę na tym torze. Zyskał na starcie, by po zaledwie czterech okrążeniach znaleźć się na czele wyścigu. Na dwunastym okrążeniu, kiedy posiadał przewagę pięciu sekund nad Brazylijczykiem Sérgio Sette Câmarą, niespodziewanie zjechał do boksów. Tempo Włocha było dzisiaj jednak nieosiągalne dla innych – to pozwoliło mu na dwa okrążenia przed końcem odzyskać pozycję lidera. Była to druga w karierze wygrana Włocha. Na ulicznym torze w Baku Włoch zajął trzecią pozycję w kwalifikacjach. Kierowca Virtuosi Racing utrzymał swoją lokatę po starcie, jednak został wywieziony przez Niemca Micka Schumachera w pierwszym zakręcie, w konsekwencji czego spadł na siódme miejsce. Będąc na piątej lokacie w czasie okresu neutralizacji, został uderzony przez Camarę, który w trakcie dogrzewania opon wpadł w poślizg. Włoch był zmuszony zjechać do boksów po nowe skrzydło. Dzięki ponownej neutralizacji nie stracił jednak dystansu do rywali, co pozwoliło mu awansować na szóste miejsce w wyścigu. W niedzielnym starcie zdołał awansować na czwartą lokatę. Po okresie neutralizacji jechał tuż za walczącymi o drugą pozycję Brytyjczykiem Jackiem Aitkenem i Amerykaninem Juanem Manuelem Correą. Pierwszy z nich wcześniej dohamował do drugiego zakrętu toru, co zaskoczyło Włocha. W konsekwencji wjechał w bandę, a za nim kilku innych zawodników. Na hiszpańskim torze pod Barceloną Ghiotto po raz drugi w sezonie startował z pole position. Ponownie jednak miał problemy na starcie, w konsekwencji czego spadł aż na siódme miejsce. Jeszcze na tym samym okrążeniu, w zakręcie La Caixa, zbyt optymistycznym atakiem jego przednie skrzydło uszkodził Francuz Dorian Boccolacci. Po wizycie w boksach Włoch prezentował jednak znakomite tempo, dzięki któremu awansował na czwartą lokatę. W niedzielę Luca ponownie popisał się dobrym tempem wyścigowym, co pozwoliło mu zakończył wyścig na drugim miejscu. Skuteczny atak na Brytyjczyka Calluma Ilotta przeprowadził na ostatnim okrążeniu wyścigu. Do sobotniego startu na ulicznym torze w Monte Carlo przystępował z trzeciego miejsca. Na starcie zyskał pozycję na rzecz Ilotta, który nie ruszył do okrążenia formującego. Ostatecznie musiał uznać wyższość jedynie Holendra Nycka de Vriesa. Po wyścigu okazało się jednak, że pojazd Włocha nie przeszedł kontroli technicznej, w konsekwencji czego został wykluczony z tabeli wyników. Startując z końca stawki, zaliczył kontakt z Hindusem Mahaveerem Raghunathanem w zakręcie szóstym, który wykluczył go z niedzielnej rywalizacji. Na francuskim torze Paul Ricard był dopiero jedenasty w czasówce. Włoch zdecydowanie opóźnił wizytę w boksach, zjeżdżając po miękką mieszankę dopiero na dziesięć okrążeń przed metą. W trakcie pojedynku z Correą uszkodził prawe przednie koło, przez co musiał wycofać się z rywalizacji. Wcześniej otrzymał karę doliczenia pięciu sekund za przekroczenie limitu prędkości w pit-lane. W niedzielę zdołał awansować z końca stawki na dwunastą pozycję. Na austriackim Red Bull Ringu wywalczył piątą lokatę w kwalifikacjach. W wyścigu prezentował wysokie tempo, dzięki czemu pod koniec rywalizacji wyprzedził De Vriesa. Linię mety przeciął drugi za Japończykiem Nobuharu Matsushitą. W niedzielnym starcie Włoch zdołał awansować na drugą lokatę, a dzięki kraksie Szwajcara Louis Delétraza jego strata do Camary została zniwelowana w wyniku wyjazdu samochodu bezpieczeństwa. Luca nie wykorzystał jednak kilku okrążeń, które otrzymał do skutecznego ataku i przeciął linię mety jako drugi. Na torze brytyjskim torze Silverstone zajął drugie miejsce w czasówce za zespołowym partnerem Zhou Guanyu. Ghiotto wyprzedził na starcie Chińczyka i prowadził do postoju w boksach. Po wyjeździe stracił pozycję na rzecz Latifiego przez niedogrzane ogumienie. Gdy jednak doprowadził je do właściwej temperatury, zdołał go wyprzedzić i odskoczyć na blisko trzy i pół sekundy na mecie. W trakcie walki nie obyło się jednak bez kontaktu. W sprincie Luca zdołał awansować na piątą lokatę, jednak w wyniku przebicia lewej tylnej opony w końcowej fazie wyścigu musiał zjechać do boksów i ostatecznie dojechał dwunasty. Na starcie sobotniego wyścigu na Hungaroringu stracił pozycję na rzecz Latifiego. Po wizycie w boksach wyjechał za Aitkenem. Niesprzyjające warunki do wyprzedzania sprawiły, że Włoch mocno zużył opony, w konsekwencji czego musiał bronić pozycji przed Matsushitą. Dzięki samochodowi bezpieczeństwa na trzy okrążenia przed końcem rywalizacji zdołał obronić swoje miejsce. W niedzielę Ghiotto stracił kilka lokat na starcie, jednak ostatecznie wywalczył jeden punkt dzięki wyprzedzeniu Rosjanina Nikity Mazepina. Na belgijskim torze Spa-Francorchamps do sobotniego wyścigu startował z dziewiątej pozycji. Na skutek śmiertelnego wypadku Francuza Anthoine'a Huberta oba wyścigi zostały jednak odwołane. Kwalifikacje na domowym torze Monza zakończył dopiero na czternastej lokacie. W sobotnim wyścigu zaprezentował jednak rewelacyjną formę. Już po dwóch okrążeniach znajdował się na piątym miejscu. Awaria pistoletu do śrub powstrzymała go przed spektakularnym zwycięstwem. Ostatecznie linię mety przeciął drugi ze stratą nieco ponad pięciu sekund do Matsushity. Dodatkowe dwa punkty wywalczył za najszybsze okrążenie wyścigu. W niedzielę na siódmym okrążeniu urwał przednie skrzydło po uderzeniu w tylne koło De Vriesa w pierwszym zakręcie toru. Ostatecznie dojechał na ostatniej piętnastej pozycji. Na rosyjskim torze w Soczi zakwalifikował się na czwartym miejscu. Na piątym okrążeniu znalazł się na czele sobotniego wyścigu po udanym manewrze wyprzedzania na De Vriesa. Włoch zastosował jednak alternatywną strategię, w myśl której do boksów zjechał dopiero na dwudziestym czwartym okrążeniu. Okazało się, że poniósł większe straty, niż przewidywał zespół. W trakcie pojedynku z Latifim mocno nadwyrężył opony, w konsekwencji czego stracił trzecie miejsce na ostatnim okrążeniu wyścigu na rzecz Louisa Delétraza. Ponownie jednak mógł cieszyć się z dodatkowych punktów za najszybsze kółko wyścigu. W trakcie pierwszego okrążenia sprintu doszło do kraksy z udziałem Jacka Aitkena, Nikity Mazepina i Nobuhary Matsushity, dzięki której znalazł się na czele wyścigu. Po okresie czerwonej flagi, w trakcie której porządkowi naprawili bandę okalającą tor, Ghiotto rozpoczął skróconą rywalizację. Włoch utrzymał prowadzenie i sięgnął po trzecią wygraną w sezonie, jednak do końca musiał obawiać się ataku ze strony świeżo upieczonego mistrza serii, Nycka de Vriesa. Do ostatnich w sezonie kwalifikacji na torze Yas Marina startował z jedenastego miejsca. W trakcie sobotniej rywalizacji zdołał awansować na szóstą lokatę. Co ważne, zachował szansę na tytuł wicemistrzowski dzięki słabszej postawie Nicholasa Latifiego. W trakcie niedzielnych zmagań wyprzedził na starcie Latifiego, by już na drugim okrążeniu prowadzić przed Francuzem Giuliano Alesim. Włoch narzucił wysokie tempo, dzięki któremu sięgnął po czwarte zwycięstwo w sezonie. Na drugim miejscu dojechał jednak Latifi, który w połączeniu z dwoma punktami za najszybsze okrążenie wyścigu przypieczętował wicemistrzostwo. Kierowca UNI-Virtuosi Racing w klasyfikacji generalnej zajął jednak 3. pozycję z dorobkiem 207 punktów – siedem stracił do Latifiego, natomiast o zaledwie trzy wyprzedził Camarę.
World Endurance Championship.
Po raz pierwszy w Mistrzostwa Świata Samochodów Długodystansowych Ghiotto pojawił się w sezonie 2019. Zadebiutował podczas rundy na japońskim torze Fuji Speedway. Reprezentując zespół Lawrence'a Tomlinsona w klasie LMP1 rywalizację zakończył na jedenastym miejscu. 
Blancpain GT Series.
Na sezon 2020 podpisał kontrakt z włoskim zespołem R-Motorsport na starty w wyścigach samochodów sportowych – Blancpain GT Series.
Wyniki.
Formuła 2.
‡ - Kierowcy otrzymali połowę punktów, gdyż przejechano mniej niż 75% dystansu wyścigu.

</doc>
<doc id="3003522" url="https://pl.wikipedia.org/wiki?curid=3003522" title="Kościół Serafinowski">
Kościół Serafinowski

Kościół Serafinowski – niekanoniczny prawosławny związek wyznaniowy powstały w środowisku ukraińskiej emigracji w Kanadzie. Jego główną świątynią była Blaszana Katedra (ang. Tin Can Cathedral, ukr. Бляшана Катедра) w Winnipeg.
Ukraińscy emigranci zaczęli przyjeżdżać do Kanady w 1891 głównie z austro-węgierskich prowincji, regionów Bukowiny i Galicji. Nowi przybysze z Bukowiny byli prawosławni, a ci z Galicji grekokatolikami. Obie grupy wyznaniowe w liturgii posługiwały się obrządkiem bizantyjskim. Do 1903 populacja ukraińskich imigrantów w zachodniej Kanadzie stała się wystarczająco duża, aby przyciągnąć uwagę przywódców religijnych, polityków i pedagogów.
Tło wydarzeń i najważniejsze postacie.
Centralną postacią w społeczności ukraińskiej w Winnipeg w tym czasie był Kyryło Henyk (w zapisie angielskim Cyril Genik). Genik pochodził z Galicji, po ukończeniu gimnazjum ukraińskiego we Lwowie studiował krótko prawo na uniwersytecie w Czerniowcach. Po przybyciu do Kanady stał się pierwszym Ukraińcem zatrudnionym przez rząd kanadyjski i pracował jako agent imigracyjny przy osiedlaniu nowych osadników na ich nowych ziemiach. Kuzyn Genika, Iwan Bodrug (1874-1952) i jego przyjaciel Iwan Negricz (1875-1946) również pochodzili z wioski Berezów w rejonie kołomyjskim i byli wykwalifikowanymi nauczycielami szkół podstawowych w Galicji. Wymienione trzy osoby stanowiły trzon inteligencji ukraińskiej społeczności i były znane jako Berezowska Trójca (Березівська Трійця). Genik, najstarszy, jako jedyny z trójki, był żonaty. Jego żona Paulina (z domu Curkowska) była córką kapłana, kobietą wykształconą. Mieli trzech synów i trzy córki.
Inną znaną postacią był biskup Serafin (imię świeckie: Stiefan Ustwolski). Został on wyświęcony na biskupa na górze Athos przez mnicha Antyma, który uważał się za biskupa. Podejrzewano, że Antym wyświęcił go na przekór carowi. Rosyjski Świątobliwy Synod Rządzący suspendował Serafina. Mimo to Serafin wyjechał do Ameryki Północnej, podając się za biskupa i na krótko zatrzymując się u ukraińskich księży w Filadelfii. W momencie przybycia do Winnipeg, nie należał już do Rosyjskiej Cerkwi Prawosławnej ani jakiejkolwiek innej kanonicznej jurysdykcji prawosławnej. Ukraińcy na prerii przyjęli go jako podróżującego świętego człowieka, według tradycji, która sięga samych początków chrześcijaństwa. Pozyskiwanie wiernych ułatwiał Serafinowi fakt, że wśród ukraińskich emigrantów w Winnipeg i regionie nie działali żadni hierarchowie greckokatoliccy.
Kolejną osobą, uczestniczącą w wydarzeniach, które doprowadziły do powstania Blaszanej Katedry był asystent Serafina Makary Marczenko, który przybył razem z nim z USA do Kanady.
Arcybiskup Adélard Langevin, którego siedziba znajdowała się w dzielnicy świętego Bonifacego, był głową diecezji rzymskokatolickiej w zachodniej Kanadzie, w bezpośrednim kontakcie z papieżem. Wierzył, że jego kapłani w zupełności wystarczali, by zaspokajać potrzeby religijne ludności ukraińskiej. Wpływ na rozwój wydarzeń mieli również William Patrick, szef Wyższej szkoły w Manitobie (Manitoba College), Prezbiteriańskiego College'u w Winnipegu (Presbyterian College); Liberalna Partia Manitoba i misjonarze Rosyjskiej Cerkwi Prawosławnej.
Wydarzenia.
W 1902 członek parlamentu Manitoby, Joseph Bernier, wprowadził ustawę o przejmowaniu własności Grecko-Rusińskiego(Ukraińców określano również jako Rusinów) Kościoła w komunii z Rzymem pod kontrolę Kościoła Rzymskiego ". Arcybiskup Langevin oświadczył: " Rusini muszą udowodnić, że są katolikami, przekazując nieruchomości Kościołowi, a nie tak, jak protestanci (..) osobom lub zgromadzeniom świeckim, niezależnym od kapłana lub biskupa". Liczba ludności ukraińskiej na prerii przyciągnęła zainteresowanie także rosyjskich misjonarzy prawosławnych. Rosyjski Kościół Prawosławny wydawał 100 tys. dolarów rocznie na działalność misyjną w Ameryce Północnej. Również Kościół Prezbiteriański zainteresował się sprawą i zaprosił młodych mężczyzn ze społeczności ukraińskiej do wstąpienia do College'u Manitoby (dziś Uniwersytet Winnipeg), gdzie specjalne klasy zostały utworzone dla młodych Ukraińców, którzy chcieli zostać nauczycielami (a później niezależnymi duchownymi służącymi w obrządku bizantyjskim). Biegły w języku niemieckim, Dr King, dyrektor Kolegium, przeprowadził rozmowy kwalifikacyjne z Bodrugiem i Negriczem w języku niemieckim. Genik przetłumaczył naukowe dokumenty w formie pisemnej z języka polskiego na język angielski. Stali się oni pierwszymi ukraińskimi studentami uniwersytetu w Ameryce Północnej – College'u Manitoby, który w tym czasie był częścią Uniwersytetu w Manitobie.
Genik, Bodrug i Negricz zajęli się zabezpieczaniem ukraińskiej społeczności. Z ich inspiracji do Winnipeg w 1903 przybył biskup Serafin, aby utworzyć Kościół, który byłby niezależny od wszelkich Kościołów w Europie, i nie miałby zobowiązań wobec żadnej z grup religijnych zainteresowanych przyciągnięciem nowych wiernych spośród imigrantów ukraińskich na prerii. Ku zadowoleniu Genika, Bodruga i Negricza, Serafim utworzył Prawosławny Rosyjski Kościół (nie Rosyjski Kościół Prawosławny), którego ogłosił się głową, a żeby udobruchać Ukraińców, nazywał go również Kościołem Serafinowskim. Obowiązywał w nim obrządek bizantyjski, z którym imigranci byli zaznajomieni, zaczął też wyświęcać psalmistów i diakonów, a "... 13 grudnia 1903 roku niewielki budynek po wschodniej stronie McGregor Street pomiędzy ulicami Manitoba i Pritchard, który mógłby być nazwany cerkwią Świętego Ducha, został oficjalnie poświęcony przez Serafina i otwarty dla wiernych".
W listopadzie 1904 roku Serafin rozpoczął budowę "Blaszanej Katedry" (ang. Tin Can Cathedral) na rogu King Street i Stella Avenue Charyzmatyczny Serafin "... wyświęcił około 50 kapłanów i diakonów, wielu z nich półanalfabetów, którzy wykonywali kapłańskie obowiązki według ustalonych zasad, głosząc niezależność prawosławia i nadzorując kościelny majątek. W ciągu dwóch lat Kościół Serafinowski ten zgromadził prawie 60 000 zwolenników ... ". Od kandydatów na kapłanów Kościoła nie wymagano żadnego przygotowania teologicznego - wśród wyświęcanych przez Serafina byli dawni cerkiewni psalmiści, absolwenci szkół nauczycielskich, rolnicy. Duchowni, którzy otrzymali od niego niekanoniczne święcenia, podejmowali działalność w różnych regionach Kanady.
Z powodu różnych niedyskrecji i problemów z alkoholem, Serafin stracił zaufanie inteligencji, która zaprosiła go do Winnipeg i postanowiła usunąć go z władz kościelnych, nie doprowadzając przy tym do rozpadu samej wspólnoty wiernych. Serafin udał się do Petersburga, aby pozyskać uznanie i dalsze finansowanie rosyjskiego Świątobliwego Synodu Rządzącego dla szybko rozwijającej się wspólnoty. Podczas jego nieobecności, Iwan Bodrug i Iwan Negricz, już studenci teologii w Manitoba College, a także kapłani Kościoła Serafinowskiego, uzyskali gwarancję od prezbiterian na dofinansowanie tego Kościoła pod warunkiem, że w przyszłości zostanie on przekształcony w duchu prezbiteriańskim. Późną jesienią 1904 Serafin wrócił z Petersburga, jego wyjazd zakończył się całkowitym niepowodzeniem. Po powrocie zorientował się w sytuacji i natychmiast ekskomunikował wszystkich kapłanów uczestniczących w pozbawieniu go zwierzchności nad Kościołem. Udostępnił lokalnym gazetom ich zdjęcia i zostały one wydrukowane z nazwiskami kapłanów na piersiach, jakby byli przestępcami. Serafin również został ekskomunikowany przez Święty Synod i w 1908 wyjechał z Kanady. Fakt, iż 18 spośród wyświęconych przez niego kapłanów faktycznie przeszła do Kościoła Prezbiteriańskiego, ostatecznie skompromitował jego działalność.
Zdaniem Włodzimierza Osadczego działalność "serafinowców" nie miała zbyt dużego wpływu na całokształt życia religijnego ukraińskiej emigracji na kontynencie amerykańskim. O wiele istotniejszym zjawiskiem były konwersje na prawosławie, jak również przechodzenie do wspólnot prezbiteriańskich, baptystycznych, metodystycznych lub adwentystycznych.
Następstwa.
Iwan Bodrug stanął na czele nowego Kościoła niezależnego. Był charyzmatycznym kapłanem, pod wpływem kontaktów z prezbiterianami zbliżył się do ewangelikalnego chrześcijaństwa. Dożył do 1950 roku. Świątynia, z której korzystał, znajdowała się na rogu ulic Pritchard i McGregor. Pierwszy obiekt został już rozebrany, natomiast drugi, wybudowany z funduszy prezbiterian nadal stoi do dziś naprzeciwko Świątyni Pracy w północnej dzielnicy Winnipeg.
Abp Langevin zwiększył swoje starania, aby pozyskać społeczność ukraińską dla Kościoła rzymskokatolickiego. Założył bazyliańską cerkiew św Mikołaja, w której służyli duchowni belgijscy (jednym z nich był ks. Achille Delaere), w języku staro-cerkiewno-słowiańskim, w rycie bizantyjskim. Wygłaszali kazania w języku polskim. Cerkiew znajdowała się naprzeciw greckokatolickiego soboru św. św. Włodzimierza i Olgi w Winnipeg przy McGregor Street.
Partia Liberalna, świadoma, że Ukraińcy nie byli już sprzymierzeni z arcybiskupem Langevinem i rzymskimi katolikami, którzy akurat opowiadali się po stronie Partii Konserwatywnej, sfinansowała pierwszą gazetę w języku ukraińskim w Kanadzie, "Rolnik Kanadiski" (Canadian Farmer), którego pierwszym redaktorem został Iwan Negricz.
"Biskup" Serafin zakończył działalność w 1908 roku. W 1913 ukraińskie pismo „Ukrajinskij Hołos” informowało, że sprzedawał Biblie pracownikom kolei w Kolumbii Brytyjskiej. Według innego źródła wrócił do Rosji.
Cyryl Genik przeniósł się na jakiś czas z najstarszą córką i jednym z synów do Stanów Zjednoczonych, do Północnej Dakoty, następnie wrócił do Kanady i zmarł w 1925 roku.
Makary Marczenko, po wyjeździe Serafina, obwołał się nie tylko nowym biskupem Kościoła Serafinowskiego, ale także arcypatriarchą, arcypapieżem, arcyhetmanem i arcyksięciem. "Ekskomunikował" także papieża i Świątobliwy Synod Rządzący. Istnieją zapisy, że podróżował po wsiach i posługiwał Ukraińcom, którym bardzo brakowało ich obrządku wschodniego aż do 1930 roku. Według innego źródła współcześni nie traktowali go poważnie i uważali za psychicznie chorego.

</doc>
<doc id="3003523" url="https://pl.wikipedia.org/wiki?curid=3003523" title="Lize Marke">
Lize Marke

Lize Marke (ur. 1 grudnia 1936 w Wemmel) – belgijska wokalistka pop, prezenterka. Reprezentantka Belgii podczas 10. Konkursu Piosenki Eurowizji.
Kariera.
Konkurs Piosenki Eurowizji.
Marke zaczęła śpiewać profesjonalnie w 1962 roku, a w 1963 roku po raz pierwszy wzięła udział w belgijskich preselekcja do Eurowizji. Wtedy też zaprezentowała dwie piosenki „Luister naar de wind” i „Saksisch porselei”. Propozycje zakończyły jednak rywalizacja odpowiednio na drugim i czwartym miejscu.
W 1965 wykonywała wszystkie sześć propozycji podczas kolejnych krajowych wyborów. Ostatecznie głosowanie jury zwyciężyła piosenka „Als het weer lente is”. Podczas Eurowizji, piosenka jednak nie odniosła sukcesu, zajmując ostatnie (wspólnie z Finlandią, Niemcami i Hiszpanią) piętnaste miejsce z zerowym dorobkiem punktowym. Było to już drugie „zero punktów” w historii tego kraju. Pierwszy niechlubny tytuł otrzymał Fud Leclerc w 1962 roku. Marke byłą również drugą od czasu debiutu kobietą reprezentującą Belgię.
Po Eurowizji.
W 1965 roku, Lize Marke prowadziła swój autorski program na kanale VRT. Potem jej kariera ustała, choć wydawała płyty i występowała aż do połowy lat 70. W 2002 roku została wydana płyta z jej największymi przebojami.

</doc>
<doc id="3003525" url="https://pl.wikipedia.org/wiki?curid=3003525" title="Portugalia na Mistrzostwach Świata w Lekkoatletyce 2013">
Portugalia na Mistrzostwach Świata w Lekkoatletyce 2013

Portugalia na Mistrzostwach Świata w Lekkoatletyce 2013 – reprezentacja Portugalii podczas czempionatu w Moskwie liczyła 12 zawodników.

</doc>
<doc id="3003526" url="https://pl.wikipedia.org/wiki?curid=3003526" title="Tarchały Wielkie (przystanek kolejowy)">
Tarchały Wielkie (przystanek kolejowy)

Tarchały Wielkie − przystanek osobowy w Tarchałach Wielkich, w Polsce, w województwie wielkopolskim, w powiecie ostrowskim, w gminie Odolanów. Przystanek został otwarty w dniu 10 października 1909 roku. Położony jest na linii kolejowej z Ostrowa Wielkopolskiego do Grabowna Wielkiego.
W roku 2017 przystanek obsługiwał 0–9 pasażerów na dobę.

</doc>
<doc id="3003527" url="https://pl.wikipedia.org/wiki?curid=3003527" title="Dangjin">
Dangjin

Dangjin (kor. 당진시) – miasto w Korei Południowej, w prowincji Chungcheong Południowy. W 2003 liczyło 117 409 mieszkańców.

</doc>
<doc id="3003528" url="https://pl.wikipedia.org/wiki?curid=3003528" title="Miasta w Korei Południowej">
Miasta w Korei Południowej

Według danych oficjalnych pochodzących z 2010 roku Korea Południowa posiadała ponad 80 miast o ludności przekraczającej 40 tys. mieszkańców. Stolica kraju Seul jako jedyne miasto liczyło ponad 5 milionów mieszkańców; 8 miast z ludnością 1÷5 mln.; 11 miast z ludnością 500÷1000 tys.; 48 miast z ludnością 100÷500 tys.; 15 miast z ludnością 50÷100 tys. oraz reszta miast poniżej 50 tys. mieszkańców.
Największe miasta w Korei Południowej.
Największe miasta w Korei Południowej według liczebności mieszkańców (stan na 01.11.2010):

</doc>
<doc id="3003529" url="https://pl.wikipedia.org/wiki?curid=3003529" title="Pure Classics">
Pure Classics

Pure Classics – album Davida Garretta z 2002 roku, nagrany z Russian National Orchestra, pod batutą Michaiła Pletniowa.

</doc>
<doc id="3003531" url="https://pl.wikipedia.org/wiki?curid=3003531" title="Louise Fazenda">
Louise Fazenda

Louise Fazenda (ur. 17 czerwca 1895 w Lafayette, zm. 17 kwietnia 1962 w Beverly Hills) – amerykańska aktorka filmowa i artystka wodewilowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3003532" url="https://pl.wikipedia.org/wiki?curid=3003532" title="Postój">
Postój



</doc>
<doc id="3003533" url="https://pl.wikipedia.org/wiki?curid=3003533" title="Portoryko na Mistrzostwach Świata w Lekkoatletyce 2013">
Portoryko na Mistrzostwach Świata w Lekkoatletyce 2013

Portoryko na Mistrzostwach Świata w Lekkoatletyce 2013 – reprezentacja Portoryka podczas czempionatu w Moskwie liczyła 4 zawodników.

</doc>
<doc id="3003534" url="https://pl.wikipedia.org/wiki?curid=3003534" title="Garki (stacja kolejowa)">
Garki (stacja kolejowa)

Garki − stacja kolejowa w Garkach, w Polsce, w województwie wielkopolskim, w powiecie ostrowskim, w gminie Odolanów. Stacja została otwarta w dniu 1 października 1910 roku. Położona jest na linii kolejowej z Ostrowa Wielkopolskiego do Grabowna Wielkiego.
W roku 2017 stacja obsługiwała 20–49 pasażerów na dobę.

</doc>
<doc id="3003535" url="https://pl.wikipedia.org/wiki?curid=3003535" title="Aalburg">
Aalburg

Aalburg – dawna gmina w południowej Holandii, w prowincji Brabancja Północna, istniejąca w latach 1973-2019. Według danych na 1 stycznia 2013 roku gminę zamieszkiwało ok. 12,8 tys. mieszkańców.
Obejmowała 7 wsi: Babyloniënbroek, Drongelen, Eethen, Genderen, Meeuwen, Veen i będące siedzibą administracyjną Wijk en Aalburg oraz 3 przysiółki: Biesheuvel, Moleneid, Spijk. 
Na mocy decyzji rad gmin Aalburg, Werkendam i Woudrichem z 26 stycznia 2016 roku, te trzy gminy połączyły się, tworząc od 1 stycznia 2019 roku nową gminę Altena.

</doc>
<doc id="3003537" url="https://pl.wikipedia.org/wiki?curid=3003537" title="Bruno Bonifacio">
Bruno Bonifacio

Bruno Bonifacio (ur. 2 listopada 1994 roku) – brazylijski kierowca wyścigowy.
Kariera.
Początki.
Bonifacio rozpoczął karierę w jednomiejscowych samochodach wyścigowych w wieku 17 lat w 2011 roku w Brazylijskiej Formule 3. W F3 Brazil Open ukończył sezon na 7 pozycji. Poza tym wystartował także w Południowoafrykańskiej Formule 3, gdzie też 9 - krotnie stawał na podium. Gdy w głównej serii nie był klasyfikowany, to w klasie Light zdobył mistrzowski tytuł. Startował również w Formule Abarth, w której zajął odpowiednio 15 w europejskiej i 14 miejsce we włoskiej serii. W sezonie 2012 w Formule Abarth było już dużo lepiej. We włoskiej edycji uplasował się na 5 lokacie w klasyfikacji generalnej, a w europejskiej serii stanął na najniższym stopniu podium klasyfikacji końcowej.
Formuła Renault.
W 2012 roku Bonifacio rozpoczął stary w Północnoeuropejskim Pucharze Formuły Renault 2.0 oraz w Alpejskiej Formule Renault. W obu tych seriach Brazylijczyk podpisał kontrakt z włoską ekipą Prema Powerteam. W serii alpejskiej uplasował się na 20 pozycji w klasyfikacji generalnej, zaś w północnoeuropejskim pucharze pojawił się na podium raz, co mu dało ostatecznie 35 lokatę. 
Na sezon 2013 Bonifacio przedłużył kontrakt z Prema Powerteam na starty w Europejskim Pucharze Formuły Renault 2.0 oraz Alpejskiej Formule Renault. Z dorobkiem odpowiednio 29 i 145 punktów uplasował się tam odpowiednio na piętnastej i trzeciej pozycji w klasyfikacji generalnej.
W 2014 roku Brazylijczyk kontynuował współpracę z włoską ekipą Prema Powerteam w Europejskim Pucharze Formuły Renault 2.0 oraz w Alpejskiej Formule Renault. W edycji europejskiej w ciągu trzynastu wyścigów, w których wystartował, czterokotnie stawał na podium, w tym raz na jego najwyższym stopniu. Uzbierał łącznie 88 punktów. Dało mu to piąte miejsce w końcowej klasyfikacji kierowców. W serii alpejskiej odniósł jedno zwycięstwo i cztery razy stawał na podium, jednak jego wyniki nie były zaliczane do klasyfikacji.
Wyniki.
Podsumowanie.
† – Bonifacio nie był zaliczany do klasyfikacji.

</doc>
<doc id="3003538" url="https://pl.wikipedia.org/wiki?curid=3003538" title="Granowiec (stacja kolejowa)">
Granowiec (stacja kolejowa)

Granowiec − stacja kolejowa w Granowcu, w Polsce, w województwie wielkopolskim, w powiecie ostrowskim, w gminie Sośnie. Stacja została otwarta w dniu 1 października 1910 roku. Położona jest na linii kolejowej z Ostrowa Wielkopolskiego do Grabowna Wielkiego. Stacja jest obsługiwana pociągami Przewozów Regionalnych.
W roku 2017 stacja obsługiwała 10–19 pasażerów na dobę.

</doc>
<doc id="3003540" url="https://pl.wikipedia.org/wiki?curid=3003540" title="Czagar Bazar">
Czagar Bazar

Czagar Bazar ("Tell Czagar Bazar"; arab. تل شاغر بازار, "Tall Szaghar Bazar") – tell, stanowisko archeologiczne w północno-wschodniej Syrii, 35 kilometrów od miasta Al-Hasaka, w dorzeczu Chaburu. Pierwsze ślady osadnictwa w Czagar Bazar datowane są na VI tysiąclecie p.n.e. Osada została opuszczona na przełomie III i II tysiąclecia p.n.e.
Pierwsze prace wykopaliskowe w Czagar Bazar poprowadził w latach 1932-1937 brytyjski archeolog Max Mallowan. Odkryto wiele artefaktów (m.in. kultury Halaf oraz Ubajd), w tym gliniane tabliczki z pismem klinowym. Podczas prac brytyjskiej ekspedycji w Czagar, Mallowanowi towarzyszyła jego żona Agatha Christie, która tworzyła dokumentację fotograficzną wykopalisk. W 1999 roku wznowiono prace wykopaliskowe w kooperacji brytyjsko-belgijsko-syryjskiej (British Institute for the Study of Iraq, Uniwersytet w Liège, Directorate-General of Antiquities and Museums). Dzięki zakończonym w 2002 roku wykopaliskom uzyskano kolejne tabliczki z pismem klinowym (214 artefaktów).
Osada była zamieszkana już w VI tysiącleciu p.n.e. Odnaleziono tutaj wiele szczątków ceramiki przynależnej do kultury Halaf oraz późniejszego okresu Ubajd. Prawdopodobnie od połowy IV do końca III tysiąclecia p.n.e. osada była opuszczona. W okresie starego państwa asyryjskiego Czagar Bazar było dużym ośrodkiem administracyjnym wykorzystywanym przez amoryckiego władcę Szamszi-Adada I (1813-1781 p.n.e.). Z czasów rządów jego syna Jasmah-Adada pochodzi szereg odkrytych w Czagar tabliczek składających się na archiwum administracyjne zarządcy.

</doc>
<doc id="3003541" url="https://pl.wikipedia.org/wiki?curid=3003541" title="Pawłów Wielkopolski">
Pawłów Wielkopolski

Pawłów Wielkopolski – stacja kolejowa w Pawłowie, w Polsce, w województwie wielkopolskim, w powiecie ostrowskim, w gminie Sośnie. Stacja została otwarta w dniu 1 października 1910 roku. Położona jest na linii kolejowej z Ostrowa Wielkopolskiego do Grabowna Wielkiego.
W roku 2017 stacja obsługiwała 20–49 pasażerów na dobę.

</doc>
<doc id="3003545" url="https://pl.wikipedia.org/wiki?curid=3003545" title="Bukowina Sycowska (stacja kolejowa)">
Bukowina Sycowska (stacja kolejowa)

Bukowina Sycowska − stacja kolejowa w Bukowinie Sycowskiej, w Polsce, w województwie dolnośląskim, w powiecie oleśnickim, w gminie Międzybórz. Stacja została otwarta w dniu 1 października 1910 roku. Położona jest na linii kolejowej z Ostrowa Wielkopolskiego do Grabowna Wielkiego.
W roku 2017 stacja obsługiwała 10–19 pasażerów na dobę.

</doc>
<doc id="3003546" url="https://pl.wikipedia.org/wiki?curid=3003546" title="Antonio Fuoco">
Antonio Fuoco

Antonio Fuoco (ur. 20 maja 1996 w Cosenzy) – włoski kierowca wyścigowy.
Życiorys.
Początki kariery.
Fuoco rozpoczął karierę w jednomiejscowych samochodach wyścigowych w wieku 17 lat w 2013 roku w Panamskiej Serii GP – edycji zimowej. W tejże serii wyścigowej po raz pierwszy stanął na najwyższym stopniu podium – podczas wyścigu na torze w Palm Beach. Później jeszcze raz stanął na podium. Z dorobkiem 52 punktów zdobył tytuł wicemistrza serii.
Formuła Renault.
Na sezon 2013 Włoch podpisał kontrakt z włoską ekipą Prema Powerteam na starty w Europejskim Pucharze Formuły Renault 2.0 oraz w Alpejskiej Formule Renault. W europejskiej serii wystartował tylko gościnnie, zaś w edycji alpejskiej sześciokrotnie zwyciężał i jedenastokrotnie stawał na podium. Uzbierane 245 punktów pozwoliło mu zdobył tytuł mistrza serii.
Formuła 3.
W 2014 roku Włoch rozpoczął starty w Europejskiej Formule 3 z włoską ekipą Prema Powerteam. Wystartował łącznie w 33 wyścigach, w ciągu których dziesięciokrotnie stawał na podium, w tym dwukrotnie na jego najwyższym stopniu. Uzbierał łącznie 355 punktów. Wystarczyło to na piąte miejsce w końcowej klasyfikacji kierowców.
Seria GP3.
W sezonie 2015 Włoch przeniósł się do GP3, gdzie nawiązał współpracę z brytyjską ekipa Carlin. Fuoco już w trzecim starcie stanął na podium, zajmując drugą lokatę podczas głównego wyścigu w Austrii. Sporo błędów i niezawinione kolizje sprawiły jednak, że wyniki były słabsze w stosunku do tego, co mogło być. W czołowej dwójce znalazł się jeszcze w finałowym wyścigu, na torze Yas Marina w Abu Zabi. Łącznie w siedmiu wyścigach meldował się w czołowej szóstce i z dorobkiem 88 punktów został sklasyfikowany na 6. miejscu.
W drugim roku startów Fuoco reprezentował barwy rodzimego zespołu Trident Racing, w którym zastąpił swego rodaka Lucę Ghiotto. Antonio zanotował bardzo udany początek sezonu, w którym zaliczył sześć podiów w przeciągu dziewięciu wyścigów. Odniósł przy tym dwa zwycięstwa – w sprincie na Silverstone oraz głównym wyścigu na Hockenheimringu. W drugiej połowie sezonu stracił dystans do rywali. Stanął tylko dwukrotnie na podium sprintów – na torze Spa-Francorchamps oraz Monzie. Do finałowej rundy w Abu Zabi przystępował z niewielkimi szansami na tytuł mistrzowski. Bardzo słaby weekend, w którym nie odnotował żadnych punktów, o mało nie kosztował go podium klasyfikacji generalnej, jednak ostatecznie udało mu się go utrzymać.
Formuła 2.
W 2017 roku awansował do bezpośredniego przedsionka Formuły 1, Formuły 2. Podpisał kontrakt z włoską ekipą Prema Racing, która broniła wówczas mistrzowski tytuł. Partnerował Monakijczykowi Charlesowi Leclercowi, jednak już od samego początku sezonu pozostawał w cieniu zespołowego kolegi. Sytuację dobrze obrazuje klasyfikacja generalna. Monakijczyk sięgnął po tytuł mistrzowski ze zdecydowaną przewagą, z kolei Fuoco zmagania zakończył dopiero na 8. lokacie. Zdobył zaledwie dziewięćdziesiąt osiem punktów w stosunku do dwustu osiemdziesięciu dwóch Charlesa. Antonio największe straty poniósł przede wszystkim jednak w pierwszej połowie sezonu, głównie z powodu trudności z radzeniem sobie z degradacją ogumienia, własnych błędów, a także kolizji z rywalami. Nierówna forma skutkowała także utratą tytułu przez zespół Premy. W pierwszej w sezonie sesji kwalifikacyjnej, która została rozegrana na torze w Bahrajnie, Fuoco uzyskał drugi czas, co zwiastowało obiecujące wyniki. W trakcie czasówki przeszkadzał jednak Rosjaninowi Artiomowi Markiełowowi w osiągnięciu szybkiego okrążenia, za co został relegowany na piąte miejsce. W sobotnim wyścigu Włoch stracił na starcie kilka pozycji i ostatecznie dojechał na dziewiątym miejscu za Japończykiem Nobuharu Matsushitą, przez co nie mógł startować z pole position w niedzielę. W drugim podejściu również nie popisał się dobrym startem. Do końca walczył o ósmą lokatę – ostatecznie dojechał za Wenezuelczykiem Johnnym Cecotto Jr na dziewiątej pozycji. Na kolejne punkty Włoch musiał czekać aż do austriackiej rundy na Red Bull Ringu. Szanse na dobre wyniki tracił między innymi w wyniku degradacji opon, własnych błędów, a także kolizji. W trakcie sobotniej rywalizacji zderzył się z Brazylijczykiem Sérgio Sette Camarą w azerskim Baku, natomiast podczas sprintu na hiszpańskim torze pod Barceloną z Holendrem Nyckiem de Vriesem. Weekend w Spielbergu był przełomowym momentem. Antonio wykręcił trzeci czas sesji kwalifikacyjnej. W wyścigu zdołał ją utrzymać, jednak do końca musiał bronić pozycji przez Brytyjczykiem Oliverem Rowlandem. Dzień później zanotował udany start i dzięki dobremu tempu awansował na piątą lokatę, do końca naciskając swojego rodaka Lucę Ghiotto. Na angielskim torze Silverstone kłopoty z ustawieniami pojazdu powróciły – Włoch startował po bardzo kiepskich kwalifikacjach z ostatniej pozycji i ostatecznie nie wywiózł z tego weekendu żadnych punktów. Do sobotniego wyścigu na węgierskim Hungaroringu Antonio startował z piątej pozycji, jednak z powodu kłopotów technicznych nie dojechał do mety. Wynik ten przełożył się więc na odległą siedemnastą lokatę w niedzielnym starcie. Po wakacyjnej przerwie forma Fuoco wyraźnie wzrosła. W kwalifikacjach ponownie był piąty. W rywalizacji, która była kilkakrotnie przerywana wyjazdem samochodu bezpieczeństwa, Włoch nie popełniał błędów i prezentował dobre tempo, do końca rywalizacji naciskając Ghiotto. Antonio wyścig zakończył jako piąty, jednak w związku z dyskwalifikacją Leclerca i Rowlanda awansował na najniższy stopień podium. Dzień później dorzucił kolejne punkty za siódme miejsce. Na torze Monza, przed własną publicznością, Włoch startował z siódmej lokaty. Na mokrym torze Antonio jechał jednak jak natchniony i zdołał awansować na drugie miejsce. W wyniku kary Ghiotto Fuoco otrzymał pierwsze w karierze zwycięstwo. Niedzielna rywalizacja odbywała się na suchym asfalcie – i tym razem jednak kierowca Premy prezentował bardzo dobre tempo, dzięki któremu zdołał dojechać na najniższym stopniu podium i wywiózł najwięcej punktów ze wszystkich w ten weekend. W trakcie rywalizacji dorzucił jeden punkt za najszybsze okrążenie wyścigu. W pierwszym wyścigu na hiszpańskim torze Jerez de la Frontera Włoch startował dopiero z piętnastej lokaty. Bezbłędna i szybka jazda w połączeniu z korzystną dla niego neutralizacją przełożyło się na trzecie podium z rzędu, w tym czwarte w sezonie trzecie miejsce. W niedzielnym starcie dojechał na piątej pozycji. W finałowej rundzie na torze Yas Marina Antonio wywalczył trzeci czas w czasówce i na takiej też pozycji zdołał dojechać do mety. Po wyścigu okazało się jednak, że ciśnienie w przednich oponach Włocha była zbyt niskie. W konsekwencji stracił cenne punkty do klasyfikacji i sezon zakończył z dorobkiem zdobytym w Hiszpanii. W niedzielnym starcie pojechał jednak bardzo ambitnie i zdołał awansować na jedenaste miejsce.
W 2018 roku przeniósł się do czeskiej ekipy Charouz Racing System.
Wyniki.
Podsumowanie.
† – Fuoco nie był zaliczany do klasyfikacji

</doc>
<doc id="3003547" url="https://pl.wikipedia.org/wiki?curid=3003547" title="Ekwador na Mistrzostwach Świata w Lekkoatletyce 2013">
Ekwador na Mistrzostwach Świata w Lekkoatletyce 2013

Ekwador na Mistrzostwach Świata w Lekkoatletyce 2013 – reprezentacja Ekwadoru podczas czempionatu w Moskwie liczyła 12 zawodników.

</doc>
<doc id="3003549" url="https://pl.wikipedia.org/wiki?curid=3003549" title="Uzbekistan na Mistrzostwach Świata w Lekkoatletyce 2013">
Uzbekistan na Mistrzostwach Świata w Lekkoatletyce 2013

Uzbekistan na Mistrzostwach Świata w Lekkoatletyce 2013 – reprezentacja Uzbekistanu podczas czempionatu w Moskwie liczyła 3 zawodników, z których żaden nie zdobył medalu.

</doc>
<doc id="3003551" url="https://pl.wikipedia.org/wiki?curid=3003551" title="Pierre Ollivier">
Pierre Ollivier

Pierre Ollivier (ur. 1890, zm. ?) – belgijski zapaśnik. Srebrny medalista olimpijski z Paryża.
Zawody w 1924 były jego jedynymi igrzyskami olimpijskimi. Walczył w stylu wolnym, zdobywając srebro w wadze średniej, poniżej 79 kilogramów. W finale pokonał go Szwajcar Fritz Hagmann.

</doc>
<doc id="3003554" url="https://pl.wikipedia.org/wiki?curid=3003554" title="Westerhoven">
Westerhoven

Westerhoven – wieś w Holandii, w prowincji Brabancja Północna, w gminie Bergeijk, położona w dolinie dwóch rzek: Keersop i Beekloop. Do 1 stycznia 1997 roku była siedzibą administracyjną gminy o tej samej nazwie.
Znaleziska archeologiczne wykazały obecność ludzi na tym obszarze już w epoce kamienia. Znalezione obiekty z tego okresu można podziwiać w muzeum w Bergeijk, na zamku w Veldhoven i w muzeum archeologicznym w Leiden.

</doc>
<doc id="3003557" url="https://pl.wikipedia.org/wiki?curid=3003557" title="Kevin Jörg">
Kevin Jörg

Kevin Jörg (ur. 11 września 1995) – szwajcarski kierowca wyścigowy.
Życiorys.
Początki kariery.
Jörg rozpoczął karierę w jednomiejscowych samochodach wyścigowych w wieku 16 lat w 2011 roku w Formule BMW Talent Cup. Zajął w niej 4 miejsce. Później przeniósł się do Formuły Abarth, gdzie też startował do 2012 roku. W pierwszym sezonie startów był sklasyfikowany odpowiednio na 19 w europejskiej oraz na 22 we włoskiej serii. W 2012 roku było już nieco lepiej. We włoskiej edycji zdołał nawet sześciokrotnie stanąć na podium. Zarówno w europejskiej, jak i we włoskiej edycji ukończył sezon na 6 lokacie.
Formuła Renault.
W 2012 roku Jörg rozpoczął starty w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W serii północnoeuropejskiej, w bolidzie zespołu Daltec Racing z dorobkiem trzech punktów ukończył sezon na 47 pozycji, a w europejskim pucharze wystartował gościnnie w tylko jednym wyścigu.
Na sezon 2013 Jörg podpisał kontrakt z ekipą Jenzer Motorsport na starty w Europejskim Pucharze Formuły Renault 2.0 oraz Alpejskiej Formule Renault 2.0. Z dorobkiem odpowiednio dwóch i dziewięćdziesięciu punktów został sklasyfikowany odpowiednio na 23 i czwartej pozycji w klasyfikacji generalnej.
W 2014 roku Szwajcar rozpoczął współpracę z niemiecką ekipą Josef Kaufmann Racing w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji europejskiej w ciągu czternastu wyścigów, w których wystartował, dwukrotnie stawał na podium, w tym raz na jego najwyższym stopniu. Uzbierał łącznie 87 punktów. Dało mu to szóste miejsce w końcowej klasyfikacji kierowców. W serii północnoeuropejskiej odniósł dwa zwycięstwa i trzy razy stawał na podium. Z dorobkiem 118 punktów uplasował się na trzynastej pozycji w klasyfikacji generalnej.
W drugim sezonie współpracy łączył starty w północnoeuropejskim cyklu z europejską edycją. W pierwszej z nich był wyraźnie w cieniu zespołowego partnera, a zarazem rodaka Louis Delétraz. Największy sukces odniósł na austriackim torze Red Bull Ring, gdzie wygrał dwa z trzech startów. Do końca sezonu rywalizował o tytuł wicemistrzowski z Japończykiem Ukyo Sasaharą. Pokonał go różnicą zaledwie dziewięciu punktów. W trakcie zmagań jedenastokrotnie stawał na podium, dwukrotnie startował z pole position oraz trzykrotnie uzyskiwał najszybsze okrążenie wyścigu.
W drugiej z nich do ostatniej rundy walczył o tytuł mistrzowski. Na rundę rozegraną na hiszpańskim torze Jerez de la Frontera przyjechał jako wicelider klasyfikacji generalnej. Spadek na koniec stawki w ostatnim wyścigu sezonu zniweczył jednak szansę na triumf. W ogólnej punktacji zdobył tyle samo „oczek”, co Delétraz (193), jednak ze względu na mniejszą liczbę zwycięstw (tylko jedno, odniesione w drugim starcie na brytyjskim torze Silverstone) został sklasyfikowany na 3. miejscu. Do niespodziewanego triumfatora, Brytyjczyka Jacka Aitkena, stracił trzynaście punktów. Szwajcar sześciokrotnie stawał na podium, raz sięgnął po pierwsze pole startowe oraz dwukrotnie uzyskał najszybszy czas okrążenia.
Seria GP3.
W sezonie 2016 awansował do serii GP3, gdzie nawiązał współpracę z debiutującą, lecz utytułowaną ekipą z Francji, DAMS.

</doc>
<doc id="3003558" url="https://pl.wikipedia.org/wiki?curid=3003558" title="Maria Kulik">
Maria Kulik



</doc>
<doc id="3003559" url="https://pl.wikipedia.org/wiki?curid=3003559" title="Abraham Lake">
Abraham Lake

Abraham Lake − sztuczne jezioro na rzece Saskatchewan Północny w zachodniej Albercie w Kanadzie.
Zbiornik został utworzony w 1972 poprzez wybudowanie tamy Bighorn Dam. Jezioro zostało nazwane na cześć Silasa Abrahama, mieszkającego nad rzeką Saskatchewan w XIX w..

</doc>
<doc id="3003560" url="https://pl.wikipedia.org/wiki?curid=3003560" title="Szlak pieszy nr 3589">
Szlak pieszy nr 3589

 Szlak pieszy nr 3589, Szlak turystyczny Stęszew – Szreniawa, na odcinku Rosnówko-Szreniawa "Trasa imienia Smoluchowskiego" – znakowany pieszy szlak turystyczny długości 18,7 km w województwie wielkopolskim, w zachodniej części Wielkopolskiego Parku Narodowego. Wytyczony jest od stacji kolejowej Stęszew brzegiem rezerwatów Bagno Dębienko i Suche Zbocza, pod linią kolejową Poznań-Wolsztyn, przez szosę Poznań-Stęszew, koło miejsc pamięci w lesie Wypalanki oraz brzegiem Jeziora Chomęcicko-Rosnowskiego do stacji kolejowej Trzebaw Rosnówko. Ze stacji kolejowej Trzebaw Rosnówko prowadzi rynną polodowcową wzdłuż Jeziora Rosnowskiego Małego do Jarosławca, gdzie po obejściu Jeziora Jarosławieckiego wytyczony jest przez lasy północnej części Wielkopolskiego Parku Narodowego przez najwyższe wzgórze kemowe i koło mauzoleum Bierbaumów do stacji kolejowej Szreniawa.
Historia szlaku.
Historia znakowania szlaków w Wielkopolskim Parku Narodowym.
Na fali mody na podmiejskie wycieczki w drugiej połowie XIX wieku leżące przy linii kolejowej Puszczykowo stało się popularnym celem eskapad poznaniaków. Od 1901 roku na stacji kolejowej Puszczykowo regularnie zatrzymują się pociągi. Około 1910 roku niemieckie organizacje turystyczne wytyczyły dwa szlaki spacerowe nad Jezioro Góreckie – z Puszczykowa przez Jezioro Jarosławieckie oraz z Mosiny, oznaczając ich przebieg w terenie wymalowanymi figurami geometrycznymi. Dostępność turystyczną terenów przyszłego parku narodowego znacznie zwiększyła budowa bocznej linii kolejowej nad Jezioro Budzyńskie.
4 grudnia 1921 roku wycieczkę z Rosnówka przez okolice Jarosławca do Szreniawy poprowadził prezes poznańskiego oddziału Polskiego Towarzystwa Tatrzańskiego Tadeusz Smoluchowski.
We wrześniu 1925 roku przyrodnik Adam Wodziczko w artykułach prasowych zwracał uwagę na popularność lasów nad brzegami jezior Góreckiego, Skrzynka i Kociołek wśród poznańskich wycieczkowiczów, postulując objęcie ich ochroną w postaci rezerwatu. W 1948 roku sieć pięciu szlaków turystycznych w przyszłym Wielkopolskim Parku Narodowym zaprojektował i wytyczył osobiście geograf Jerzy Szulczewski. Wytyczone przez niego szlaki z niewielkimi zmianami stanowią podstawę sieci szlaków turystycznych w Wielkopolskim Parku Narodowym. Należą one do najstarszych szlaków nizinnych w Polsce. W 1956 roku wyznaczone przez Szulczewskiego szlaki oznakowano według jednolitego systemu znakowania szlaków – poziomymi pasami białymi z kolorowym pośrodku.
W marcu 1957 roku rada parku uchwaliła zwiększenie dostępności turystycznej powstającego Wielkopolskiego Parku Narodowego poprzez utworzenie pięciu parkingów dla samochodów w Jeziorach, Jarosławcu, nad jeziorem Lipno, w Puszczykowie i Puszczykówku oraz założenie miejsc kempingowych w Kątniku, na Osowej Górze i nad jeziorami Łódzkim i Jarosławieckim. Zaplanowała też oznaczenie wjazdów bramami z napisem „Wielkopolski Park Narodowy”.
Franciszek Jaśkowiak oceniał w 1957 roku, że obszar parku odwiedza rocznie ok. 500 tys. turystów i wycieczkowiczów oraz że jest to popularne miejsce wypoczynku i spędzania urlopów. Równolegle z utworzeniem parku narodowego Polskie Towarzystwo Turystyczno-Krajoznawcze oznakowało w parku siedem ścieżek turystycznych o łącznej długości 83 km oraz ustawiło drogowskazy i tablice informacyjne na wejściach do parku i skrzyżowaniach szlaków.
Szlak w systemie szlaków pieszych Wielkopolskiego Parku Narodowego.
Szlak jest szlakiem pieszym jednoetapowym, ale przewodniki turystyczne proponują wykorzystać go do dwóch osobnych wycieczek: na odcinku stacja kolejowa Szreniawa – stacja kolejowa Rosnówko oraz na odcinku stacja kolejowa Stęszew – stacja kolejowa Rosnówko.
Szlak został odnowiony w 2001 roku. Wstęp na szlak jest bezpłatny.
Przebieg szlaku.
Odcinek stacja kolejowa Stęszew – stacja kolejowa Trzebaw-Rosnówko.
Początkiem szlaku jest stacja kolejowa Stęszew (0,0 km). Z niej szlak prowadzi na wschód odcinkiem wspólnym ze szlakiem nr 3583 przez przejazd kolejowo-drogowy do miejsca rozwidlenia szlaków, a następnie ulicą Trzebawską do granic Stęszewa. Za granicą miasta szlak wytyczony jest w lewo na północ leśną ścieżką do płotu ośrodka wypoczynkowego nad jeziorem Lipno (1,0 km), a następnie wzdłuż płotu ośrodka do leśnej drogi (1,3 km). Szlak wzdłuż drogi schodzi w podmokłe dno doliny polodowcowej, a następnie ponownie wzdłuż płotu do bramy ośrodka wypoczynkowego (1,9 km), gdzie szlak skręca w prawo na południowy wschód. Drogą długości około 500 metrów przez bór sosnowy szlak wytyczony jest do skraju Rezerwatu Bagno Dębienko, po minięciu którego szlak prowadzi przez młody las do skraju pola i skrętu w lewo na północ. Brzegiem pola szlak wytyczony jest w dół i po minięciu dwóch zakrętów przekracza przez mostek Trzebawkę na wschodnim skraju bagna Dębienko. Ze skraju obszaru bagnistego szlak prowadzony jest w górę na północ przez bór mieszany, a następnie łagodnym łukiem w dół, obchodząc od wschodu i północy rezerwat Suche Zbocze. Po opuszczeniu lasu szlak skręca w prawo i przepustem pod linią kolejową Poznań-Wolsztyn prowadzi do drogi krajowej nr 5 (4,3 km). Po jej przekroczeniu i przejściu 200 m szlak wytyczony jest w kierunku północnym w stronę leśnej drogi prowadzącej przez las Wypalanki (4,7 km), w którym koło łuku drogi znajduje się masowy cmentarz ofiar zbrodni nazistowskiej oraz pomnik je upamiętniający (5,0 km). Szlak wytyczony jest leśną drogą na północ, po 600 metrach skręca na północny wschód i prowadzi do miejsca wypoczynku przy skrzyżowaniu z leśną droga gruntową Wypalanki-Rosnówko (6,9 km), a następnie do brzegu Jeziora Chomęcicko-Rosnowskiego (6,9 km). Zarośniętym brzegiem jeziora szlak prowadzi ścieżką na południowy wschód, a następnie trzykrotnie skręcając w las prowadzi do leśnego traktu łączącego Wypalanki z Rosnówkiem (8,4 km). Traktem tym szlak wytyczony jest w lewo, na południowy wschód do Rosnówka (9,6 km). Przez zabudowania wsi szlak prowadzi ulicą Leśną obok grobu poległego w 1945 roku żołnierza radzieckiego. Po przekroczeniu drogi krajowej nr 5 szlak skręca w lewo na wschód, a następnie w prawo do stacji kolejowej Trzebaw Rosnówko (9,9 km).
Odcinek stacja kolejowa Trzebaw Rosnówko – stacja kolejowa Szreniawa.
Ze stacji kolejowej Trzebaw-Rosnówko przez zabudowania Rosnówka na południowy wschód szlak wytyczony jest wspólnym około 300-metrowym odcinkiem ze szlakiem nr 3590 pomiędzy zabudowaniami a terenami polnymi. Od miejsca rozgałęzienia szlaków szlak prowadzi drogą Jarosławiec-Rosnówko wzdłuż rynny polodowcowej, pomiędzy oddzielającym szlak od Jeziora Rosnowskiego Małego borem sosnowym z rozłożystym dębem po lewej, a posadzonym pod koniec XX wieku pasem zadrzewienia po prawej. Przebieg szlaku na tym odcinku częściowo pokrywa się z rowerowym szlakiem im. Jana Pawła II. Po około 900 metrach szlak skręca w lewo na północny wschód (11,8 km) w kierunku Jeziora Jarosławieckiego i około 800 metrów prowadzi ścieżką wytyczoną jego brzegiem. Przy południowo-wschodnim krańcu jeziora szlak wraca w górę na drogę i prowadzi w lewo do skrzyżowania ze szlakiem imienia Bernarda Chrzanowskiego w Jarosławcu (12,9 km).
Z Jarosławca szlak wytyczony jest obok głazu Franciszka Jaśkowiaka, w lewo wokół południowego krańca jeziora Jarosławieckiego, a następnie drogą wzdłuż wschodniego brzegu jeziora na północ aż do odbicia pod kątem prostym w prawo na wschód (14,0 km). Przez około 700 metrów szlak prowadzony jest pofalowanym terenem leśnym, w którym po dwóch zakrętach wzdłuż skraju lasu dochodzi do grajzerówki (15,3 km). Po jej przekroczeniu szlak wytyczony jest równoległą ścieżką przez około 300 metrów do skrętu w leśny dukt w prawo na północny wschód, a następnie w górę wysokopiennym borem do szczytu wzgórza 125 m n.p.m. (16,3 km) – najwyższego wzgórza kemowego w północnej części Wielkopolskiego Parku Narodowego. Na wzniesieniu szlak wytyczony jest pod kątem prostym w lewo na północny zachód leśną ścieżką w dół do ścieżki biegnącej równolegle do grajzerówki. Po około 300 metrach szlak skręca w lewo przekraczając grajzerówkę (17,6 km) i prowadzi około 150 metrów skrajem pola. Następnie szlak wytyczony jest w prawo na północ w las i w lesie łukiem w lewo w pobliżu mauzoleum Bierbaumów. Na skraj lasu szlak wyprowadzony jest około 300 metrową drogą w dół, gdzie skręca w lewo na zachód w kierunku Szreniawy. Przed przejazdem kolejowo-drogowym skręca w prawo na stację kolejową Szreniawa, gdzie szlak się kończy (18,7 km).
Miejsca na szlaku.
Stęszew.
Położony przy tradycyjnym szlaku handlowym łączącym Dolny Śląsk z Wielkopolską Stęszew prawa miejskie zyskał w 1370 roku. Zachowany jest owalny układ miasteczka średniowiecznego z centralnie położonym rynkiem. Według miejskiego portalu informacyjnego do atrakcji turystycznych miasta należą zagospodarowane turystycznie jeziora, nad którymi miejscowość jest zlokalizowana, dom podcieniowy na starym mieście mieszczący Muzeum Regionalne oraz zabytkowe kościoły. Na położonej nad brzegiem Samicy Pańskiej Górze znajdują się pozostałości grodziska stożkowego i ruiny zamku.
Zwiedzenie zabytków kultury i miejsc cennych przyrodniczo wokół miasta umożliwia ścieżka edukacyjno-przyrodniczo-kulturowa „Wokół Stęszewa”.
Obszary ochrony ścisłej Bagno Dębienko i Suche Zbocza.
Położony przy szlaku, w zasilanym przez Trzebawkę zagłębieniu wysoczyzny morenowej, Obszar Ochrony Ścisłej Bagno Dębienko, chroni legowiska ptaków wodno-błotnych na obszarze szuwarowym oraz bagienno-łąkowym z pasem kępowych turzyc. Na północny wschód od Bagna Dębienko położony jest Obszar Ochrony Ścisłej Suche Zbocza, utworzony celem ochrony subkontynentalnego boru świeżego z domieszką dębów, rzadko występującego w Wielkopolsce. Nasłoneczniony stok porastają zbiorowiska roślinności ciepłolubnej.
Trasa szlaku na odcinku w pobliżu obudowy rezerwatów pokrywa się ze ścieżką edukacyjno-przyrodniczo-kulturową „Wokół Stęszewa”.
Las Wypalanki.
Środkowy odcinek szlaku prowadzi przez kompleks leśny Wypalanki z reliktowo-pomnikowym drzewostanem. Znajdujące się w lesie miejsce pamięci upamiętnia dokonane w kompleksie leśnym w listopadzie 1939 roku oraz pierwszej połowie 1940 roku masowe egzekucje około 1700 więźniów z Poznania, Kościana i obozu w Żabikowie oraz pochowane w tym miejscu ciała osób zamordowanych w innych miejscach. Jest to też prawdopodobne miejsce egzekucji 7 lipca 1942 roku członków delegatury rządu. Pięć symbolicznych masowych grobów oraz pomnik zostały obsadzone cisami.
Jarosławiec i jezioro Jarosławieckie.
W liczącej kilka zabudowań miejscowości Jarosławiec krzyżują się szlaki piesze oraz szlak rowerowy im. Jana Pawła II. W 1962 roku władze Wielkopolskiego Parku Narodowego urządziły w niej miejsce biwakowe oraz kąpielisko na trawiastej plaży nad Jeziorem Jarosławieckim.
Szreniawa.
Szlak przebiega przez wzgórze, na którego szczycie znajduje się wzniesiony ok. 1880 roku na planie krzyża łacińskiego neogotycki budynek zwieńczony 22-metrową wieżą z tarasem widokowym. Przeznaczony na mauzoleum właścicieli Szreniawy – rodziny Bierbaumów – został w 1993 roku uznany za zabytek i odrestaurowany w 2001 roku. Mieści się w nim ekspozycja lokalnej historii.
Wpisane do gminnego rejestru zabytków zabudowania dworca kolejowego w Szreniawie, będącego końcem szlaku, wzniesiono na początku XX wieku. Położone obok, powstałe w 1964 roku Muzeum Narodowe Rolnictwa i Przemysłu Rolno-Spożywczego w Szreniawie, w 1975 roku uzyskało status muzeum narodowego. Muzeum gromadzące na dwudziestohektarowym terenie, obejmującym XIX-wieczne zabudowania gospodarcze oraz dwór, zabytki dotyczące rolnictwa, przemysłu wiejskiego oraz wsi jest jedynym muzeum rolnictwa tej rangi w Polsce.

</doc>
<doc id="3003561" url="https://pl.wikipedia.org/wiki?curid=3003561" title="Marcos Siebert">
Marcos Siebert

Marcos Siebert (ur. 16 marca 1996 roku) – argentyński kierowca wyścigowy.
Kariera.
Początki.
Siebert rozpoczął karierę w jednomiejscowych samochodach wyścigowych w wieku 15 lat w 2011 roku w Fórmula Metropolitana. Tam jednak nie wystartował w żadnym wyścigu. Rok później w tej samej serii startując w 4 wyścigach zdołał dwukrotnie stanąć na podium. Z dorobkiem 37 punktów został sklasyfikowany na 12 pozycji.
Formuła Renault.
Na sezon 2013 Argentyńczyk podpisał kontrakt ze szwajcarską ekipą Jenzer Motorsport na starty w Europejskim Pucharze Formuły Renault 2.0 oraz Alpejskiej Formule Renault. Z dorobkiem odpowiednio dwóch i dziesięciu punktów został sklasyfikowany w obu seriach na 24 pozycji w klasyfikacji generalnej.

</doc>
<doc id="3003563" url="https://pl.wikipedia.org/wiki?curid=3003563" title="Dienis Korniejew">
Dienis Korniejew

Dienis Korniejew (ros. Денис Корнеев, ur. 2 marca 1993 w Moskwie) – rosyjski kierowca wyścigowy.
Kariera.
Formuła 4.
Korniejew rozpoczął karierę w jednomiejscowych samochodach wyścigowych w wieku 19 lat w 2012 roku we Francuskiej Formule 4. W ciągu 14 wyścigów nigdy nie zdołał stanąć na podium. Jego najlepszą pozycją było 5 miejsce zajęte podczas sobotniego wyścigu na torze Paul Ricard Circuit. Z dorobkiem 40 punktów zakończył sezon na 11 pozycji w klasyfikacji generalnej serii.
Formuła Renault.
Na sezon 2013 Korniejew podpisał kontrakt ze szwajcarską ekipą Jenzer Motorsport na starty w Europejskim Pucharze Formuły Renault 2.0 oraz Alpejskiej Formule Renault 2.0. Jedynie w edycji alpejskiej był klasyfikowany. Z dorobkiem dziesięciu punktów ukończył tam sezon na 23 pozycji w klasyfikacji generalnej.
W 2014 roku Rosjanin kontynuował współpracę z Jenzer Motorsport w Alpejskiej Formule Renault 2.0. W ciągu czternastu wyścigów, w których wystartował, uzbierał łącznie 46 punktów. Dało to mu ósme miejsce w klasyfikacji generalnej. Wystartował także gościnnie w sześciu wyścigach Europejskiego Pucharu Formuły Renault 2.0 w bolidzei zespołu JD Motorsport.
Statystyki.
† – Korniejew nie był klasyfikowany.

</doc>
<doc id="3003564" url="https://pl.wikipedia.org/wiki?curid=3003564" title="ZETO Łódź">
ZETO Łódź

ZETO Łódź – jeden z Zakładów Elektronicznej Techniki Obliczeniowej. Powstało w Łodzi w 1965 roku, otwarcie nastąpiło w lipcu 1966.
Pierwsza siedziba ZETO Łódź mieściła się przy al. Kościuszki 80/82 (118), następna przy ulicy Hutora 69. Obecna siedziba, znajduje się przy ulicy Narutowicza 136.
Budynek został zaprojektowany przez Biuro Projektowe Miastoprojekt. Autorem jest architekt Danuta Walter. Budynek ZETO został zbudowany w stylu modernistycznym. Charakterystyczny dla tego stylu jest prosty kształt, kubistyczne formy, płaski dach i funkcjonalność. Budynek „zagrał” w filmie "Prywatne śledztwo" z Romanem Wilhelmim w roli głównej.
W 1994 ZETO Łódź zostało sprywatyzowane jako Centrum Komputerowe ZETO S.A. W 2009 roku rozpoczęto restrukturyzację przedsiębiorstwa. Akcje spółki w 2012 zostały wykupione przez Asseco Poland S.A., a w styczniu 2016 CK ZETO S.A. stało się częścią Asseco Data Systems S.A.
Po przeprowadzeniu kolejnej restrukturyzacji, 26 kwietnia 2016 roku Centrum Komputerowe „ZETO” spółka akcyjna została wykreślona z Rejestru Przedsiębiorców.

</doc>
<doc id="3003565" url="https://pl.wikipedia.org/wiki?curid=3003565" title="Denis Karnejew">
Denis Karnejew



</doc>
<doc id="3003567" url="https://pl.wikipedia.org/wiki?curid=3003567" title="Clement Spapen">
Clement Spapen

Clementius Herman Maria "Clement" Spapen (ur. 22 listopada 1906 w Antwerpii, zm. ?) – belgijski zapaśnik. Srebrny medalista olimpijski z Amsterdamu.
Zawody w 1928 były jego jedynymi igrzyskami olimpijskimi. Walczył w stylu wolnym, zdobywając srebro w wadze koguciej, poniżej 56 kilogramów.

</doc>
<doc id="3003568" url="https://pl.wikipedia.org/wiki?curid=3003568" title="Wulkany Włoch">
Wulkany Włoch

Wulkany Włoch − Półwysep Apeniński wraz z przyległymi wyspami oraz otaczającymi morzami jest obszarem znacznej aktywności wulkanicznej.
Znajdują się tu trzy czynne wulkany oraz cały szereg nieczynnych, zarówno drzemiących, jak i wygasłych. Według Global Volcanism Program prowadzonego przez Smithsonian Institution we Włoszech jest 14 wulkanów.
Aktywne wulkany:
Wulkany drzemiące:
Wulkany wygasłe:
Wulkany o nieznanym statusie:

</doc>
<doc id="3003570" url="https://pl.wikipedia.org/wiki?curid=3003570" title="Yu Kanamaru">
Yu Kanamaru



</doc>
<doc id="3003571" url="https://pl.wikipedia.org/wiki?curid=3003571" title="Skylab 3">
Skylab 3

Skylab 3 – druga załoga stacji kosmicznej Skylab, która w ramach programu Skylab kontynuowała prace poprzedników.
Misja.
Druga załoga stacji Skylab wystartowała z Ziemi 28 lipca 1973 roku. Tak jak poprzednicy dokonali najpierw inspekcji bazy z zewnątrz, a dopiero potem statek przycumował. Znowu jednak wystąpiły w bazie niesprawności. W dwóch (z czterech) zespołach silniczków korekcyjnych statku Apollo, ujawniła się ucieczka materiału pędnego, co groziło niemożnością powrotu na Ziemię.
Nowa załoga kontynuowała badania poprzedników, a także przeprowadziła badania materiałowe. W dniu 6 sierpnia Lousma i Garriott wyszli na zewnątrz bazy, aby założyć właściwy ekran osłonowy. W trakcie pobytu na stacji wyszli jeszcze dwukrotnie na zewnątrz bazy – 24 sierpnia Lousma i Garriott (podłączyli nowe żyroskopy), a 22 września Bean i Garriott (wymienili w teleskopach astronomicznych kasety z taśmami oraz pobrali próbki materiałów umieszczonych na zewnątrz bazy). Pobyt drugiej załogi w bazie satelitarnej Skylab był jeszcze bardziej owocny niż pierwszej. Uzyskano 77 600 obrazów z teleskopu ATM i 14 400 z aparatury EREP (Earth Resources Experiments Package) oraz 28,4 km taśmy magnetycznej z zapisami różnorodnych pomiarów. Na badanie Słońca astronauci przeznaczyli 305 godzin. W tym czasie Słońce było bardzo aktywne. Zaobserwowali wiele rozbłysków słonecznych. W czasie lotu badali naturalne zasoby Ziemi. Obserwacje przeprowadzali nad zachodnią Europą, Japonią, Australią, zachodnią Afryką, Ameryką Środkową i Ameryką Południową. Uzyskane wyniki przekazano zainteresowanym krajom. Obserwowali zagrożenie lawinowe w Szwajcarii, skutki trzęsienia ziemi w Meksyku, a nawet zanieczyszczenie atmosfery wzdłuż dróg w RFN. Pod koniec sierpnia i na początku września wykryli na Oceanie Atlantyckim narodziny cyklonu Christina, a w Zatoce Meksykańskiej – cyklon Delia.
Eksperymenty biologiczne powiodły się częściowo – zdechły doświadczalne muszki owocówki i gryzonie (szczuroskoczniki drobne). Ryby nie mogły przywyknąć do braku grawitacji. Natomiast pająki (Anita i Arabella) przystosowały się i zaczęły tkać prawidłowe pajęczyny.
Powrót na Ziemię nastąpił 25 września 1973 roku, po starannym zakonserwowaniu urządzeń bazy. Lot trwał 59 dni 11 godzin i 9 minut, co stanowiło nowy rekord amerykański. Po pomyślnym zakończeniu misji zadecydowano, że trzecia załoga będzie przebywać na pokładzie Skylaba znacznie dłużej.

</doc>
<doc id="3003572" url="https://pl.wikipedia.org/wiki?curid=3003572" title="Hrabstwo Bong">
Hrabstwo Bong

Hrabstwo Bong – jedno z piętnastu hrabstw Liberii, z siedzibą władz w mieście Gbarnga.
Według spisu ludności z 2008 roku liczy sobie 328 919 mieszkańców.
Dystrykty.
Hrabstwo dzieli się na dwanaście dystryktów: 

</doc>
<doc id="3003574" url="https://pl.wikipedia.org/wiki?curid=3003574" title="Wist minnesota">
Wist minnesota

Wist Minnesota – gra karciana wywodząca się ze stanu Minnesota, gdzie jest nazywana po prostu „wistem”. Gra pochodzi od wista klasycznego. Została najprawdopodobniej stworzona przez skandynawskich imigrantów w Ameryce. Jest bardzo podobna do skandynawskiej odmiany wista, nazywanej „wistem norweskim”. Gra jest również grywana w Południowej Dakocie, w której żyje bardzo duży odsetek ludzi pochodzenia skandynawskiego. Cechą charakterystyczną tej odmiany wista jest brak koloru atutowego.
Zasady.
Gra przeznaczona jest dla czterech graczy, którzy grają w dwóch parach. Partnerzy siedzą naprzeciwko siebie. W wiście Minnesota wykorzystuje się pełną talię (52) kart. Hierarchia kart jest typowa dla wista (od najstarszej do najmłodszej): A, K, Q, J, 10, 9, 8, 7, 6, 5, 4, 3, 2. Gra składa się z rozdania kart, wybrania rodzaju gry, rozgrywki i podliczenia punktów.
Na początku rozdający rozdaje wszystkim graczom 13 kart rozpoczynając od osoby siedzącej na lewo od niego. Następnie gracze równocześnie umieszczają przed sobą dowolną kartę koszulką do góry. Karta o barwie czarnej oznacza chęć gry „grand”, natomiast karta o barwie czerwonej oznacza chęć gry „pass”. Osoba na lewo od rozdającego odsłania swoją kartę. Jeżeli karta jest czerwona, robi to kolejna osoba. W przypadku, gdy wszystkie odsłonięte karty są czerwone, gra będzie typu „pass”. Jeżeli choć jedna odsłonięte karta jest czarna, to pozostali gracze nie odsłaniają już swoich kart i gra będzie typu „grand”.
Gra grand.
Odbywa się, jeżeli choć jedna osoba pokazała czarną kartę (czyli wybrała grę grand). Osoba siedząca na prawo od osoby, która wybrała grę grand zagrywa pierwszą kartę. Po niej robią to zgodnie z ruchem wskazówek zegara pozostali. Gracze mogą dołożyć dowolną kartę, ale istnieje obowiązek dokładania do koloru. W przypadku, gdy nie można dołożyć do koloru można położyć jakąkolwiek kartę. Osoba, która położyła najstarszą kartę w zagranym kolorze zdobywa lewę i zagrywa kolejną kartę.
Celem gry grand jest wzięcie jak najwięcej lew. Jeżeli para, która wybrała grę grand zdobyła więcej lew, to otrzymuje po jednym punkcie za każdą lewę wziętą powyżej 6. Jeżeli rozdanie wygrali ich przeciwnicy (obrońcy), to otrzymują po dwa punkty za każdą lewę wziętą powyżej 6. Stanowi to karę dla pary, która wybrała grę grand.
Gra pass.
Odbywa się, gdy wszyscy gracze pokazali czerwoną kartę (spasowali). Pierwszą kartę zagrywa osoba siedząca na lewo od rozdającego, po niej czynią to pozostali. Identycznie jak w grze grand istnieje obowiązek dokładania do koloru. Nie ma obowiązku bicia. Lewę bierze osoba, która położyła najstarszą kartę w zagranym kolorze.
Celem gry pass jest unikanie brania lew. Para, która wzięła więcej lew traci jeden punkt za każdą lewę wziętą powyżej 6. Są one dopisywane ich przeciwnikom.
Zakończenie gry.
Gra kończy się, gdy jedna z par zdobędzie co najmniej 13 punktów. Zajmuje to zwykle kilka rozdań.
Związek z wistem norweskim.
Gra jest bardzo podobna do wista norweskiego. Różni się od niego tym, że w wiście norweskim czerwona karta oznacza chęć gry grand, a czarna karta oznacza chęć gry pass.
Wist Minnesota współcześnie..
Wist Minnesota jest jedną z gier oferowanych przez Whist Portal.

</doc>
<doc id="3003575" url="https://pl.wikipedia.org/wiki?curid=3003575" title="Przełęcz Człowieka Śniegu">
Przełęcz Człowieka Śniegu

Przełęcz Człowieka Śniegu (ang. "Snowman's Pass") – amerykańsko-kanadyjski film sensacyjny z 2004 roku w reżyserii Rexa Piano. Wyprodukowany przez Shavick Entertainment, Insight Film Studios i Regent Entertainment.
Opis fabuły.
Narzeczony Diany (Nicole Eggert), przewodniczki górskiej, zginął w miejscu zwanym Przełęczą Człowieka Śniegu. Jego ciała nie odnaleziono. Dwa lata później Curt Seavers (Marc Singer) proponuje kobiecie pomoc w znalezieniu szczątków jej ukochanego. Wkrótce ruszają razem w góry...

</doc>
<doc id="3003578" url="https://pl.wikipedia.org/wiki?curid=3003578" title="Al-Shabaab">
Al-Shabaab



</doc>
<doc id="3003581" url="https://pl.wikipedia.org/wiki?curid=3003581" title="Abdullahi Yusuf">
Abdullahi Yusuf



</doc>
<doc id="3003582" url="https://pl.wikipedia.org/wiki?curid=3003582" title="Sharif Sheikh Ahmed">
Sharif Sheikh Ahmed



</doc>
<doc id="3003584" url="https://pl.wikipedia.org/wiki?curid=3003584" title="Linden (Alabama)">
Linden (Alabama)

Linden − miasto w południowo-wschodniej części Stanów Zjednoczonych, w Alabamie, stolica hrabstwa Marengo.
Demografia.
Według spisu dokonanego w 2000 roku przez United States Census Bureau miasto zamieszkiwało 2 424 mieszkańców. Było tam 938 gospodarstw domowych, które zamieszkiwało 662 rodzin. Gęstość zaludnienia wynosiła wtedy 260,7 os./km². W mieście wybudowanych było 1 084 domów (ich gęstość to 116,6 domu/km²).
Podział mieszkańców według ras (stan na 2000 rok):

</doc>
<doc id="3003585" url="https://pl.wikipedia.org/wiki?curid=3003585" title="Długi Wodospad">
Długi Wodospad

Długi Wodospad (słow. "Dlhý vodopád") – jeden z czterech Wodospadów Zimnej Wody w słowackich Tatrach Wysokich. Znajduje się na potoku Zimna Woda w Dolinie Zimnej Wody. Położony jest na wysokości około 1150 m, najniżej ze wszystkich wodospadów w tej grupie. Znajduje się poniżej skrzyżowania dwóch szlaków turystycznych. Nie jest to jeden wodospad, lecz kaskada wielu niewielkich wodospadów w zwężonym skalnym korycie. Zimna Woda przerżnęła się tutaj przez ogromne moreny utworzone przez lodowce niegdyś wysuwające się daleko z Doliny Zimnej Wody na przedpole Tatr. Pozostałością po nich są m.in. wyżłobione w skałach marmity i diabelskie młyny. Wykonano pod nim pomost widokowy z ławkami.

</doc>
<doc id="3003586" url="https://pl.wikipedia.org/wiki?curid=3003586" title="Efekt Somogyi">
Efekt Somogyi



</doc>
<doc id="3003588" url="https://pl.wikipedia.org/wiki?curid=3003588" title="Mistrzostwa Świata w Lekkoatletyce 2013 – skok w dal kobiet">
Mistrzostwa Świata w Lekkoatletyce 2013 – skok w dal kobiet

Skok w dal kobiet – jedna z konkurencji technicznych rozegranych podczas lekkoatletycznych mistrzostw świata na Łużnikach w Moskwie.
Obrończynią tytułu mistrzowskiego z 2011 roku była Amerykanka Brittney Reese.
Statystyka.
Rekordy.
Tabela prezentuje rekord świata, rekordy poszczególnych kontynentów oraz rekord mistrzostw świata przed rozpoczęciem mistrzostw.
Listy światowe.
Tabela przedstawia 10 najlepszych wyników uzyskanych w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzy zawodniczki do startu w tej konkurencji. Jedna z nich mogła mieć spełnione minimum B, pozostałe musiały wypełnić warunek A. Niedopuszczalne były rezultaty osiągnięte przy zbyt silnym wietrze (powyżej 2 m/s).
Lista startowa.
Tabela prezentuje listę startową zawodniczek skoku w dal wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3003591" url="https://pl.wikipedia.org/wiki?curid=3003591" title="Dlhý vodopád">
Dlhý vodopád



</doc>
<doc id="3003592" url="https://pl.wikipedia.org/wiki?curid=3003592" title="Levin Amweg">
Levin Amweg

Levin Amweg (ur. 11 września 1994 roku w Bernie) – szwajcarski kierowca wyścigowy.
Kariera.
Formuła LO.
Amweg rozpoczął karierę w jednomiejscowych samochodach wyścigowych w wieku 17 lat w 2011 roku w LO Formel Lista Junior. Tam też odniósł swoje pierwsze zwycięstwo w karierze - podczas niedzielnego wyścigu na Hockenheimringu. Z dorobkiem 103 puunktów ukończył sezon tuż za podium klasyfikacji końcowej. W kolejnym sezonie startów w tej serii zdobył już tytuł mistrzowski. 7 zwycięstw i w rezultacie 226 punktów umożliwiło mu pokonanie wszystkich rywali.
Formuła Renault.
Na sezon 2013 Szwajcar podpisał kontrakt ze szwajcarską ekipą Jenzer Motorsport na starty w Europejskim Pucharze Formuły Renault 2.0 oraz Alpejskiej Formule Renault 2.0. W edycji europejskiej uzbierane dwa punkty dały mu 22 miejsce w klasyfikacji generalnej. W serii alpejskiej nie był klasyfikowany.
W sezonie 2014 Amweg rozpoczął współpracę z francuską ekipą ART Junior Team w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji europejskiej w ciągu dwunastu wyścigów, w których wystartował, uzbierał łącznie 42 punkty. Dało mu to trzynaste miejsce w końcowej klasyfikacji kierowców. W serii północnoeuropejskiej odniósł jedno zwycięstwo i czterokrotnie stawał na podium. Z dorobkiem 107 punktów uplasował się na piętnastej pozycji w klasyfikacji generalnej.

</doc>
<doc id="3003593" url="https://pl.wikipedia.org/wiki?curid=3003593" title="Mistrzostwa Świata w Lekkoatletyce 2013 – sztafeta 4 × 100 m mężczyzn">
Mistrzostwa Świata w Lekkoatletyce 2013 – sztafeta 4 × 100 m mężczyzn

Sztafeta 4 × 100 metrów mężczyzn – jedna z konkurencji rozgrywanych podczas lekkoatletycznych mistrzostw świata na Łużnikach w Moskwie.
Obrońcą tytułu mistrzowskiego z 2011 roku była reprezentacja Jamajki, która wystąpiła w składzie: Nesta Carter, Michael Frater, Yohan Blake oraz Usain Bolt.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minimum kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić jedną sztafetę z wypełnionym minimum.

</doc>
<doc id="3003598" url="https://pl.wikipedia.org/wiki?curid=3003598" title="Jack Clement">
Jack Clement

Jack Henderson Clement znany też jako Cowboy Jack Clement (ur. 5 kwietnia 1931 w Memphis, zm. 8 sierpnia 2013 w Nashville) – amerykański muzyk country, piosenkarz i producent muzyczny.

</doc>
<doc id="3003599" url="https://pl.wikipedia.org/wiki?curid=3003599" title="Warszawianka (piłka ręczna)">
Warszawianka (piłka ręczna)

KS Warszawianka – sekcja piłki ręcznej Klubu Sportowego Warszawianka założona w 1926 roku.
Historia Sekcji Piłki Ręcznej KS Warszawianka.
Lata 1926-1939.
Hazena.
Szczypiorniak na Warszawiance narodził się w 1926 roku. Po raz pierwszy w tę dyscyplinę grywały w tym klubie panie. Ta nowa na ówczesne czasy dyscyplina pochodziła z Czech. Jej nazwa wywodziła się od słowa "hazet" oznaczającego w języku czeskim rzucać. Pierwszą ekipę żeńską tworzyły Krenerówna, Kozłowska, Halber, Wierzbowska, Fidzińska-Kaflińska, Kurzawianka,Leśnicka. Niestety nie odnosiły one sukcesów, w związku z czym drużyna przestała funkcjonować.
Narodziny sekcji męskiej.
Pierwszą drużynę szczypiornistów sformowano z piłkarzy nożnych, którzy nie zakwalifikowali się do pierwszego składu. Wśród nich był m.in. Jerzy Ketz, jeden z najwszechstronniejszych zawodników Warszawianki, odnoszący sukcesy także w lekkoatletyce. Już w 1934 roku piłkarze ręczni Warszawianki zdobyli tytuł Mistrza Warszawy, co niegdyś równało się Mistrzostwu Polski. W przeciwieństwie do piłkarzy nożnych szczypiorniści nie mieli wahań formy i aż do wybuchu wojny utrzymywali się w ekstraklasie.
Lata 1955-1989.
Powojenny czas nie był łaskawy dla chcących grać w piłkę ręczna w Warszawie. Sekcji piłki ręcznej nie było ani na Akademii Wychowania Fizycznego,ani na Politechnice Warszawskiej. Młodzież znalazła opiekę w zrzeszeniu „Start”w 1955 roku. Ze zrzeszenia droga wiodła do kola sportowego przy spółdzielni „Astra”. Pierwszym trenerem został M.Kamiński, a kierownikiem zespołu W.Bitshman. Ostatecznie drużynę piłkarzy ręcznych wzięła w opiekę Varsovia w 1957 roku, a w 1960 szczypiorniści grali jako Warszawianka. Wówczas trenerem został były kapitan drużyny – J.Jaworski. Już pierwszym sezonie zespół zdobył I miejsce w I lidze pokonując m.in. Grunwald Poznań, a także AZS-y z Krakowa i Gdańska. W 1964 roku noszono się z zamiarem likwidacji sekcji z powodu braku wyników. Ostatecznie nie zdecydowano się na ten krok, ze względu na zdobycie tytułu Mistrza Polski przez grupę juniorów. Zwycięski skład tworzyli: Nowiński, Kowalczyk. Ostatecznie w 1966 roku seniorzy powrócili do ekstraklasy. Prowadził ich wtedy Jacek Zglinicki, lecz z powodu braku miejsca do przeprowadzania treningów (hala Gwardii została poddana remontowi) nie dane mu było utrzymać formę zespołu.
Sytuacja sekcji poprawiła się na początku lat 70, kiedy została oddana go użytku nowa hala przy ulicy Merliniego. Dzięki temu młodzież miała miejsce, w którym mogłaby trenować. W 1979 roku ponownie sukces odnieśli juniorzy zdobywając brązowy medal Mistrzostw Polski. Seniorzy grali wówczas w I lidze. W latach 80 sekcja nie odnosi sukcesów w kategorii seniorów. Gra w III lidze, z której awansuje dopiero w 1989 roku z trenerem Zygmuntem Piwowarskim.
Lata 1989-2009.
Warszawianka TOP 2000.
Największe sukcesy seniorów Warszawianki przypadły na lata 90. W 1989 wraz z Zygmuntem Piwowarskim awansowali z III do II ligi (wówczas była jedynie I, nie było ekstraklasy).Zespół został objęty przez Bogdana Kowalczyka i ostatecznie w 1992 roku Warszawianka awansowała do ekstraklasy na długo. Następnie wymieniono szkoleniowca na Jacka Zglinickiego. Jego podopieczni zdobyli w 1993 roku III miejsce w Mistrzostwach Polski, zaś w 1994 sięgnęli po srebro a także po Puchar Polski.Po trenerze Zglinickim szczypiornistów przejął na krótko Stefan Wrześniewski, a po nim Jarosław Cieślikowski i ponownie Bogdan Kowalczyk. W 1999 roku zespół znów zajmuje III miejsce na Mistrzostwach Polski i nadal utrzymuje się w superlidze. W latach 2001-2004 głównym trenerem jest znów Jarosław Cieślikowski. W 2002 roku Warszawianka ponownie zdobywa srebrny medal Mistrzostw Polski oraz Puchar Polski. Mimo sukcesów, sekcja została rozwiązana w 2004 roku powodu finansowych klubu. W okresie lat 90 i na początku XXI wieku w składzie Warszawianki grywało wielu wybitnych zawodników, zasilających także szeregi Reprezentacji Narodowej. Byli to m.in. Paweł Rydz, Sławomir Smółka, Piotr Obrusiewicz, Paweł Albin, Robert Lis, Janusz Surmacz, Piotr Badowski, Sławomir Szmal, Rafał Kuptel, Marcin Wichary, Grzegorz Tkaczyk.
Młodzicy i juniorzy.
Nie tylko seniorzy odnosili w tamtym czasie sukcesy. Zespół młodzików, a później juniorów prowadzony od początku przez Tomasza Porzezińskiego dorównywał swoimi osiągnięciami starszym kolegom z klubu. Zespół miał na koncie kilka wygranych olimpiad młodzieżowych. W 2001 roku jako młodzicy sięgnęli po złoty medal Mistrzostw Polski. W 2003 i 2004 wywalczyli srebro, w 2005 brąz. Oprócz tego zawodnicy wystąpili na turniejach w Klagenfurcie, Karvinie oraz Bratysławie, zdobywając wszędzie III miejsce. W 2006 roku ekipa Tomasza Porzezińskiego awansowała z II do I ligi. Zespół z sezonu na sezon stawał się coraz mocniejszy. W sezonie 2008/2009 zajął III miejsce w tabeli I ligi ulegając jedynie Nielbie Wągrowiec i Śląskowi Wrocław. Niestety nie dane było mu zawalczyć o awans do ekstraklasy, gdyż z powodów finansowych klubu sekcja została rozwiązana.
Reaktywacja 2012.
W 2012 postanowiono reaktywować Sekcję Piłki Ręcznej. I trenerem został Tomasz Porzeziński, II Paweł Rydz, kierownikiem zespołu Tomasz Kamieński. W sezonie 2012/2013 zespół z łatwością przeszedł przez rozgrywki ligowe, ocierając się o awans i zajmując ostatecznie II miejsce w tabeli. W sezonie 2013/2014 drużyna zajęła II miejsce w 3 grupie II ligi po rundzie zasadniczej. W barażach zawodnicy pokonali zespoły MKS Grudziądz oraz AZS UW Handball Team i awansowali do I ligi zajmując na koniec rozgrywek piąte miejsce. W sierpniu 2015 zespół seniorów występujący w I lidzie został wycofany z rozgrywek decyzją zarządu klubu. Powodem był brak funduszy na kontynuowanie działalności i wynikający z tego konflikt zawodników z zarządem.
Reaktywacja 2016.
We wrześniu 2016 r. Tomasz Porzeziński zdecydował się na poprowadzenie ekipy seniorów Warszawianki po raz trzeci, tym razem zaczynając od III ligi. Po udanym sezonie 2016/2017 ponownie doprowadził do awansu swojego zespołu, który nie poniósł żadnej porażki w rozgrywkach.

</doc>
<doc id="3003601" url="https://pl.wikipedia.org/wiki?curid=3003601" title="Pojazd członowy">
Pojazd członowy

Pojazd członowy – zespół pojazdów składający się z pojazdu silnikowego złączonego z naczepą.

</doc>
<doc id="3003602" url="https://pl.wikipedia.org/wiki?curid=3003602" title="Victor Sendin">
Victor Sendin

Victor Sendin (ur. 4 sierpnia 1995 roku w Longjumeau) – francuski kierowca wyścigowy.
Kariera.
Początki.
Sendin rozpoczął karierę w jednomiejscowych samochodach wyścigowych w wieku 17 lat w 2012 roku w Toyota Racing Series New Zealand. Tam też z dorobkiem 286 punktów zakończył sezon na 18 pozycji w klasyfikacji generalnej. Dużo lepiej Francuz się spisał w Francuskiej Formule 4, gdzie wygrał dwa wyścigi na torach w Lédenon oraz w miejscowości Pau. Poza zwycięstwami jeszcze trzykrotnie stawał na podium. W ostatecznym rozrachunku uzbierał 122 punkty, co mu dało piątą pozycję w klasyfikacji końcowej.
Formuła Renault.
Na sezon 2013 Sendin podpisał kontrakt z francuską ekipą AV Formula na starty w Europejskim Pucharze Formuły Renault 2.0 (gościnnie) oraz Północnoeuropejskim Pucharze Formuły Renault 2.0. W edycji północnoeuropejskiej uzbierane 62 punkty dały mu 21 miejsce w klasyfikacji generalnej.
Statystyki.
† – Sendin nie był zaliczany do klasyfikacji

</doc>
<doc id="3003604" url="https://pl.wikipedia.org/wiki?curid=3003604" title="Mogielnica (gromada)">
Mogielnica (gromada)

Mogielnica (do 31 XII 1959 "Dylew") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mogielnica siedzibą GRN w mieście Mogielnica (nie wchodzącym w jej skład) utworzono 31 grudnia 1959 w powiecie grójeckim w woj. warszawskim w związku z przeniesieniem siedziby GRN gromady Dylew z Dylewa do Mogielnicy i zmianą nazwy jednostki na "gromada Mogielnica".
31 grudnia 1961 do gromady Mogielnica włączono obszar zniesionej gromady Brzostowiec oraz część obszaru wsi Dalboszek pod nazwą Dalboszek-Parcela z gromady Błędów w tymże powiecie.
31 grudnia 1962 z gromady Mogielnica wyłączono wieś Ługowice, włączając ją do gromady Świdno w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie grójeckim utworzono gminę Mogielnica.

</doc>
<doc id="3003606" url="https://pl.wikipedia.org/wiki?curid=3003606" title="Płońsk (gromada)">
Płońsk (gromada)

Płońsk (do 31 XII 1959 "Strachówko") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Płońsk siedzibą GRN w mieście Płońsku (nie wchodzącym w jej skład) utworzono 1 stycznia 1960 w powiecie płońskim w woj. warszawskim w związku z przeniesieniem siedziby GRN gromady Strachówko ze Strachówka do Płońska i zmianą nazwy jednostki na "gromada Płońsk"; równocześnie do nowo utworzonej gromady Płońsk włączono obszary zniesionych gromad Skarżyn, Szerominek i Dalanówko (bez wsi Lisewo) oraz wsie Cieciórki, Koziminy Nowe, Koziminy Stare i Stachowo ze zniesionej gromady Milewo w tymże powiecie.
31 grudnia 1961 do gromady Płońsk włączono wieś Lisewo z gromady Joniec w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie płońskim utworzono gminę Płońsk.
"Zobacz też:" gromada Wójty Zamoście.

</doc>
<doc id="3003607" url="https://pl.wikipedia.org/wiki?curid=3003607" title="Nasielsk (gromada)">
Nasielsk (gromada)

Nasielsk (do 31 XII 1959 "Chmielewo k/Nasielska") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nasielsk siedzibą GRN w mieście Nasielsku (nie wchodzącym w jej skład) utworzono 31 grudnia 1959 w powiecie pułtuskim w woj. warszawskim w związku z przeniesieniem siedziby GRN gromady Chmielewo k/Nasielska z Chmielewa k/Nasielska do Nasielska i zmianą nazwy jednostki na "gromada Nasielsk"; równocześnie do nowo utworzonej gromady Nasielsk włączono obszar zniesionej gromady Mazewo Dworskie w tymże powiecie (bez wsi Świerkowo, Świeszewo i Świeszewko).
31 grudnia 1961 do gromady Nasielsk włączono wieś Głodowo Wielkie ze zniesionej gromady Krzyczki w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie pułtuskim reaktywowano zniesioną w 1954 roku gminę Nasielsk (od 1999 gmina Nasielsk znajduje się w powiecie nowodworskim).

</doc>
<doc id="3003608" url="https://pl.wikipedia.org/wiki?curid=3003608" title="Małe Jezioro Niewolnicze">
Małe Jezioro Niewolnicze

Małe Jezioro Niewolnicze (ang. "Lesser Slave Lake", fr. "Petit Lac des Esclaves") – jezioro położone w Kanadzie, w centralnej części prowincji Alberta, na północny zachód od Edmonton. Drugie pod względem wielkości jezioro na obszarze prowincji Alberta (największe z dogodnym dostępem przy pomocy pojazdu mechanicznego), o powierzchni 1 168 km², długości ponad 100 km i szerokości 15 km w najszerszym punkcie. Małe Jezioro Niewolnicze ma średnią głębokość 11,4 m, a największa głębokość wynosi 20,5 m. Woda wypływa z niego na wschód przez Małą Rzekę Niewolniczą do rzeki Athabaska.
Miasto Slave Lake znajduje się na wschodnim brzegu jeziora, w pobliżu Małej Rzeki Niewolniczej wypływającej ze zbiornika. Zgodnie ze stroną internetową miejscowości nazwa Jezioro Niewolnicze pochodzi od wyrazu "Slavee", wykorzystywanego przez najeźdźców z plemienia Kri do określania rdzennej ludności.
Ochrona i rozwój.
Z powodu położenia jeziora na głównej drodze migracyjnej ptaków Małe Jezioro Niewolnicze jest cenione wśród obserwatorów ptaków. Pobliski Lesser Slave Lake Provincial Park oferuje pola kempingowe położone zarówno nad piaszczystymi, jak i kamienistymi plażami. Wędkarstwo jest tu prawnie dozwolone i bardzo popularne. Całe północne wybrzeże jeziora znajduje się pod ochroną, inne rezerwaty to Hilliard's Bay Provincial Park, Lesser Slave Lake Wildland oraz Grouard Trail Park Reserve.
Wzdłuż południowego brzegu jeziora biegnie Alberta Highway 2 oraz Canadian National Railway, a Bicentennial Highway swój najdalej wysunięty na południe punkt ma na wschodnim krańcu zbiornika.
Na brzegu jeziora mieszczą się także Indiańskie rezerwaty:
Katastrofa helikoptera z 2011 roku.
20 maja 2011 roku helikopter Bell 212 rozbił się o taflę jeziora podczas akcji gaszenia pożaru. W wyniku wypadku zginął 54-letni pilot, Jean-Luc Deba z Montrealu. W dniu pierwszej rocznicy katastrofy jeden z parków w Canyon Creek nazwano na cześć Deby.

</doc>
<doc id="3003609" url="https://pl.wikipedia.org/wiki?curid=3003609" title="Archidiecezja Garoua">
Archidiecezja Garoua

Archidiecezja Garoua – diecezja rzymskokatolicka w Kamerunie. Powstała w 1947 jako prefektura apostolska. Wikariat apostolski od 1953 diecezja od 1955, archidiecezja od 1982.

</doc>
<doc id="3003612" url="https://pl.wikipedia.org/wiki?curid=3003612" title="Rajdy samochodowe">
Rajdy samochodowe



</doc>
<doc id="3003614" url="https://pl.wikipedia.org/wiki?curid=3003614" title="Diecezja Maroua-Mokolo">
Diecezja Maroua-Mokolo

Diecezja Maroua-Mokolo – diecezja rzymskokatolicka w Kamerunie. Powstała w 1968 jako prefektura apostolska. Diecezja od 1973.

</doc>
<doc id="3003615" url="https://pl.wikipedia.org/wiki?curid=3003615" title="Gregor Ramsay">
Gregor Ramsay

Gregor Ramsay (ur. 30 czerwca 1996 roku) – brytyjski kierowca wyścigowy.
Kariera.
Formuła Abarth.
Ramsay rozpoczął karierę w jednomiejscowych samochodach wyścigowych w wieku 15 lat w 2011 roku w Formule Abarth. W europejskiej i włoskiej serii wystartował w pierwszym sezonie jednak łącznie tylko w czterech wyścigach i nie był w tych seriach sklasyfikowany. Rok później było już znacznie lepiej. Zarówno w serii europejskiej, jak i w serii włoskiej zdołał wygrać wyścig, a także dwukrotnie stawał na podium. Z dorobkiem odpowiednio w edycji europejskiej oraz włoskiej: 96 i 71 punktów zajął te same, bo ósme lokaty w klasyfikacji generalnej.
Formuła Renault.
Na sezon 2013 Brytyjczyk podpisał kontrakt z włoską ekipą Euronova Racing na starty w Europejskim Pucharze Formuły Renault 2.0 oraz Alpejskiej Formule Renault 2.0. Jedynie w edycji alpejskiej był klasyfikowany. Z dorobkiem 19 punktów uplasował się tam na dziewiętnastej pozycji w klasyfikacji generalnej.
W sezonie 2014 Ramsay rozpoczął współpracę z belgijską ekipą KTR w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji europejskiej nie zdobywał punktów. W serii północnoeuropejskiej z dorobkiem 43 punktów uplasował się na 24 pozycji w klasyfikacji generalnej.
Statystyki.
† – Ramsay nie był zaliczany do klasyfikacji

</doc>
<doc id="3003616" url="https://pl.wikipedia.org/wiki?curid=3003616" title="Hrabstwo Margibi">
Hrabstwo Margibi

Hrabstwo Margibi – jedno z piętnastu hrabstw Liberii, z siedzibą władz w mieście Kakata.
Według spisu ludności z 2008 roku liczy sobie 199 689 mieszkańców.
Dystrykty.
Hrabstwo dzieli się na cztery dystrykty: 

</doc>
<doc id="3003617" url="https://pl.wikipedia.org/wiki?curid=3003617" title="Oskar Szczepaniec">
Oskar Szczepaniec

Oskar Szczepaniec (ur. 15 października 1975 w Chorzowie) – były polski hokeista, reprezentant Polski.
Jego ojciec Andrzej był także hokeistą oraz trenerem.
Kariera.
Wychowanek klubu Giovanni Discatori Turrita (GDT) w szwajcarskim mieście Bellinzona. Przez 12 lat występował w najwyższej klasie rozgrywkowej w Szwajcarii, National League A. Ostatnie dwa sezony rozegrał w macierzystym klubie.
Z reprezentacją Polski uczestniczył w turniejach mistrzostwach świata w 1999, 2000 (Grupa B), 2004 (Dywizja IA)

</doc>
<doc id="3003619" url="https://pl.wikipedia.org/wiki?curid=3003619" title="Anthony de Jasay">
Anthony de Jasay

Anthony Egan de Jasay, urodzony jako "Antal Jászay" w 1925 w Aba, Węgry, zm. 23 stycznia 2019) – węgierski ekonomista i filozof polityczny znany w kręgu liberalnych uczonych ze swoich anty-etatystycznych prac.
Życiorys.
Kształcił się w Székesfehérvárze oraz Budapeszcie, specjalizując się w naukach rolniczych. W latach 1947-48 pracował jako dziennikarz (wolny strzelec). W owym czasie przez swoją działalność dziennikarską został zmuszony do ucieczki z kraju w 1948 roku. Spędziwszy dwa lata w Austrii, postanowił wyemigrować do Australii w 1950 roku i podjąć tam studia zaoczne z ekonomii na University of Western Australia. Po wygraniu stypendium (Hackett Studentship) przeniósł się na Oksford w Anglii w 1955 roku, gdzie został wybrany na pracownika naukowego (research fellow) na Nuffield College. W tym okresie Jasay publikował w Economic Journal, Journal of Political Economy i innych naukowych czasopismach. W końcu opuścił Oksford w 1961 i rok później przeniósł się do Paryża, gdzie został bankierem inwestycyjnym – najpierw na stanowisku dyrektora, a później, założywszy firmę, na swój własny rachunek. Jasay inwestował w kilku europejskich krajach i w USA. W 1979 roku przeszedł na emeryturę osiedlając się w wiosce Paluel u wybrzeży Normandii, gdzie mieszkał do śmierci. Miał żonę (Isabelle née de La Borde-Caumont), trójkę dzieci (Anthony, Gabrielle oraz Sandor) i szóstkę wnucząt (Nicholas, George, Theodora, Adelaide, Olivier oraz Amelie).
Początkowo specjalizował się w ekonomii, a później w kręgu jego zainteresowań stanęła filozofia polityczna. Jego pisma często dotyczą obu tych sfer. Opublikował pięć książek, część z nich została przetłumaczona (w sumie na sześć języków), jak i dziesiątki artykułów głównie po angielsku, ale także po francusku i niemiecku.
Pisał comiesięczne felietony zatytułowane „Thinking Straight” (dawniej „Reflections from Europe”) na łamach The Library of Economics and Liberty.

</doc>
<doc id="3003620" url="https://pl.wikipedia.org/wiki?curid=3003620" title="Niewidzialna ręka rynku">
Niewidzialna ręka rynku



</doc>
<doc id="3003623" url="https://pl.wikipedia.org/wiki?curid=3003623" title="Wielki Wodospad">
Wielki Wodospad

Wielki Wodospad (słow. "Veľký vodopád") – jeden z czterech Wodospadów Zimnej Wody w słowackich Tatrach Wysokich. Znajduje się na potoku Zimna Woda w Dolinie Zimnej Wody. Jest to w kolejności od dołu drugi z tych wodospadów. Znajduje się na wysokości około 1240 m, przy rozdrożu trzech szlaków turystycznych. Był jednym z pierwszych w Tatrach celów turystycznych. Odwiedzali go kuracjusze ze Starego Smokowca, oni też rozsławili Wodospady Zimnej Wody. Wodospad Wielki uważany jest za najpiękniejszy z nich, ale jeden z polskich turystów ok. 1865 roku pisał jednak o tych wodospadach: „"...całe Węgry cudują się nad nimi... a przecież oba nie umyły się nawet do naszej Siklawy"”.
Woda spadająca z skalnych progów wybiła wiele kotłów eworsyjnych. W wodospadzie tym zdarzały się śmiertelne wypadki, szczególnie podczas wykonywania zdjęć. Obecnie przy wodospadzie wykonano metalowe barierki ochronne.

</doc>
<doc id="3003626" url="https://pl.wikipedia.org/wiki?curid=3003626" title="Zamek w Czerwonogrodzie">
Zamek w Czerwonogrodzie

Zamek w Czerwonogrodzie – w XIV w. Litwini zbudowali pierwszą drewniano-ziemną fortecę na wzniesieniu w dolinie rzeki Dżuryn.
Historia.
W XIV w. właścicielami tych ziem byli książęta Koriatowicze, Spytek z Melsztyna, Świdrygiełło oraz Witold, po którego śmierci dobra znalazły się w posiadaniu króla. Król Polski Władysław II Jagiełło zapisał owe ziemie i równocześnie przyznał spore kwoty pieniężne braciom: Michałowi Buczackiemu z Podhajec, kasztelanowi halickiemu; Michałowi Mużyle Buczackiemu, wojewodzie podolskiemu, kasztelanowi kamienieckiemi, staroście śniatyńskiemu i kołomyjskiemu, który wzniósł zamek w Śniatyniu oraz Teodorykowi Buczackiemu Jazłowieckiemu, kasztelanowi halickiemu. Następnie ziemie należały do Teodoryka Buczackiego Jazłowieckiego, który otrzymał je w tak zwany zastaw. W ХVII w. ród Daniłowiczów zbudował tu pierwszą kamienną fortecę. W 1665 r. starostą był Mikołaj Franciszek Daniłowicz. W kolejnych latach zmieniali się właściciele warowni, którymi były rodziny: Bielskich, Gadomskich, Skarbków oraz Raczyńskich. Do 1772 r. w zamku mieściła się siedziba powiatu w województwie podolskim I Rzeczypospolitej.
Pałac.
W 1778 r. Karol Poniński od rządu austriackiego kupił Czerwonogród. W przebudował zamek na klasycystyczny pałac według projektu lwowskiego architekta Juliana Zachariewicza. Rozebrano wówczas 3. zrujnowane skrzydła i 2 baszty a z ocalałego skrzydła i 2 baszt powstał nowy pałac. W ciągu pierwszej połowy XIX w. pałac był udoskonalany przez syna Karola - Kaliksta Ponińskiego, który przebudował rezydencję na styl neogotycki. Ostatnią jego właścicielką została na początku ХХ w. księżna Maria Eleonora Lubomirska (z d. Zamoyska), która była właścicielką pałacu w latach 1862-1945. Kres świetności rezydencji położył wybuch I wojny światowej i działania wrogich wojsk. Odbudowany po wojnie, zostaje zniszczony podczas II wojny światowej. W 1945 roku pałac był miejscem obrony Polaków przed atakiem UPA.
Dodatkowo po wojnie pałac był rozbierany w celu uzyskania materiału do budowy chlewni kołchozowych w Nyrkowie. W 2013 r. z powodu braku prowadzenia prac konserwatorskich i zabezpieczających jedna z dwóch wież zamkowych uległa częściowemu zawaleniu.
Architektura.
W XVII w. założenie obronnego zamku było murowane, zbudowane na planie czworoboku, z czterema okrągłymi wieżami na rogach, otoczone murem zewnętrzny.

</doc>
<doc id="3003627" url="https://pl.wikipedia.org/wiki?curid=3003627" title="Javier Amado">
Javier Amado

Javier Amado (ur. w 1996 roku w Caracas) – wenezuelski kierowca wyścigowy.
Kariera.
Amado rozpoczął karierę w jednomiejscowych samochodach wyścigowych w wieku 16 lat w 2012 roku w Formule Abarth. W europejskiej serii przejechał bolidem zespołu Diegi Motorsport 20 wyścigów, lecz nigdy nie stanął na podium. Z dorobkiem 49 punktów ukończył sezon na 10 pozycji. W sezonie wystartował jeszcze we włoskiej serii Abarth oraz w panamskiej edycji tej serii. Zajął w nich odpowiednio 13 i 14 miejsce w klasyfikacji generalnej
Na sezon 2013 Wenezuelczyk podpisał kontrakt z włoską ekipą Euronova Racing na starty w Europejskim Pucharze Formuły Renault 2.0 oraz Alpejskiej Formule Renault 2.0, gdzie wystartował gościnnie podczas drugiej rundy. W żadnej z tych serii nie był jednak klasyfikowany.
Statystyki.
† – Amado nie był zaliczany do klasyfikacji

</doc>
<doc id="3003630" url="https://pl.wikipedia.org/wiki?curid=3003630" title="Veľký vodopád">
Veľký vodopád



</doc>
<doc id="3003631" url="https://pl.wikipedia.org/wiki?curid=3003631" title="Jezioro Chomęcickie">
Jezioro Chomęcickie



</doc>
<doc id="3003633" url="https://pl.wikipedia.org/wiki?curid=3003633" title="Ukyō Sasahara">
Ukyō Sasahara

 – japoński kierowca wyścigowy.
Kariera.
Formuła Renault.
Sasahara rozpoczął karierę w jednomiejscowych samochodach wyścigowych w wieku 17 lat w 2013 roku w Formule Renault. W tym roku rozpoczął stary w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Francuz podpisał kontrakt z włoską ekipą Euronova Racing. Jedynie w edycji alpejskiej był klasyfikowany. Z dorobkiem 32 punktów został sklasyfikowany na trzynastej pozycji w klasyfikacji generalnej.
Statystyki.
† – Sasahara nie był zaliczany do klasyfikacji

</doc>
<doc id="3003635" url="https://pl.wikipedia.org/wiki?curid=3003635" title="Diecezja Ngaoundéré">
Diecezja Ngaoundéré

Diecezja Ngaoundéré – diecezja rzymskokatolicka w Kamerunie. Powstała w 1982.

</doc>
<doc id="3003636" url="https://pl.wikipedia.org/wiki?curid=3003636" title="Hrabstwo Grand Kru">
Hrabstwo Grand Kru

Hrabstwo Grand Kru – jedno z piętnastu hrabstw Liberii, z siedzibą władz w mieście Barclayville.
Według spisu ludności z 2008 roku liczy sobie 57 106 mieszkańców.

</doc>
<doc id="3003638" url="https://pl.wikipedia.org/wiki?curid=3003638" title="Ulica Polna w Krościenku nad Dunajcem">
Ulica Polna w Krościenku nad Dunajcem

Ulica Polna w Krościenku nad Dunajcem (zwana Pańską Drogą) – jedna z ulic Krościenka nad Dunajcem, odchodząca od ulicy Zdrojowej na wschód, w kierunku góry Stajkowej. Ulica przechodzi w aleję, która prowadzi do źródeł wody mineralnej „Stefan” i „Michalina”.
Przebieg i ważniejsze obiekty.
Ulica Polna początkowo przechodzi przez zabudowania przy ul. Zdrojowej. Po paruset metrach ulica staje się polną aleją idącą w szpalerze drzew, będących pomnikiem przyrody. Na aleję tę składa się: 11 lip drobnolistych, 2 klony zwyczajne i 1 klon jawor. Drzewa te mają obwody pni od 200 do 340 cm i wspólnie stanowią pomnik przyrody zarejestrowany w gminie Krościenko nad Dunajcem.
Przed skrzyżowaniem z ul. Jarek (około 400 m na północ od ul. Polnej), na równi u podnóża góry stoi na polu XIX-wieczny krzyż, zwany „krzyżem cholerycznym”. Jest to pamiątka epidemii cholery, która – wśród wielu innych – w pobliżu tego miejsca zabiła dwóch mieszkańców sąsiedniej Obidzy, wracających do domu z pracy w Krościenku.
Za skrzyżowaniem, po prawej stronie widoczny jest ośrodek narciarski „Stajkowa” uruchomiony w 2008 roku.
Po 700 metrach ulica przechodzi w szutrową alejkę prowadzącą wzdłuż Potoku Stajkowskiego do źródeł wody mineralnej „Stefan” i „Michalina”.
Historia.
Zbocza Stajkowej od początku XVIII wieku były znane ze źródeł zawierających szczawną wodę. Jej zdrowotny charakter został odkryty w latach 20. XIX wieku. U północno-zachodniej podstawy góry (na przedłużeniu Pańskiej Drogi, wzdłuż Potoku Stajkowskiego) korzystano ze źródła „Stefan” i „Michalina” co najmniej od początku XVIII wieku. Droga kiedyś była deptakiem dla kuracjuszy, obsadzonym lipami przez Hieronima Dziewolskiego. Pomysł obsadzenia alei lipami był formą hołdu złożonego ofiarom rzezi galicyjskiej w 1846 roku.
Wzdłuż Pańskiej Drogi stały łazienki kąpielowe z żeliwnymi wannami, umożliwiające kuracjuszom kąpiel w szczawach. Stał również pensjonat. Niszczejące budynki zostały rozebrane pod koniec XIX wieku.
W XX i XXI wieku przez wiele lat źródła obudowane były kamiennym bunkrem, jednak w 2010 roku gmina zagospodarowała teren wokół źródeł mineralnych „Stefan” i „Michalina”, budując altanę i ujęcia.
Inwestycja była współfinansowana ze środków Unii Europejskiej w ramach działania „Wdrażanie Lokalnych Strategii Rozwoju” objętego Programem Rozwoju Obszarów Wiejskich na lata 2007–2013 z zakresu „Odnowa i Rozwój Wsi” wdrażanych za pośrednictwem Lokalnej Grupy Działania Leader „Gorce-Pieniny”.

</doc>
<doc id="3003639" url="https://pl.wikipedia.org/wiki?curid=3003639" title="Tomasz Piątek (hokeista)">
Tomasz Piątek (hokeista)

Tomasz Piątek (ur. 19 września 1975 w Oświęcimiu) – polski hokeista, reprezentant Polski. Trener hokejowy.
Kariera zawodnicza.
Wychowanek i wieloletni zawodnik Unii Oświęcim. W 2001 wyjechał do USA i rozpoczął przygotowania z drużyną Utah Grizzlies z ligi AHL, jednak kontuzja zatrzymała jego karierę, którą zakończył w wieku 26 lat.
Z reprezentacją Polski uczestniczył w turniejach mistrzostwach świata w 1998, 1999, 2000 (Grupa B), 2001 (Dywizja IA)
Kariera trenerska.
Po zakończeniu kariery pozostał na 10 lat w USA, gdzie był trenerem drużyn dziecięcych. Następnie powrócił do Polski. Początkowo był asystentem trenera w Unii, a w marcu 2012 został pierwszym szkoleniowcemtego klubu. Był nim do zakończenia sezonu 2012/2013. Następnie wyjechał do USA i został trenerem drużyny Connecticut Oil Kings 04 AAA. Został także trenerem w SoNo Hockey.

</doc>
<doc id="3003640" url="https://pl.wikipedia.org/wiki?curid=3003640" title="Tomasz Piątek">
Tomasz Piątek



</doc>
<doc id="3003641" url="https://pl.wikipedia.org/wiki?curid=3003641" title="Ukyo Sasahara">
Ukyo Sasahara



</doc>
<doc id="3003642" url="https://pl.wikipedia.org/wiki?curid=3003642" title="Hans Villemi">
Hans Villemi

Hans Villemi (ur. 16 października 1995 roku) – estoński kierowca wyścigowy.
Kariera.
Formuła Renault.
Villemi rozpoczął karierę w jednomiejscowych samochodach wyścigowych w wieku 16 lat w 2011 roku w Formule Renault. W tym roku rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W obu tych seriach Estończyk podpisał kontrakt z fińską ekipą Koiranen Motorsport. W serii północnoeuropejskiej Villemi po 20 wyścigach miał na koncie 184 punkty, co dało mu ósmą pozycję w klasyfikacji generalnej, zaś zdołał zdobyć tylko 1 punkt - 26 miejsce w klasyfikacji. W sezonie 2011 wystartował także w finale Brytyjskiej Formuły Renault, gdzie z 63 punktami został sklasyfikowany na 10 lokacie. 
W 2012 rojku Estończyk pojawiał się na starcie w Europejskim Pucharze Formuły Renault 2.0 oraz w Alpejskiej Formule Renault. W obu seriach jednak znów nie odgrywał znaczącej roli. Gdy w europejskim pucharze nie był nawet klasyfikowany, w alpejskiej edycji zdobył 24 punkty. W wyniku tego ukończył sezon na 18 pozycji w klasyfikacji generalnej kierowców.
Na sezon 2013 Villemi podpisał kontrakt z SMP Racing by Koiranen na starty w Alpejskiej Formule Renault. Pojawił się także jako kierowca gościnny na liście startowej Europejskim Pucharze Formuły Renault 2.0 z zespołem SMP Racing. Jedynie w edycji alpejskiej był klasyfikowany. Z dorobkiem 69 punktów uplasował się tam na siódmej pozycji w klasyfikacji generalnej.
W sezonie 2014 Estończyk rozpoczął współpracę z włoską ekipą Prema Powerteam w Europejskim Pucharze Formuły Renault 2.0 oraz w Alpejskiej Formule Renault 2.0. W edycji europejskiej w ciągu czternastu wyścigów, w których wystartował, uzbierał łącznie 38 punktów. Dało mu to czternaste miejsce w końcowej klasyfikacji kierowców. W serii alpejskiej jego wyniki nie były zaliczane do klasyfikacji generalnej.
Statystyki.
† – Villemi nie był zaliczany do klasyfikacji

</doc>
<doc id="3003644" url="https://pl.wikipedia.org/wiki?curid=3003644" title="Diecezja Yagoua">
Diecezja Yagoua

Diecezja Yagoua – diecezja rzymskokatolicka w Kamerunie. Powstała w 1968 jako prefektura apostolska. Diecezja od 1973.

</doc>
<doc id="3003645" url="https://pl.wikipedia.org/wiki?curid=3003645" title="Robert Kwiatkowski (hokeista)">
Robert Kwiatkowski (hokeista)

Robert Kwiatkowski (ur. 25 kwietnia 1976) – polski hokeista, reprezentant Polski. 
Kariera zawodnicza.
Wychowanek GKS Tychy. 
Z reprezentacją Polski uczestniczył w turniejach mistrzostwach świata w 1998, 1999, 2000 (Grupa B), 2001 (Dywizja IA)
Karierę zakończył w 2004 z powodu kontuzji. Następnie kształcił się w kierunku fizykoterapii.

</doc>
<doc id="3003648" url="https://pl.wikipedia.org/wiki?curid=3003648" title="San Marcos de Colón">
San Marcos de Colón

San Marcos de Colón – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 24,8 tys. mieszkańców.
Położenie.
Gmina położona jest we wschodniej części departamentu. Graniczy z Nikaraguą od południa i wschodu oraz 5 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003652" url="https://pl.wikipedia.org/wiki?curid=3003652" title="Brazylia na Mistrzostwach Świata w Lekkoatletyce 2013">
Brazylia na Mistrzostwach Świata w Lekkoatletyce 2013

Brazylia na Mistrzostwach Świata w Lekkoatletyce 2013 – reprezentacja Brazylii podczas czempionatu w Moskwie liczyła 32 zawodników.

</doc>
<doc id="3003654" url="https://pl.wikipedia.org/wiki?curid=3003654" title="Chris Solly">
Chris Solly

Christopher James Solly (ur. 20 stycznia 1991 w Rochester) – angielski piłkarz występujący na pozycji obrońcy w Charlton Athletic.

</doc>
<doc id="3003655" url="https://pl.wikipedia.org/wiki?curid=3003655" title="Brandon Barnes (baseballista)">
Brandon Barnes (baseballista)

Brandon Michael Barnes (ur. 15 maja 1986) – amerykański baseballista, który występował na pozycji środkowozapolowego.
Przebieg kariery.
Barnes został wybrany w 2005 roku w szóstej rundzie draftu przez Houston Astros i początkowo grał w klubach farmerskich tego zespołu, między innymi w Oklahoma City RedHawks, reprezentującym poziom Triple-A. W Major League Baseball zadebiutował 7 sierpnia 2012 w meczu przeciwko Washington Nationals. 19 lipca 2013 w spotkaniu z Seattle Mariners zaliczył ósmy w historii klubu cycle.
W grudniu 2013 w ramach wymiany zawodników przeszedł do Colorado Rockies. 5 czerwca 2014 w meczu z Arizona Diamondbacks i dziewięć dni później w spotkaniu z San Francisco Giants zdobył inside-the-park home runa. We wrześniu 2016 został zwolniony z kontaktu.
3 stycznia 2017 podpisał niegwarantowany kontrakt z Miami Marlins, a 30 listopada 2017 związał się taką samą umową z Cleveland Indians. Większość sezonu 2018 spędził w Columbus Clippers z Triple-A. Do składu Indians powołanie otrzymał 4 września 2018.

</doc>
<doc id="3003656" url="https://pl.wikipedia.org/wiki?curid=3003656" title="Ulica Jagiellońska w Krościenku nad Dunajcem">
Ulica Jagiellońska w Krościenku nad Dunajcem

Ulica Jagiellońska w Krościenku nad Dunajcem – jedna z głównych ulic Krościenka, będąca fragmentem drogi wojewódzkiej nr 969 () łączącej Nowy Targ z Nowym Sączem. Biegnie od ronda w centrum wsi w kierunku zachodnim do granicy sołectwa. Ulicą tą biegła kiedyś Droga Królewska ("Via Regia").

</doc>
<doc id="3003658" url="https://pl.wikipedia.org/wiki?curid=3003658" title="Ulica Jana III Sobieskiego w Krościenku nad Dunajcem">
Ulica Jana III Sobieskiego w Krościenku nad Dunajcem

Ulica Jana III Sobieskiego w Krościenku nad Dunajcem – jedna z głównych ulic Krościenka nad Dunajcem, będąca fragmentem drogi wojewódzkiej nr 969 łączącej Nowy Targ z Nowym Sączem. Biegnie od ronda w centrum miejscowości w kierunku północnym, równolegle do Dunajca do granicy sołectwa.
Przebieg i ważniejsze obiekty.
Numeracja ulicy jest niekonsekwentna, po jej prawej stronie (wschodniej, od strony Dunajca) znajdują się numery adresowe: 3 (bar „Dunajec” przy rondzie) i następnie numery parzyste od 10. Pozostałe numery znajdują się po lewej (zachodniej) stronie ulicy. Patronem ulicy jest król Jan III Sobieski.
Przy ulicy Sobieskiego 2a w latach 1982–1998 wybudowano wielki kościół Chrystusa Dobrego Pasterza. Kościół ten dominuje nad wsią i jest widoczny z wielu zboczy i szczytów Pienin, Gorc i Pasma Radziejowej.
Przy ulicy Sobieskiego 6 Willa „Kinga”, przy Sobieskiego 7 – Zajazd „Sokolica”.
Około 730 metrów na północ od ronda w centrum wsi będącego początkiem ulicy, kilkadziesiąt metrów od ulicy po jej lewej stronie, na zboczu znajduje się cmentarz żydowski, odnowiony w 2018 roku dzięki inicjatywie i zaangażowaniu Dariusza Popieli oraz wsparciu finansowemu kilku instytucji i wielu osób prywatnych.
Przed granicą sołectwa po lewej stronie, u stóp Marszałka zlokalizowany jest przysiółek Łąkcica. Na zboczach Marszałka nad Łąkcicą od kilku lat planowana jest budowa ośrodka narciarskiego.

</doc>
<doc id="3003659" url="https://pl.wikipedia.org/wiki?curid=3003659" title="Wizja płonącej pochodni Świętego Franciszka">
Wizja płonącej pochodni Świętego Franciszka

Święty Franciszek otrzymujący stygmaty lub "Wizja płonącej pochodni Świętego Franciszka" (H. Wethey) – obraz autorstwa hiszpańskiego malarza pochodzenia greckiego Dominikosa Theotokopulosa, znanego jako El Greco. Obraz sygnowany: domènikos theotokópolis epoíei.
El Greco wielokrotnie malował portret św. Franciszka. Przedstawiał go w różnych pozach ekstazy, modlitwy czy w chwili otrzymania stygmatów. Po raz pierwszy po temat sięgnął jeszcze podczas swojego pobytu w Rzymie, tuż przed wyjazdem do Hiszpanii. W 1605 roku artysta stworzył kilka wersji z Franciszkiem w roli głównej oraz z towarzyszącymi mu innymi mnichami: z bratem Leonem w "Świętym Franciszku z bratem Leonem" czy z bratem Rufinem.
Opis obrazu.
W kolejnej wersji Franciszek odziany jest w zniszczony habit, przepasany długim sznurem z trzema węzłami, symbolizującymi trzy składane przez braci mniejszych śluby: posłuszeństwa, ubóstwa i czystości. Mimo iż klęczy, jego nadnaturalnie długa postać z rozwartymi ramionami nachyla się ku światłu symbolizującemu boską ingerencję. Jego głowa okryta kapturem jest bardzo mała, nieproporcjonalna do wydłużonego ciała. Twarz widoczna jedynie z profilu ma bardzo ostre, zdecydowane rysy. U jego stóp siedzi brat Rufin, pokazany w skrócie, od góry, który podnosi rękę ku światłu jakby zaskoczony wydarzeniami. Franciszek odwrotnie: spokojnie spogląda w niebo, rozkłada dłonie w geście przyzwolenia ukazując jednocześnie swoje stygmaty.
Obraz pierwotnie był własnością biskupa Lorenza Armenguali, a następnie drogą spadku przeszedł w ręce jego bratanka Bruna. Ten przeniósł obraz do Madrytu, a następnie w 1747 roku trafił do Kadyksu. W tym samym roku powstała kopia "Franciszka otrzymującego stygmaty" znajdująca się w Museo Cerralbo

</doc>
<doc id="3003661" url="https://pl.wikipedia.org/wiki?curid=3003661" title="Klundert">
Klundert

Klundert – miasto w holenderskiej prowincji Brabancja Północna. Jest położone 3 km na północny zachód od Zevenbergen. Prawa miejskie otrzymało w 1357. W mieście znajduje się ratusz wybudowany w 1621. Było osobną gminą do 1997, kiedy stało się częścią gminy Moerdijk.

</doc>
<doc id="3003666" url="https://pl.wikipedia.org/wiki?curid=3003666" title="Ulica Pienińska w Krościenku nad Dunajcem">
Ulica Pienińska w Krościenku nad Dunajcem

Ulica Pienińska w Krościenku nad Dunajcem – jedna z ulic Krościenka nad Dunajcem, odchodząca od ulicy św. Kingi na południe, w kierunku Pieninek biegnąc między zboczem Polany Toporzysko (po prawej stronie) a zboczem opadającym w kierunku Dunajca.
Przebieg i ważniejsze obiekty.
Zaraz po odbiciu od ul. św. Kingi po prawej stronie znajduje się budynek Szkoły Podstawowej im Adama Mickiewicza (Pienińska 2). Pierwsza drewniana szkoła (jednoklasowa) w Krościenku została uruchomiona w 1875 roku. 21 listopada 1906 roku otwarto nową, murowaną 5-klasową szkołę przy ul. Jagiellońskiej 2 i nadano jej imię Adama Mickiewicza. Budowę szkoły znajdującej się w obecnej lokalizacji rozpoczęto w 1965 roku dzięki wsparciu Kopalni Węgla Brunatnego „Konin”. Ta sama kopalnia ufundowała sztandar dla szkoły.
W połowie swojej długości ulica zaczyna wspinać się na zbocze wzgórza Gródek, najbardziej na północny wschód wysuniętego wzgórza Pieninek.
Dom przy ul. Pienińskiej 33 (po lewej stronie), wybudowany w latach 1933–1935 przez Piotra Matejkę, ojca Aleksandra Matejki jest ostatnim domem przy asfaltowej części ulicy. Charakteryzuje się tradycyjną, drewnianą, pienińską architekturą. 
Dalej ulica przechodzi w leśną ścieżkę, już na terenie Pienińskiego Parku Narodowego. Ścieżką tą, która prowadzi wąwozem między zboczami górnej części Polany Toporzysko i Zimnej Skały, nie wytyczono obecnie żadnego szlaku, jednak osoby znające drogę mogą tędy dojść do zielonego (i później niebieskiego) szlaku na Czertezik i Sokolicę.
Przy ulicy wybudowano szereg willi mających charakter pensjonatów i kwater prywatnych, m.in.: Willa „Gościnny Próg” (nr 11a).
Ulica wznosi się z wysokości 424 m n.p.m. do wysokości 460 m n.p.m.
Historia.
Możliwe, że historia ulicy jest dłuższa niż historia Krościenka nad Dunajcem (które uzyskało prawa miejskie w 1348 roku). Legenda głosi, że właśnie ta droga była szlakiem używanym przez budowniczych i mieszkańców refugium pienińskiego na Zamkowej Górze w połowie XIII wieku. Tędy Święta Kinga uciekała do Zamku Pienińskiego w 1287 roku przed Tatarami plądrującymi południową Polskę.

</doc>
<doc id="3003667" url="https://pl.wikipedia.org/wiki?curid=3003667" title="Hrabstwo Dakota (Nebraska)">
Hrabstwo Dakota (Nebraska)

Hrabstwo Dakota (ang. "Dakota County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 267,42 mil2 (692,62 km2). Według danych z 2010 r. hrabstwo miało 21 006 mieszkańców. Hrabstwo powstało 7 marca 1855 roku, a jego nazw pochodzi od indiańskiego plemienia Dakotów, którzy zamieszkiwali tereny tego hrabstwa.

</doc>
<doc id="3003668" url="https://pl.wikipedia.org/wiki?curid=3003668" title="Ulica św. Kingi w Krościenku nad Dunajcem">
Ulica św. Kingi w Krościenku nad Dunajcem

Ulica świętej Kingi w Krościenku nad Dunajcem – jedna z głównych ulic Krościenka nad Dunajcem, prowadząca od Rynku na południowy wschód, równolegle do Dunajca, do Zawiesów, dalej do Krasu – równiny w zakolu Dunajca. Nazwa ulicy pochodzi od św. Kingi.
Przebieg i ważniejsze obiekty.
Ulica św. Kingi odchodzi od południowo-zachodniego narożnika Rynku. 
Na jej samym początku po jej prawej (zachodniej) stronie stoją dwie drewniane wille o bogatej historii. Pod numerem 4 mieści się kancelaria notarialna Michała Zachwiei, natomiast pod numerem 6 – willa, w której niegdyś funkcjonowała apteka. Jest to jeden z najpiękniejszych przykładów tradycji pienińskiej ornamentyki snycerskiej, która według opisu na stojącej obok tablicy informacyjnej: "cechuje się lekkością, silnie podkreśloną symetrią, wirtuozerią rzeźbiarską i bogactwem wielu wykorzystywanych motywów". Dom ten zbudowano w latach 90. XIX wieku i przez wiele lat służył jako siedziba jedynej krościeńskiej apteki „Pod Trzema Koronami” prowadzonej przez rodzinę Walterów. Na przełomie XIX i XX wieku część piętrową wykorzystywano jako pokoje gościnne dla tutejszych wczasowiczów i kuracjuszy.
Kilka kroków dalej, przy skrzyżowaniu z ulicami Pienińską i Esperanto stoi wielka stara lipa, będąca pomnikiem przyrody. Została zasadzona podobnie jak kilkadziesiąt innych (zachowało się zaledwie kilka w dalszej części ulicy) krótko po 1860 roku, kiedy władze austriackie zdecydowały o przekształceniu starej drogi do Szczawnicy w oficjalną drogę krajową o ustawowej szerokości ówczesnych 2,5 sążni, czyli około 4,5 metra.
Dalej, po lewej (nieparzystej, wschodniej) stronie ulicy stoi Kaplica Przemienienia Pańskiego, naprzeciwko której jest wejście na teren tzw. Nowego Cmentarza. Przy ul. św. Kingi 51 mieści się dom wypoczynkowy p. Krystyny Aleksander, w którym często bywają artyści polskich scen teatralnych.
Ten fragment ulicy to pomnik przyrody: 14 lip drobnolistnych i 1 wiąz polny stanowią aleję drzew zarejestrowaną w ewidencji pomników przyrody w Krościenku nad Dunajcem.
Po wyjściu spomiędzy zabudowań ulica zmienia charakter w leśną drogę. Po jej prawej stronie, ok. 250 m przed Zawiesami stoi kapliczka św. Kingi.
Przy ulicy św. Kingi wybudowano wiele willi pełniących funkcje pensjonatów, m.in. (w nawiasach podano numer adresowy domu przy ul. św. Kingi): Pensjonat „Watra” (7), Willa „Pieniny”(70c), Willa „Maria” (75a).
Historia.
W połowie XIX wieku powyżej ujścia potoku Krośnica zbudowano na Dunajcu kładkę na palach (dziś przy niskich stanach rzeki odsłaniają się pale kładki). Do 1871 roku ta kładka oraz prom, który działał przy Zawiesach (parę kilometrów w górę Dunajca od rynku; do promu prowadziła ulica św. Kingi) stanowiły jedyne sposoby pokonania Dunajca w tej okolicy.
Wyższe stany wody często niszczyły kładkę, a prom przy dużej wodzie był niebezpieczny i czasami do Szczawnicy przez kilka dni nie można się było dostać.
W latach 1871–1872 wybudowano pierwszy drewniany most na Dunajcu – kryty, o konstrukcji kratownicowej. Wtedy ulica św. Kingi stała się elementem głównej drogi prowadzącej z Nowego Sącza i Nowego Targu do Szczawnicy.
W lipcu 1934 roku, gdy kończono budowę nowego mostu w centrum wsi, wystąpiła powódź stulecia, która 15 lipca zniosła drewniany most. Płynący drewniany kryty most i pozostałości „Białego Domku” z Cypla zniszczyły część nowego mostu.
Przed II wojną światową na polanie Pajówka przed Zawiesami znajdowała się karczma, a miejsce po drugiej stronie Dunajca naprzeciwko Zawiesów do tej pory nosi nazwę Zerwany Most. Niszczejące przyczółki przypominają o dawnej przeprawie przez Dunajec. W nurcie rzeki można zauważyć pozostałości filara.
Po wybudowaniu nowego żelbetowego mostu w pobliżu Rynku i kościoła Wszystkich Świętych na przedłużeniu ulicy Jagiellońskiej ulica św. Kingi straciła swoje tranzytowe znaczenie.
Szlak.
Ulicą św. Kingi prowadzi zielony szlak turystyczny z Krościenka na przełęcz Sosnów, gdzie łączy się z Sokolą Percią. Jest to najkrótsza trasa z Krościenka na Sokolicę.

</doc>
<doc id="3003670" url="https://pl.wikipedia.org/wiki?curid=3003670" title="Aleksiej Czuklin">
Aleksiej Czuklin

Aleksiej Czuklin (ros. Алексей Чуклин, ur. 11 sierpnia 1985 roku) – rosyjski kierowca wyścigowy.
Kariera.
Początki.
Czuklin rozpoczął karierę w jednomiejscowych samochodach wyścigowych w wieku 26 lat w 2011 roku w Single-seater V de V Challenge. W ciągu 3 wyścigów zwyciężył dwa. Z dorobkiem 104 punktów został sklasyfikowany na 22 pozycji w klasyfikacji końcowej kierowców.
Formuła Renault.
W 2011 roku Rosjanin także rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W obu tych seriach Czuklin podpisał kontrakt z holenderską ekipą MP Motorsport. W serii północnoeuropejskiej uzyskał 113 punktów, co mu dało 13 pozycję, zaś w europejskim pucharze nie zdobył żadnych punktów.
Rok później pojawił się znów na starcie w Europejskim Pucharze Formuły Renault 2.0, w Północnoeuropejskim Pucharze Formuły Renault 2.0 oraz w Alpejskiej Formule Renault 2.0. Jeżdżąc w ekipie MP Manor Motorsport zdobył 23 punkty, co mu dało 34 lokatę w klasyfikacji generalnej. W seriach europejskiej i alpejskiej nie zdołał ani raz zapunktować.
Formuła 3.
Na sezon 2013 Rosjanin podpisał kontrakt z hiszpańską ekipą Emilio de Villoty na starty w European F3 Open. W serii zimowej ukończył jeden z dwóch wyścigów na podium.
Statystyki.
† – Czuklin nie był klasyfikowany.

</doc>
<doc id="3003676" url="https://pl.wikipedia.org/wiki?curid=3003676" title="Ulica Trzech Koron w Krościenku nad Dunajcem">
Ulica Trzech Koron w Krościenku nad Dunajcem

Ulica Trzech Koron w Krościenku nad Dunajcem – jedna z ulic Krościenku nad Dunajcem prowadząca od ulicy Jagiellońskiej w kierunku wzgórza Pod Ociemne i dalej (jednym ze szlaków) na Trzy Korony.
Przebieg i ważniejsze obiekty.
Ulica odchodzi od ulicy Jagiellońskiej ok. 410 m na zachód od krościeńskiego rynku. Ulica Jagiellońska jest zachodnią wylotówką z Krościenka w kierunku Nowego Targu i stanowi fragment drogi wojewódzkiej nr 969 (). Początek ulicy Trzech Koron znajduje się na wysokości 429 m n.p.m.
Ulica pnie się stromo pod górę, 80 m od początku ulicy po jej prawej stronie stoi Kaplica Świętego Rocha. Dalej, pod numerem 4, również po prawej – dwór rodziny Dziewolskich, właścicieli dominium Krościenko w XIX i pierwszej połowie XX wieku. Dziś we dworze ma swoją siedzibę Nadleśnictwo Krościenko. Tuż powyżej dworu dom o ciekawej architekturze – pensjonat Sitowskich, zwany również nowym dworem, należący do tej samej rodziny, co niegdysiejszy właściciele obecnej siedziby nadleśnictwa. Najbardziej znanym przedstawicielem rodu Sitowskich był Ludwik Sitowski, entomolog, pionier ochrony przyrody w Pieninach. W 1944 roku w domu tym pracował Rudolf Weigl: w jego zachodnim skrzydle zorganizował laboratorium, w którym wytwarzał szczepionkę na tyfus.
Wreszcie, prawie na końcu ulicy, pod numerem 22a a mieści się Galeria Sztuki Pienińskiej Stanisława Czepiela. Dalej ulica przechodzi w polną drogę prowadzącą w kierunku najpiękniejszych szczytów Pienin. Droga ta nazywa się „Pod Ociemne” od nazwy niewybitnego wzgórza/zbocza, przez które przechodzi (z kolei nazwa tego wzgórza pochodzi od pobliskiej stromej dolinki Ociemne).
Na wysokości 517 m n.p.m. po lewej stronie drogi wzniesiono wielki metalowy krzyż, jeden z 4 dominujących nad Krościenkiem krzyży, oświetlonych w każdy Wielki Piątek.
Dalej droga prowadzi wzdłuż polany (po lewej stronie) o nazwie „Toporzysko”. Na polanie tej w latach 80. i 90. XX wieku działał narciarski wyciąg orczykowy o przewyższeniu 121 m (482–603 m n.p.m.). W obecnie obowiązującym miejscowym planie zagospodarowania przestrzennego cała ta polana przeznaczona jest na tereny rolne i urządzenia sportowe w związku z odżywającymi co jakiś czas wizjami budowy wyciągu krzesełkowego na tych terenach. Po prawej stronie droga mija wzgórze Łupiska (659 m n.p.m.), znajdujące się już na terenie Pienińskiego Parku Narodowego.
Z drogi tej i polany Toporzysko rozciąga się spektakularny widok na Krościenko, dolinę Dunajca, Pasmo Lubania i Pasmo Radziejowej.
Szlaki.
W ulicę Trzech Koron skręca żółty szlak prowadzący z Rynku na Przełęcz Szopka i dalej do Sromowiec(2,5 h od początku ulicy). Od żółtego szlaku odchodzi szlak niebieski, którym można dotrzeć na Trzy Korony w ciągu 2 i ¼ godziny od początku ulicy. 
Początek ulicy to również początek zielonego szlaku prowadzącego na Czertezik (1 i ¼ h).

</doc>
<doc id="3003680" url="https://pl.wikipedia.org/wiki?curid=3003680" title="Ulica Zdrojowa w Krościenku nad Dunajcem">
Ulica Zdrojowa w Krościenku nad Dunajcem

Ulica Zdrojowa w Krościenku nad Dunajcem – jedna z głównych ulic Krościenka nad Dunajcem, znajdująca się po prawej stronie Dunajca, na tzw. Zawodziu. Biegnie od skrzyżowania z ul. Kozłeczyzna (w miejscu, w którym ulica ta dochodzi do mostów przez Dunajec) w kierunku północnym, równolegle do Dunajca.
Przebieg i ważniejsze obiekty.
Ulica Zdrojowa zabudowana jest praktycznie w sposób ciągły po swojej parzystej, wschodniej stronie („patrzącej” na Dunajec, numery od 2 do 220), natomiast sporadycznie po swej lewej stronie, tyłem do Dunajca (numery od 1 do 39).
Przy ulicy stoi wiele domów służących wczasowiczom jako prywatne kwatery lub pensjonaty (np. Pensjonat i restauracja „U Gerwazego” przy ul. Zdrojowej 23 czy hotel Galicyjskiego Gospodarstwa Gościnnego przy ul. Zdrojowej 156). W ogrodzie jednego z domów jest basen.

</doc>
<doc id="3003682" url="https://pl.wikipedia.org/wiki?curid=3003682" title="Gołoliczka krótkodzioba">
Gołoliczka krótkodzioba

Gołoliczka krótkodzoba ("Neodrepanis hypoxantha") – gatunek małego ptaka z rodziny brodawników (Philepittidae). Występuje we wschodniej części Madagaskaru. Nie wyróżnia się podgatunków. Narażony na wyginięcie.
Znaczenie nazwy naukowej.
Nazwa rodzajowa "neodrepanis" pochodzi od greckiego słowa "neos" (nowy) i od nazwy rodzaju "Drepanis", zaś nazwa gatunkowa "hypoxantha" pochodzi od greckich słów "hupo" (poniżej) i "xanthos" (żółty) i odnosi się do barwy spodniej części ciała.
Zasięg występowania.
Zasiedla wschodnią część Madagaskaru na wysokości powyżej 1200 m n.p.m. Całkowity zasięg występowania szacowany jest na 5500 km2. Środowisko życia stanowią mszyste i wilgotne górskie lasy wiecznie zielone.
Morfologia.
Długość ciała wynosi gołoliczki krótkodziobej 9–10 cm. Poniższe wymiary dotyczą holotypu, który znajduje się w Australian Museum. Skrzydło mierzy 48 mm, ogon 21, natomiast skok 14,5 mm. Dziób ma długość 17,4 mm od nasady, jednakże koniec dzioba tego okazu jest nadłamany. Dziesiąta lotka I-rzędowa długości 7 mm, obecna emarginacja; takowa występuje tylko u samca i w locie wydaje furkoczący odgłos. W roku 1933 Finn Salomonsen na podstawie tegoż okazu wyodrębnił ten gatunek z gołoliczki długodziobej ("Neodrepanis coruscans"). Masa ciała zarówno samca, jak i samicy wynosi do 8 g.
Występuje wyraźny dymorfizm płciowy. U samca dookoła oczu naga, opalizująca skóra; tuż za oczami jest zielona, zaś u góry i u dołu turkusowa do granatowej. Zagięty w dół dziób u nasady zielono opalizuje, zaś na górnej szczęce, na górze tuż u nasady turkusowa plama. Górna szczęka ciemnoszara, dolna zaś żółto-szara. Wierzch głowy, grzbiet i pokrywy skrzydłowe czarne, opalizujące granatowo. Broda, gardło, spód oraz boki ciała i pokrywy podogonowe żółte, niepołyskliwe. Lotki, skrzydełko i pokrywy I rzędu czarne. Nogi i stopy szarobrązowe, podeszwy stóp jaśniejsze, żółtawe. Samica ubarwiona znacznie skromniej. Dziób czarny, u nasady dolnej szczęki jaśniejszy. Spód ciała w kolorze przygaszonej szarawej żółci. Przez oko przechodzi jasnoszary pasek, brew szarożółta, jasna. Wierzch ciała szarozielonkawy.
Zachowanie.
Ruchliwy. Żywi się nektarem, a także stawonogami.
Lęgi.
Przypuszczalnie termin lęgów przypada na listopad i grudzień. Osobnik z plamą lęgową złapany został 22 listopada, natomiast 1 grudnia złapano osobnika, u którego jedynie 15% czaszki było skostniałe. Jedno gniazdo odnaleziono 2 listopada. Kształt gruszkowaty, budulec stanowią poprzeplatane patyki i roślinność; buduje jedynie samica. Znalezione gniazdo zawierało dwa jaja i zawieszone było na bocznej gałęzi 2,5-metrowego drzewa. Przy lęgach obserwowano jedynie samice, jednak samiec również broni terytorium. 4 grudnia odnaleziono gniazdo z jajami, w którym były 2 zarodki. 19 listopada obserwowano młodego samca, który zalecał się do samicy poprzez stroszenie piór oraz pochylanie dzioba, głowy i ogona.
Status, zagrożenia.
Gatunek od 2004 roku klasyfikowany przez IUCN jako narażony (VU, "Vulnerable"), wcześniej uznawany za zagrożony wyginięciem (EN, "Endangered"). Populacja trudna do oszacowania, przypuszczalnie mieści się w granicach 10 000 – 20 000 osobników. Zagrożenie dla tego gatunku stanowią głównie wyrąb lasów i pożary. Zasięg występowania gołoliczki krótkodziobej pokrywa się z kilkoma narodowymi (Andasibe-Mantadia, Zahamena, Marojejy, Ranomafana) oraz z masywem Andringitra, który w całości objęty jest ochroną w w/w sposób.

</doc>
<doc id="3003683" url="https://pl.wikipedia.org/wiki?curid=3003683" title="Perks of Being a Wallflower">
Perks of Being a Wallflower



</doc>
<doc id="3003684" url="https://pl.wikipedia.org/wiki?curid=3003684" title="Gustavo Menezes">
Gustavo Menezes

Gustavo Menezes (ur. 19 września 1994) – amerykański kierowca wyścigowy.
Życiorys.
Formuła Renault.
Menezes rozpoczął karierę w jednomiejscowych samochodach wyścigowych w wieku 16 lat w 2010 roku w Pacific F2000 Championship Presented by Corsa Car Care. Zdobył tam 12 punktów, co mu dało 14 lokatę w klasyfikacji generalnej. Rok później rozpoczął starty w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Francuz podpisał kontrakt z austriacką ekipą Interwetten.com Junior Team. W serii Alpejskiej zajął 18 miejsce, zaś w europejskim pucharze nie był klasyfikowany. Największy sukces odniósł jednak w Star Mazda Championship Presented by Goodyea, w którym był ósmy w klasyfikacji końcowej. Rok później w tej samej serii był sklasyfikowany na 9 miejscu.
Formuła 3.
Na sezon 2013 Amerykanin podpisał kontrakt z Van Amersfoort Racing na starty w Niemieckiej Formule 3. Dwukrotnie odnosił zwycięstwa, a ośmiokrotnie stawał na podoium. Z dorobkiem 241 punktów uplasował się tam na czwartej pozycji w końcowej klasyfikacji kierowców.
Rok później Menezes dołączył do stawki Europejskiej Formuły 3. Wystartował łącznie w 33 wyścigach, w ciągu których dwukrotnie stawał na podium. Zdobył łącznie 91 punktów. Wystarczyło to na jedenaste miejsce w końcowej klasyfikacji kierowców. Wystartował również w Grand Prix Makau. Rywalizację w nim zakończył na 10. miejscu.
W sezonie 2015 kontynuował starty w serii. Tym razem jednak reprezentował ekipę Jagonya Ayam with Carlin. Zanotował jednak regres wyników. Zdobył 65 punktów. Punktował w 12 z 33 wyścigów, najlepszy wynik odnotowując Silverstone i Algarve, gdzie dojechał na czwartej lokacie. Rywalizację zakończył na 12. pozycji w klasyfikacji końcowej. Ponownie wziął udział w Grand Prix Makau – tym razem jednak nie dojechał do mety.
Inne.
Oprócz startów w seriach promujących, Amerykanin zaliczył gościnne występy w innych kategoriach. W latach 2013 wystartował z zespołem RSR Racing w American Le Mans Series oraz w latach 2014–2015 w Mistrzostwach Stanów Zjednoczonych Samochodów Sportowych. Najwięcej punktów zdobył w sezonie 2015, kiedy to z dorobkiem pięćdziesięciu trzech „oczek” zmagania zakończył na 23. miejscu.
Zaliczył także gościnny występ w Mistrzostwach Global Rallycross. Reprezentując ekipę Olsbergs MSE, zdobył 11 punktów, dzięki którym rywalizację ukończył na 20. pozycji.

</doc>
<doc id="3003687" url="https://pl.wikipedia.org/wiki?curid=3003687" title="Global RallyCrosss – Monachium 2 2013">
Global RallyCrosss – Monachium 2 2013

Global RallyCrosss w Monachium 2013 (2) – trzecia runda Global RallyCross sezonu 2013. Zawody zostały zorganizowane w ramach igrzysk sportów ekstremalnych X-Games w Niemczech. Wyścig odbył się 30 czerwca. Miejscem zawodów był FröttmaRing, asfaltowo-szutrowy tor wybudowany obok Stadionu Olimpijskiego.
Wyścig.
Półfinał I - 6 okr..
Na starcie Heikkinen wyszedł na prowadzenie, na drugiej pozycji znalazł się Marklund. Fin skorzystał ze skrótu na pierwszym okrążeniu, a na drugim skrótem pojechał Arpin wyprzedzając Marklunda. Szwed jednak był blisko i na kolejnym okrążeniu spróbował ataku. Doszło do kontaktu, Arpin wpadł w poślizg, ale wybronił się i utrzymał swoją pozycję. Na trzecim okrążeniu skrótem pojechał Marklund, i wyjechał niemal równo z Arpinem. W pierwszym zakręcie znów doszło do kontaktu, Arpin się poślizgnął, a Marklund uderzył swoim Volkswagenem w bariery z opon. Heikkinen dowiózł pierwsze miejsce spokojnie do mety.
Półfinał II - 6 okr..
Ekström objął prowadzenie na starcie wyścigu, Lasek znalazł się na drugiej pozycji. Lasek i Isachsen na pierwszym okrążeniu pojechali skrótem utrzymując drugą i trzecią pozycję. Na trzecim okrążeniu Isachsen wyprzedził Laska. Na ostatnim okrążeniu skrótem pojechał Ekström, który wygrał wyścig.
Półfinał III - 6 okr..
Po starcie na prowadzenie wysunął się Doran, a tuż za nim znalazł się Block. Obydwaj skorzystali ze skrótu na pierwszym okrążeniu, na drugim pojechał nim Speed, a na trzecim Mirra wyprzedzając w ten sposób Speeda i awansując na czwartą pozycję. Doran utrzymał prowadzenie aż do mety, a Sandell pojechał skrótem na ostatnim okrążeniu kończąc wyścig tuż za zderzakiem Blocka.
Półfinał IV - 6 okr..
Po starcie Foust wysunął się na prowadzenie, a Deegan po wewnętrznej wyprzedził Timerzjanowa i awansował na drugą pozycję. Foust poszedł w jednym z zakrętów zbyt szeroko i stracił pozycję na rzecz Deegana. Obydwaj zawodnicy skorzystali ze skrótu na pierwszym okrążeniu. Na trzecim okrążeniu ze skrótu skorzystali Timerzjanow i Bell, wyjeżdżając na trzeciej i czwartej pozycji. Deegan dojechał niezagrożony do mety wygrywając wyścig.
Wyścig ostatniej szansy - 4 okr..
Lasek miał problem na starcie, na prowadzenie wysunął się Sandell, a na drugiej pozycji znalazł się Timerzjanow. Mirra uderzył w bariery z opon i zatrzymał się na torze. Speed szybko uporał się z Timerzjanowem i awansował na drugą pozycję. Pierwsza dwójka pojechała skrótem na pierwszym okrążeniu. Zaraz po tym wyścig został przerwany z powodu stojącego na torze samochodu Mirry.
Wyścig został wznowiony na cztery okrążenia, w restarcie brali udział wszyscy zawodnicy poza Mirrą. Na starcie Timerzjanow wyszedł na prowadzenie, Bell awansował na drugą pozycję, a trzeci Marklund został uderzony przez Speeda i obrócił się. Dla Szweda jak i dla Amerykanina był to koniec wyścigu. Timerzjanow i Bell skorzystali ze skrótu na pierwszym okrążeniu. Wyścig został przerwany z powodu stojącego pośrodku toru VW Polo Marklunda.
Wyścig został ponownie wznowiony na cztery okrążenia. Pierwsze miejsce zajął w nim Towsend Bell, a drugi na mecie był Guilherme Spinelli.
Finał - 10 okr..
Podczas startu Ken Block popełnił falstart, po czym zatrzymał się jeszcze na moment czekając na sygnał do startu. W pierwszym zakręcie na prowadzenie wysunął się Doran wyprzedzając po zewnętrznej Heikkinena. Isachsen natomiast wpadł w bariery opon, co podbiło bok jego samochodu tak, że przez moment jechał na dwóch kołach. Niewiele brakowało, by dachował, ale jego Subaru oparło się o samochód Ekströma. W następnym zakręcie Heikkinen wyprzedził Dorana. Na trzeciej pozycji znalazł się Deegan, a na czwartej Foust. Heikkinen, Doran, Deegan, Bell i Ekström skorzystali ze skrótu na pierwszym okrążeniu. Deegan mimo to został wyprzedzony przez Tannera Fousta. Chwilę potem wycofał się z wyścigu z powodu uszkodzonego zawieszenia. Na drugim okrążeniu Ken Block zjechał odbyć karę za falstart, po czym wrócił na tor na ostatniej pozycji. Tymczasem skrótem pojechał Isachsen awansując na czwartą pozycję. Na trzecim okrążeniu skrótem pojechał Spinelli, a na kolejnym Block wyprzedzając Brazylijczyka. Na piątym okrążeniu skrót wykorzystał Foust utrzymując trzecią pozycję, a Bell dogonił Ekströma i zaczął atakować piątą pozycję. Podczas szóstego okrążeniu skrótem pojechał Arpin, jednak nie pomogło mu to w obronie się przed Blockiem. Na ostatnim okrążeniu Block, który znalazł się już na piątej pozycji, zaatakował Ekströma, ale wypadł z toru i Szwed odzyskał czwarte miejsce dowożąc je już do mety. Block musiał zadowolić się piątą pozycją, która i tak została mu później odebrana przez sędziów. Zwycięstwo odniósł Toomas Heikkinen, drugi był Liam Doran, a trzeci Tanner Foust.

</doc>
<doc id="3003690" url="https://pl.wikipedia.org/wiki?curid=3003690" title="Melchior Wathelet (ur. 1949)">
Melchior Wathelet (ur. 1949)



</doc>
<doc id="3003692" url="https://pl.wikipedia.org/wiki?curid=3003692" title="Paragwaj na Mistrzostwach Świata w Lekkoatletyce 2013">
Paragwaj na Mistrzostwach Świata w Lekkoatletyce 2013

Paragwaj na Mistrzostwach Świata w Lekkoatletyce 2013 – reprezentacja Paragwaju podczas czempionatu w Moskwie liczyła 1 zawodnika.

</doc>
<doc id="3003693" url="https://pl.wikipedia.org/wiki?curid=3003693" title="European Community Championship">
European Community Championship

European Community Championship – męski turniej tenisowy wchodzący w skład rozgrywek ATP World Tour, rozgrywany w latach 1992–1998. 
Od 1982 roku do 1991 roku turniej organizowany był w formie pokazowej. Gdy już wszedł w skład kalendarza ATP World Tour tenisiści rywalizowali na nawierzchni dywanowej w hali. W 1997 i 1998 roku zmagania toczyły się na kortach twardych. W 1995 roku turniej się nie odbył.

</doc>
<doc id="3003696" url="https://pl.wikipedia.org/wiki?curid=3003696" title="Zamek Herburtów w Chyrowie">
Zamek Herburtów w Chyrowie

Zamek Herburtów w Chyrowie – pierwsze wzmianki o Chyrowie pochodzą z 1374 r., gdy stanowił własność Herbutów, rycerzy przybyłych z Moraw przywilejem księcia Władysława Opolczyka, którzy wybudowali tu zamek.

</doc>
<doc id="3003697" url="https://pl.wikipedia.org/wiki?curid=3003697" title="Evral Trapp">
Evral Trapp

Evral Reginald Trapp (ur. 22 stycznia 1987) – belizeński piłkarz występujący na pozycji środkowego obrońcy, obecnie zawodnik Hankook Verdes. Jego brat David Trapp również jest piłkarzem.
Kariera klubowa.
Trapp rozpoczynał swoją karierę piłkarską w zespole Santel’s SC z siedzibą w mieście Santa Elena, z którym nie zdołał jednak odnieść żadnych sukcesów, a po roku przeniósł się do ekipy Ilagulei FC z Dangrigi. W sezonie 2008 wywalczył z nim jedyny w historii klubu, a także pierwszy w swojej przygodzie z piłką tytuł mistrza Belize. W późniejszym czasie został zawodnikiem drużyny Hankook Verdes, gdzie spędził kilka kolejnych miesięcy, po czym podpisał umowę z Hopkins FC, którego barwy reprezentował przez pół roku. W połowie 2011 roku przeszedł do San Ignacio United FC, gdzie przez następne dwanaście miesięcy miał niepodważalne miejsce w pierwszym składzie, pełniąc funkcję kapitana drużyny, lecz nie zanotował żadnych osiągnięć. W lipcu 2012 powrócił do Hankook Verdes.
Kariera reprezentacyjna.
W seniorskiej reprezentacji Belize Trapp zadebiutował za kadencji honduraskiego selekcjonera José de la Paza Herrery, 10 września 2010 w zremisowanym 0:0 meczu towarzyskim z Trynidadem i Tobago. W 2011 roku został powołany na turniej Copa Centroamericana, gdzie rozegrał dwa spotkania, a jego drużyna odpadła z rozgrywek już w fazie grupowej. Pięciokrotnie pojawiał się również na boiskach podczas eliminacji do Mistrzostw Świata 2014, jednak Belizeńczycy nie zdołali się ostatecznie zakwalifikować na mundial. W 2013 roku znów znalazł się w składzie na Copa Centroamericana, gdzie wwystąpił w trzech meczach, a jego zespół, prowadzony przez kostarykańskiego szkoleniowca Leroya Sherriera Lewisa, zajął czwartą lokatę, najwyższą w historii swoich występów w tym turnieju. Kilka miesięcy później został powołany przez amerykańskiego trenera Iana Morka na Złoty Puchar CONCACAF, gdzie rozegrał wszystkie trzy spotkania, a Belizeńczycy, debiutujący wówczas w tych rozgrywkach, zanotowali komplet porażek i odpadli z turnieju już w fazie grupowej.

</doc>
<doc id="3003699" url="https://pl.wikipedia.org/wiki?curid=3003699" title="Jacques Maghoma">
Jacques Maghoma

Jacques Ilonda Maghoma (ur. 23 października 1987 w Lubumbashi) – piłkarz Demokratycznej Republiki Konga występujący na pozycji pomocnika w Birmingham City.

</doc>
<doc id="3003702" url="https://pl.wikipedia.org/wiki?curid=3003702" title="Panama na Mistrzostwach Świata w Lekkoatletyce 2013">
Panama na Mistrzostwach Świata w Lekkoatletyce 2013

Panama na Mistrzostwach Świata w Lekkoatletyce 2013 – reprezentacja Panamy podczas czempionatu w Moskwie liczyła 1 zawodnika.

</doc>
<doc id="3003703" url="https://pl.wikipedia.org/wiki?curid=3003703" title="Dan de Zille">
Dan de Zille

Dan de Zille (ur. 20 października 1986 roku w Leicester) – brytyjski kierowca wyścigowy.
Kariera.
Formuła Ford.
De Zille rozpoczął karierę w jednomiejscowych samochodach wyścigowych w wieku w 2009 roku w Formule Ford. Najlepiej spisał się w Brytyjskiej Formule Ford - klasie Scholarship, gdzie był szósty. Rok później kontynuował starty w seriach organizowanych w ramach Formuły Ford. Tu znów najlepiej spisał się w brytyjskiej edycji tej serii - ukończył ją na ósmej pozycji. W 2011 roku, podobnie jak i poprzednio, najbardziej postawił na starty w Brytyjskiej Formule Ford. Z dorobkiem 383 punktów ukończył tam sezon na 6 pozycji.
Formuła Renault.
W 2011 roku rozpoczął stary de Zille rozpoczął także starty w Formule Renault. Wystąpił bowiem w Finale Brytyjskiej Formuły Renault, gdzie był trzynasty. Rok później podpisał kontrakt z brytyjską ekipą Fortec Motorsport na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. Gdy w europejskiej serii nie był klasyfikowany, w północnoeuropejskiej edycji został sklasyfikowany na 26 lokacie w klasyfikacji generalnej.
Porsche Carrera.
Na sezon 2013 Brytyjczyk podpisał kontrakt z Redline Racing na starty w Brytyjskim Pucharze Porsche Carrera, gdzie zdobył tytuł wicemistrzowski w klasie A1.

</doc>
<doc id="3003704" url="https://pl.wikipedia.org/wiki?curid=3003704" title="Buczyński">
Buczyński



</doc>
<doc id="3003706" url="https://pl.wikipedia.org/wiki?curid=3003706" title="Chile na Mistrzostwach Świata w Lekkoatletyce 2013">
Chile na Mistrzostwach Świata w Lekkoatletyce 2013

Chile na Mistrzostwach Świata w Lekkoatletyce 2013 – reprezentacja Chile podczas czempionatu w Moskwie liczyła 7 zawodników.

</doc>
<doc id="3003708" url="https://pl.wikipedia.org/wiki?curid=3003708" title="Kościół św. Jadwigi Śląskiej w Przedmościu">
Kościół św. Jadwigi Śląskiej w Przedmościu

Kościół św. Jadwigi Śląskiej – rzymskokatolicki kościół parafialny, położony we wsi Przedmość (gmina Praszka). Kościół należy do parafii św. Jadwigi Śląskiej w dekanacie Praszka, archidiecezji częstochowskiej.
Historia kościoła.
Początkiem powstania kościoła w Przedmościu, była kaplica wybudowana w 1909 roku. Budowa świątyni rozpoczęła się w latach 1921-1923, od postawienia pomieszczeń gospodarczych (obory, stodoły, wozowni oraz remizy strażackiej). W latach 1923-1924 wybudowano plebanię, która została poświęcona przez księdza dziekana Leonarda Stanickiego. W latach 1925-1926 rozpoczęto budowę kościoła. Do istniejącej kaplicy dobudowano nawę, prezbiterium i zakrystię. W 1927 roku zbudowano dzwonnicę, projektując ją tak, aby spełniała również rolę schowku na sprzęt pogrzebowy. Budynek kościoła wyposażono w ambonę i ołtarze. W tym samym 1927 roku wykonano ogrodzenie wokół kościoła. Konsekracja świątyni miała miejsce 15 grudnia 1927 roku, której przewodniczył biskup częstochowski Teodor Kubina. W czasie II wojny światowej kościół zamieniony został na magazyn zbożowy. Po zakończeniu wojny proboszcz ks. Stanisław Paras rozpoczął prace remontowe i konserwatorskie. Jego staraniem w latach 1950-1954 w kościele założono posadzki, instalację elektryczną, wykonano polichromie ścian, wstawiono nowe ławki. W tym samym czasie wykonano tynkowanie zewnętrznych ścian kościoła, ogrodzono cmentarz, wykonano gruntowny remont dachu, zakupiono dwa dzwony oraz wykonano tynkowanie budynku plebanii. W latach 1979-1987 rozbudowano i powiększono plebanię. W latach 1987-1993 za ówczesnego proboszcza, ks. Henryka Centkowskiego, otynkowano rozbudowaną plebanię, wymieniono drewnianą konstrukcję wieży kościoła i pokryto ją miedzianą blachą. W latach 1993-2000 wymieniono więźbę dachową na kościele, dach pokryto blachą trapezową, ocieplono całe sklepienie kościoła watą mineralną, wymieniono starą instalację elektryczną na miedzianą, zradiofonizowano kościół, chór drewniany zastąpiono murowanym, spięto ankrami dzwonnicę, zainstalowano napęd elektryczny do dzwonów, położono nowe tynki wewnątrz i na zewnątrz kościoła oraz dzwonnicy, odnowiono ołtarze i figury świętych, w tym figurę św. Józefa. W latach 2003-2004 na cmentarzu parafialnym wykonano alejki z kostki ceramicznej i obsadzono je drzewami.
Architektura i wnętrze kościoła.
Wnętrze kościoła to przede wszystkim interesujący układ prezbiterium z ołtarzem głównym. Kształt ołtarza przypomina monstrancję z hostią. Centralne miejsce zajmuje obraz. Pod obrazem znajduje się tabernakulum. W ciągu roku, obrazy w ołtarzu zmieniają się trzykrotnie:
Na ścianie oddzielającej nawę od prezbiterium wiszą:
oraz
W prezbiterium wisi portret błogosławionego Jana Pawła II. W oknach świątyni widoczne są figury dwóch świętych. W najstarszej części kościoła, w kaplicy Matki Bożej Różańcowej, znajdują się:
oraz 
Wnętrze kościoła ozdabia ponadto mała chrzcielnica.

</doc>
<doc id="3003712" url="https://pl.wikipedia.org/wiki?curid=3003712" title="Giethoorn">
Giethoorn

Giethoorn – wieś w holenderskiej prowincji Overijssel. Znajduje się w gminie Steenwijkerland, ok. 5 km na południowy zachód od Steenwijk.
Miejscowość ta jest nazywana Wenecją Północy lub Wenecją Holandii (Holendrów). W starej części Giethoorn nie ma żadnych dróg, poza ścieżkami rowerowymi.
Została założona ok. 1230 roku przez grupę uchodźców z krajów śródziemnomorskich. Początkowo nosiła nazwę Geytenhorn. W 1421 wieś została zalana w wyniku powodzi.
Wieś stała się popularniejsza po tym, gdy Bert Haanstra nakręcił w niej w 1958 roku komedię „Fanfare”.
Giethoorn było osobną gminą do 1973, kiedy stało się częścią Brederwiede.
W 2015 roku stała się częścią gry Monopoly.

</doc>
<doc id="3003713" url="https://pl.wikipedia.org/wiki?curid=3003713" title="HC Hradec Králové">
HC Hradec Králové



</doc>
<doc id="3003716" url="https://pl.wikipedia.org/wiki?curid=3003716" title="NDR Fernsehen">
NDR Fernsehen

NDR Fernsehen – niemiecki kanał telewizyjny produkowany przez Norddeutscher Rundfunk (NDR) przy współudziale Radio Bremen (RB). Oba te podmioty są członkami ARD, związku publicznych regionalnych nadawców radiowo-telewizyjnych, obsługującymi północną część Niemiec. Stacja pełni rolę trzeciego programu telewizji publicznej w krajach związkowych Hamburg, Brema, Dolna Saksonia, Szlezwik-Holsztyn i Meklemburgia-Pomorze Przednie. Ramówka składa się głównie z treści o tematyce regionalnej i lokalnej, produkcji własnych NDR i RB, a uzupełniająco także innych członków ARD. 
Sygnał stacji jest rozszczepiany, przez co występuje ona w pięciu mutacjach regionalnych, po jednej dla każdego z obsługiwanych landów. Wersja dla Bremy nosi nazwę Radio Bremen TV (rb.tv), zaś audycje lokalne emitowane są w niej przez około dwie godziny dziennie. Pozostałe mutacje określane są nazwą NDR Fernsehen z dodaną nazwą kraju związkowego, na przykład NDR Fernsehen Hamburg. Audycje lokalne zajmują w nich około 45 minut dziennie. 
Stacja dostępna jest w północnych Niemczech w cyfrowym przekazie naziemnym, a także w sieciach kablowych. Ze względów technicznych można ją oglądać również na dużej części terytorium Danii, a także na północno-zachodnich krańcach Polski. Każda z pięciu mutacji regionalnych posiada również własny niekodowany przekaz satelitarny. Wersja dla Bremy dostępna jest z satelity Astra 1M, zaś pozostałe z satelitów Astra 1L i Astra 2C.

</doc>
<doc id="3003720" url="https://pl.wikipedia.org/wiki?curid=3003720" title="Frank Lopez (piłkarz)">
Frank Lopez (piłkarz)

Frank Adolphus Lopez (ur. 3 grudnia 1989) – belizeński piłkarz występujący na pozycji bramkarza lub środkowego obrońcy, obecnie zawodnik Paradise/Freedom Fighters.
Kariera klubowa.
Lopez rozpoczynał swoją karierę piłkarską w zespole Toledo Ambassadors, w którego barwach w sezonie 2010/2011 jako podstawowy golkiper drużyny wywalczył tytuł wicemistrza kraju. Bezpośrednio po tym odszedł do ekipy Belize Defence Force FC z siedzibą w mieście Belize City. Początkowo pełnił tam rolę alternatywy dla bardziej doświadczonego Woodrowa Westa, lecz po jego odejściu został pierwszym bramkarzem ekipy. W połowie 2013 roku został zawodnikiem klubu Paradise/Freedom Fighters z miasta Punta Gorda, gdzie zaczął występować na pozycji środkowego obrońcy.
Kariera reprezentacyjna.
W 2010 Lopez znalazł się w powołanym przez szkoleniowca Renana Couoha składzie reprezentacji Belize U-23 na Igrzyska Ameryki Środkowej i Karaibów. Miał wówczas zapewnione miejsce między słupkami i wystąpił w dwóch meczach rundy kwalifikacyjnej. Jego ekipa zdołała się zakwalifikować do właściwego turnieju piłkarskiego, który ostatecznie nie odbył się jednak z powodu sprzeciwu CONCACAF.
W 2013 roku Lopez został powołany przez kostarykańskiego selekcjonera Leroya Sherriera Lewisa na turniej Copa Centroamericana. Tam nie zdołał wystąpić w żadnym z pięciu spotkań, pozostając rezerwowym dla Woodrowa Westa, a jego drużyna zajęła ostatecznie czwarte miejsce, najwyższe w historii swoich występów w tym turnieju. Kilka miesięcy później znalazł się w składzie ogłoszonym przez amerykańskiego trenera Iana Morka na Złoty Puchar CONCACAF, gdzie także nie potrafił wywalczyć sobie miejsca w wyjściowej jedenastce i ani razu nie pojawił się na placu gry, pełniąc wyłącznie rolę trzeciego golkipera i ustępując w hierarchii Westowi oraz Shane'owi Orio. Belizeńczycy, debiutujący wówczas w tych rozgrywkach, zanotowali komplet porażek i odpadli z turnieju już w fazie grupowej.

</doc>
<doc id="3003722" url="https://pl.wikipedia.org/wiki?curid=3003722" title="Josh Hill">
Josh Hill

Josh Hill (ur. 9 stycznia 1991 roku) – były brytyjski kierowca wyścigowy. Syn byłego mistrza świata Formuły 1 Damona Hilla i wnuk Grahama Hilla.
Kariera.
Początki.
Hill rozpoczął karierę w jednomiejscowych samochodach wyścigowych w wieku 17 lat w 2008 roku w Ginetta Junior Winter Championship, gdzie zdobył mistrzowski tytuł. W sezonach 2009-2010 startował już w Formule Ford. Tu najlepiej spisał się w edycji brytyjskiej w 2010 roku, gdzie był piąty.
Formuła Renault.
W 2010 roku Hill wystartował także w edycji zimowej Brytyjskiej Formuły Renault. W ciągu 6 wyścigów raz stanął tam na podium. Ostatecznie został sklasyfikowany na 9 pozycji w klasyfikacji generalnej. Rok później w Brytyjskiej Formuły Renault był już siódmy, a w jej finale był piąty. Pojawił się także na starcie Północnoeuropejskiego Pucharu Formuły Renault 2.0. W ciągu 10 wyścigów zdobył 92 punkty, które dały mu 16 lokatę w klasyfikacji generalnej. W 2012 roku w serii północnoeuropejskiej Josh stanął już na najniższym stopniu podium klasyfikacji. Stało się to dzięki pięciu zwycięstwom oraz siedmiu podiom. Wystartował także w czterech wyścigach Europejskiego Pucharu Formuły Renault 2.0. Dzięki zdobytym ośmiu punktom zakończył sezon na 25 miejscu w klasyfikacji końcowej kierowców.
Formuła 3.
Na sezon 2013 Hill podpisał kontrakt z brytyjską ekipą Fortec Motorsport na starty w Europejskiej Formule 3. W ciągu piętnastu zdołał raz stanąć na podium - zajął drugie miejsce na Hockenheimringu. Został sklasyfikowany na dwunastej pozycji w klasyfikacji generalnej.
Po rundzie na Red Bull Ringu oraz Masters of Formula 3 Josh Hill ogłosił, że rezygnuje ze startów w wyścigach samochodowych. Rozpocznie karierę muzyczną.
Statystyki.
† – Hill nie był zaliczany do klasyfikacji.

</doc>
<doc id="3003723" url="https://pl.wikipedia.org/wiki?curid=3003723" title="Biblioteki arabskie">
Biblioteki arabskie



</doc>
<doc id="3003725" url="https://pl.wikipedia.org/wiki?curid=3003725" title="Joseph Mewis">
Joseph Mewis

Joseph "Jef" Mewis (ur. 23 marca 1931) – belgijski zapaśnik. Srebrny medalista olimpijski z Melbourne.
Zawody w 1956 były jego drugimi igrzyskami olimpijskimi, debiutował w Helsinkach cztery lata wcześniej. W 1956 walczył w stylu wolnym, zdobywając srebro w wadze piórkowej, poniżej 62 kilogramów. W finale pokonał go Japończyk Shōzō Sasahara. Brał udział w igrzyskach w 1960 i 1964 (podczas ostatniego startu rywalizował w stylu klasycznym).

</doc>
<doc id="3003727" url="https://pl.wikipedia.org/wiki?curid=3003727" title="Godło Polskich Drużyn Strzeleckich">
Godło Polskich Drużyn Strzeleckich

Godło Polskich Drużyn Strzeleckich (tzw. "blacha") – odznaka noszona na czapkach przez członków Polskich Drużyn Strzeleckich (PDS), wprowadzona oficjalnie 1 października 1913 roku.
Była to owalna (38 x 30 mm), metalowa i oksydowana blaszka. Użytym materiałem była alpaka. Umieszczono na niej orła w otwartej koronie, stylizowanego na wzór orła z czasów jagiellońskich. Ponadto nad nim umieszczono półkolisty napis: „POLSKA DRUŻYNA STRZELECKA”, a na dole prostokątne puste pole. W tym miejscu wybijany miał być kolejny numer.
Przyjęte godło było formą pieczęci używanej w PDS do sygnowania wydawanych pism. Autorem takiego rozwiązania był Władysław Winiarski-Oset, członek Komendy Okręgu II krakowskiego PDS.

</doc>
<doc id="3003728" url="https://pl.wikipedia.org/wiki?curid=3003728" title="Zamek w Baworowie">
Zamek w Baworowie

 
Zamek w Baworowie – drewniany zamek znajdował się na wzgórzu, nad rzeką Gniezną.
Historia.
Warownia zbudowana została w XVI w. przez Wacława Bawora, dworzanina króla Zygmunta I Starego oraz pisarza polnego koronnego. W 1589 r. Tatarzy oblegający obronny zamek ponieśli pamiętną klęskę. W XVII w. warownia została przebudowana. Następnymi właścicielami zamku i ziem była rodzina Małeckich. Około 1800 r. zamek został opuszczony i zaczął popadać w ruinę.
Pałac.
W 1851 r. majątek od Małeckich odkupił hr. Wiktor Baworowski. Ponieważ zamek nie nadawał się już do zamieszkania, dlatego wybudował nowy pałac, w którym zgromadził kolekcję dzieł sztuki oraz bogaty księgozbiór. Wiktor hr. Baworowski był także fundatorem Biblioteki Baworowskich we Lwowie. Kiedy w 1894 r. hr. Baworowski popełnił samobójstwo dobra przeszły w obce ręce. W latach międzywojennych należały między innymi do rodziny Astanów. Pod koniec XIX w. z zamku pozostały tylko ruiny.
Architektura.
W XVII w. murowany zamek był budowlą obronną, założoną na planie prostokąta z wewnętrznym dziedzińcem. Budynki mieszkalne były trzykondygnacyjne. Wjazd do warowni prowadził przez bramę w budynku bramnym, w którego dwóch narożnikach znajdowały się okrągłe, trzykondygnacyjne wieże zwieńczone hełmem. Podobne wieże były na pozostałych budynkach. Na zamku była także kaplica zamkowa, którą w 1747 r. przebudowano na kościół pw. św. Wacława, a na przełomie XIX i XX w. zamieniono z kolei na cerkiew pw. św. Jana Chrzciciela. W krypcie kościoła chowani byli Baworowscy. Obecnie z zamku prawie nic nie pozostało. Odbudowany kościół pokazuje obszar dawnych fortyfikacji. Ze starego kościoła zamkowego zachowała się jedynie dolna część z półkolistą absydą, istniejąca w późniejszej świątyni.

</doc>
<doc id="3003729" url="https://pl.wikipedia.org/wiki?curid=3003729" title="Pietà (obraz El Greca z 1585)">
Pietà (obraz El Greca z 1585)

Pietà – obraz hiszpańskiego malarza pochodzenia greckiego Dominikosa Theotokopulosa, znanego jako El Greco.
Temat opłakiwania zmarłego Chrystusa zaczerpnięty z Nowego Testamentu był kolejnym po motywie "zdjęcia z krzyża" najczęściej przedstawianym epizodem z życia i męczeńskiej śmierci Chrystusa.
Opis obrazu.
El Greco po namalowaniu pierwszej "Piety" w 1576 roku, gdzie odszedł od tradycyjnej ilości postaci pod krzyżem i dodatkowo zmienił układ kompozycyjny powszechnie przyjęty w sztuce, powrócił do tradycyjnego ujęcia tematu. W kompozycji obrazu, w gestach i postaciach widać wyraźnie odniesienia do wzorców włoskich. Postać Chrystusa przypomina dzieła Michała Anioła a wizerunek Marii Magdaleny nosi cechy malarstwa weneckiego. Na twarzach kobiet widać wielki ból z powodu śmierci Chrystusa, ale jest to ból powściągliwy, kontrolowany. Maria obejmuje syna i patrzy na bladą twarz Jezusa, gdy Magdalena trzyma jego dłoń choć jej smutny wzrok ucieka gdzieś w dal.
Obraz znajduje się w prywatnej Stavros Niarchos Collection; został zakupiony za kwotę 104 mln franków szwajcarskich.

</doc>
<doc id="3003730" url="https://pl.wikipedia.org/wiki?curid=3003730" title="Marchwiczny Żleb">
Marchwiczny Żleb

Marchwiczny Żleb – żleb w polskich Tatrach Wysokich, opadający z Marchwicznej Przełęczy do Kotła Morskiego Oka w Dolinie Rybiego Potoku. Górą ma lejkowaty kształt o szerokości dochodzącej do 200 m, zimą gromadzi się w nim więc duża masa śniegu. Orograficznie prawe ograniczenie żlebu tworzy wschodnia grzęda Miedzianego, lewe południowo-wschodnia grzęda Opalonego Wierchu. Żleb tworzy głębokie koryto i przecina Ceprostradę. Około 100 m powyżej tego szlaku turystycznego jego koryto zwężone jest skalną bramą o szerokości około 20 m. W bramie tej zaklinował się olbrzymi blok skalny, na którym po większych opadach tworzy się wodospad.
Marchwiczny Żleb jest groźnym żlebem lawinowym. Lawiny schodzą nim każdej zimy. Co kilka lat zdarzają się tak duże, że załamują lód na Morskim Oku i dochodzą aż na przeciwległy stok pod Granią Żabiego. Prawdopodobnie największa zdarzyła się w lutym 2000. Zniszczyła pas lasu o szerokości ok. 150 m, załamała lód na Morskim Oku, dojechała aż na stok Żabiej Grani i w niewielkim stopniu uszkodziła schronisko stojące na morenie. Najtragiczniejsza lawina zdarzyła się zimą 1931/32; przywaliła i zabiła dwóch pracowników schroniska rąbiących przeręble w lodzie na Morskim Oku. Przecinający Ceprostradę żleb stanowi zagrożenie dla wędrujących tym szlakiem zimą turystów i narciarzy. Sposobem na ominięcie go jest wędrówka południowo-wschodnią grzędą Opalonego Wierchu (wariant przydatny tylko zimą).
Latem przejście Marchwicznym Żlebem jest łatwe (0, w kilku miejscach I stopień w skali trudności UIAA). Prawdopodobnie chodzono nim od dawna, jeszcze w czasach przedturystycznych. Pierwsze turystyczne przejście:

</doc>
<doc id="3003732" url="https://pl.wikipedia.org/wiki?curid=3003732" title="Mistrzostwa Europy w Koszykówce Mężczyzn 2013 (eliminacje)/Grupa A">
Mistrzostwa Europy w Koszykówce Mężczyzn 2013 (eliminacje)/Grupa A

Wyniki spotkań.
"Godziny rozpoczęcia spotkań to godziny czasu lokalnego"

</doc>
<doc id="3003739" url="https://pl.wikipedia.org/wiki?curid=3003739" title="Samuel Hornish Jr">
Samuel Hornish Jr



</doc>
<doc id="3003740" url="https://pl.wikipedia.org/wiki?curid=3003740" title="Manewr Pringle’a">
Manewr Pringle’a

Manewr Pringle’a – w chirurgii jamy brzusznej postępowanie polegające na czasowym zaciśnięciu w trakcie operacji więzadła wątrobowo-dwunastniczego (przy pomocy kleszczyków chirurgicznych, taśmą lub palcami), a przez to zamknięciu leżących w więzadle tętnicy wątrobowej właściwej i żyły wrotnej. Pozwala on ograniczyć śródoperacyjną utratę krwi podczas zabiegów resekcyjnych miąższu wątroby i jej urazów, znajduje także zastosowanie przy krwawieniu z tętnicy pęcherzykowej.
Stosowanie manewru może powodować uszkodzenia naczyń (ograniczane użyciem delikatnego instrumentarium), a także niedokrwienie hepatocytów i zespół poreperfuzyjny, skutkujące zaburzeniem funkcji wątroby po zabiegu. Dla uniknięcia tego efektu czas zaciśnięcia więzadła ogranicza się do 15-45 minut, szczególnie unikając przedłużonego niedokrwienia w przypadku marskości narządu. W trakcie długich zabiegów (np. rozległe resekcje) ucisk więzadła okresowo przerywa się na kilka minut, co pozwala na niedokrwienie wątroby o łącznym czasie do 120 minut.
Nazwa upamiętnia chirurga, który w 1908r. jako pierwszy opisał tę metodę – Jamesa Hogartha Pringle’a, absolwenta Wydziału Medycznego Uniwersytetu Edynburskiego.

</doc>
<doc id="3003742" url="https://pl.wikipedia.org/wiki?curid=3003742" title="Robert Byron">
Robert Byron

Robert Byron (ur. 26 lutego 1905 w Londynie, zm. 24 lutego 1941 na statku Jonathan Holt podczas podróży do Egiptu) – pisarz brytyjski, podróżnik. Wykształcony w Oxfordzie, podróżował głównie na wschód (Związek Radziecki, Tybet, Persja). Autor książek o istocie podróżowania, zafascynowany literaturą i architekturą. Jeden z założycieli organizacji ochrony zabytków Georgian Group.
Zginął tragicznie w 1941 na statku Jonathan Holt storpedowanym w pobliżu Cape Wrath przez niemieckiego U-Boota w trakcie podróży do Aleksandrii.

</doc>
<doc id="3003746" url="https://pl.wikipedia.org/wiki?curid=3003746" title="Troy Deeney">
Troy Deeney

Troy Matthew Deeney (ur. 29 czerwca 1988 w Birmingham) – angielski piłkarz występujący na pozycji napastnika w angielskim klubie Birmingham City.

</doc>
<doc id="3003747" url="https://pl.wikipedia.org/wiki?curid=3003747" title="Felipe Fraga">
Felipe Fraga

Felipe Fraga (ur. 3 lipca 1995 roku w Jacundá) – brazylijski kierowca wyścigowy.
Kariera.
Formuła Renault.
Fraga rozpoczął karierę w jednomiejscowych samochodach wyścigowych w wieku 17 lat w 2012 roku w Formule Renault. W tym roku rozpoczął starty w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Francuz podpisał kontrakt z francuską ekipą Tech 1 Racing. W serii alpejskiej stanął na podium podczas wyścigu na torze w Pau oraz w czasie eliminacji na Circuit de Catalunya, zaś w europejskim pucharze pojawił się na podium raz - w wyścigu na torze Circuit de Catalunya. Brazylijczyk zdobył w Europejskim Pucharze Formuły Renault 2.0 oraz w Alpejskiej Formule Renault odpowiednio 21 i 52 punkty, co uplasowało go odpowiednio na 18 i 9 pozycji w klasyfikacji generalnej.
Brazilian Touring Car Championship.
Na sezon 2013 Fraga podpisał kontrakt z W2 Racing na starty w Brazilian Touring Car Championship. W ciągu ośmiu wyścigów, w których wystartował, pięciokrotnie stawał na podium, w tym czterokrotnie na jego najwyższym stopniu. Uzbierane 160 punktów pozwoliło mu zdobyć tytuł mistrza serii.

</doc>
<doc id="3003749" url="https://pl.wikipedia.org/wiki?curid=3003749" title="Włóczno">
Włóczno

Włóczno () – część wsi Szybowice w Polsce położona w województwie opolskim, w powiecie prudnickim, w gminie Prudnik. Przepływa przez nią struga Potoczyna.
W latach 1975–1998 część wsi położona była w województwie opolskim.
Historia.
Pierwsze wzmianki o Włócznie pochodzą z 1561. Według relacji dawnych mieszkańców wsi, nazwa miejscowości miała pochodzić od zajęć jakie wykonywali jej mieszkańcy – uprawiali len i konopie, czesali, przędli i sprzedawali włóczkę na targach w Prudniku oraz w Szybowicach.
Wieś była zamieszkiwana w większości przez katolików. W drugiej połowie XVII wieku panią dziedziczną Włóczna była Helena Polixena von Smeskal z domu Betsch z Piskorzowa. Przekazała ona wieś zakonowi bożogrobców w Nysie.
Wieś była własnością zakonną do 1810, kiedy to doszło do sekularyzacji majątków klasztornych na terytorium ówczesnego Królestwa Pruskiego. Dwa lata później, w 1812, król Fryderyk Wilhelm III Pruski przekazał Włóczno marszałkowi Gebhardowi Leberechtowi von Blücher. W listopadzie tego samego roku, Blücher wydzierżawił Trzebinę, Miłowice, Wierzbiec i Włóczno Jerzemu Hübnerowi. Swoje posiadłości, wraz z Włócznem, sprzedał w 1817 Franzowi Hübnerowi. Wieś posiadała swoją własną pieczęć, która przedstawiała lemiesz pługa w słup, a po jego obu stronach ostrza kosy w skos.
Włóczno należało do obszaru parafialnego kościoła ewangelickiego w Szybowicach, i pozostało w nim po podziale parafii w 1902. Od 1896 miejscowi katolicy należeli do parafii św. Anny w Niemysłowicach. Na przełomie XIX i XX wieku we Włócznie wybudowana została szkoła, do której uczęszczało 24 dzieci. Przy szkole była utworzona drużyna piłki palantowej. Wieś liczyła około trzydziestu gospodarstw. Najbogatszym gospodarzem we Włócznie był Florian Hoheisel. Około 1890 nabył znaczną ilość ziemi i stał się majętnym człowiekiem. Należała do niego nosząca jego nazwisko karczma „Hoheisel” (dom nr 213), w której odbywały się wiejskie zabawy, wesela i zebrania mieszkańców Włóczna, a także był w niej sklep mięsny. W 1899 Florian Hoheisel wraz ze swoją małżonką Marią (z domu Michalke) ufundował we Włócznie kaplicę.
W 1885 w miejscowości mieszkało 366 osób, a w 1933 – 243 osoby. Według spisu ludności z 1 grudnia 1910, na 284 mieszkańców Włóczna 283 posługiwało się językiem niemieckim, a 1 językiem polskim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Włóczno znalazło się po stronie zachodniej, poza terenem plebiscytowym.
1 kwietnia 1939 Włóczno zostało włączone do Szybowic. W czasie II wojny światowej, Włóczno zostało zajęte w nocy z 18 na 19 marca 1945 przez czołgi 93 Samodzielnej Brygady Pancernej Armii Czerwonej. Mieszkańcy Włóczna uciekli w momencie, w którym wyraźnie słyszalne stały się odgłosy wybuchów i wystrzałów od strony Niemysłowic i Rudziczki. Żołnierze Volkssturmu zniszczyli Panzerfaustem jeden radziecki czołg we Włócznie. 20 marca niemieckie oddziały przeprowadziły trzy nieudane kontrataki na Włóczno. W miejscowości zostały skoncentrowane oddziały 245 Dywizji Strzeleckiej pod dowództwem Władimira Rodionowa, a następnie przeniesiono do niej dowództwo 92 Dywizji. Na cmentarzu żołnierzy Armii Czerwonej w Kędzierzynie-Koźlu odnotowano informację o trzech żołnierzach poległych we Włócznie.
Po zakończeniu II wojny światowej Włóczno zostało przejęte przez administrację polską. Osiedlono w nim wówczas część polskich repatriantów z Kresów Wschodnich. Niemieckojęzyczna ludność została wysiedlona na zachód. 1 czerwca 1948 ustalono polską nazwę miejscowości – Włóczno.
Jako integralna część Szybowic, w latach 1945–1950 Włóczno należało do województwa śląskiego, a od 1950 do województwa opolskiego. W latach 1945–1954 należało do gminy Moszczanka, a w latach 1954–1972 do gromady Szybowice.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków we Włócznie chronione są ponadto:
Religia.
We Włócznie znajduje się kaplica wzniesiona w 1899 przez rodzinę Hoheisel ze względu na znaczną odległość do kościoła parafialnego w Niemysłowicach. Podczas II wojny światowej uszkodzony został dach kaplicy. Została przekazana parafii Michała Archanioła w Szybowicach. W 1982 nastąpił generalny remont i renowacja kaplicy. Znajduje się w niej obraz Matki Boskiej Częstochowskiej. Ponadto, we wsi zachowały się liczne kapliczki i krzyże zbudowane przez katolików.

</doc>
<doc id="3003750" url="https://pl.wikipedia.org/wiki?curid=3003750" title="Andrzej Seweryn (ujednoznacznienie)">
Andrzej Seweryn (ujednoznacznienie)



</doc>
<doc id="3003752" url="https://pl.wikipedia.org/wiki?curid=3003752" title="Herbert Thomas">
Herbert Thomas



</doc>
<doc id="3003756" url="https://pl.wikipedia.org/wiki?curid=3003756" title="Alfred Thompson">
Alfred Thompson



</doc>
<doc id="3003757" url="https://pl.wikipedia.org/wiki?curid=3003757" title="Miki Weckström">
Miki Weckström

Miki Weckström (ur. 16 listopada 1992 roku) – fiński kierowca wyścigowy.
Kariera.
Formuła Renault.
Weckström rozpoczął karierę w jednomiejscowych samochodach wyścigowych w wieku 18 lat w 2010 roku w Formule Renault. W tym roku rozpoczął starty w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W obu tych seriach Fin podpisał kontrakt z fińską ekipą Koiranen Bros. Motorsport. W serii europejskiej raz stanął nawet na podium. Fin zdobył w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0 odpowiednio 21 i 20 punktów, co uplasowało go odpowiednio na 15 i 28 pozycji w klasyfikacji generalnej.
W sezonie 2011 Fin wystartował w zespole Tech 1 Racing w Europejskim Pucharze Formuły Renault 2.0 oraz w Alpejskiej Formule Renault 2.0. Po dwóch wyścigach uplasował się na 24 pozycji w klasyfikacji generalnej serii alpejskiej. Zaś w europejskim pucharze z dorobkiem 11 punktów był 18 w klasyfikacji końcowej.
Na sezon 2012 Weckström podpisał kontrakt z KTR na starty w Europejskim Pucharze Formuły Renault 2.0. Po ośmiu wyścigach zdobył 18 punktów, co mu dało 20 pozycję w klasyfikacji generalnej.

</doc>
<doc id="3003760" url="https://pl.wikipedia.org/wiki?curid=3003760" title="Abd Allah ibn Nasir ibn Chalifa Al Sani">
Abd Allah ibn Nasir ibn Chalifa Al Sani

Abd Allah ibn Nasir ibn Chalifa Al Sani (arab. عبد الله بن ناصر بن خليفة آل ثاني; ur. w 1959) – katarski generał, polityk, od 26 czerwca 2013 do 28 stycznia 2020 premier i minister spraw wewnętrznych Kataru. Członek rodziny królewskiej Kataru. Przed objęciem stanowiska premiera pełnił funkcję sekretarza stanu ds. wewnętrznych.

</doc>
<doc id="3003763" url="https://pl.wikipedia.org/wiki?curid=3003763" title="Instant 0 in the Universe">
Instant 0 in the Universe

Instant 0 in the Universe – EP brytyjskiej formacji Stereolab, wydane w październiku 2003. Było wydawane jako jedno CD albo trzy winylowe single 7’’. Było to pierwsze wydawnictwo grupy po śmierci jednej z głównych wokalistek, Mary Hansen, w wypadku w grudniu 2002. To pierwsze wydawnictwo grupy nagrane w ich własnym studio "Instant 0" na północ od Bordeaux.

</doc>
<doc id="3003764" url="https://pl.wikipedia.org/wiki?curid=3003764" title="Victor Colomé">
Victor Colomé

Victor Colomé (ur. 23 stycznia 1994 roku w Barcelonie) – hiszpański kierowca wyścigowy.
Kariera.
Formuła 4.
Colomé rozpoczął karierę w jednomiejscowych samochodach wyścigowych w wieku 17 lat w 2011 roku w Francuskiej Formule 4. W ciągu 13 wyścigów udało mu się dwukrotnie stanąć na podium. Sezon ukończył z dorobkiem 47 punktów. Dało mu to ostatecznie dziewiątą lokatę w klasyfikacji generalnej kierowców.
Formuła Renault.
Na sezon 2012 Hiszpan podpisał kontrakt z belgijską ekipą KTR na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. Gdy w edycji europejskiej nie był klasyfikowany, w północnoeuropejskiej edycji udało mu się stanąć na podium. Zakończył sezon na 19 pozycji.

</doc>
<doc id="3003766" url="https://pl.wikipedia.org/wiki?curid=3003766" title="Primeira Liga (2012/2013)">
Primeira Liga (2012/2013)

Primeira Liga (2012/2013) – 79. edycja najwyższej klasy rozgrywkowej piłki nożnej w Portugalii. Liga liczyła 16 zespołów. Tytuł mistrzowski obroniła drużyna .
Drużyny.
Po poprzednim sezonie spadły drużyny: (15.) oraz (16.).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="3003768" url="https://pl.wikipedia.org/wiki?curid=3003768" title="Dennis Wüsthoff">
Dennis Wüsthoff

Dennis Wüsthoff (ur. 9 września 1992 roku) – niemiecki kierowca wyścigowy.
Kariera.
LO Formel Lista Junior.
Wüsthoff rozpoczął karierę w jednomiejscowych samochodach wyścigowych w wieku 18 lat w 2010 roku w LO Formel Lista Junior. Z dwoma podiami i 70 punktami ukończył sezon na 7 pozycji w klasyfikacji generalnej. W kolejnym sezonie startów było już znacznie lepiej. Niemiec wywalczył tytuł wicemistrzowski w serii. Stało się tak dzięki 3 zwycięstwom i 9 podiom. 173 punkty pozwoliły mu właśnie zająć 2 pozycję.
Formuła Renault.
W 2012 roku Wüsthoff rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. Kiedy w europejskiej serii nie był klasyfikowany, w północnoeuropejskiej edycji po 20 wyścigach miał na koncie 88 punktów. Tak zakończył sezon na 18 lokacie w klasyfikacji generalnej kierowców.

</doc>
<doc id="3003772" url="https://pl.wikipedia.org/wiki?curid=3003772" title="Christof von Grünigen">
Christof von Grünigen

Christof von Grünigen (ur. 13 czerwca 1991 roku w Domdidier) – szwajcarski kierowca wyścigowy.
Kariera.
Von Grünigen rozpoczął karierę w jednomiejscowych samochodach wyścigowych w wieku 17 lat w 2008 roku w LO Formel Lista Junior. Ukończył tam sezon z 1 zwycięstwem na 7 pozycji. Rok później w tej samej serii był czwarty. W latach 2009-2010 w Europejskiej Formule BMW był odpowiednio 27 i 15. W 2010 roku Szwajcar rozpoczął starty w Europejskim Pucharze Formuły Renault 2.0, gdzie w pierwszym sezonie nie był sklasyfikowany. Rok później było podobnie, ale w Alpejskiej Formule Renault z dorobkiem 1 podium zakończył sezon na 8 lokacie. Na sezon 2012 von Grünigen podpisał kontrakt z EPIC Racing na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. Zakończył w nich sezon na pozycjach odpowiednio: trzydziestej i dwudziestej ósmej.
Na sezon 2014 von Grünigen podpisał kontrakt z austriacką ekipą Zele Racing na starty w Auto GP World Series. Wystartował łącznie w sześciu wyścigach, w ciągu których uzbierał osiemnaście punktów. Dało mu to osiemnaste miejsce w końcowej klasyfikacji kierowców.

</doc>
<doc id="3003773" url="https://pl.wikipedia.org/wiki?curid=3003773" title="Muzeum Zamek w Łańcucie">
Muzeum Zamek w Łańcucie



</doc>
<doc id="3003775" url="https://pl.wikipedia.org/wiki?curid=3003775" title="Krzyż „Cnocie Wojskowej”">
Krzyż „Cnocie Wojskowej”

Krzyż „Cnocie Wojskowej” – projekt odznaczenia dla żołnierzy Legionów Polskich, będący próbą reaktywowania Orderu Virtuti Militari.
Po pierwszych walkach Legionów Polskich w otoczeniu Józefa Piłsudskiego pojawiła się idea stworzenia własnego odznaczenia przyznawanego polskim legionistom. Tym odznaczeniem miał być Krzyż „Cnocie Wojskowej” nawiązujący w swej tradycji do Orderu Virtuti Militari. Odznaczenie miało być przyznawane za „wybitne czyny bojowe na polu bitwy w obliczu wroga”.
Autorem projektu plastycznego krzyży był Wojciech Jastrzębowski. Projekty zostały przygotowane w Muzeum Techniczno-Przemysłowym w Krakowie przez znanego krakowskiego grawera Stanisława Niemczyka.
Odznaczenie miało kształt krzyża równoramiennego z kulkami na zakończeniach ramion. Na ramionach umieszczono napis w języku polskim „CNOCIE WOJSKOWEJ” co było przetłumaczeniem dewizy „Virtuti Militari”. W środku umieszczono owalną tarczkę w kolorze czerwonym z wizerunkiem orła. Powstały dwie wersje różniące się rodzajem orła. Jedna z orzełkiem strzeleckim bez korony, druga z orłem piastowskim. Ostatecznie zaakceptowano wersję z orłem strzeleckim. Ponadto projektowane krzyże występowały w dwóch wersjach różniących się barwą emalii na ramionach. Krzyż z emalią czarną przeznaczony był dla żołnierzy, biały zaś dla osób cywilnych za prace organizacyjne na rzecz wojska. Powstały, także krzyże z koroną – najprawdopodobniej miały to być egzemplarze wyższych klas orderu.
Pomimo wybicia pierwszych egzemplarzy, projekt upadł. Władze austriackie nie zgodziły się na realizację projektu odznaczenia, uznając go za zbyt polski.

</doc>
<doc id="3003778" url="https://pl.wikipedia.org/wiki?curid=3003778" title="Global RallyCrosss – New Hampshire Motor Speedway 2013">
Global RallyCrosss – New Hampshire Motor Speedway 2013

Global RallyCrosss na New Hampshire 2013 – czwarta runda Global RallyCross sezonu 2013. Zawody towarzyszyły wyścigowi NASCAR Sprint Cup Series. Kierowcy ścigali się po asfaltowo-szutrowym torze wytyczonym w alei serwisowej, na prostej startowej i w pierwszym zakręcie. Po raz pierwszy w tym sezonie Joker Lap był dłuższą trasą od normalnej trasy wyścigu.
Wyścig.
Półfinał I - 6 okr..
Na starcie Block objął prowadzenie, na drugą pozycję wyszedł Deegan, a na trzeciej znalazł się Mirra. Na pierwszym okrążeniu z Joker Lap skorzystał jadący na piątej pozycji Piquet, na trzecim Speed, na czwartym Mirra, na piątym Deegan, a na szóstym Block. Nie zmieniło to w żaden sposób kolejności i Block wygrał wyścig.
Półfinał II - 6 okr..
Na starcie prowadzenie objął Heikkinen przed Arpinem i Laskiem. Lasek na pierwszym okrążeniu skorzystał z Joker Lap spadając na ostatnią pozycję. Na drugim okrążeniu Sandell wyprzedził Arpina, który zaraz potem skorzystał z Joker Lap i wyjechał na ostatniej pozycji. Na piątym okrążeniu z dłuższej drogi skorzystali Heikkinen i Sandell. Szwed cały czas doganiał Fina, ale nie udało mu się zbliżyć do niego na tyle, by go zaatakować i ukończył wyścig na drugiej pozycji.
Półfinał III - 6 okr..
Najlepiej do wyścigu ruszył Foust, tuż za nim znalazł się Isachsen. Pastrana próbował wyprzedzić pierwszą dwójkę po zewnętrznej w pierwszym zakręcie, lecz nie udało mu się to i pozostał na trzeciej pozycji. Skorzystał on z dłuższej trasy już na pierwszym okrążeniu spadając na czwarte miejsce. Na drugim okrążeniu Isachsen skorzystał z Joker Lap wyjeżdżając tuż przed Menziesem. Menzies pojechał dłuższą trasą na kolejnym okrążeniu spadając na ostatnią pozycję. Na piątym okrążeniu samochód Pastrany uległ awarii i musiał się on wycofać z wyścigu. Na kolejnym okrążeniu Foust pojechał dłuższą trasą i utrzymał prowadzenie, dowożąc je do mety. Na ostatnim okrążeniu Isachsen się obrócił, ale Menzies był za daleko, aby go wyprzedzić.
Wyścig ostatniej szansy - 4 okr..
Na starcie na prowadzenie wysunął się Speed, na drugiej pozycji znalazł się Pastrana, a na trzeciej Menzies. W pierwszym zakręcie Pastrana wyprzedził Speeda, a Menzies w kolejnym zakręcie spróbował wyprzedzić go po zewnętrznej, lecz to Speed miał lepszy tor jazdy i obronił swoją pozycję. Lasek i Piquet skorzystali z dłuższej drogi na pierwszym okrążeniu spadając na dwie ostatnie pozycje. W ostatnim zakręcie Arpin zaatakował Menziesa, uderzył go, po czym samochód Kanadyjczyka zgasł. Kierowca próbował zjechać później z toru tocząc się powoli po prostej startowej. Wykorzystali to Lasek i Piquet awansując o jedną pozycję. Na drugim okrążeniu z Joker Lap skorzystał Speed wyjeżdżając przed Laskiem. Na ostatnim nawrocie Menzies zgasił swój samochód. Zablokowanego przez samochód Menziesa Scotta Speeda próbował wyprzedzić Lasek, ale, gdy Menzies ruszył, zrobił wolną drogę Speedowi blokując Laska. Sytuację wykorzystał Piquet awansując na trzecią pozycję. Na początku czwartego okrążenia Lasek wyprzedził Brazylijczyka i zaczął gonić Speeda, jednak nie udało mu się go już zaatakować. Pastrana natomiast skorzystał z Joker Lap i pozostał na prowadzeniu dowożąc pierwsze miejsce do mety.
Finał - 10 okr..
Do wyścigu najlepiej ruszył Heikkinen, lecz Foust wyprzedził go po zewnętrznej obejmując prowadzenie. Chwilę później Sandell wyprzedził Fina po wewnętrznej. Z dłuższej trasy skorzystali Lasek i Isachsen, którzy po starcie spadli na dwie ostatnie pozycje. Na drugim okrążeniu z tej trasy skorzystał Ken Block wyjeżdżając za Laskiem, oraz Scott Speed, który znalazł się na ostatniej pozycji, a niedługo po tym wycofał się z wyścigu. Heikkinen cały czas utrzymywał się blisko Sandella i wyczekiwał okazji do ataku. Lasek wyprzedził Pastranę awansując na piątą pozycję. Na trzecim okrążeniu z Joker Lap skorzystał Heikkinen utrzymując trzecią pozycję, oraz Deegan, który pozostał na czwartym miejscu. Pastrana przebił oponę i został wyprzedzony przez Blocka, a pod koniec okrążenia także przez Isachsena. Na kolejnym okrążeniu skorzystał z dłuższej trasy. Na szóstym okrążeniu z Joker Lap skorzystał Foust wyjeżdżając tuż przed Sandellem, a na dziewiątym Sandell spadając za Heikkinena. W międzyczasie Lasek wycofał się z wyścigu z powodu awarii samochodu. Heikkinen szybko zbliżył się do Fousta i w szykanie był tuż za jego tylnym zderzakiem. W ostatnim zakręcie Foust zblokował koła i uderzył w bandę. Toomas Heikkinen wyszedł na pierwszą pozycję i dowiózł ją do mety. Nim Foust wykręcił, zdołali go wyprzedzić także Patrik Sandell i Brian Deegan.
GRC Lites.
Wyścig ostatniej szansy - 4 okr..
Na starcie Westlund objął prowadzenie, a Cheung wysunął się na drugą pozycję. Sykes skorzystał z dłuższej drogi już na początku wyścigu. Na drugim okrążeniu dłuższą trasą pojechał Avdagic, wyjeżdżając na czwartej pozycji, za Dynem. Cheung rozbił się w szykanie, a Dyne i Sykes omijając jego samochód pojechali prosto przez szykanę, przez co Sykes znalazł się przed Avdagicem. Na ostatnim okrążeniu dłuższą trasą pojechał Westlund utrzymując prowadzenie oraz Dyne, który wyjechał równo z Sykesem. Dyne opóźnił dohamowanie do szykany i znalazł się z przodu. Doszło do kontaktu między nimi, przez co obydwaj zawodnicy musieli pojechać prosto przez szykanę. Wyścig wygrał Westlund, dojeżdżając przed Dynem i Sykesem.
Finał.
Na starcie Sebastian Erikkson wysunął się na prowadzenie, a Joni Wiman znalazł się na drugiej pozycji. Kevin Erikkson i Mitchell DeJong skorzystali z Joker Lap na pierwszym okrążeniu spadając na dwa ostatnie miejsca. Na drugim okrążeniu Westlund skorzystał z dłuższej trasy i utrzymał swoją trzecią pozycję. Wiman cały czas utrzymywał się blisko Erikksona, a na czwartym okrążeniu skorzystał z Joker Lap i utrzymał swoją pozycję. Kevin Erikkson natomiast dogonił Westlunda i na szóstym okrążeniu znalazł się przed nim awansując na trzecią pozycję. Sebastian Erikkson pojechał dłuższą drogą i wyjechał na drugiej pozycji wyprzedzony przez Wimana. Westlund natomiast zaatakował Kevina Erikksona w nawrocie na kolejnym okrążeniu i odzyskał trzecią pozycję. Chwilę później Eriksson wyprzedził go w pierwszym zakręcie, a sytuację wykorzystał także De Jong awansując na czwarte miejsce. Joni Wiman dowiózł zwycięstwo do mety, drugi na mecie był Sebastian Erikkson, a trzeci Kevin Erikkson.

</doc>
<doc id="3003781" url="https://pl.wikipedia.org/wiki?curid=3003781" title="Parafia Narodzenia Najświętszej Maryi Panny w Kotłowie (rzymskokatolicka)">
Parafia Narodzenia Najświętszej Maryi Panny w Kotłowie (rzymskokatolicka)

Parafia Narodzenia Najświętszej Maryi Panny w Kotłowie – parafia rzymskokatolicka należąca do dekanatu Mikstat diecezji kaliskiej. Parafia liczy około 730 wiernych i stanowi mniejszość wyznaniową w Kotłowie.
Historia.
Dzieje kościoła katolickiego w Kotłowie rozpoczynają się w 1108 roku, gdy według kroniki Jana Długosza ufundowana została przez Piotra Włostowica świątynia dla mieszkańców tego terenu. Inni uważają, że kościół pochodzi jednak z połowy XII wieku. Kościół był kilkakrotnie przebudowywany. Między innymi dobudowana została wieża. Pod koniec XIX wieku teren kotłowskiej parafii zamieszkiwało 7300 osób. Kościół stawał się za mały dla takiej liczby wiernych. W latach 1905-1908 przeprowadzono więc jego rozbudowę. Ostatnia przebudowa świątyni przeprowadzona została w 2007 roku i polegała na wymianie poszycia dachowego oraz gruntownym remoncie wieży. Inwestycja przeprowadzona została z udziałem pieniędzy pochodzących z Ministerstwa Kultury i Dziedzictwa Narodowego, Departamentu Ochrony Zabytków. 
W latach 70. XX wieku parafia w Kotłowie przeżyła rozłam. Po śmierci ówczesnego proboszcza - ks. Wacława Góry (2 września 1968), część parafian chciała, by kolejnym proboszczem w Kotłowie został dotychczasowy wikariusz Zygmunt Koralewski. Władze kościelne postanowiły jednak przenieść go do innej parafii w Poznaniu. Sam ksiądz nie zgadzał się jednak z takim postanowieniem, wówczas pociągnął za sobą ponad połowę parafian i zorganizował parafię polskokatolicką w Kotłowie. Wyznanie to ma do dzisiaj charakter dominującego na tym terenie.

</doc>
<doc id="3003786" url="https://pl.wikipedia.org/wiki?curid=3003786" title="Ciągnik drogowy">
Ciągnik drogowy



</doc>
<doc id="3003787" url="https://pl.wikipedia.org/wiki?curid=3003787" title="Lista państw świata według współczynnika dzietności">
Lista państw świata według współczynnika dzietności

Lista państw świata według współczynnika dzietności od największego do najmniejszego. Tabelę opracowano na podstawie danych z The World Factbook
Legenda:
 terytoria zależne
 państwa członkowskie Unii Europejskiej

</doc>
<doc id="3003796" url="https://pl.wikipedia.org/wiki?curid=3003796" title="Feministyczna teoria prawa">
Feministyczna teoria prawa

Feministyczna teoria prawa – teoria i filozofia prawa odwołujące się do założeń feminizmu. Feministyczna teoria prawa jest blisko związana z krytycznymi studiami nad prawem czy z feministyczną kryminologią. Jest też częścią szerszego ruchu prawa i społeczeństwa ("Law and Society"), starającego się badać prawo w jego szerszym kontekście społecznym.
Feministyczna teoria prawa stara się wyjaśnić, w jaki sposób prawo wiąże się z opresją kobiet i nierównością płci. Feministyczna teoria prawa stawia też sobie za zadanie poprawę położenia kobiet i ich równouprawnienie.
Historia feministycznej teorii prawa.
Feministyczna teoria prawa powstała pod koniec lat sześćdziesiątych XX wieku jako część drugiej fali feminizmu. Prawo zawsze zajmowało istotną pozycję w koncepcjach feministycznych. Feminizm pierwszej fali za swój główny cel uznawał walkę o równe prawa dla kobiet. Prawo było też głównym instrumentem zaprowadzania emancypacyjnych reform społecznych. Ruch feministyczny w drugiej fali uległ podziałowi. Liberalny feminizm nadal dążył do wprowadzenia równości wobec prawa, natomiast radykalne feministki wskazywały, że prawo okazało się nieskuteczne i pozostaje istotnym czynnikiem opresji i umacniania nierówności. Na przełomie lat osiemdziesiątych i dziewięćdziesiątych XX wieku nurt ten uległ dalszemu zróżnicowaniu.
Główne problemy.
Feministyczna teoria prawa podejmuje wszystkie tematy będące w obszarze zainteresowania teorii i filozofii prawa, rozważając je z pozycji feministycznych. Niektóre tematy badawcze są jednak specyficzne dla feministycznej teorii prawa. Do tych tematów należą:

</doc>
<doc id="3003797" url="https://pl.wikipedia.org/wiki?curid=3003797" title="Don Fedderson">
Don Fedderson

Don Fedderson (ur. 16 kwietnia 1913, zm. 18 grudnia 1994) – amerykański producent telewizyjny.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3003798" url="https://pl.wikipedia.org/wiki?curid=3003798" title="Étienne Gailly">
Étienne Gailly

Étienne Gailly (ur. 26 listopada 1922 w Beringen, zm. 21 października 1971 w Genval) – belgijski lekkoatleta, długodystansowiec, medalista olimpijski z 1948 w biegu maratońskim.
Gailly uciekł w 1943 z okupowanej przez Niemców Belgii. Przez Francję przedostał się do Hiszpanii, gdzie został uwięziony na sześć miesięcy, a następnie zwolniony z nakazem powrotu do Belgii. Uciekł jednak do Wielkiej Brytanii, gdzie wstąpił do armii belgijskiej. Odbył szkolenie jako spadochroniarz i wziął udział w zdobywaniu Belgii przez aliantów w 1944.
Poruszony ogromem zniszczeń wojennych obiecał sobie zdobyć złoty medal olimpijski dla Belgii. Wybrał bieg maratoński, gdyż podczas wojny i po jej zakończeniu trenował w Wielkiej Brytanii biegi lekkoatletyczne. Osiągał dosyć dobre wyniki w biegach długodystansowych, ale nie był znanym zawodnikiem.
Bieg na igrzyskach olimpijskich w 1948 w Londynie był pierwszym maratonem w życiu Gailly'ego. Postanowił z trenerem, że przebiegnie go w czasie 2:30:00. Po starcie objął prowadzenie i utrzymywał je do 32. kilometra, kiedy wyprzedzili go Koreańczyk Choi Yoon-chil, a potem Argentyńczyk Delfo Cabrera (dla którego również był to debiut w maratonie). Choi Yoon-chil wkrótce opadł z sił i nie ukończył biegu, a Gailly wyprzedził Cabrerę i krótko przed nim wbiegł jako pierwszy na stadion. Miał do pokonania 400 metrów, ale zupełnie opadł z sił. Nie mógł utrzymać prostej linii biegu, potem zaczął iść. Cabrera, a potem Tom Richards z Wielkiej Brytanii wyprzedzili go przed metą. Na ostatniej prostej Gailly upadł na kolana, ale podniósł się i przekroczył linię mety jako trzeci, zdobywając brązowy medal. Przypominało to dramat Doranda Pietriego na igrzyskach londyńskich 40 lat wcześniej. Gailly nie był w stanie stanąć do dekoracji, gdyż został odwieziony do szpitala.
Wystąpił w biegu maratońskim na mistrzostwach Europy w 1950 w Brukseli, gdzie zajął 8. miejsce.
Był złotym medalistą mistrzostw Belgii w 1947 (na dystansie 32 km) i 1948 (32,5 km).
Wziął udział jako ochotnik w wojnie koreańskiej. 13 marca 1951 wszedł na minę i został poważnie ranny. Spędził kilka miesięcy w szpitalu. Nie odzyskał potem pełnej sprawności. Zmarł w 1971 potrącony przez samochód.

</doc>
<doc id="3003799" url="https://pl.wikipedia.org/wiki?curid=3003799" title="Gajewski">
Gajewski

osoby o nazwisku Gajewski:

</doc>
<doc id="3003800" url="https://pl.wikipedia.org/wiki?curid=3003800" title="Feminizm prawniczy">
Feminizm prawniczy



</doc>
<doc id="3003806" url="https://pl.wikipedia.org/wiki?curid=3003806" title="Etienne Gailly">
Etienne Gailly



</doc>
<doc id="3003807" url="https://pl.wikipedia.org/wiki?curid=3003807" title="Verna Felton">
Verna Felton

Verna Felton (ur. 20 lipca 1890, zm. 14 grudnia 1966) – amerykańska aktorka filmowa, telewizyjna i głosowa.
Nagrody i nominacje.
Została dwukrotnie nominowana do nagrody Emmy, a także posiada swoją gwiazdę na Hollywoodzkiej Alei Gwiazd.

</doc>
<doc id="3003810" url="https://pl.wikipedia.org/wiki?curid=3003810" title="Śpiewający błazen">
Śpiewający błazen

Śpiewający błazen (ang. "The Singing Fool") – amerykański film dźwiękowy z 1928 roku w reżyserii Lloyda Bacona. Pierwszy film dźwiękowy wyświetlany w polskim kinie.

</doc>
<doc id="3003812" url="https://pl.wikipedia.org/wiki?curid=3003812" title="BR Fernsehen">
BR Fernsehen

BR Fernsehen – niemiecka stacja telewizyjna należąca do bawarskiego publicznego nadawcy radiowo-telewizyjnego Bayerischer Rundfunk (BR) i pełniąca w Bawarii rolę trzeciego programu telewizji publicznej. Podobnie jak w przypadku innych regionalnych stacji telewizyjnych ARD, większość ramówki stanowią treści o charakterze lokalnym i regionalnym, w przeważającej mierze produkowane przez samego nadawcę lub na jego zlecenie. Uzupełniająco emitowane są też audycje innych członków ARD.
Stacja dostępna jest w Bawarii w cyfrowym przekazie naziemnym oraz we wszystkich sieciach kablowych. Niektóre pasma informacyjne są rozszczepiane, przez co stacja występuje w dwóch mutacjach: dla północnej oraz południowej Bawarii. Można ją również oglądać w niekodowanym przekazie z trzech satelitów firmy Astra.

</doc>
<doc id="3003813" url="https://pl.wikipedia.org/wiki?curid=3003813" title="Sudół (potok)">
Sudół (potok)

Sudół lub Sudoł – potok w województwie małopolskim, wypływa w Giebułtowie, przepływa przez Kraków (Tonie, Prądnik Biały). Prawy dopływ rzeki Białuchy. Długość 9 kilometrów.

</doc>
<doc id="3003818" url="https://pl.wikipedia.org/wiki?curid=3003818" title="Eduardo Falú">
Eduardo Falú

Eduardo Yamil Falú (ur. 7 lipca 1923 w Salta, zm. 9 sierpnia 2013 w Córdobie) – argentyński gitarzysta i kompozytor.

</doc>
<doc id="3003819" url="https://pl.wikipedia.org/wiki?curid=3003819" title="Baranówka (dopływ Dłubni)">
Baranówka (dopływ Dłubni)

Baranówka ("Potok Luborzycki") – potok w województwie małopolskim, dopływ Dłubni o długości 10,47 km. Wypływa w Luborzycy, ujście ma w Krakowie, w Zesławicach w okolicach ul. Zesławickiej.

</doc>
<doc id="3003822" url="https://pl.wikipedia.org/wiki?curid=3003822" title="Tanart Sathienthirakul">
Tanart Sathienthirakul

Tanart Sathienthirakul (ur. 29 listopada 1992 roku) – tajlandzki kierowca wyścigowy.
Kariera.
Sathienthirakul rozpoczął karierę w jednomiejscowych samochodach wyścigowych w wieku 20 lat w 2012 roku w Toyota Racing Series New Zealand. W ciągu 14 wyścigów zdołał zdobyć tam 383 punkty, co mu dało ostatecznie 14 pozycję w klasyfikacji generalnej. W tym samym roku także rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W obu tych seriach Tajlandczyk podpisał kontrakt z holenderską ekipą Manor MP Motorsport. Gdy w serii europejskiej nie zdobył żadnych punktów, w edycji północnoeuropejskiej z 60 punktami był 27.

</doc>
<doc id="3003826" url="https://pl.wikipedia.org/wiki?curid=3003826" title="Bibiczanka">
Bibiczanka

Bibiczanka – potok, dopływ Białuchy o długości 7,94 km i powierzchni zlewni 10,86 km².
Potok płynie w województwie małopolskim. Wypływa w północnej części Bibic na wysokości ok. 300 m n.p.m., w pobliżu granicy miejscowości z Wolą Zachariaszowską. Przepływa przez Bibice oraz Kraków, wpada do Białuchy (Prądnika) na terenie dzielnicy Prądnik Biały.
Dolina potoku ma budowę asymetryczną (strome lewe zbocza, łagodne prawe), ponieważ leży na uskoku tektonicznym. Według regionalizacji fizycznogeograficznej wzdłuż potoku przebiega granica dwóch makroregionów – Wyżyny Krakowsko-Częstochowskiej (341.3) i Niecki Nidziańskiej (342.2) – oraz odpowiednio dwóch mezoregionów: Wyżyny Olkuskiej (341.32) i Płaskowyżu Proszowickiego (342.23).

</doc>
<doc id="3003827" url="https://pl.wikipedia.org/wiki?curid=3003827" title="Diecezja La Rioja">
Diecezja La Rioja

Diecezja La Rioja (łac. "Dioecesis Rioiensis") – diecezja Kościoła rzymskokatolickiego w Argentynie, sufragania archidiecezji San Juan de Cuyo.
Historia.
20 kwietnia 1934 roku papież Pius XI bullą "Nobilis Argentinæ Nationis Eclessiæ" erygował diecezję La Rioja. Dotychczas wierni z tym terenów należeli do diecezji (obecnie archidiecezji) Córdoba.

</doc>
<doc id="3003828" url="https://pl.wikipedia.org/wiki?curid=3003828" title="Xələf Xələfov">
Xələf Xələfov

Xələf Alı oğlu Xələfov (ur. 21 września 1959 w Dżilu) - azerski dyplomata, od 1997 wiceminister spraw zagranicznych Azerbejdżanu.
Życiorys.
Urodził się w ówczesnej Armeńskiej SRR. Jest absolwentem Uniwersytetu Państwowego w Kijowie oraz Akademii Dyplomatycznej przy Ministerstwie Spraw Zagranicznych ZSRR w Moskwie. W latach 1983–1990 był szefem wydziału w ministerstwie spraw wewnętrznych Azerbejdżańskiej SRR. W 1991 dołączył do rodzącej się służby dyplomatycznej niepodległego Azerbejdżanu, początkowo jako pracownik departamentu konsularnego MSZ w randze drugiego sekretarza. W latach 1992–1997 kierował departamentem prawno-traktatowym ministerstwa. W 1997 został awansowany na jednego z zastępców szefa resortu i sprawuje ten urząd nieprzerwanie do chwili obecnej.

</doc>
<doc id="3003829" url="https://pl.wikipedia.org/wiki?curid=3003829" title="Krzyż Cnocie Wojskowej">
Krzyż Cnocie Wojskowej



</doc>
<doc id="3003831" url="https://pl.wikipedia.org/wiki?curid=3003831" title="Piękna Lukanida">
Piękna Lukanida

Piękna Lukanida () – rosyjski film z 1912 roku w reżyserii Władysława Starewicza. Pierwszy w dziejach kina animowany film lalkowy. Premiera filmu o żukach jelonkach odbyła się w Moskwie 26 marca 1912 - wg starego porządku (kalendarz Juliański) czyli 8 kwietnia 1912 r. wg nowego porządku tzn. aktualnie obowiązującego kalendarza gregoriańskiego.
Fabuła.
Film przedstawia animowane żuki odgrywające role Heleny i Parysa, postaci z mitologii greckiej.

</doc>
<doc id="3003832" url="https://pl.wikipedia.org/wiki?curid=3003832" title="Kevin Kleveros">
Kevin Kleveros

Kevin Kleveros (ur. 22 października 1991 roku) – szwedzki kierowca wyścigowy.
Kariera.
Kleveros rozpoczął karierę w jednomiejscowych samochodach wyścigowych w wieku 17 lat w 2008 roku w Północnoeuropejskim Pucharze Formuły Renault 2.0. W ciągu 15 wyścigów zdobył tam 74 punkty, co dało mu 20 lokatę w klasyfikacji generalnej. Rok później najlepiej spisał się w Formule Renault 2.0 NEZ oraz w Szwedzkiej Formule Renault. W obu tych seriach zdołał stawać na podium i uplasował się na czwartych pozycjach. W 2012 roku w tych samych dwóch seriach znów zajął te same pozycje w klasyfikacji generalnej - drugie miejsca. Stało się tak dzięki trzem zwycięstwom w obu seriach. W 2011 roku Kleveros rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W obu tych seriach Szwed podpisał kontrakt z holenderską ekipą MP Motorsport. W serii północnoeuropejskiej uzyskał 31 punktów, co mu dało 29 pozycję w klasyfikacji generalnej. W europejskim Pucharze Szwed był dwudziesty drugi. Rok później jedynie w serii północnoeuropejskiej był klasyfikowany, gdzie też ukończył sezon na szóstej pozycji w klasyfikacji generalnej kierowców. 
Na sezon 2013 Kleverso podpisał kontrakt z duńską ekipą KEO Racing na starty w Północnoeuropejskim Pucharze Formuły Renault 2.0.
Statystyki.
† - Kleveros nie był zaliczany do klasyfikacji.

</doc>
<doc id="3003834" url="https://pl.wikipedia.org/wiki?curid=3003834" title="Struga Rusiecka">
Struga Rusiecka

Struga Rusiecka – rzeka w Krakowie przepływająca przez osiedla Wadów i Ruszcza. Jest prawym dopływem Potoku Kościelnickiego. Ma długość 8 kilometrów. Uchodzą do niej ścieki przemysłowe.

</doc>
<doc id="3003835" url="https://pl.wikipedia.org/wiki?curid=3003835" title="Diecezja San Luis">
Diecezja San Luis

Diecezja San Luis (łac. "Dioecesis Sancti Ludovici in Argentina") – diecezja Kościoła rzymskokatolickiego w Argentynie, sufragania archidiecezji San Juan de Cuyo.
Historia.
20 kwietnia 1934 roku papież Pius XI bullą "Nobilis Argentinæ Nationis" erygował diecezję San Luis. Dotychczas wierni z tym terenów należeli do diecezji (obecnie archidiecezji) San Juan de Cuyo.

</doc>
<doc id="3003842" url="https://pl.wikipedia.org/wiki?curid=3003842" title="Lista kraterów uderzeniowych w Ameryce Północnej">
Lista kraterów uderzeniowych w Ameryce Północnej

Lista kraterów uderzeniowych w Ameryce Północnej. Zestawienie obejmuje wszystkie potwierdzone struktury pochodzenia impaktowego w Ameryce Północnej wymienione w bazie "Earth Impact Database" według stanu na dzień 30 października 2014. W przypadku zgrupowań małych kraterów (jak koło miasta Odessa w Teksasie) wymieniony jest największy z nich. 
Większą część Ameryki Północnej stanowi stary kraton północnoamerykański, na którym zapis zjawisk geologicznych obejmuje ponad miliard lat, przez co zachowane jest wiele kraterów. Ponadto Ameryka Północna jest pod względem geologicznym bardzo dobrze poznana, rozpoznano w niej znacznie więcej struktur impaktowych niż, na przykład, w większej Afryce.
Potwierdzone kratery uderzeniowe.
¹ Podana średnica jest najlepszym obecnym oszacowaniem średnicy mierzonej od krawędzi do krawędzi krateru i nie obejmuje strefy całkowitych zniszczeń na zewnątrz krateru. W literaturze często można znaleźć inne wartości, wynikające z przyjęcia innej definicji, np. z uwzględnienia zewnętrznego pierścienia struktury wielopierścieniowej.

</doc>
<doc id="3003843" url="https://pl.wikipedia.org/wiki?curid=3003843" title="George Fenneman">
George Fenneman

George Fenneman (ur. 10 listopada 1919, zm. 29 maja 1997) – amerykański spiker radiowy i telewizyjny.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3003844" url="https://pl.wikipedia.org/wiki?curid=3003844" title="Ordynariat Polowy Argentyny">
Ordynariat Polowy Argentyny

Ordynariat Polowy Argentyny (hiszp. "Obispado Castrense de la Argentina") – ordynariat polowy Kościoła rzymskokatolickiego w Argentynie podległy bezpośrednio Rzymowi. Został erygowany 8 lipca 1957 jako wikariat polowy, zaś 21 lipca 1986 został podniesiony do rangi ordynariatu polowego.

</doc>
<doc id="3003846" url="https://pl.wikipedia.org/wiki?curid=3003846" title="Michel Knuysen">
Michel Knuysen

Michel Jules Lodewijk Knuysen (ur. 25 października 1929, zm. 6 maja 2013) – belgijski wioślarz. Srebrny medalista olimpijski Helsinek.
Zawody w 1952 były jego pierwszymi igrzyskami olimpijskimi. Zajął drugie miejsce w dwójce bez sternika, partnerował mu Bob Baetens. Brali również udział w igrzyskach w 1956. Zdobyli szereg medali mistrzostw Europy: złoto w 1951, srebro w 1953 i 1955, brąz w 1956.

</doc>
<doc id="3003847" url="https://pl.wikipedia.org/wiki?curid=3003847" title="Edolo Ghirelli">
Edolo Ghirelli

Edolo Ghirelli (ur. 27 czerwca 1992 roku) – włoski kierowca wyścigowy.
Kariera.
Formuła Renault.
Ghirelli rozpoczął karierę w jednomiejscowych samochodach wyścigowych w wieku 18 lat w 2010 roku w Włoskiej Formule Renault. W ciągu ośmiu wyścigów zdobył 82 punkty, co mu dało 13 pozycję w klasyfikacji generalnej. W 2011 roku Włoch rozpoczął już starty w Europejskim Pucharze Formuły Renault 2.0 oraz w Alpejskiej Formule Renault. W obu tych seriach podpisał on kontrakt z włoską ekipą One Racing. W serii alpejskiej stanął raz na podium i uzbierał łącznie 106 punktów, co go sklasyfikowało na 14 lokacie, zaś w europejskim pucharze nie zdołał zdobyć punktów. Na sezon 2013 Ghirelli podpisał kontrakt z RC Formula na starty w Europejskim Pucharze Formuły Renault 2.0 oraz z Atech Reid GP na starty w Alpejskiej Formule Renault. W żadnej z serii nie zdobył jednak punktów.

</doc>
<doc id="3003849" url="https://pl.wikipedia.org/wiki?curid=3003849" title="Bob Baetens">
Bob Baetens

Robert Frédérik Louis "Bob" Baetens (ur. 28 października 1930 w Antwerpii, zm. 19 października 2016) – belgijski wioślarz. Srebrny medalista olimpijski Helsinek.
Zawody w 1952 były jego pierwszymi igrzyskami olimpijskimi. Zajął drugie miejsce w dwójce bez sternika, partnerował mu Michel Knuysen. Brali również udział w igrzyskach w 1956. Zdobyli szereg medali mistrzostw Europy: złoto w 1951, srebro w 1953 i 1955, brąz w 1956.

</doc>
<doc id="3003850" url="https://pl.wikipedia.org/wiki?curid=3003850" title="Santa Ana de Yusguare">
Santa Ana de Yusguare

Santa Ana de Yusguare – gmina ("municipio") w południowym Hondurasie, w departamencie Choluteca. W 2010 roku zamieszkana była przez ok. 13,5 tys. mieszkańców.
Położenie.
Gmina położona jest w środkowej części departamentu. Graniczy z 3 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003856" url="https://pl.wikipedia.org/wiki?curid=3003856" title="Filozofia społeczna">
Filozofia społeczna

Filozofia społeczna - refleksja filozoficzna na temat natury społeczeństwa i zjawisk społecznych.
Pojęcie "filozofii społecznej" nie ma ustalonego znaczenia i różni autorzy używają go w różny sposób. Można wyróżnić trzy zasadnicze znaczenia (często przenikające się):
"Filozofia społeczna" jest stosunkowo nowym pojęciem, jest jednak odnoszona również do dawniejszych myślicieli. Można np. mówić o filozofii społecznej Arystotelesa, czy Hobbesa, wskazując w jaki sposób widzieli oni podstawy organizacji społecznej.

</doc>
<doc id="3003857" url="https://pl.wikipedia.org/wiki?curid=3003857" title="Helena Trojańska (film 1924)">
Helena Trojańska (film 1924)

Helena Trojańska (tyt. oryg. "Helena") – niemiecki film z 1924 roku w reżyserii Manfreda Noa.

</doc>
<doc id="3003859" url="https://pl.wikipedia.org/wiki?curid=3003859" title="Balfate">
Balfate

Balfate – gmina ("municipio") w północnym Hondurasie, w departamencie Colón. W 2010 roku zamieszkana była przez ok. 10,9 tys. mieszkańców.
Położenie.
Gmina położona jest w zachodniej części departamentu. Graniczy z 4 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003860" url="https://pl.wikipedia.org/wiki?curid=3003860" title="Hypolimnus pedderensis">
Hypolimnus pedderensis

Hypolimnus pedderensis – endemiczny gatunek skąposzczeta z rodziny Megascolecidae, zaliczany do monotypowego rodzaju "Hypolimnus". Został odkryty w 1971 roku w trakcie przeprowadzonych badań terenowych, jednak podczas badań prowadzonych w 1991 i 1996 roku nie udało się go odnaleźć w stanie dzikim. Według klasyfikacji IUCN jest uznawany za gatunek wymarły. "Hypolimnus pedderensis" zamieszkiwał piaszczyste plaże położone nad brzegami jeziora Pedder w południowo-zachodniej części Tasmanii (Australia).
Systematyka.
"Hypolimnus pedderensis" został odkryty w 1971 roku. Gatunek opisano na podstawie tylko jednego znalezionego osobnika. Zaliczono go do podrodziny Megascolecinae w obrębie rodziny Megascolecidae. Barrie G. M. Jamieson początkowo przypisywał go do rodzaju "Perionychella" ("Vesiculodrilus") ze względu na podobieństwo. Następnie był zaliczany do rodzajów: "Atantodrilus" oraz "Diprochaeta". Od 1996 roku jego pozycja taksonomiczna została zaktualizowana przez Roberta J. Blakemore – gatunek został zaliczony do monotypowego rodzaju "Hypolimnus" .
Nazewnictwo.
Nazwa rodzajowa "Hypolimnus" z języka greckiego oznacza "pod jeziorem". Nie należy jej mylić z "Hypolimnas" – nazwy te w swoim zapisie różnią się tylko jedną literą, ale w wymowie nie są jednobrzmiące. Rodzaj "Hypolimnas" odnosi się do grupy motyli dziennych z rodziny rusałkowatych. Synonim nazwy łacińskiej "Atlantodrilus pedderensis" (Robert J. Blakemore, 1997) określany jest terminem nomen nudum – nazwa taka nie jest oficjalnie stosowana do celów nomenklatury zoologicznej. Nazwa zwyczajowa w języku angielskim to "Lake Pedder Earthworm".
Morfologia.
"Hypolimnus pedderensis" został opisany na podstawie jednego znalezionego osobnika, który był lekko uszkodzony. Długość ciała badanego osobnika wynosiła 50 mm, a jego średnica 1,6 mm. Całe ciało skąposzczeta złożone było z 129 segmentów, zwężało się w stronę ogona. W tylnej części ciała występowały szerokie rynny grzbietowe. Głowa oraz tułów ubarwione były na brązowo, a klitellum (gładki, krótki odcinek ciała, z którego wytwarzany jest kokon) różowo-płowy.
Otwór gębowy (tzw. prostomium) tego gatunku był słabo zarysowany, pory grzbietowe u "Hypolimnus pedderensis" nie występowały.
Liczba szczecinek przypadających na segment wynosiła 10 w przedniej części ciała, natomiast ku ogonowi wzrastała do 12 na każdy segment. Były ułożone regularnie, przy czym szczecinki grzbietowe były większe od brzusznych. Ważną cechą taksonomiczną tego gatunku jest występowanie kilku żołądków, które znajdowały się w 5, 6 oraz częściowo w 7 segmencie. Klitellum u tego gatunku występował między 13 a 16 segmentem. Żeńskie pory położone były w 14 segmencie, natomiast męskie znajdowały się w 18 segmencie i miały postać małych brodawek. Badany osobnik charakteryzował się obecnością 4 par zbiorników nasiennych. W 12 segmencie umiejscowione było serce.
Występowanie i siedlisko.
"Hypolimnus pedderensis" występował na plażach jeziora Pedder, położonego w południowo-zachodniej części wyspy Tasmania. Jezioro znajduje się na obszarze Southwest National Park. Jedyny przedstawiciel gatunku został znaleziony na plaży położonej w pobliżu strumienia Maria Creek. Plaża była zbudowana z kwarcytu; "Hypolimnus pedderensis" bytował w podmokłym i wilgotnym piasku. Niewiele wiadomo na temat jego historycznego zasięgu. Przypuszcza się, że występował jedynie w okolicy jeziora Pedder.
W 1991 roku G. R. Dyne w celu odnalezienia przedstawicieli gatunku "Hypolimnus pedderensis" zbadał obszary wzdłuż rzek Serpentine River i górnego odcinka rzeki Huon oraz jezior charakteryzujących się właściwościami podobnymi do jeziora Pedder, m.in.: Rhona i Curly. W trakcie przeprowadzonych poszukiwań żaden osobnik z tego gatunku nie został odnaleziony. Kolejne badania zostały przeprowadzone w 1996 roku na brzegach jeziora Pedder. Poszukiwania były prowadzone przez Roberta J. Blakemore'a i zakończyły się także negatywnym wynikiem.
Cykl życiowy.
Cykl życiowy "Hypolimnus pedderensis" nie został poznany. Na podstawie badań prowadzonych na innych gatunkach z rodziny Megascolecidae można spodziewać się, że średnia długość życia w warunkach naturalnych wynosiła około 2 lat. Zapewne – jak większość skąposzczetów – "Hypolimnus pedderensis" był hermafrodytą, jaja składał do kokonu, który następnie był wydzielany bezpośrednio do gleby. Na podstawie analizy treści jelita, która została przeprowadzona na jednym zebranym okazie przypuszcza się, że gatunek żywił się mikroorganizmami, glonami oraz cząsteczkami materii organicznej, które znajdują się w piasku.
Wymarcie i status.
W 1972 roku, w wyniku tworzenia systemu wytwarzania energii elektrycznej na rzece Gordon przez Hydro Electric Commission, jezioro Pedder zostało zwarte przez zespół trzech tam, w celu przekształcenia go w zbiornik retencyjny. Stworzenie sztucznego zbiornika przyczyniło się do podniesienia poziomu wody w jeziorze i tym samym zalane zostały plaże stanowiące siedlisko życia "Hypolimnus pedderensis".
"Hypolimnus pedderensis" został uznany przez IUCN za gatunek wymarły (kategoria EX). Australijska ustawa o ochronie przyrody Environment Protection and Biodiversity Conservation z 1999 roku podczas 178 posiedzenia w dniu 17 czerwca 2009 roku nadała temu gatunkowi status wymarłego. W 1995 roku, na mocy ustawy Threatened Species Protection, został wpisany na listę gatunków zagrożonych wymarciem, dopiero w 2011 roku został włączony do gatunków uznawanych za wymarłe.

</doc>
<doc id="3003861" url="https://pl.wikipedia.org/wiki?curid=3003861" title="Ann Haesebrouck">
Ann Haesebrouck

Ann Haesebrouck (ur. 18 października 1963), belgijska wioślarka. Brązowa medalistka olimpijska z Los Angeles.
Zawody w 1984 były jej pierwszymi igrzyskami olimpijskimi. Brązowy medal zdobyła, pod nieobecność sportowców z części Bloku Wschodniego, w jedynce. Brała udział w dwóch kolejnych igrzyskach (IO 88, IO 92). Była wielokrotną uczestniczką mistrzostw świata w różnych konkurencjach.

</doc>
<doc id="3003863" url="https://pl.wikipedia.org/wiki?curid=3003863" title="Annelies Bredael">
Annelies Bredael

Annelies Bredael (ur. 15 czerwca 1965), belgijska wioślarka. Srebrna medalistka olimpijska z Barcelony.
Zawody w 1992 były jej drugimi igrzyskami olimpijskimi. Debiutowała w 1988, brała również udział w IO 96. Srebrny medal zdobyła w jedynce. Była wielokrotną uczestniczką mistrzostw świata w różnych konkurencjach. W 1991 w jedynce zdobyła brązowy medal.

</doc>
<doc id="3003864" url="https://pl.wikipedia.org/wiki?curid=3003864" title="Santo Domingo Xenacoj">
Santo Domingo Xenacoj

Santo Domingo Xenacoj – miasto w południowej części Gwatemali, w departamencie Sacatepéquez. Według danych statystycznych z 2012 roku liczba mieszkańców wynosiła 7 687 osób. 
Santo Domingo Xenacoj leży 20 km na południowy wschód od stolicy departamentu – miasta Antigua Guatemala. Miasto zostało założone w 1580 roku przez dominikańskiego zakonnika Benito de Villacañas.
Santo Domingo Xenacoj leży na wysokości 1832 m n.p.m., przy drodze Panamerykańskiej, w górach Sierra Madre de Chiapas.
Santo Domingo Xenacoj.
Miasto jest siedzibą władz gminy o tej samej nazwie, która jest jedną z szesnastu gmin w departamencie. W 2012 roku gmina liczyła 10 321 mieszkańców. Dominującą społecznością gminy są Indianie z majańskiej grupy Kakczikel. Gmina jak na warunki Gwatemali jest bardzo mała, a jej powierzchnia obejmuje zaledwie 37 km². Mieszkańcy gminy utrzymują się głównie z rolnictwa, turystyki oraz z rzemiosła artystycznego.

</doc>
<doc id="3003865" url="https://pl.wikipedia.org/wiki?curid=3003865" title="Hiodontidae">
Hiodontidae

Hiodontidae – rodzina słodkowodnych ryb promieniopłetwych z infragromady doskonałokostnych (Teleostei).
Klasyfikacja.
Do tej rodziny zaliczany jest rodzaj:
oraz rodzaje wymarłe:

</doc>
<doc id="3003866" url="https://pl.wikipedia.org/wiki?curid=3003866" title="Mistrzostwa Świata w Lekkoatletyce 2013 – trójskok kobiet">
Mistrzostwa Świata w Lekkoatletyce 2013 – trójskok kobiet

Trójskok kobiet – jedna z konkurencji technicznych rozgrywanych podczas lekkoatletycznych mistrzostw świata na Łużnikach w Moskwie.
Obrończynią tytułu mistrzowskiego z 2011 roku była Ukrainka Olha Saładucha.
Statystyka.
Rekordy.
Tabela prezentuje rekord świata, rekordy poszczególnych kontynentów oraz rekord mistrzostw świata przed rozpoczęciem mistrzostw.
Listy światowe.
Tabela przedstawia 10 najlepszych wyników uzyskanych w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzy zawodniczki do startu w tej konkurencji. Jedna z nich mogła mieć spełnione minimum B, pozostałe musiały wypełnić warunek A. Niedopuszczalne były rezultaty osiągnięte przy zbyt silnym wietrze (powyżej 2 m/s).

</doc>
<doc id="3003869" url="https://pl.wikipedia.org/wiki?curid=3003869" title="Rów Prokocimski">
Rów Prokocimski

Rów Prokocimski (także Rów Bieżanowski) – potok w Krakowie. Źródła posiada pomiędzy osiedlami Piaski Wielkie i Wola Duchacka. Po przepłynięciu pod ulicą Wielicką zmienia nazwę na Rów Bieżanowski. Uchodzi podziemnym kolektorem do Drwiny Długiej. Ma długość 4 kilometrów.

</doc>
<doc id="3003870" url="https://pl.wikipedia.org/wiki?curid=3003870" title="Rehling">
Rehling

Rehling – dzielnica gminy Rehling w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg.
Historia.
W czasach Cesarstwa rzymskiego w pobliżu miejscowości znajdowała się wieża strażnicza, pilnująca porządku na drodze z Augsburga do Burgheimo ("Via Augusta"). Pierwsza siedziba właścicieli Rehling - rodzina von Rehlingen, znajdowała się na wzgórzu kościelnym. Przed 1100 rokiem został wybudowany zamek "Kugl" na północny zachód od wsi. W 1322 roku rodzina von Rehlingen sprzedała majątek rodzinie von Gumpenberg, która w 1341 roku podzieliła Scherneck od Rehling. W wyniku Wojny miast Rzeszy w 1388 r. został zniszczony zamek. Pierwszy dom gościnny został otworzony w 1700 roku i działał aż do 1971. W I połowie XVIII wieku gotycki kościół został przebudowany i zyskał barokowy wystrój. W 1796 Rehling został splądrowany przez wojska francuskie. W XIX wieku w wyniku reformy administracyjnej Rehling stało się siedzibą utworzonej gminy. W 1865 powstał dom gościnny "zum Wirt", który istnieje do dziś. W 1985 został poświęcony cmentarz gminny.
Zabytki i ciekawe miejsce.
Punkt centralny wsi stanowi wzgórze kościelne, z rozpoczynającą się na nim ulicą "Hauptstraße", gdzie znajduje się ratusz (Hauptstraße 1), kościół parafialny pw. św. Wita i Katarzyny "(St. Vitus und Katharina)", plebania, stara fontanna z wodą pitną, przystanek autobusowy "Rehling-Rathaus" oraz drzewko majowe. Po drugiej stronie ulicy znajduje się oddział banku (Raiffeisen Bank) oraz restauracja z ogródkiem piwnym - "Gasthof zum Wirt Gaststätten" (Hauptstraße 8). Na zakręcie znajduje się piekarnia i poczta. W Rehling znajdują się również przedszkole, szkoła podstawowa, remiza Ochotniczej Straży Pożarnej na tyłach ratusza oraz Nowy Cmentarz, z kaplicą św. Jana Nepomucena w północnej części wsi.

</doc>
<doc id="3003872" url="https://pl.wikipedia.org/wiki?curid=3003872" title="Elopomorfy">
Elopomorfy



</doc>
<doc id="3003876" url="https://pl.wikipedia.org/wiki?curid=3003876" title="Laimonas Talat-Kelpša">
Laimonas Talat-Kelpša

Laimonas Talat-Kelpša (ur. 4 listopada 1977 w Wilnie) – litewski dyplomata i urzędnik państwowy, doradca premiera Litwy w latach 2011–2012, ambasador Litwy w Indiach od 2013 do 2018 oraz w Czechach od 2020.
Życiorys.
W 1998 ukończył studia licencjackie, a w 2000 studia magisterskie w Instytucie Stosunków Międzynarodowych i Nauk Politycznych Uniwersytetu Wileńskiego. W latach 1995–1998 studiował również na Wydziale Nauk Politycznych Uniwersytetu w Oslo.
Od 1998 pracował w Kancelarii Prezydenta Litwy jako asystent doradcy prezydenta ds. bezpieczeństwa narodowego i polityki zagranicznej (do 2001) i referent prezydenta ds. polityki zagranicznej (do 2003). W 2003 rozpoczął pracę w Ministerstwie Spraw Zagranicznych. Kierował wydziałem analiz politycznych i planowania, w 2004 podniesionym do rangi Departamentu Ministerstwa. Od 2006 do 2009 pełnił funkcję sekretarza Ministerstwa. W latach 2009–2011 był ministrem pełnomocnym w Ambasadzie Litwy w Gruzji. Po powrocie do kraju został doradcą premiera Andriusa Kubiliusa.
9 maja 2013 rozpoczął urzędowanie jako ambasador Litwy w Indiach. Kadencję zakończył w 2018. Od 2020 Ambasador w Czechach.

</doc>
<doc id="3003880" url="https://pl.wikipedia.org/wiki?curid=3003880" title="Chryzostom (Muniz Freire)">
Chryzostom (Muniz Freire)

Chryzostom, imię świeckie Luiz Felipe Muniz Freire – brazylijski biskup prawosławny, służący w jurysdykcji Polskiego Autokefalicznego Kościoła Prawosławnego.
Życiorys.
W 1986 został hipodiakonem, zaś w lutym 1987 został wyświęcony na kapłana przez metropolitę Gabriela, hierarchę niekanonicznego Portugalskiego Kościoła Prawosławnego. Był białym duchownym, twórcą parafii św. Katarzyny w Conde w Brazylii, został nagrodzony mitrą, następnie przebywał w monasterze w Mafrze. Przed 1991 był już archimandrytą. W 1991, gdy metropolia Hiszpanii, Portugalii i Brazylii przyjęła kanoniczną jurysdykcję PAKP, został w niej biskupem wikariuszem z godnością biskupa brazylijskiego. Jego chirotonia biskupia miała miejsce 15 grudnia 1991 w soborze św. Marii Magdaleny w Warszawie. Rok później został pierwszym ordynariuszem nowo wyodrębnionej diecezji w Brazylii (diecezja Rio de Janeiro i Olinda-Recife). W 1997 otrzymał godność arcybiskupa.
Po opuszczeniu w 2001 PAKP przez metropolitę portugalskiego Jana, zwierzchnika Portugalskiego Kościoła Prawosławnego (Cerkwi autonomicznej w ramach PAKP), arcybiskup Chryzostom pozostał w jurysdykcji PAKP.
W 2011 został przewodniczącym komisji ds. tłumaczeń liturgicznych Zgromadzenia Episkopalnego Ameryki Południowej, zrzeszającej prawosławnych hierarchów w Ameryce Południowej.

</doc>
<doc id="3003881" url="https://pl.wikipedia.org/wiki?curid=3003881" title="Józef Hakowski">
Józef Hakowski

Józef Hakowski (Józef Nałęcz-Hakowski) (ur. 9 marca 1834 w Łowiczu, zm. 6 maja 1897 w Krościenku nad Dunajcem) – polski złotnik, medalier, artysta-cyzeler, jeden z najwybitniejszych przedstawicieli tej sztuki w Europie. Powstaniec styczniowy.
Życiorys.
Józef Hakowski terminował 2 lata w warszawskiej fabryce brązów Karola Mintera, u cyzelera J. Fileborna i u srebrnika Karola Filipa Malcza. Studiował jednocześnie rysunek i modelarstwo (jako „student nadzwyczajny”) w Szkole Sztuk Pięknych w Warszawie, m.in. u Konstantego Hegla.
W 1853 roku został wzięty do wojska carskiego, skąd zdezerterował do Wrocławia. Studiował tam m.in. historię literatury na Uniwersytecie Wrocławskim. Po amnestii w 1857 roku wrócił do Warszawy, gdzie prowadził własny warsztat. Wkrótce wyjechał za granicę, pracował w najlepszych pracowniach w Wiedniu, Lyonie i Paryżu. 
Na wieść o wybuchu powstania styczniowego wrócił do Polski. Walczył w stopniu kapitana m.in. w bitwach pod Miechowem i Małogoszczem. Był dwukrotnie ranny.
Po powstaniu wyjechał z „tajną misją” (o nieznanym charakterze) do Wiednia, gdzie zaprzyjaźnił się z Arturem Grottgerem. Po dekonspiracji był więziony w kilku więzieniach na terenie Cesarstwa Austrii. W 1864 roku zbiegł z więzienia do Monachium, później przeniósł się do Londynu, gdzie przez 3 lata pracował w królewskiej fabryce złotych i srebrnych wyrobów R. i S. Gerarda. 
W 1868 roku założył własną cyzelernię, która działała do 1876 roku i zatrudniała 20 pracowników. Wtedy Hakowski uzyskał tytuł nadwornego cyzelera królowej Wiktorii. W wyniku bojkotu londyńskiej konkurencji Hakowski w 1879 roku zbankrutował i wyjechał do Paryża i Wiednia, gdzie pracował w lokalnych warsztatach. W 1880 roku wrócił do Krakowa, gdzie założył dużą własną pracownię. Zaprzyjaźnił się z Janem Matejką. W 1893 roku kupił nieruchomość przy Alei Wędkarzy 17 w Krościenku nad Dunajcem, na której zbudował mały domek. W 1895 roku, nabawiwszy się astmy, przeniósł się na stałe do Krościenka nad Dunajcem. Zmarł w 1897 roku, został pochowany na tzw. starym cmentarzu w Krościenku. Na jego grobie był tylko krzyż, obecnie grób już nie istnieje.
Życie rodzinne.
Józef Hakowski był synem Piotra, oficera 4 Pułku Piechoty Liniowej Królestwa Kongresowego w powstaniu listopadowym, potem gorzelanego w Łowiczu, i Teresy Zalewskiej. Miał braci: Jana Kazimierza i Juliana Kazimierza.
W 1865 roku ożenił się z Irlandką Marią Ludwiką Saxell. Mieli syna.

</doc>
<doc id="3003884" url="https://pl.wikipedia.org/wiki?curid=3003884" title="Psałterz synajski">
Psałterz synajski

Psałterz synajski – psałterz pochodzący z XI wieku n.e., napisany klasyczną głagolicą w języku staro-cerkiewno-słowiańskim. Psałterz ten jest jedynym znanym odpisem pierwotnego, jeszcze soluńskiego, przekładu Cyryla i Metodego. Był tłumaczony z greckiej Septuaginty. Psałterz synajski jest przechowywany w klasztorze św. Katarzyny na Synaju co nadało mu jego nazwę.
Historia.
Psałterz synajski znajdował się wśród drogocennych ale nieudostępnianych naukowcom, rękopisów przechowywanych w klasztorze św. Katarzyny na półwyspie Synaj. Podobnie jak inne pochodzące z XI i XII wieku manuskrypty cerkiewnosłowiańskie został tam przywieziony przez wędrownych mnichów z góry Athos w północnej Grecji lub z innych prawosławnych klasztorów. 
Pierwsza część psałterza, składająca się z 177 kart, została odnaleziona w 1850 roku przez archimandrytę Porfiriusza Uspienskiego (MS 38). W 1968 roku prof. Mosze Altbauer (1904–1998) odkrył 32 karty pochodzące z tego samego psałterza (MS 2/N). Opracował je i wydał w 1971 roku. Końcowa partia psałterza została odkryta w tym samym klasztorze w 1975 roku. Została ona wydana przez I.C. Tarnanidisa ("The Slavonic Manuscripts Discovered in 1975 at St Catherine’s Monastery on Mount Sinai", Thessaloniki 1988, s. 278–279.).
Opis.
Psałterz synajski zawiera 151 psalmów (tradycyjny zbiór 150 psalmów wraz z Psalmem 151), modlitwę Ojcze nasz oraz piętnaście kantyków. Wśród znajdującego się na jego końcu zbioru hymnów na pozycji 15 znajduje się hymn zatytułowany: "Pěsnь utrьněě" ("Δόξα ἐν ὑψίστοις Θεῷ" – Gloria in excelsis Deo), określany w tradycji liturgicznej jako "doxologia maior" (większa doksologia). Kantyki zamieszczone w młodszych odpisach Psałterza tego hymnu nie zawierają. Ponieważ psałterz, jak informują "Żywoty Cyryla i Metodego", był jednym z pierwszych, a może wręcz pierwszym tekstem, przetłumaczonym na język słowiański przez Braci Soluńskich jeszcze w Salonikach przed wyjazdem na Morawy, więc zawiera on kantyki zgodnie z tradycją bizantyjską.
Psałterz pisany był przez nie mniej niż siedmiu pisarzy. Zawiera on najstarszą, archaiczną formę głagolicy. Niemniej w niektórych miejscach kopiści wprowadzili do tekstu znaki cyrylicy.

</doc>
<doc id="3003885" url="https://pl.wikipedia.org/wiki?curid=3003885" title="Abdullah bin Nasser bin Chalifa Al Tani">
Abdullah bin Nasser bin Chalifa Al Tani



</doc>
<doc id="3003887" url="https://pl.wikipedia.org/wiki?curid=3003887" title="Gawłowski">
Gawłowski

Osoby o tym nazwisku:

</doc>
<doc id="3003888" url="https://pl.wikipedia.org/wiki?curid=3003888" title="Halaf Halafow">
Halaf Halafow



</doc>
<doc id="3003890" url="https://pl.wikipedia.org/wiki?curid=3003890" title="Arie Luijendijk">
Arie Luijendijk



</doc>
<doc id="3003891" url="https://pl.wikipedia.org/wiki?curid=3003891" title="Al-Ka’ida Półwyspu Arabskiego">
Al-Ka’ida Półwyspu Arabskiego

Al-Ka’ida Półwyspu Arabskiego (AQAP) – filia terrorystycznej organizacji Al-Ka’ida na Półwyspie Arabskim, szczególnie aktywna na terenie Jemenu, gdzie prowadzi działania terrorystyczne.
Al-Ka’ida Półwyspu Arabskiego powstała w styczniu 2009 po połączeniu się komórek Al-Ka’idy w Arabii Saudyjskiej i Jemenie. W kraju władanym przez Saudów ugrupowanie było skutecznie tłumione przez miejscowe służby bezpieczeństwa. W efekcie większość bojowników przeniosła się do słabego wewnętrznie Jemenu, targanego wówczas rebelią szyitów na północy kraju i powstaniem separatystycznym na południu kraju.
Główną siłą napędową ugrupowania był przywódca filii do września 2011 Anwar al-Awlaki, który przekształcił ugrupowanie z regionalnego zagrożenia w najbardziej aktywną filię Al-Ka’idy, szczególnie po śmierci Usamy ibn Ladina, lidera światowej Al-Ka’idy, w maju 2011. Al-Ka’ida Półwyspu Arabskiego została uznana za organizację terrorystyczną 14 grudnia 2009 przez sekretarz stanu USA Hillary Clinton. Już w następnym roku po rozpoczęciu regularnych działań w Jemenie, Stany Zjednoczone ogłosiły, iż AQAP stanowi zagrożenie dla ich ojczyzny.
Działalność.
Al-Ka’ida była aktywna w Jemenie jeszcze przed powołaniem jej regionalnej filii. 12 października 2000 terroryści przeprowadzili w porcie w Adenie atak na amerykański okręt USS Cole, poważnie go uszkadzając i zabijając 17 amerykańskich marynarzy. Innym wydarzeniem przypisanym Al-Ka’idzie jest masakra w saudyjskim Al-Chubar, gdzie w dniach 29–30 maja 2004 terroryści zabili 22 osoby, w większości obcokrajowców. W czerwcu 2004 ugrupowanie porwało pod Rijadem i ścięło obywatela Stanów Zjednoczonych Paula Marshalla Johnsona. Al-Ka’ida była podejrzana również o przeprowadzenie zamachu bombowego w Dosze w marcu 2005. W 2008 atakowano ambasadę USA w Sanie.
Al-Ka’ida ponownie uaktywniła się po połączeniu saudyjskiej i jemeńskiej komórki w styczniu 2009. W sierpniu 2009 zamachowiec-samobójca z AQAP próbował zabić księcia Muhammada ibn Najifa, który przewodził antyterrorystycznym działaniom w Arabii Saudyjskiej. Tego samego roku ugrupowanie zabiło w Jemenie czterech turystów z Korei Południowej. W listopadzie 2009 amerykański wojskowy Nidal Hasan inspirowany przez Anwara al-Awlakiego, zastrzelił 13 osób w listopadzie 2009 w bazie wojskowej Fort Hood.
Głośno o Al-Ka’idzie Półwyspu Arabskiego zrobiło się po próbie wysadzenia samolotu Northwest Airlines, lecącego 25 grudnia 2009 z Amsterdamu do Detroit. Zamachowiec Umar Farouk Abdulmutallab usiłował wysadzić ładunek wybuchowy wszyty w bieliznę. Próba zakończyła się fiaskiem, a terrorysta ciężko się poparzył i został zatrzymany. Próba zamachu nie pozostała bez echa. 3 stycznia 2010 z powodu groźby ataków terrorystycznych ze strony Al-Ka’idy na Półwyspie Arabskim zamknięto tymczasowo ambasady USA, Wielkiej Brytanii i Francji w Jemenie. Ponadto 14 stycznia 2010 Jemen wypowiedział wojnę rebeliantom Al-Ka’idy Półwyspu Arabskiego. Walki rozpoczęły się w stolicy Sanie i w prowincjach Szabwa, Marib oraz Abjan.
8 lutego 2010, zastępca lidera AQAP Sa’id Ali asz-Szihri wezwał do świętej wojny regionalnej i blokady Morza Czerwonego, aby zapobiec transportom do Izraela. W oświadczeniu wzywał również Asz-Szabab, grupę rebeliantów walczącą w Somalii o pomoc w blokadzie. AQAP stała w kwietniu 2010 za samobójczym zamachem bombowym, którego celem był brytyjski ambasador w Jemenie. Z kolei w październiku 2010 przeprowadzono atak rakietowy na brytyjską ambasadę.
29 października 2010 na pokładach samolotów transportowych lecących do Stanów Zjednoczonych odkryto dwie paczki z ładunkami wybuchowymi, przesyłane pod nieaktualne adresy dwóch instytucji żydowskich w Chicago. Śledztwo wykazało, że ładunek pochodził z Jemenu. Zresztą tydzień po zdarzeniu AQAP wzięło odpowiedzialność za ten incydent. Po tym wydarzeniu AQAP ogłosiła nową strategię polegającą na przeprowadzaniu małych, tajnych ataków wymierzonych w amerykańską gospodarkę.
W 2011 Jemen był pogrążony w antyprezydenckiej rewolucji, która jeszcze bardziej osłabiła państwo. Wykorzystali to islamiści, którzy umocnili się na południu kraju. 27 maja 2011 islamscy radykałowie przejęli kontrolę nad miastem Zindżibar. Wymusiło to na armii jemeńskiej przeprowadzenie kontrofensywy antyterrorystycznej. Operacja w prowincji Abjan rozpoczęło się 17 lipca 2011. W teren walk wysłano czołgi, wyrzutnie rakiet i 500 żołnierzy. Islamiści powołali wówczas organizację Ansar asz-Szari’a (Partyzanci Prawa Koranicznego), pod dowództwem Nasir al-Wuhajsziego, którzy byli komórką AQAP podczas walk na południu Jemenu. Po początkowych sukcesach, w sierpniu 2011 wojsko znów zaczęło ustępować bojownikom. Nie udało się odbić Zindżibaru, co więcej, padło kolejne ważne miasto – Szukra. Rząd centralny utracił faktycznie kontrolę na południem kraju na rzecz rebeliantów AQAP.
Dobra passa Al-Kadiy została przerwana po nalocie amerykańskiego samolotu bezzałogowego w muhafazie Marib 30 września 2011, w którym zginął lider Al-Ka’idy Półwyspu Arabskiego Anwar al-Awlaki, a także Ibrahim Hasan al-Asiri – główny konstruktor bomb Al-Ka’idy. Następcą Awlakiego został Nasir al-Wuhajszi.
Terroryści dali znać o sobie w dniu zakończenia rewolucji jemeńskiej 25 lutego 2012 – w dniu zaprzysiężenia nowego prezydenta Abd Rabbuh Mansur Hadiego. Al-Ka’ida Półwyspu Arabskiego dokonała zamachu w Al-Mukalli, gdzie wybuchł samochód-pułapka, w wyniku czego zginęło 26 funkcjonariuszy Gwardii Republikańskiej. Nowy prezydent zapowiedział kontynuowanie kampanii antyterrorystycznej. 12 maja 2012 armia jemeńska rozpoczęła ofensywę przeciwko islamistom w prowincji Abjan. W odwecie terroryści przeprowadzili 21 maja 2012 potężny zamach w Sanie podczas przygotowań do parady wojskowej zorganizowanej z okazji 22. rocznicy zjednoczenia kraju. Zamachowiec-samobójca w przebraniu wojskowego odpalił ładunki wybuchowe w wyniku czego zginęło 96 żołnierzy, a ponad 300 zostało rannych. Eksplozja była tak silna, że w jej wyniku na placu as-Sabin, który znajduje się w pobliżu pałacu prezydenckiego i zamożnej dzielnicy Safarat, powstał krater. Był to największy zamach w wykonaniu Al-Ka’idy Półwyspu Arabskiego w Jemenie.
Nie zmniejszyło to zdolności bojowej armii, która 12 czerwca 2012 wraz z milicjami plemiennymi odbiła z rąk terrorystów miasta Zindżibar i Dża’ar. Kilkuset islamskich fundamentalistów z oddziałów milicji Ansar asz-Szari’a (Partyzanci Islamskiego Prawa) po wielomiesięcznej ofensywie opuściło miasta. Trzy dni później wojsko odbiło miasto Szurka z rąk rebeliantów. Tym samym południe kraju zostało wyzwolone, jednak rebelianci kontynuowali walkę partyzancką.
Na początku czerwca 2013 Stany Zjednoczone zamknęły 19 ambasad i placówek dyplomatycznych na Bliskim Wschodzie i Afryce Północnej po tym jak służby wywiadowcze podsłuchały rozmowę lidera światowej Al-Ka’idy Ajmana az-Zawahiriego z emirem AQAP Nasirem al-Wuhajszim. Rozmowę zinterpretowano jako planowanie zamachów w święto Id al-Fitr, czyli ostatniego dnia ramadanu.

</doc>
<doc id="3003892" url="https://pl.wikipedia.org/wiki?curid=3003892" title="Al-Ka'ida Półwyspu Arabskiego">
Al-Ka'ida Półwyspu Arabskiego



</doc>
<doc id="3003893" url="https://pl.wikipedia.org/wiki?curid=3003893" title="Oskar Veldeman">
Oskar Veldeman

Oskar Veldeman (ur. 8 grudnia 1912 w Viljandi, zm. 24 grudnia 1942 w obwodzie gorkowskim) – estoński skoczek narciarski, motocyklista i dziennikarz sportowy. Medalista mistrzostw kraju w skokach narciarskich i żużlu na długim torze. Uczestnik Mistrzostw Świata w Narciarstwie Klasycznym 1938. Pionier skoków narciarskich w Estonii – pierwszy mistrz kraju, pierwszy estoński skoczek narciarski uczestniczący w mistrzostwach świata i wielokrotny rekordzista kraju w długości skoku.
Życie prywatne.
Urodził się 8 grudnia 1912 w Viljandi. Uczęszczał do szkoły handlowej w tym samym mieście. Pracował jako karykaturzysta i dziennikarz sportowy w gazecie Rahvalehe, publikując pod pseudonimem Ove. Był aktywnym działaczem sportowym: członkiem-założycielem klubu motorowego "Eesti Mootorispordi Klubi" (1932), wiceprzewodniczącym klubu narciarskiego ÜENÜTO, który reprezentował jako zawodnik. Służył w lokalnym oddziale Kaitseliitu jako pilot szybowca, trzykrotnie otrzymując odznaczenia za swą działalność.
Kariera sportowa.
Skoki narciarskie.
Pierwszy skok oddał w wieku 15 lat, zimą 1928 na usypanej ze śniegu skoczni. W 1933 w Viljandi został pierwszym w historii mistrzem Estonii w skokach narciarskich. Wynik ten powtórzył w 1936, 1937 i 1940, a w 1938 zajął drugie miejsce za Eduardem Raidlą. Podczas mistrzostw w 1936 ustanowił rekord skoczni Lossimäe Hüppemägi w Viljandi, wynoszący 22,5 metra, zaś w czasie zawodów w 1937 i 1940 oddawał rekordowe skoki na Mustamäe w Tallinnie, wynoszące odpowiednio 25,5 oraz 27,5 metra. W latach 1931–1936 sześciokrotnie ustanawiał rekord kraju w długości skoku narciarskiego, uzyskując odległości od 17,5 do 38,5 m.
W zawodach międzynarodowych po raz pierwszy wziął udział w 1934. Został wówczas zgłoszony do igrzysk narciarskich w Lahti. Jego występ zakończył się kontuzją, gdy po skoku na odległość 38 m doznał skręcenia stawu kolanowego w lewej nodze. Uznanie w mediach zagranicznych zdobył po raz pierwszy w 1937. 10 marca w zawodach z udziałem 110 sportowców, oglądanych przez 30 tys. widzów, oddał skoki na odległość 37,5 oraz 38,5 m, które zostały ocenione jako poprawne stylistycznie.
W 1938 Veldeman oraz Eduard Raidla zostali zgłoszeni – jako pierwsi Estończycy w historii – do występu w zawodach skoków narciarskich na Mistrzostwach Świata w Narciarstwie Klasycznym 1938 na Salpausselce w Lahti. Raidla w wyniku upadku podczas treningu stracił przytomność i trafił do szpitala. Nie doznał poważnych obrażeń, ale nie wystartował w konkursie, wobec czego Veldeman jako jedyny reprezentant Estonii w skokach narciarskich wziął udział w mistrzostwach. W konkursie oddał skoki na odległość 50 oraz 52,5 m (bądź też 50 oraz 52 m), oba zakończone upadkiem. Zajął w zawodach 90. miejsce spośród 97 startujących, najniższe wśród zawodników, którzy wzięli udział w obu seriach konkursowych. Z wynikiem punktowym 48,8 stracił niemal 180 punktów do zwycięzcy – Norwega Asbjørna Ruuda. Od organizatorów zawodów otrzymał nagrodę pocieszenia.
Sporty motorowe.
Karierę w sportach motorowych rozpoczął w 1931. W 1934 i 1935 zwyciężał w żużlowych mistrzostwach Estonii na długim torze. W 1934 i 1938 wygrał międzynarodowe zawody motocyklowe na torze Pirita-Kose-Kloostrimetsa, oglądane przez około 20 tys. kibiców, a w 1935 zajął w nich drugie miejsce za Finem Raine Lampinenem. Osiągał na nich rekordy prędkości: w 1934 osiągnął średnio 93,04 km/h, a w 1938 – 100,94, stając się pierwszym Estończykiem, który na tym torze przekroczył średnią prędkość 100 km/h. Ustanowił też rekord prędkości w wyścigu na 1 km – 180 km/h. Brał udział w międzynarodowych zawodach w Sztokholmie i Berlinie. Za swoje wyniki w sportach motorowych trzykrotnie: w 1934, 1935 i 1938 był nagradzany przez premiera Estonii.
Działalność pod okupacją.
Veldeman sprzeciwiał się zajęciu Estonii przez Związek Radziecki. 23 czerwca 1940 zorganizował pogrzeb żołnierza estońskiego, który zginął w starciu z Armią Czerwoną. 18 lipca 1940 po towarzyskim meczu piłki nożnej pomiędzy reprezentacjami Estonii i Łotwy, zakończonym zwycięstwem Estończyków, wybuchła spontaniczna manifestacja. Podczas niej Veldeman objechał na motorze stadion, wymachując estońską flagą, a także rozdawał małe flagi innym manifestantom. Veldemanowi sugerowano opuszczenie Estonii, uznał jednak, że jako sportowiec nie musi się niczego obawiać.
Aresztowanie i śmierć.
3 września 1940 Veldeman został aresztowany. Oskarżono go o przywództwo nad kontrrewolucyjnymi organizacjami młodzieżowymi, drukowanie i rozpowszechnianie antyradzieckich materiałów oraz udział w antyradzieckich demonstracjach. Trafił do więzienia w tallińskiej dzielnicy Lasnamägi. 16 grudnia 1941 został skazany na 10 lat obozu pracy. Został wywieziony w wagonie bydlęcym do obozu w obwodzie gorkowskim. 24 grudnia 1942 zginął w nim podczas pracy, przygnieciony ściętym drzewem.

</doc>
<doc id="3003894" url="https://pl.wikipedia.org/wiki?curid=3003894" title="David Meyler">
David Meyler

David John Meyler (ur. 29 maja 1989) – piłkarz irlandzki występujący na pozycji pomocnika w Hull City.
11 września 2012 roku zadebiutował w reprezentacji Irlandii w wygranym 4:1 towarzyskim spotkaniu z Omanem.
Prowadzi kanał w znanym serwisie Youtube.
Kariera reprezentacyjna.
Meyler zadebiutował w reprezentacji Irlandii U-21 przeciwko Niemcom w lutym 2009 roku.
W dniu 1 września 2012 roku Meyler został powołany do składu seniorskiego. Po raz pierwszy znalazł się w kadrze w 2012 roku z powodu nieobecności Darrona Gibsona, który po nieudanej przygodzie z Euro 2012 postanowił zrobić sobie przerwę w grze reprezentacyjnej. 11 września 2012 roku zadebiutował w międzynarodowym meczu wygranym 4-1 z Omanem na stadionie Craven Cottage 11 września 2012 roku.

</doc>
<doc id="3003895" url="https://pl.wikipedia.org/wiki?curid=3003895" title="Al-Szabaab">
Al-Szabaab



</doc>
<doc id="3003897" url="https://pl.wikipedia.org/wiki?curid=3003897" title="Oskar Weldeman">
Oskar Weldeman



</doc>
<doc id="3003898" url="https://pl.wikipedia.org/wiki?curid=3003898" title="Oskar Veldemann">
Oskar Veldemann



</doc>
<doc id="3003899" url="https://pl.wikipedia.org/wiki?curid=3003899" title="Chełmicki">
Chełmicki



</doc>
<doc id="3003900" url="https://pl.wikipedia.org/wiki?curid=3003900" title="Tadeusz Trębacz">
Tadeusz Trębacz

Tadeusz Trębacz (ur. 25 lipca 1933 w Młoszowej) – polski działacz kultury, aktywny na Żywiecczyźnie, autor kilku publikacji z zakresu kultury i sztuki ludowej.
Życiorys.
Urodził się 25 lipca 1933 roku w Młoszowej jako syn Stanisława i Marii (z domu Feliksik). Ukończył Liceum Ogólnokształcące w Chrzanowie (1951) oraz kurs pedagogiczny. W 1978 roku ukończył studia na Uniwersytecie Jagiellońskim. W dzieciństwie uczył się gry na skrzypcach (u Leona Jaglarza) a odbywając zasadniczą służbę wojskową (wojska lotnicze w Łowiczu) opanował grę na akordeonie (prowadził w wojskach lotniczych zespół pieśni i tańca).
W 1951 roku podjął pracę w Szkole Podstawowej w Rudawie (gm. Zabierzów) oraz jako instruktor artystyczny w Domu Harcerza w Żywcu (prowadził teatrzyk dziecięcy, zespoły wokalne i instrumentalne – także na obozach harcerskich). Następnie był zastępcą kierownika Domu Kultury Młodzieży i Dorosłych w Żywcu. Od 1 września 1958 roku był zastępcą inspektora ds. kultury w Prezydium PRN w Żywcu. W latach 1975–1990 był dyrektorem Wydziału Kultury Urzędu Wojewódzkiego w Bielsku-Białej. W czerwcu 1990 r. przeszedł na emeryturę.
Współpracował z ZMW, ZHP, ZMS oraz Kołami Gospodyń Wiejskich i Ochotniczymi Strażami Pożarnymi w zakresie rozwoju placówek kulturalnych i zespołów artystycznych a zwłaszcza Gminnych Ośrodków Kultury. Wspierał i nobilitował twórców ludowych w regionie. Współtworzył regionalne imprezy i festiwale, m.in. „Żywieckie Gody”, Festiwal Górali Polskich, Wawrzyńcowe Hudy w Ujsołach, Babiogórska Jesień w Zawoi, Wojewódzki Przegląd Orkiestr Dętych, Międzynarodowy Festiwal Teatrów Lalek, Tydzień Kultury Beskidzkiej i Festiwal Folkloru Ziem Górskich. Był współorganizatorem (i scenarzystą) obchodów 700-lecia miasta Żywca.
Współorganizował Państwową Szkołę Muzyczną 1. stopnia w Żywcu, Powiatową Poradnię Pracy Kulturalno-Oświatowej, Miejską Orkiestrę Kameralną, chór młodzieżowy (Domu Kultury Młodzieży i Dorosłych), Chór „Akord”, Zespół Wokalny Sekcji Emarytów ZNP, cykl imprez „Jaworzański Wrzesień w Jaworzu”. Był współzałożycielem „Gazety Żywieckiej” i redaktorem naczelnym „Kalendarza Żywieckiego”.
Jest Honorowym Członkiem TMZŻ oraz laureatem Nagrody „Powsinoga Beskidzki”.
Odznaczenia i uhonorowania.
Za swoją pracę otrzymał: Nagrodę im. Karola Miarki (1996), Nagrodę Przewodniczącego Głównego Komitetu Turystyki, Nagrodę Artystyczna II st. Ministra Kultury i Sztuki za osiągnięcia w upowszechnianiu twórczości ludowej i folkloru, Nagrodę im. Wł. Orkana, Nagrodę Marszałka Województwa Śląskiego, Medal za zasługi dla Żywca, Złotą odznakę Honorową z wieńcem laurowym Polskiego Związku Chórów i orkiestr, złote odznaki: Zasłużony dla Ziemi Krakowskiej, Zasłużony dla Województwa Śląskiego, Zasłużony dla ZNP, Zasłużony Działacz Kultury.
Publikacje.
Liczne artykuły m.in. w: Karta Groni, Gronie, Nad Sołą i Koszarawą.

</doc>
<doc id="3003901" url="https://pl.wikipedia.org/wiki?curid=3003901" title="Sweffling">
Sweffling

Sweffling lub Swefling – wieś i civil parish w Anglii, w Suffolk, w dystrykcie East Suffolk. W 2011 civil parish liczyła 187 mieszkańców. W civil parish znajduje się 9 zabytkowych budynków.

</doc>
<doc id="3003902" url="https://pl.wikipedia.org/wiki?curid=3003902" title="Swefling">
Swefling



</doc>
<doc id="3003904" url="https://pl.wikipedia.org/wiki?curid=3003904" title="Kenneth Bräck">
Kenneth Bräck



</doc>
<doc id="3003905" url="https://pl.wikipedia.org/wiki?curid=3003905" title="Guntersville">
Guntersville

Guntersville − miasto w południowo-wschodniej części Stanów Zjednoczonych, w Alabamie, stolica hrabstwa Marshall.
Demografia.
Według spisu dokonanego w 2000 roku przez United States Census Bureau miasto zamieszkiwało 7 395 mieszkańców. Było tam 3 061 gospodarstw domowych, które zamieszkiwało 1 971 rodzin. Gęstość zaludnienia wynosiła wtedy 120,7 os./km². W mieście wybudowanych było 3 518 domów (ich gęstość to 57,4 domu/km²).
Podział mieszkańców według ras (stan na 2000 rok):

</doc>
<doc id="3003906" url="https://pl.wikipedia.org/wiki?curid=3003906" title="Henstead">
Henstead

Henstead – wieś w Anglii, w Suffolk, w dystrykcie East Suffolk, w civil parish Henstead with Hulver Street. W 1961 wieś liczyła 351 mieszkańców. Henstead jest wspomniana w Domesday Book (1086) jako "Henestede".

</doc>
<doc id="3003908" url="https://pl.wikipedia.org/wiki?curid=3003908" title="Roland Wabra">
Roland Wabra

Roland Wabra (ur. 25 listopada 1935 w Pradze, zm. 17 października 1994 na autostradzie A6) – niemiecki piłkarz, grający na pozycji bramkarza.
Kariera piłkarska.
Roland Wabra urodził się w Pradze w Czechosłowacji, ale od 1945 roku mieszkał w Niemczech, gdzie następnie przyjął obywatelstwo tego kraju. Karierę piłkarską zaczynał w SV Unterreichenbach najpierw jako lewoskrzydłowy, potem z czasem zaczął grać na pozycji bramkarza.
Następnie przeszedł do 1. FC Nürnberg, gdzie spędził 12 lat swojej piłkarskiej kariery. Podczas pobytu w Norymberdze zdobył z drużyną dwukrotnie mistrzostwo Niemiec: 1961 i 1968 roku oraz Puchar Niemiec w sezonie 1961/1962. W sezonie 1966/1967 w meczu 25.kolejki z Fortuną Düsseldorf w 28.minucie meczu dostał czerwoną kartkę, a ponieważ nie miał kto zastąpić Wabrę w bramce, w jego miejsce wszedł pomocnik Reinhold Adelmann. Wabra tym samym został pierwszym bramkarzem w Bundeslidze, który dostał czerwoną kartkę.
Roland Wabra karierę sportową zakończył w 1969 roku. Łącznie dla zespołu rozegrał 523 mecze.
Życie prywatne.
Roland Wabra miał dwóch synów, którzy również byli piłkarzami. Starszy, Rudolf był zawodnikiem m.in. Borussii Dortmund, 1. FC Nürnberg, 1. FC Köln, ale w Bundeslidze nie zadebiutował. Następnie grał w FC Locarno i Royal Antwerp FC. Natomiast młodszy syn, Klaus grał w amatorskim zespole 1. FC Nürnberg, potem grał w lidze bawarskiej w drużynie rezerw TSV 1860 Monachium.
Śmierć.
17 października 1994 roku Roland Wabra zginął w wypadku samochodowym na autostradzie A6 wracając ze stawu Valznerweiher do domu w Unterreichenbach.

</doc>
<doc id="3003909" url="https://pl.wikipedia.org/wiki?curid=3003909" title="Alessandro Latif">
Alessandro Latif

Alessandro Latif (ur. 11 kwietnia 1996 roku w Londynie) – brytyjski kierowca wyścigowy.
Kariera.
Latif rozpoczął karierę w jednomiejscowych samochodach wyścigowych w wieku 16 lat w 2012 roku w Formule Renault. W tym roku rozpoczął starty w Europejskim Pucharze Formuły Renault 2.0 oraz w Alpejskiej Formule Renault. W obu tych seriach Francuz podpisał kontrakt z brytyjską ekipą Atech Reid GP. Jednak zarówno w serii alpejskiej, jak i europejskiej nie zdobył żadnych punktów.
Na sezon 2013 Brytyjczyk podpisał kontrakt z Avelon Formula na starty w V de V Challenge Endurance - Proto - Scratch.

</doc>
<doc id="3003912" url="https://pl.wikipedia.org/wiki?curid=3003912" title="Monroeville (Alabama)">
Monroeville (Alabama)

Monroeville − miasto w południowo-wschodniej części Stanów Zjednoczonych, w Alabamie, stolica hrabstwa Monroe.
Demografia.
Według spisu dokonanego w 2000 roku przez United States Census Bureau miasto zamieszkiwało 6 862 mieszkańców. Było tam 2 687 gospodarstw domowych, które zamieszkiwało 1 870 rodzin. Gęstość zaludnienia wynosiła wtedy 203,0 os./km². W mieście wybudowanych było 3 016 domów (ich gęstość to 89,2 domu/km²).
Podział mieszkańców według ras (stan na 2000 rok):

</doc>
<doc id="3003914" url="https://pl.wikipedia.org/wiki?curid=3003914" title="Miasta Kuwejtu">
Miasta Kuwejtu

Według danych oficjalnych pochodzących z 2005 roku Kuwejt posiadał ponad 40 miast o ludności przekraczającej 10 tys. mieszkańców. Stolica kraju miasto Kuwejt według liczebności znajduje się dopiero w drugiej dziesiątce, największym miastem jest Dżalib asz-Szujuch, które razem z miastami As-Salimijja i Hawalli kwalifikują się do miast z ludnością 100÷500 tys.; 8 miast z ludnością 50÷100 tys.; 23 miasta z ludnością 25÷50 tys. oraz reszta miast poniżej 25 tys. mieszkańców.
Największe miasta w Kuwejcie.
Największe miasta w Kuwejcie według liczebności mieszkańców (stan na 20.04.2005):

</doc>
<doc id="3003915" url="https://pl.wikipedia.org/wiki?curid=3003915" title="Skład kolejowy">
Skład kolejowy



</doc>
<doc id="3003918" url="https://pl.wikipedia.org/wiki?curid=3003918" title="Rdz">
Rdz



</doc>
<doc id="3003920" url="https://pl.wikipedia.org/wiki?curid=3003920" title="Tomás Mejías">
Tomás Mejías

Tomás Mejías Osorio (ur. 30 stycznia 1989 w Madrycie) – hiszpański piłkarz występujący na pozycji bramkarza w hiszpańskim klubie Rayo Vallecano. Były młodzieżowy reprezentant Hiszpanii.

</doc>
<doc id="3003921" url="https://pl.wikipedia.org/wiki?curid=3003921" title="Wj">
Wj



</doc>
<doc id="3003922" url="https://pl.wikipedia.org/wiki?curid=3003922" title="Skład pociągu">
Skład pociągu

Skład pociągu – zestawione pojazdy kolejowe bez czynnego pojazdu trakcyjnego przygotowane do pociągu lub znajdujące się w nim.
Skład pociągu powinien według instrukcji Urzędu Transportu Kolejowego odpowiadać następującym warunkom:

</doc>
<doc id="3003924" url="https://pl.wikipedia.org/wiki?curid=3003924" title="Valeria Straneo">
Valeria Straneo

Valeria Straneo (ur. 5 kwietnia 1976 w Alessandrii) – włoska lekkoatletka, biegaczka długodystansowa.
Życiorys.
Matka dwojga dzieci - Leonarda (ur. 2006) i Arianny (ur. 2007). Zmaga się z dolegliwościami z powodu dziedzicznej sferocytozy. W 2012 przeszła zabieg usunięcia śledziony. Rok później została wicemistrzynią świata w maratonie.
Na koniec 2013 zajęła trzecie miejsce w plebiscycie na europejską lekkoatletkę roku organizowanym przez European Athletics.
W 2014 zdobyła wicemistrzostwo Europy z Zurychu. Złota medalistka mistrzostw Włoch.

</doc>
<doc id="3003927" url="https://pl.wikipedia.org/wiki?curid=3003927" title="Daniel Cammish">
Daniel Cammish

Daniel Cammish (ur. 10 kwietnia 1989 roku) – brytyjski kierowca wyścigowy.
Życiorys.
Formuła Ford.
Cammish rozpoczął karierę w jednomiejscowych samochodach wyścigowych w wieku 20 lat w 2009 roku w Brytyjskiej Formule Ford. Gdy w głównej serii z 3 podiami był 6 w klasyfikacji generalnej, w klasie Scholarship zdobył tytuł mistrzowski (17 zwycięstw w 22 wyścigach). Rok później stanął już na najniższym stopniu podium klasyfikacji generalnej głównej serii brytyjskiej edycji Formuły Ford. 
Na sezon 2013 Brytyjczyk podpisał kontrakt z JTR na starty w Formule Ford EcoBoost 200.
Formuła Renault.
W 2011 roku Cammish rozpoczął starty w Brytyjskiej Formule Renault. W ciągu 14 wyścigów czterokrotnie stanął na podium i z dorobkiem 285 punktów uplasował się na 6 pozycji w klasyfikacji generalnej. Rok później pojawił się już na starcie w Europejskim Pucharze Formuły Renault 2.0. Zachował jednak swoją posadę w Atech Reid GP tylko podczas pierwszej rundy. Ponieważ nie ukończył żadnego wyścigu, nie był klasyfikowany.
Wyniki.
Podsumowanie.
† – Cammish nie był zaliczany do klasyfikacji.

</doc>
<doc id="3003929" url="https://pl.wikipedia.org/wiki?curid=3003929" title="Irina Dubrowina">
Irina Dubrowina

Irina Andriejewna Dubrowina (ros. Ирина Андреевна Дубровина; ur. 3 listopada 1928 w Stalingradzie) – rosyjska działaczka na rzecz badania dziejów i upamiętnienia ofiar stalinizmu.
Życiorys.
Latem 1942 ewakuowana ze Stalingradu do Baszkirii, gdzie spędziła resztę okresu wojennego. Od 1947 r. mieszkała z rodziną w rejonie Workuty, gdzie podjęła zaoczne studia chemiczne w filii Uniwersytetu Leningradzkiego Od 1949 kontynuowała naukę w Leningradzie na studiach dziennych, kończąc je w 1953 r. Ponieważ jej ojciec był w 1938 r. skazany na osiem lat łagru jako wróg ludu, po studiach otrzymała nakaz pracy w Kotłasie (w 1953 r.), gdzie pracowała jako nauczycielka chemii, a potem wykładała w zaocznej filii instytutu kolejnictwa.
Na emeryturze zaczęła działać w organizacji "Sowiest" (była współzałożycielką, a następnie przewodniczącą Sowiesti w Kotłasie), zajmującej się dokumentacją i badaniem represji stalinowskich na rosyjskiej europejskiej Północy, zwłaszcza w obwodzie archangielskim oraz upamiętnieniem ich ofiar i będącą jedną z organizacji wchodzących w skład Memoriału. Z inicjatywy Dubrowiny powstały pomniki w miejscach miejsc zesłań lub łagrów, m.in. w Kotłasie na cmentarzu Makaricha w Solwyczegodsku i Jareńsku, w tym około 10 pomników poświęconych polskim zesłańcom i łagiernikom. Opublikowała szereg artykułów naukowych i popularyzatorskich poświęconych zesłaniom i łagrom w rejonie archangielskim.
11 stycznia 2013 nadano jej Krzyż Oficerski Orderu Zasługi Rzeczypospolitej Polskiej „za zasługi w działalności dydaktycznej, organizacyjnej i naukowej”; jest jedną z około 30 osób nagrodzonych tym krzyżem w Rosji (stan na 2013 r.). Wcześniej, w 1996 r., otrzymała Złoty Medal Opiekuna Miejsc Pamięci Narodowej.
W roku 2014 nakładem moskiewskiego wydawnictwa Wozwraszczienije ukazał się pod redakcją Iriny Dubrowiny tom wspomnień osób represjonowanych.
W roku 2015 nakładem wydawnictwa Izdatielskij Dom „Jug Siewiera” ukazał się pod redakcją Dubrowiny II tom wspomnień osób represjonowanych

</doc>
<doc id="3003930" url="https://pl.wikipedia.org/wiki?curid=3003930" title="Nicolae Stanciu">
Nicolae Stanciu

Nicolae Claudiu Stanciu (ur. 7 maja 1993 w Alba Iulia) − rumuński piłkarz grający na pozycji ofensywnego pomocnika lub skrzydłowego w czeskim klubie Slavia Praga.
Kariera klubowa.
W wieku 7 lat trafił do klubu Unirea Alba Iulia, w którym pobierał piłkarską naukę. Właśnie w tym klubie debiutował w drugiej lidze rumuńskiej, mając zaledwie 15 lat i 18 dni. Mając 16 lat i 11 miesięcy zadebiutował w rumuńskiej ekstraklasie. Po rozegraniu zaledwie kilku meczów chciał go wykupić niemiecki VfB Stuttgart. Bacznie przyglądały mu się również Chelsea F.C., UC Sampdoria i Celtic F.C.
W 2011 trafił do FC Vaslui, w którym spędził 1,5 roku. Od lata 2013 był graczem zespołu Steaua Bukareszt. Umowę podpisał już w marcu, a jego nowy klub musiał za niego zapłacić 700 tys. euro. Z nowym pracodawcą podpisał 5-letni kontrakt, w którym zawarto klauzulę odstępnego dla potencjalnych nabywców, wynoszącą 20 mln euro.
W maju 2012 znalazł się w gronie dziesięciu młodych piłkarzy wybranych przez sport.ro jako największe nadzieje rumuńskiej piłki.
29 sierpnia 2016 dołączył do belgijskiego RSC Anderlecht, za kwotę 7,8 mln euro, która po spełnieniu bonusowych zapisów mogła się zwiększyć do 9,9 mln euro. Zainteresowanie zawodnikiem ciągle wyrażała Chelsea, jednak Gigi Becali, prezes Steauy, odrzucał oferty Chelsea, ponieważ były dla niego niesatysfakcjonujące. 
18 stycznia 2018 podpisał kontrakt z czeskim klubem Sparta Praga. Nie ujawniono za jaką kwotę Sparta zakupiła Stanciu, jednak pogłoski prasowe mówiły o 4,6 mln euro, co byłoby rekordem transferowym w Czechach.
28 stycznia 2019 Stanciu został sprzedany za 260 mln koron (10 mln euro) do saudyjskiego Al-Ahli. W saudyjskim klubie zagrał jedynie 10 meczów i opuścił klub ze względu na jego problemy finansowe. 4 lipca 2019 Slavia Praga wykupiła kartę zawodniczą piłkarza, dzięki czemu od nowego sezonu reprezentował on mistrza Czech.
Kariera reprezentacyjna.
Ma na koncie występy w juniorskich kadrach Rumunii. Znalazł się w kadrze U-19 na mistrzostwa Europy rozgrywane w 2011 roku. Wystąpił podczas turnieju w meczu z Czechami. Wystąpił także 2 lutego 2013 roku w nieoficjalnym meczu reprezentacji Rumunii przeciwko Polsce. Na boisku przebywał przez całą pierwszą połowę.
Sukcesy.
Steaua Bukareszt
RSC Anderlecht 
Slavia Praga

</doc>
<doc id="3003933" url="https://pl.wikipedia.org/wiki?curid=3003933" title="Mistrzostwa Świata w Lekkoatletyce 2013 – rzut młotem mężczyzn">
Mistrzostwa Świata w Lekkoatletyce 2013 – rzut młotem mężczyzn

Rzut młotem mężczyzn – jedna z konkurencji technicznych rozgrywanych podczas lekkoatletycznych mistrzostw świata na Łużnikach w Moskwie.
Obrońcą tytułu mistrzowskiego z 2011 roku był Japończyk Kōji Murofushi.
Statystyka.
Rekordy.
Tabela prezentuje rekord świata, rekordy poszczególnych kontynentów oraz rekord mistrzostw świata przed rozpoczęciem mistrzostw.
Listy światowe.
Tabela przedstawia 10 najlepszych wyników uzyskanych w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.
Lista startowa.
Tabela prezentuje listę startową zawodników rzutu młotem wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3003934" url="https://pl.wikipedia.org/wiki?curid=3003934" title="Apolinary Rybicki">
Apolinary Rybicki

Apolinary Rybicki, ps. „Leszek”, „Szczur” (ur. 16 listopada 1913 w Chraponi k. Sierpca, zm. 6 sierpnia 1947 w Warszawie) – żołnierz Batalionów Chłopskich, Armii Krajowej. Komendant powiatowy Milicji Obywatelskiej w Biskupcu Reszelskim (1946). Po odejściu z MO we wrześniu 1946 członek Ruchu Oporu Armii Krajowej. Skazany na śmierć w styczniu 1947, stracony 6 sierpnia 1947.
Dzieciństwo i młodość.
Apolinary Rybicki urodził się 16 listopada 1913 w Chraponi (powiat Sierpc) w rodzinie Antoniego i Wandy z domu Kołodziejskiej. Ojciec był właścicielem gospodarstwa rolnego. W 1925, po sprzedaniu gospodarstwa, rodzina przeniosła się do Wróblewa (w powiecie mławskim).
W 1928 ukończył szkołę powszechną i rozpoczął naukę w mławskim gimnazjum, przerwaną po roku. W latach 1936–1937 odbywał służbę wojskową w 32 pułku piechoty stacjonującym w Twierdzy Modlin. Ukończył służbę w stopniu kaprala i do wybuchu II wojny światowej pracował jako instruktor przysposobienia wojskowego, jak również wychowania fizycznego w powiecie mławskim.
II wojna światowa.
W czerwcu 1939 został zmobilizowany do Wojska Polskiego. W czasie kampanii wrześniowej brał udział w bitwie pod Mławą i obronie Modlina. Szlak bojowy zakończył pod koniec września walkami w rejonie Lublina, gdzie został awansowany do stopnia sierżanta. Po zakończeniu walk dostał się do niewoli niemieckiej, w której przebywał przez 3 tygodnie.
Po powrocie z niewoli powrócił do Wróblewa i zamieszkał z rodzicami. 11 listopada 1939 został aresztowany jako zakładnik i osadzony w mławskim więzieniu, skąd po półtoramiesięcznym pobycie powrócił do Wróblewa. W lutym 1940 próbował przekroczyć granicę pomiędzy Mazowszem (wcielonym do III Rzeszy) a Generalnym Gubernatorstwem. Próba mogła być związana z pełnieniem zadań konspiracyjnych. Został aresztowany przez niemiecką żandarmerię i osadzony w obozie przejściowym w Działdowie, skąd po siedmiu miesiącach został skierowany na roboty przymusowe do Olsztyna. W 1943 otrzymał przepustkę na czasowy powrót z robót przymusowych.
Za pośrednictwem swojego brata, Weneranda, nawiązał kontakt ze Stronnictwem Ludowym „Roch” i oddziałami BCh. Kierownik SL „Roch” w powiecie mławskim, Józef Makowski ps. „Środa” (bliski krewny Rybkickich) przekazywał Apolinaremu prasę podziemną wydawaną przez ruch ludowy. Makowski, zagrożony aresztowaniem przez Niemców, przeniósł się po kilku tygodniach do powiatu sierpeckiego, gdzie również objął kierownictwo „Rocha”. W grudniu 1943 Rybicki również przeniósł się w okolice Sierpca i zamieszkał w gospodarstwie swojego brata w miejscowości Budy Milewskie. Prawdopodobnie pełnił wówczas funkcję łącznika między BCh i SL „Roch” w sąsiednich powiatach. Miał używać pseudonimu „Szczur”. Możliwe również, że współpracował z AK, której komendantem w pobliskiej placówce Koziebrody był Leon Ziółkowski ps. „Lis”. Współpraca z dwiema organizacjami konspiracyjnymi nie stanowiła w powiecie sierpeckim wyjątku.
Pozostawał w Budach Milewskich do czasu wkroczenia Armii Czerwonej na północne Mazowsze (styczeń 1945), następnie powrócił do Wróblewa. 10 kwietnia 1945 zapisał się do Stronnictwa Ludowego.
Okres powojenny.
22 sierpnia 1945 ożenił się z Anną Elżbietą Makowską.
W maju 1946 został starszym referentem Służby Zewnętrznej Komendy Wojewódzkiej Milicji Obywatelskiej. Nie można wykluczyć, iż został skierowany do pracy w MO przez konspirację poakowską. 28 sierpnia otrzymał skierowanie do Centrum Wyszkolenia MO w Słupsku. Otrzymał pozytywną charakterystykę służbową:"„Demokrata, zachowanie b. dobre, wyszkolenie wojskowe fachowe b. dobre, zdyscyplinowany, karny obowiązkowy, posiada zdolności wojskowe, nadaje się na stanowisko kierownika Służby Zewnętrznej."
W maju 1946 został mianowany komendantem powiatowym MO w Biskupcu Reszelskim. Związek ze Stronnictwem Ludowym w czasie poprzedzającym referendum ludowe sprawił, że przełożeni zaczęli podejrzewać Rybickiego o kontakt z PSL i traktować jako „niezupełnie pewnego”. Pojawiły się oskarżenia o pijaństwo i malwersacje. Rybicki był wzywany do raportu i zmuszony do składania wyjaśnień. Wobec groźby aresztowania 29 września 1946 porzucił służbę w MO. Ukrywał się w powiecie mławskim oraz u brata w Budach Milewskich, gdzie miał urządzony schron jeszcze z czasów okupacji niemieckiej.
W listopadzie 1946 z Rybickim skontaktował się Leon Ziółkowski ps. „Lis”, komendant Rejonu III Obwodu „Mewa” Ruchu Oporu Armii Krajowej. Rybicki przyjął pseudonim „Leszek” i został zastępcą komendanta rejonu. Został również odpowiedzialnym za magazyn broni obwodu.
Niedługo później, 3 stycznia 1947, został aresztowany wraz z Kazimierzem Dyksińskim „Kruczkiem” przez Powiatowy Urząd Bezpieczeństwa Publicznego w Sierpcu. 5 dni później, 8 stycznia 1947 Wojskowy Sąd Rejonowy w Warszawie na sesji wyjazdowej w Sierpcu skazał obu konspiratorów na karę śmierci. Tego samego dnia obaj uciekli z aresztu PUBP. W uciecze pomógł im pracownik MO i współpracownik ROAK Korzeniewski. Rybicki ukrywał się później w powiecie mławskim.
W maju 1947 w Międzyzdrojach próbował wynająć kuter rybacki, którym miał przedostać się wraz z żoną na Zachód. 30 maja został aresztowany przez UB ze Świnoujścia. Był przetrzymywany w więzieniu w Warszawie. Prokuratura wstrzymała prośbę do prezydenta Bolesława Bieruta o ułaskawienie. Wyrok śmierci z 8 stycznia 1947 został wykonany 6 sierpnia 1947 r. o godzinie 21:15 w więzieniu na warszawskiej Pradze.
Żona Anna Elżbieta, aresztowana wraz z mężem, została zwolniona bez wyroku sądowego.
Pochowany w kwaterze 45N Cmentarza Bródnowskiego w Warszawie.
Niejasności życiorysu.
Istnieją niejasności co do udziału Rybickiego w konspiracji pod okupacją niemiecką. Nie jest wykluczone, że związał się z konspiracją już pomiędzy rokiem 1939 a 1940. W lutym 1940 został aresztowany przez Niemców na granicy Rzeszy i Generalnego Gubernatorstwa w czasie próby nielegalnego jej przekroczenia, co mogło być związane z działaniami konspiracyjnymi.
W nielicznych istniejących publikacjach na temat Rybickiego podawana jest informacja o jego przynależności do AK lub NSZ.
W 1945, po wstąpieniu do Stronnictwa Ludowego, Rybicki wystarał się o zaświadczenie o przynależności do BCh. Być może miało ono jedynie stanowić ochronę przed represjami i próbą ukrycia przynależności do AK. Nie można również wykluczyć, że na decyzję o wstąpieniu do Milicji Obywatelskiej miała wpływ praca w konspiracji poakowskiej.

</doc>
<doc id="3003939" url="https://pl.wikipedia.org/wiki?curid=3003939" title="Skład manewrowy">
Skład manewrowy

Skład manewrowy – pojazdy kolejowe sprzęgnięte z pojazdem kolejowym z napędem lub zespół trakcyjny wykonujący manewry. Pojazd kolejowy z napędem może znajdować się za, przed lub między pojazdami kolejowymi.
Przy wykonywaniu manewrów pojazd trakcyjny powinien znajdować się na początku lub na końcu składu manewrowego, a na spadku – w miarę możliwości – od strony spadku. Wyjątkowo podczas manewrów wykonywanych na pochyleniu nie większym niż 2,5‰, pojazd trakcyjny może znajdować się między przetaczanymi wagonami pod warunkiem, że nie będzie stosowane odrzucanie.

</doc>
<doc id="3003941" url="https://pl.wikipedia.org/wiki?curid=3003941" title="Roman Bieriegiecz">
Roman Bieriegiecz

Roman Bieriegiecz – rosyjski kierowca wyścigowy.
Kariera.
Formuła Renault.
Bieriegiecz rozpoczął karierę w jednomiejscowych samochodach wyścigowych w 2010 roku w Brytyjskiej Formule Renault BARC. W głównej serii zakończył sezon na 19 pozycji. Większy jednak sukces odniósł w edycji zimowej gdzie z dorobkiem 21 pounktów zakończył sezon tuż za podium w klasyfikacji generalnej. Po roku przerwy w sezonie 2012 rozpoczął stary w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. Gdy w serii europejskiej nie zdobył ani jednego punktu, w edycji północnoeuropejskiej po 20 wyścigach w bolidzie van Amersfoort Racing miał na koncie 48 punktów, co mu dało 29 lokatę w klasyfikacji końcowej.
Na sezon 2013 Bieriegiecz podpisał kontrakt z Fortec Competition na starty w Północnoeuropejskim Pucharze Formuły Renault 2.0. Podczas rundy na torze Circuit de Catalunya dołączył do stawki Europejskiego Pucharu Formuły Renault 2.0 z luksemburską ekipą RC Formula. Jedynie w edycji północnoeuropejskiej był klasyfikowany. Z dorobkiem 86 punktów uplasował się tam na siedemnastej pozycji w klasyfikacji generalnej.
Formuła 3.
W 2013 roku Rosjanin wystartował także w trzech wyścigach z cyklu ATS Formel 3 Cup, jednak w żadnym z wyścigów nie zdobywał punktów.
Statystyki.
† – Bieriegiecz nie był zaliczany do klasyfikacji

</doc>
<doc id="3003942" url="https://pl.wikipedia.org/wiki?curid=3003942" title="Bonito Oriental">
Bonito Oriental

Bonito Oriental – gmina ("municipio") w północnym Hondurasie, w departamencie Colón. W 2010 roku zamieszkana była przez ok. 38,1 tys. mieszkańców. Siedzibą administracyjną jest Bonito Oriental. Gmina powstała 28 kwietnia 1997 roku.
Położenie.
Gmina położona jest w środkowej części departamentu, nad rzeką Aguan. Miasto Bonito Oriental, będące siedzibą władz jednostki, położone jest w odległości 40 km od południowy wschód od stolicy departamentu Trujillo.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3003944" url="https://pl.wikipedia.org/wiki?curid=3003944" title="Günter Siebert">
Günter Siebert

Günter Siebert (ur. 15 grudnia 1930 w Kassel, zm. 16 czerwca 2017 w Eckernförde) – niemiecki piłkarz, grający na pozycji napastnika, działacz piłkarski.
Kariera piłkarska.
Günter Siebert karierę piłkarską rozpoczął w CSC 03 Kassel, jednak największe sukcesy w swojej karierze odnosił w Schalke 04 Gelsenkirchen, gdzie grał w latach 1951–1953, 1955–1959, 1961–1963. W Oberlidze dla tego zespołu rozegrał 118 meczów i strzelił 61 goli. W 1958 roku zdobył z drużyną "Die Königsblauen" mistrzostwo Niemiec. Potem grał m.in. w Hessen Kassel, Gladbeck 1920/52. Już w czasie kariery piłkarskiej zdradzał swój talent do interesów, zakładając sieć kiosków w Gelsenkirchen. Günter Siebert karierę piłkarską zakończył w 1964 roku w CSC 03 Kassel.
Po zakończeniu kariery.
Günter Siebert po zakończeniu kariery piłkarskiej został działaczem FC Schalke 04. W latach 1967–1976, 1978–1979 był prezesem klubu. W czasie jego rządów w FC Schalke 04 w sezonie 1971/1972 zdobył Puchar Niemiec. W 1979 roku z powodu konfliktów odszedł z FC Schalke 04. W 1987 wrócił do FC Schalke 04 gdzie w latach 1987–1988 ponownie był prezesem klubu.
Mieszkał na Gran Canaria, gdzie prowadził restaurację w Playa del Inglés.

</doc>
<doc id="3003945" url="https://pl.wikipedia.org/wiki?curid=3003945" title="Stepin Fetchit">
Stepin Fetchit

Stepin Fetchit, właśc. Lincoln Theodore Monroe Andrew Perry (ur. 30 maja 1902 w Key West, zm. 19 listopada 1985 w Los Angeles) – amerykański komik i aktor.
Wyróżnienia.
Posiada swoją gwiazdę na Hollywoodzkiej Alei Gwiazd.
Dodatkowe informacje.
Postać Stepina Fetchita, a także wielu innych przedwojennych amerykańskich aktorów, pojawiła się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="3003947" url="https://pl.wikipedia.org/wiki?curid=3003947" title="Poortugaal">
Poortugaal

Poortugaal – wieś w holenderskiej prowincji Holandia Południowa, na południe od Rotterdamu. Historia wsi sięga XV wieku. Od 1985 razem z wsią Rhoon tworzy gminę Albrandswaard.
Wieś jest połączona z Rotterdamem dzięki stacji metra znajdującej się na linii D.
W miejscowości ma swoją siedzibę założony 20 kwietnia 1927 amatorski klub piłkarski PSV Poortugaal, grający w sezonie 2013/2014 w piątej lidze holenderskiej. Zespół posiada też sekcję kobiecą.
We wsi znajduje się świątynia Holenderskiego Kościoła Reformowanego z przełomu XV i XVI wieku. Została ona wpisana do holenderskiego rejestru zabytków (Rijksmonument) z numerem 32180.

</doc>
<doc id="3003948" url="https://pl.wikipedia.org/wiki?curid=3003948" title="Aglibol">
Aglibol

Aglibol – bóstwo semickie czczone przede wszystkim w syryjskiej Palmyrze jako bóg księżyca.
Pochodzenie.
Należał do dawnych bóstw pochodzenia kananejskiego, a jego imię dosłownie oznaczało „byczek Pana [Bela]”. W ciągu historycznym uważany był przede wszystkim za bóstwo lunarne. Najprawdopodobniej – podobnie jak pokrewne bóstwa prowincjonalne (Jarhibol, Malakbel) – wywodził się z miejscowego kultu plemiennego, rozwijanego i stopniowo przekształcającego się dopiero w czasach hellenistyczno-rzymskich. 
Częstokroć występował wraz z bliźniaczym Malakbelem, którego w kulcie przewyższał jednak znaczeniem – być może dlatego, iż z przesłanek etymologicznych obydwu imion wynika również starszy rodowód Aglibola. Zróżnicowanie imion pozwala przypuszczać, że obydwa bóstwa występowały początkowo niezależnie, a zbliżeniu i powiązaniu uległy dopiero z biegiem czasu.
W Palmyrze zarówno Aglibol, jak i Malakbel towarzyszyli bóstwu naczelnemu, tj. Baalszaminowi, będąc jako bóstwa księżyca i słońca zarazem opiekunami płodności oraz urodzaju, i tworząc wraz z nim lokalną triadę. Mieli tam też najpewniej wspólną świątynię lub okrąg kultowy. 
Ikonografia.
Aglibola zwykle przedstawiano z półksiężycem poza głową lub ramionami, często też zdobi go dodatkowy nimb promienisty wokół głowy. Spotykane są dwa typy jego przedstawień: jako młodzieńca i człowieka dojrzałego. Na ogół ukazywano go w rzymskim ubiorze wojskowym, z mieczem lub z tarczą i włócznią u boku. W wyobrażeniach triady bóstw palmyreńskich (syryjskich) umiejscowiony jest zawsze po prawej stronie Baalszamina, podczas gdy Belowi towarzyszy po lewej. Tak właśnie ukazany jest na znanej płaskorzeźbie z Luwru, znalezionej w pobliżu syryjskiego Bir Wereb (Wadi Miyah) w okolicach Palmyry, a prezentującej trójcę najwyższych bóstw miejscowych. Podobnie Aglibol usytuowany jest na rzeźbionym fragmencie pochodzącym zapewne z kultowej niszy świątyni Baalszamina, gdzie widnieje na prawo od orła symbolizującego bóstwo naczelne.
Z reguły wyobrażano go w pozycji na wprost, z oczami utkwionymi w widza, co jest cechą charakterystyczną sztuki palmyreńskiej w jej konwencji „sztywnej”, przyjętej w początkach naszej ery. Dotychczas nie są poświadczone jego wizerunki na monetach, co potwierdzałoby ograniczony zasięg i rangę kultu.
Kult.
Poza reprezentowaną symboliką lunarno-solarną Aglibol z Malakbelem stanowili parę miejscowych bóstw wyraźnie związanych z wegetacją i światem zwierzęcym. Pod tym względem ściśle łączono ich ze sobą na tyle, że jako „świętym braciom” wspólnie oddawano im cześć w jednym miejscu kultowym. Określano je mianem „świętego gaju [ogrójca]” lub „ogrodu bogów”, co daje wyobrażenie o jego nietypowym charakterze. Sanktuarium tego dotąd w Palmyrze nie zlokalizowano. Istnienia jego przekonująco dowodzi jednak zachowany fragmentarycznie fryz (zwany też płaskorzeźbą "przymierza"), który pierwotnie zdobił portal palmyreńskiej świątyni Bela. W schematycznym przedstawieniu świątyni-ogrodu z ołtarzami i drzewem oraz z drugoplanowymi postaciami kapłanów (wiernych?), widnieją postacie obu bogów symbolicznie podających sobie nad ołtarzem ręce. 
Również w inskrypcjach wotywnych dwa bóstwa wymieniane są razem, a uwidoczniają to nawet napisy na lampkach ofiarnych z Palmyry. Symbol księżyca widniejący wśród innych symboli astralnych na miejscowych teserach pozwala zaś przypuszczać, że i w sanktuarium Aglibola odbywały się uczty rytualne ku czci bóstwa.
Wiele wskazuje również na to, że okazała nisza północna w celli monumentalnego sanktuarium Bela musiała zawierać i posąg Aglibola wśród triady palmyreńskiej. W zestawieniu kultowym bóg księżyca łączony bywał jednak także z innym bóstwem solarnym – palmyreńskim Jarhibolem, z którym tworzy parę lub triadę. Dodatkowo sporadycznie kojarzono go z syryjską "Wenus" – Astarte oraz z arabską "Gwiazdą Wieczorną" – przedislamską boginią Arsu, zwaną też Ruda.

</doc>
<doc id="3003949" url="https://pl.wikipedia.org/wiki?curid=3003949" title="Wisłoka z dopływami">
Wisłoka z dopływami

Wisłoka z dopływami (PLH180052) – specjalny obszar ochrony siedlisk obejmujący dolinę rzeki Wisłoki na odcinku od północnej granicy Ostoi Magurskiej do mostu na trasie Pilzno – Kamienica Dolna oraz następujące dopływy lub ich fragmenty:
Obszar zajmuje powierzchnię 2651,03 ha i leży na terenie województw małopolskiego (powiat gorlicki) i podkarpackiego (powiaty dębicki, krośnieński i jasielski).
Występuje tu sześć gatunków ryb z załącznika II dyrektywy siedliskowej:
W obszarze występuje 16 typów siedlisk z załącznika I dyrektywy siedliskowej, wśród których można wymienić następujące:

</doc>
<doc id="3003956" url="https://pl.wikipedia.org/wiki?curid=3003956" title="Pokłon pasterzy (obraz El Greca z 1605)">
Pokłon pasterzy (obraz El Greca z 1605)

Pokłon pasterzy – obraz olejny hiszpańskiego malarza pochodzenia greckiego Dominikosa Theotokopulosa, znanego jako El Greco.
Motyw przedstawiony na obrazie został zaczerpnięty z Ewangelii św. Łukasza (2: 15-21) i dotyczy wydarzeń zaraz po narodzeniu Chrystusa. El Greco namalował wiele wersji tego wydarzenia. Po jego śmierci w inwentarzu jego dzieł znajdujących się w jego domu widniało przynajmniej osiem wersji "Pokłonu pasterzy".
Opis obrazu.
Wszystkie namalowane wersje "Pokłonu pasterzy" namalowane przez El Greca na hiszpańskiej ziemi mają podobną kompozycję. W centrum sceny zawsze znajduje się nagie Dzieciątko Jezus od którego bije mocne światło oświetlające otaczające je postacie tworząc w ten sposób wyjątkową atmosferę. Wersja z Museo del Patriarca, według Jose Alvarez Lopera, kuratora sztuki hiszpańskiej w Muzeum Prado, jest kombinacją wielu elementów zaczerpniętych z wcześniejszych wersji oraz posiada jeden nowy wątek. Nowym motywem jest postać anioła w białej szacie w lewym górnym rogu, z podniesionymi ramionami ku niebu. Podobny patetyczny gest El Greco wykorzystał w późniejszym dziele pt. "Otwarcie piątej pieczęci Apokalipsy".
Inne wersje.
W 1605 roku Diego de Astor wykonał rycinę, a w 1610 roku El Greco namalował drugą wersję "Pokłonu pasterzy" znajdujący się obecnie w Metropolitan Museum of Art w Nowym Jorku. Młodsza wersja nie różni się zasadniczo od wersji z Walencji. Troje małych aniołków zawieszonych nad dzieciątkiem trzymają w rączkach szarfę na której, w starszej wersji pojawił się napis: GLOR[IA] IN EXC[ELSIS D]EO / HOMI[NIBVS]/LAVDAMUSTE BENEDICMV[STE].
Proweniencja.
Obraz od 1611 roku znajdował się w Colegio del Patriarca choć do połowy siedemnastego wieku nie występował w inwentarzu muzeum.

</doc>
<doc id="3003959" url="https://pl.wikipedia.org/wiki?curid=3003959" title="Preserved Roses">
Preserved Roses

Preserved Roses – singel kolaboracyjny T.M.Revolution i japońskiej piosenkarki Nany Mizuki, wydany 15 maja 2013. Utwór tytułowy został użyty jako opening anime "Valvrave the Liberator". Singel osiągnął 2 pozycję w rankingu Oricon i pozostał na liście przez 12 tygodni, sprzedał się w nakładzie egzemplarzy. Singel zdobył status złotej płyty.

</doc>
<doc id="3003960" url="https://pl.wikipedia.org/wiki?curid=3003960" title="Rushbrooke">
Rushbrooke

Rushbrooke – wieś w Anglii, w Suffolk, w dystrykcie West Suffolk, w civil parish Rushbrooke with Rougham. W 1961 roku civil parish liczyła 58 mieszkańców. Rushbrooke jest wspomniana w Domesday Book (1086) jako "Rycebroc".

</doc>
<doc id="3003961" url="https://pl.wikipedia.org/wiki?curid=3003961" title="Europejska Liga Beach Soccera 2012">
Europejska Liga Beach Soccera 2012

Europejska Liga Beach Soccera 2012 zainaugurowała 8 czerwca, a zakończyła się 26 sierpnia 2012. W Superfinale zwyciężyła Szwajcaria, uplasowując się przed Rosją oraz Włochami. W barażach o miejsca w dywizji A awans uzyskało pięć reprezentacji – Ukrainy, Białorusi, Holandii, Francji oraz Niemiec. Polska zajęła ostatecznie szóste miejsce w Dywizji A.
W Dywizji A znalazło się osiem najwyżej notowanych ekip w europejskim rankingu BSWW. Do Dywizji B trafiło 12 niżej notowanych zespołów. Rywalizacja w obu dywizjach została podzielona na trzy tury eliminacyjne i odbywała się w systemie kołowym, aby wyłonić dwanaście zespołów, które następnie awansowały do Superfinału (sześć najlepszych drużyn Dywizji A) oraz turnieju barażowego (ostatnia drużyna Dywizji A, cztery najlepszych drużyn Dywizji B oraz gospodarz rozgrywek). Turniej finałowy, czyli Superfinał oraz turniej barażowy, odbył się w dniach 23–26 sierpnia w Hadze.
I tura eliminacyjna – 8–10 czerwca, Terracina, Włochy.
Nagrody indywidualne.
MVP: Paolo Palmacci
Król strzelców: Paolo Palmacci (8 goli)
Najlepszy bramkarz: Andriej Buchlickij
II tura eliminacyjna – 3–5 sierpnia 2012, Berlin, Niemcy.
Nagrody indywidualne.
MVP: Dmitrij Sziszin
Król strzelców: Dmitrij Sziszin (7 goli)
Najlepszy bramkarz: Danila Ippolitow
III tura eliminacyjna – 17–19 sierpnia 2012, Torredembarra, Hiszpania.
Nagrody indywidualne.
MVP: Oleg Zborowskij
Król strzelców: Oleg Zborowskij (9 goli)
Najlepszy bramkarz: Paulo Graça

</doc>
<doc id="3003962" url="https://pl.wikipedia.org/wiki?curid=3003962" title="Jorge Casado">
Jorge Casado

Jorge Casado Rodríguez (ur. 26 czerwca 1989 w Madrycie) – hiszpański piłkarz, który gra na pozycji obrońcy w AO Ksanti.

</doc>
<doc id="3003964" url="https://pl.wikipedia.org/wiki?curid=3003964" title="Pokłon pasterzy (obraz El Greca z Frederikssund)">
Pokłon pasterzy (obraz El Greca z Frederikssund)

Pokłon pasterzy – obraz olejny hiszpańskiego malarza pochodzenia greckiego Dominikosa Theotokopulosa, znanego jako El Greco.
Motyw przedstawiony na obrazie został zaczerpnięty z Ewangelii św. Łukasza (2: 15-21) i dotyczy wydarzeń zaraz po narodzeniu Chrystusa. El Greco namalował wiele wersji tego wydarzenia. Po jego śmierci w inwentarzu jego dzieł znajdujących się w jego domu widniało przynajmniej osiem wersji "Pokłonu pasterzy".
Opis obrazu.
Wszystkie namalowane wersje "Pokłonu pasterzy" namalowane przez El Greca na hiszpańskiej ziemi mają podobną kompozycję. W centrum sceny zawsze znajduje się nagie Dzieciątko Jezus od którego bije mocne światło oświetlające otaczające je postacie tworząc w ten sposób wyjątkową atmosferę.Wersja z Willumsens Museum została na nowo "odkryta" przez duńskiego malarza Jeansa Ferdinanda Willumsena, który poświęcił jej długą monografię, wydaną w roku 1927. Kompozycja obrazu została oparta na grafice Cornelisa Corta stworzonej na podstawie rysunku Taddeo Zuccaro w 1567 roku. Wybór kolorów jest podobny do tych użytych w innych pracach z weneckiego okresu malarza.

</doc>
<doc id="3003966" url="https://pl.wikipedia.org/wiki?curid=3003966" title="Hrabstwo Thurston (Nebraska)">
Hrabstwo Thurston (Nebraska)

Hrabstwo Thurston (ang. "Thurston County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 396,08 mil2 (1 025,84 km2). Według danych z 2010 r. hrabstwo miało 6 940 mieszkańców. Hrabstwo powstało w 1889 roku i nosi imię Johna Thurstona - senatora stanu Nebraska.

</doc>
<doc id="3003967" url="https://pl.wikipedia.org/wiki?curid=3003967" title="Gaillac (region winiarski)">
Gaillac (region winiarski)

Region winiarski Gaillac wziął swoją nazwę od miasta Gaillac i leży w południowo-zachodniej Francji, w departamencie Tarn, około 50 km od Tuluzy. Obszar apelacji obejmuje ok.  ha, a roczna produkcja win objętych apelacją sięga 20 mln butelek. Trzy czwarte produkcji stanowią wina czerwone. 17% winnic (2011) jest skategoryzowanych jako ekologiczne.
Charakterystyka.
W regionie produkuje się niemal pełne spektrum win: od wytrawnego i słodkiego wina białego, poprzez różowe aż po pełne i zdolne do starzenia wina czerwone. Długą tradycję ma także produkcja wina musującego. Różnorodność win, paradoksalnie, utrudnia ich zbyt, gdyż konsumenci nie mają jednoznacznych skojarzeń z nazwą Gaillac, w przeciwieństwie do pobliskich regionów Cahors i Madiran.
Gaillaçoise.
Tutejsze wina wyróżnia specjalny pękaty kształt butelki, tzw. "gaillaçoise". Projekt opracowano w 1969 roku i butelka jest produkowana w założonej przez Jeana Jaurès'a hucie szkła "Verrerie ouvrière d’Albi", przejętej później przez koncern Saint-Gobain. Ze względu na koszty (większa masa, zajmowane miejsce) tradycyjna "gaillaçoise" z czasem ustępowała miejsca klasycznej butelce bordoskiej. W odpowiedzi na to butelkę "gaillaçoise" zaprojektowano na nowo, w kompromisowej formie, smuklejszą na wino białe i niższą na czerwone. Nowe butelki pojawiły się na rynku od win rocznika 2004.
Położenie, gleby i klimat.
Apelacja Gaillac leży na wschodnim skraju Basenu Akwitańskiego. Położone na północny wschód od Gaillac i sięgające 500 m n.p.m. wzgórza Grésigne ograniczają, przede wszystkim latem, dopływ powietrza znad Atlantyku. Poważną przeszkodę dla powietrza śródziemnomorskiego stanowi natomiast masyw Montagne Noire, wysoki na ponad 1000 m. Z tych względów Gaillac ma specyficzny mikroklimat o cechach kontynentalnych. Lato jest gorące i suche, a pora deszczowa przypada na miesiące od września do kwietnia. Lokalną osobliwością jest gorący wiatr wschodni autan, sprzyjający przyspieszonemu dojrzewaniu gron jesienią.
W dolinie rzeki Tarn w całości pod winorośl zajęte są tylko najlepsze gliniasto-wapienne południowo-wschodnie zbocza na skraju doliny ("Premières Côtes"). Z Premières Côtes pochodzą nie tylko najlepsze wina białe, ale także charakterystyczne, pełne i aromatyczne wina czerwone. W tej okolicy winogrona dojrzewają nawet dwa tygodnie wcześniej niż na wyżej położonym płaskowyżu wokół Cordes, na północ od Gaillac. Na tamtejszym wapiennym podłożu powstają aromatyczne i pełne finezji wina białe i czerwone. Kolejny podregion stanowią piaszczysto-żwirowe tereny na lewym brzegu ("rive gauche") Tarn, dające surowiec na zdolne do dłuższego starzenia wina czerwone. Uprawa winorośli w okolicy Cunac, na wschód od miasta Albi ma charakter marginalny.
Szczepy winorośli i wina.
W Gaillac, podobnie jak w większości regionów winiarskich francuskiego Południowego Zachodu duże znaczenie mają odmiany regionalne. Należą do nich czerwone duras i braucol, bardziej znany pod nazwą fer servadou oraz białe mauzac i len de l’el. Na większą skalę uprawia się również odmiany bordoskie: sauvignon blanc, cabernet sauvignon, cabernet franc i merlot, a także śródziemnomorskiego syraha i gamay. Winnice obsadzone lokalną odmianą ondenc niemal zanikły.
Wina białe.
Len de l’el, uprawiany tylko w regionie Gaillac, jest przerabiany przeważnie na wino wytrawne, często w połączeniu z sauvignon blanc. Daje także bardzo dobre wina produkowane z jagód z opóźnionego zbioru (jak w niemieckim auslese). Wina są aromatyczne i nie nadają się do dłuższego leżakowania ze względu na ograniczoną kwasowość. Lekkie, wytrawne wino z niewielką zawartością dwutlenku węgla oznacza się jako "Gaillac Perlé". Nazwa pochodzi od powoli wznoszących się bąbelków.
Najbardziej wyrazistą z regionalnych odmian winorośli na białe wino jest mauzac. Wina są ekstraktywne, o bogatym aromacie, przede wszystkim skórki jabłka. Winogrona w najstarszych winnicach bywają zbierane już jako przejrzałe. Grona są podsuszane nie przez szlachetną pleśń "Botrytis cinerea", jak w innych regionach, ale przez jesienny wiatr autan.
Winogrona na wytrawne białe wina są zrywane zwykle jeszcze przed osiągnięciem dojrzałości, w przeciwnym razie kwasowość mógłaby osiągnąć zbyt niski poziom. Konieczna jest jednak wtedy szaptalizacja, by osiągnąć pożądany poziom 12% alkoholu w winie. Proces ten nie jest potrzebny w przypadku win z podsuszanych winogron, gdyż podsuszanie koncentruje kwasy.
Gaillac Premières Côtes.
Centrum regionu winiarskiego, „pierwsze wzgórza” ("Premières Côtes") prawego brzegu Tarn uzyskały osobną, choć rzadko wykorzystywaną przez winiarzy apelację na białe wina. Wymagania jakościowe są nieco wyższe: poziom cukru w gronach musi odpowiadać 11% alkoholu, a wydajność została ograniczona do jedynie 45 hl/ha, w porównaniu do 60 hl/ha w podstawowej apelacji AOC Gaillac. Wina oznaczone apelacją "Gaillac Premières Côtes" są zawsze dobrze zbudowane i nadają się do starzenia.
Wina musujące.
Szczep len de l'el jest podstawowym używanym do produkcji win musujących, coraz częściej wytwarzanych według tzw. "méthode gaillaçoise" zwaną też "ancestrale". W przeciwieństwie do metody szampańskiej (tradycyjnej), przed butelkowaniem wina nie dodaje się cukru i przelewa się je jeszcze przed zakończeniem fermentacji, by mogła odbywać się dalej w butelce. Powstałe wino cechuje się delikatną owocową słodyczą.
Wina czerwone.
Z wyjątkiem produkowanych z beaujolais'kiej odmiany gamay win typu "primeur" (sprzedawanych jeszcze w roku zbiorów) wyróżnić można dwa rodzaje czerwonych win produkowanych w regionie Gaillac. W pierwszym z nich przeważają winogrona odmiany duras, dające silne owocowe wina z pieprzową nutą, które często kupażuje się z bogatszym w taniny szczepem syrah. Optymalny kształt takie wino nabiera w ciągu 3-6 lat.
Inną charakterystykę mają wina, w których przeważa odmiana braucol (szerzej znana jako fer albo fer servadou), spokrewniona z cabernetami. Jest bogata w garbniki, co predestynuje ją do starzenia w beczkach "barrique". Wielu winiarzy jednak nie decyduje się na taki krok, w obawie przed utratą typowej charakterystyki odmiany. Tradycyjnie braucol miesza się z syrahem i merlotem, a także z durasem albo cabernetami. Owocowy aromat wzbogaca głęboką strukturę tanin. Wina te potrzebują czasu, przynajmniej cztery lata, ale niektóre z nich powinno się otwierać nawet dopiero po dziesięciu latach.
Z produkcją wina czerwonego wiąże się wytwarzanie wina różowego. Powstaje z gron z najmłodszych winnic, dostarczających surowca na lekkie i bardziej owocowe wina. Inną metodą produkcji jest proces "saignée" („wykrwawiania”), polegający na odlaniu 10-15% soku z kadzi na wczesnym etapie fermentacji i fermentowanie go osobno. Taki proces zwiększa stosunek skórek do moszczu wina czerwonego, co sprzyja koncentracji jego aromatów i koloru.
Wina regionalne.
W departamencie Tarn winnice zajmują ponad  ha. Tylko z części winogron powstają wina AOC Gaillac. Większość jest przetwarzana na wina regionalne ("vin de pays", "IGP", w tym przypadku: "Vin de Pays des Côtes du Tarn") i stołowe. Ograniczenia wydajności upraw są dużo mniejsze niż w przypadku AOC Gaillac, ponadto dozwolony jest szerszy wachlarz odmian, w tym plenne jurançon noir i portugais bleu i nietypowy dla tego regionu szczep chardonnay.
Historia.
Od starożytności do XX wieku.
W regionie Gaillac, który niegdyś należał do rzymskiej prowincji Gallia Narbonensis, winorośl uprawiano już w latach przed naszą erą.
W średniowieczu impulsem do odnowy winnic w regionie stało się założenie opactwa Saint-Michel nad rzeką Tarn, wokół którego wyrosło miasto Gaillac. W zależności od gustów konsumentów przeważała uprawa winorośli o białych albo czerwonych skórkach.
Aż do początku XIX wieku wino gaillac, transportowane w dół Tarn i Garonny służyło do polepszania podówczas słabych win bordoskich. W 1865 na zlecenie ministra rolnictwa, Armanda Béhica dr Jules Guyot prowadził badania nad miejscowymi winnicami ("Sur la viticulture du centre sud de la France"), a ich wyniki zrewolucjonizowały uprawę winorośli w całej Francji (tzw. metoda Guyota). W 1879 winnice spustoszyła filoksera.
Wzrastająca podaż mocniejszego czerwonego wina z basenu Morza Śródziemnego, w tym Algierii skłoniła winogrodników do przestawienia się na uprawę białych szczepów winorośli, z których tłoczono przede wszystkim słodkie białe wino, cieszące się dobrą reputacją aż do II wojny światowej. W 1938 ustanowiono apelację Gaillac, która początkowo obejmowała jedynie białe wina. Jeszcze w 1960 białe odmiany zajmowały 71% winnic. W 1990 już 58% obszaru upraw było zajęte pod winorośl o ciemnej skórce, a przy okazji zastępowano plenne odmiany jurançon noir i blauer portugieser szczepami o wyższej jakości. Katalizatorem zmian było objęcie w 1970 apelacją również win czerwonych i różowych.
XXI wiek.
Winiarstwo w regionie Gaillac nadal przeżywa przełomową fazę, naznaczoną specjalizacją i indywidualizacją. Jeszcze w latach 80. XX wieku spółdzielnie winiarskie miały niemal monopol na produkcję wina. Jedynie garstka winiarzy sprzedawała swoje wyroby samodzielnie. Dla wielu zakładów wytwórstwo wina było działalnością poboczną. Wzrastający popyt na wina wysokiej jakości sprawił, że niektórzy wytwórcy zdecydowali się skupić na samej produkcji winiarskiej. Dążenie ku wyższej jakości pociągnęło za sobą konieczność ograniczenia zbiorów, co było nieopłacalne w przypadku sprzedaży wyrobu do spółdzielni i skłaniało ku samodzielności. Na początku XXI wieku na obszarze regionu istniało ponad 100 samodzielnych winnic, wśród których przeważały rodzinne majątki między 15 a 50 ha. Tradycjonaliści konkurują z winiarzami skłonnymi do eksperymentów i poddającymi się międzynarodowemu stylowi wina.
Wydarzenia kulturalne.
Co roku w pierwszy weekend sierpnia odbywa się jarmark "Fête des Vins" ("Święto win"), na którym winiarze prezentują swoje wyroby. Obchody towarzyszą także wypuszczeniu na rynek pierwszego w danym roku wina "primeur".
W Gaillac założono także towarzystwo winiarskie "Ordre de la Dive Bouteille" ("Zakon Boskiej Butelki"), które zebrało się po raz pierwszy w 1952. Nazwa nawiązuje do twórczości poety, François Rabelais'go. Tradycja podobnych stowarzyszeń w regionie sięga dawnych czasów - dokumenty świadczą, że już w 1529 roku istniała w Gaillac "Companha de la Poda", co czyni je najstarszym stowarzyszeniem miłośników wina we Francji.

</doc>
<doc id="3003968" url="https://pl.wikipedia.org/wiki?curid=3003968" title="Ramsey (Essex)">
Ramsey (Essex)

Ramsey – wieś w Anglii, w Esseksie. W 1961 wieś liczyła 2276 mieszkańców. Ramsey jest wspomniana w Domesday Book (1086) jako "Rameseia".

</doc>
<doc id="3003969" url="https://pl.wikipedia.org/wiki?curid=3003969" title="Dobry doktor">
Dobry doktor

Dobry doktor (ang. "The Good Doctor") – amerykański thriller z 2011 roku w reżyserii Lance'a Daly'ego i wyprodukowany przez Magnolia Pictures.
Światowa premiera filmu miała miejsce 23 kwietnia 2011 roku podczas Festiwalu Filmowego w Tribece.
Opis fabuły.
Pochodzący z Wielkiej Brytanii młody lekarz Martin Blake (Orlando Bloom) zostaje rezydentem w szpitalu w Kalifornii. Zyskuje szacunek innych, gdy powstrzymuje rozwój infekcji u młodej kobiety. Chorobliwie ambitny lekarz jest gotowy zrobić wszystko, by jak najdłużej zatrzymać ją w szpitalu.

</doc>
<doc id="3003970" url="https://pl.wikipedia.org/wiki?curid=3003970" title="Krzyżowa Wola">
Krzyżowa Wola

Krzyżowa Wola – dawna wieś, od 1952 część Starachowic w południowo-zachodniej części miasta. Obecnie jest częścią Osiedla Górniki.
Historia.
Wieś Krzyżowa Wola (pisownia dawna "Kszyszowa Wola") lokowana przez cystersów wąchockich w początkach wieku XIV około roku 1308 (co wskazuje na prawdopodobne istnienie siedliska już XIII wieku), podobnie jak wieś Lipowe Pole, na prawie niemieckim na terenach pierwotnego uposażenia klasztoru nadanego przez biskupa Gedkę. Była wsią w województwie sandomierskim w ostatniej ćwierci XVI wieku. 
Zapisy o istnieniu w Krzyżowej Woli kuźnicy żelaza pochodzą z XV w. Wspomina o niej także Długosz w wieku XV nazywając "Krzyzanowa Wolya" – wieś w dobrach klasztoru Wąchockiego. Istniejąca w wieku XV i XVI kuźnica w Krzyżowej Woli jak i dwie inne w Bzinie i Żyrcinie (Skarżyski Rejów) zostają wydzierżawione przez Cystersów za czynszem. Odprowadzano z nich czynsz w wysokości; Bzin 30 grzywien, Krzyżowa Wola 10 grzywien, Żyrcin 12 grzywien.
W 1615 następuje rozgraniczenie dóbr klasztoru świętokrzyskiego i klasztoru wąchockiego. W 1641 Cystersi wąchoccy skarżą klasztor świętokrzyskiego o rozkopanie kopców granicznych między Starachowicami i Krzyżową Wolą. W 1788 w trybunale radomskim kończy się trwający blisko 100 lat spór pomiędzy zakonami. Za zgodą obu stron miało nastąpić rozgraniczenie posiadłości (zobacz kś. Gacki, Benedyktyński klasztor św. Krzyża, Warsz., 1873). W 1803 następuje rozgraniczenie Wanacji i Michałowa od Starachowic i Krzyżowej Woli. W 1827 wymieniona w spisie jako wieś duchowna liczyła domów 14, ludności 90 osób. 
Za Królestwa Kongresowego Krzyżowa Wola przynależała do powiatu iłżeckiego w guberni kieleckiej. Początkowo, w latach 1867–1870, znajdowała się w gminie Starachowice. 13 stycznia 1870 gmina Starachowice została zniesiona w związku z przyłączeniem do niej pozbawionego praw miejskich Wierzbnika i równoczesnym przemianowaniem jednostki na gminę Wierzbnik. W 1908 Krzyżowa Wola wymieniana jest jako wieś należąca do parafii w Wąchocku obok m.in. Ciecierówki, Fabryk Starachowickich, wsi Herkules i Mieszały. 18 sierpnia 1916 z gminy Wierzbnik wyłączono Wierzbnik, przekształcając go w odrębną gminę miejską), a już 1 listopada 1916 z pozostałej części gminy Wierzbnik (z m.in. Krzyżową Wolą) utworzono nową gminę Styków. 
W II RP Krzyżowa Wola przynależała do woj. kieleckiego (powiat iłżecki), gdzie w 1921 roku liczyła 308 mieszkańców i 40 domów. 31 października 1933 utworzyła gromadę o nazwie "Krzyżowa Wola", składającą się ze wsi Krzyżowa Wola oraz lasów państwowych z gajówką Krzyżowa Wola. 1 kwietnia 1939 miasto Wierzbniki połączono z utworzoną w 1933 roku gromadą Starachowice Fabryczne, nadając mu nazwę "Starachowice-Wierzbnik". Natomiast Krzyżowa Wola zachowała dalej swoją odrębność jako gromada w gminie Styków.
Podczas II wojny światowej włączona do Generalnego Gubernatorstwa (dystrykt radomski, powiat starachowicki). Hitlerowcy znieśli gromadę Krzyżowa Wola (a także gromady Starachowice-Wieś, Wanacja i Starachowice Górne), włączając ją do miasta Starachowice-Wierzbnik, które przemianowali na "Starachowice".
Po wojnie powrócono do stanu sprzed wojny; gromady włączone przez hitlerowców do Starachowic odzyskały swoją samodzielność (w tym Krzyżowa Wola), a miasto powróciło do przedwojennej nazwy "Starachowice-Wierzbnik". Zmieniono ją z powrotem na "Starachowice" dopiero 3 września 1949.
Krzyżowa Wola utraciła ostatecznie swoją samodzielność 1 lipca 1952, kiedy włączono ją do miasta Starachowice w związku z nadaniem mu statusu powiatu miejskiego.

</doc>
<doc id="3003972" url="https://pl.wikipedia.org/wiki?curid=3003972" title="Lars Sponheim">
Lars Sponheim

Lars Sponheim (ur. 23 maja 1957 w Halden) – norweski polityk, przewodniczący liberalnej partii Venstre (1996–2010), były minister.
Życiorys.
W 1981 ukończył nauki rolnicze w wyższej szkole rolniczej (NLH). Pracował m.in. jako wykładowca i dyrektor szkoły ogrodniczej. W latach 1987–1991 był burmistrzem miejscowości Ulvik. Zaangażował się w działalność partii Venstre. W 1993 został jedynym posłem z ramienia tego ugrupowania do Stortingu. Reelekcję uzyskiwał trzykrotnie, sprawując mandat deputowanego do 2009, przez szereg lat kierował frakcją poselską. W 1996 stanął na czele liberałów, był przewodniczącym tego ugrupowania do 2010, najdłużej w jego historii. Był członkiem obu rządów Kjella Magne Bondevika – w pierwszym pełnił funkcję ministra handlu i przemysłu (od października 1997 do marca 2000), w drugim zajmował stanowisko ministra rolnictwa i żywności (od października 2001 do października 2005). W 2009 znalazł się poza parlamentem, wkrótce zrezygnował z kierowania partią. W 2010 objął urząd gubernatora okręgu Hordaland. W 2019 został dodatkowo gubernatorem okręgu Sogn og Fjordane. W 2020 przeszedł na tożsamą funkcję w nowo utworzonym regionie Vestland.
Odznaczony Komandorią Orderu Świętego Olafa (2004).

</doc>
<doc id="3003973" url="https://pl.wikipedia.org/wiki?curid=3003973" title="Życzenie śmierci 5">
Życzenie śmierci 5

Życzenie śmierci 5 (ang. "Death Wish V: The Face of Death") – amerykański film sensacyjny z 1994. Jest to piąta i ostatnia część popularnego cyklu z Charlesem Bronsonem wcielającym się w rolę samotnego mściciela Paula Kerseya.
Fabuła.
Paul Kersey jest już starszym panem wykładającym architekturę na uczelni. Po przeżytych tragediach próbuje na nowo ułożyć sobie życie. Poznaje projektantkę mody Olivię, którą zamierza poślubić. Jednak życie jego wybranki uprzykrza jej były partner i ojciec jej córki, miejscowy gangster Tommy O'Shea. Po tym gdy Olivia zostaje okaleczona, a następnie zamordowana przez ludzi Tommy'ego, Paul poprzysięga zemstę na oprawcach ukochanej. Wobec bezsilności wymiaru sprawiedliwości po raz kolejny wypowiada samotną walkę gangsterom...

</doc>
<doc id="3003974" url="https://pl.wikipedia.org/wiki?curid=3003974" title="Parafia św. Katarzyny Aleksandryjskiej w Strojcu">
Parafia św. Katarzyny Aleksandryjskiej w Strojcu

Parafia św. Katarzyny Aleksandryjskiej – rzymskokatolicka parafia położona przy ulicy Długiej 18 w Strojcu (gmina Praszka). Parafia należy do dekanatu Praszka w archidiecezji częstochowskiej.
Historia parafii.
Pierwsze informacje o parafii w Strojcu pochodzą z 1458 roku. Dokumenty z XV wieku mówią również o kościele parafialnym, który służył parafianom do XVIII wieku. W 1710 roku wybudowano w Strojcu drugą świątynię. Została ona rozebrana w XIX wieku, a Strojec przyłączono do parafii w Praszce. W 1895 roku została wybudowana kaplica, która istnieje do dnia dzisiejszego pełniąc rolę domu pogrzebowego. 20 grudnia 1980 roku, biskup Stefan Bareła ponownie powołał parafię w Strojcu, a jej pierwszym proboszczem został ksiądz Wiktor Tomzik. Kolejny proboszcz, ks. Józef Zagrzebny, uzyskał pozwolenie od ówczesnych władz wojewódzkich na budowę kościoła. Autorem projektu świątyni parafialnej był mgr inż. arch. Zygmunt Fagas z Katowic. Prace budowlane rozpoczęły się w 1985 roku i po 3 latach kościół został wybudowany. 23 września 1990 roku biskup Stanisław Nowak dokonał konsekracji nowego obiektu sakralnego. W latach 1997–1998, kolejny proboszcz wykańczał plebanię. 
Liczebność i zasięg parafii.
Parafie zamieszkuje 1777 parafian, swym zasięgiem duszpasterskim obejmuje ona miejscowości:

</doc>
<doc id="3003976" url="https://pl.wikipedia.org/wiki?curid=3003976" title="Shelley (Essex)">
Shelley (Essex)

Shelley – wieś w Anglii, w Esseksie, w dystrykcie Epping Forest, w civil parish Ongar. W 1961 roku civil parish liczyła 2090 mieszkańców. Shelley jest wspomniana w Domesday Book (1086) jako "Senleia".

</doc>
<doc id="3003978" url="https://pl.wikipedia.org/wiki?curid=3003978" title="Wu">
Wu



</doc>
<doc id="3003979" url="https://pl.wikipedia.org/wiki?curid=3003979" title="Szlak pieszy nr 3590">
Szlak pieszy nr 3590

 Szlak pieszy nr 3590, szlak imienia Mariana Kuika i Ludwika Bajera – znakowany szlak turystyczny długości 10,6 km w województwie wielkopolskim, w zachodniej części Wielkopolskiego Parku Narodowego.
Szlak rozpoczyna się przy stacji kolejowej Trzebaw Rosnówko, a następnie prowadzi przez tereny rolne okolic Trzebawia, lasy porastające morenę dymaczewską oraz wzdłuż brzegów Jeziora Łódzko-Dymaczewskiego u podnóża Góry Staszica do przystanku autobusowego przy drodze wojewódzkiej nr 431 w Dymaczewie Starym. Szlakowi patronują Marian Kuik i Ludwik Bajer – ofiary zbrodni nazistowskich.
Historia szlaku.
Historia znakowania szlaków w Wielkopolskim Parku Narodowym.
Na fali mody na podmiejskie wycieczki w drugiej połowie XIX wieku leżące przy linii kolejowej Puszczykowo stało się popularnym celem eskapad Poznaniaków. Od 1901 roku na stacji kolejowej Puszczykowo regularnie zatrzymują się pociągi. Około 1910 roku niemieckie organizacje turystyczne wytyczyły dwa szlaki spacerowe nad Jezioro Góreckie – z Puszczykowa przez Jezioro Jarosławieckie oraz z Mosiny, oznaczając ich przebieg w terenie wymalowanymi figurami geometrycznymi. Dostępność turystyczną terenów przyszłego parku narodowego znacznie zwiększyła budowa bocznej linii kolejowej nad Jezioro Budzyńskie.
We wrześniu 1925 roku przyrodnik Adam Wodziczko w artykułach prasowych zwracał uwagę na popularność lasów nad brzegami jezior Góreckiego, Skrzynka i Kociołek wśród poznańskich wycieczkowiczów i postulował objęcie ich ochroną w postaci rezerwatu. W 1948 roku sieć pięciu szlaków turystycznych w Wielkopolskim Parku Narodowym zaprojektował i wytyczył osobiście geograf Jerzy Szulczewski. Wytyczone przez niego szlaki z niewielkimi zmianami stanowią podstawę sieci turystycznych szlaków w Wielkopolskim Parku Narodowym. Należą one do najstarszych szlaków nizinnych w Polsce. W 1956 roku wyznaczone przez Szulczewskiego szlaki oznakowano według jednolitego systemu znakowania szlaków poziomymi pasami białymi z kolorowym pośrodku.
W marcu 1957 roku Rada Parku uchwaliła zwiększenie dostępności turystycznej powstającego Wielkopolskiego Parku Narodowego poprzez utworzenie pięciu parkingów dla samochodów w Jeziorach, Jarosławcu, nad Jeziorem Lipno, w Puszczykowie i Puszczykówku, założenie miejsc kempingowych w Kątniku, na Osowej Górze oraz nad jeziorami Łódzko-Dymaczewskim i Jarosławieckim. Zaplanowała też oznaczenie wjazdów bramami z napisem „Wielkopolski Park Narodowy”.
Franciszek Jaśkowiak oceniał w 1957 roku, że obszar Parku odwiedza rocznie ok. 500 000 turystów i wycieczkowiczów oraz że jest to popularne miejsce wypoczynku oraz spędzania urlopów. Równolegle z utworzeniem parku narodowego Polskie Towarzystwo Turystyczno-Krajoznawcze oznakowało w parku siedem ścieżek turystycznych o łącznej długości 83 km oraz ustawiło drogowskazy i tablice informacyjne na wejściach do parku i skrzyżowaniach szlaków. W 1967 roku ukończono drogę turystyczną z Mosiny do Stęszewa.
Szlak w systemie szlaków pieszych Wielkopolskiego Parku Narodowego.
Przewodniki turystyczne oraz informatory samorządowe proponują potraktowanie szlaku jako samodzielnej trasy turystycznej.
Szlak został odnowiony w 2001 roku. Wstęp na szlak jest bezpłatny.
Przebieg szlaku.
Początkiem szlaku jest stacja kolejowa Trzebaw-Rosnówko (0,0 km). Z niej szlak prowadzi na południowy wschód odcinkiem wspólnym ze szlakiem Stęszew-Szreniawa wzdłuż zabudowań Rosnówka. Na rozwidleniu dróg w południowej części wsi szlak prowadzi w prawo na południe aleją kasztanową wśród pól do Trzebawia, a następnie wzdłuż muru parku i folwarku do pomnika upamiętniającego Mariana Kuika (2,6 km). Przez zabudowania Trzebawia szlak wytyczony jest ulicą Spokojną na południowy wschód, którą dociera do lasu za wsią. Urozmaiconym lasem szlak prowadzi na południe, do leśnego traktu Mosina-Stęszew (4,3 km), którym skręca na zachód w prawo i prowadzi do zakrętu traktu. W tym miejscu szlak wytyczony jest w lewo na południe przez dolinkę, aby po 500 metrach dojść do drogi gruntowej, którą prowadzony jest do skrzyżowania za szlakiem Iłowiec-Otusz.
Odcinek wspólny obydwu szlaków wytyczony jest do skrzyżowania dróg w Łodzi (5,5 km) i następnie brzegiem Jeziora Łódzko-Dymaczewskiego do miejsca rozwidlenia szlaków. Po dalszych 400 metrach szlak odchodzi od brzegu jeziora wzdłuż doliny Trzebawki, którą przekracza drewnianym mostkiem i prowadzi przez las w górę moreny dymaczewskiej w kierunku obszaru ochrony ścisłej Czapliniec (6,7 km). Wzdłuż płotku z żerdzi ograniczającego obszar ochronny szlak jest wytyczony do brzegu Jeziora Łódzko-Dymaczewskiego, a następnie malowniczym brzegiem jeziora i poprzecinanej jarami rynny polodowcowej na południowy wschód. Ostatni odcinek szlaku przebiega niskim brzegiem jeziora do Starego Dymaczewa u podnóża Góry Staszica (9,7 km). Wśród zabudowań wsi szlak wytyczony jest w lewo na wschód do pomnika Ludwika Bajera, gdzie skręca w prawo na południe do drogi wojewódzkiej nr 431 łączącej Mosinę ze Stęszewem. Szlak prowadzi wzdłuż szosy do przystanku autobusowego (10,6 km) przy którym się kończy.
Miejsca na szlaku.
Trzebaw.
Trzebaw jest enklawą rolnictwa pośrodku terenów leśnych Wielkopolskiego Parku Narodowego, nazwa wsi pochodzi od zawodu drwali trzebiących lasy. We wsi znajduje się dwór otoczony zaniedbanym, ogrodzonym parkiem. Zachowane jest założenia urbanistyczne folwarcznej wsi okrężnej z trzema równoległymi drogami na obydwu brzegach Trzebawki.
Szlak na odcinku z Rosnówka do Trzebawia wytyczony jest aleją kasztanową z połowy XIX wieku, o długości około 2000 metrów, liczącą ponad 140 drzew, jedną z trzech pomnikowych alei kasztanowych zbiegających się w północno-wschodnim skraju wsi.
Łódź.
Szlak prowadzi wspólnym odcinkiem ze szlakiem nr 3583 przez zabudowania północnej części Łodzi – wsi leżącej na przesmyku pomiędzy jeziorami Witobelskim oraz Łódzko-Dymaczewskim. Jeziora łączy Samica. W Łodzi znajduje się drewniany kościół z 1610 roku z dzwonem z 1684 roku upamiętniającym wiktorię wiedeńską oraz murowana kaplica grobowa z 1854 roku.
Jezioro Łódzko-Dymaczewskie.
Południowy odcinek szlak biegnie wschodnim, zalesionym i poprzecinanym jarami erozyjnymi brzegiem jeziora Łódzko-Dymaczewskiego - największego jeziora Wielkopolskiego Parku Narodowego. Jezioro wypełnia rynnę polodowcową, przez którą przepływa Samica Stęszewska. Zakręt rynny w północnej części jeziora wyraźnie rozdziela jego północno-zachodnią część – tak zwane jezioro Łódzkie – od południowej. Od wschodu do jeziora wpływa Trzebawka. Pozostałe brzegi jeziora są nizinne, a tereny nad nimi zurbanizowane.
Półwysep na wschodnim brzegu jeziora, porośnięty starym borem sosnowym, o powierzchni 4 hektarów w 1969 roku został objęty obszarem ochrony ścisłej celem ochrony lęgowisk czapli siwej. Ochrona została utrzymana, pomimo że po 1982 roku ptaki w tym rejonie nie gnieżdżą się, a jedynie żerują.
Patroni szlaku.
Patronami szlaku są dwaj mężczyźni powieszeni w okresie okupacji hitlerowskiej w publicznych egzekucjach za próbę udzielenia pomocy niemieckim prowokatorom, udającym na rozkaz Arthura Greisera alianckich jeńców. Do egzekucji doszło w leżących przy szlaku miejscowościach: 22 maja 1942 roku w Dymaczewie Starym zginął 26-letni Ludwik Bajer, a 27 września 1944 roku w Trzebawiu 19-letni Marian Kuik. Przy szlaku powstały pomniki upamiętniające ofiary.

</doc>
<doc id="3003980" url="https://pl.wikipedia.org/wiki?curid=3003980" title="Władysław Maciejewski">
Władysław Maciejewski

Władysław Franciszek Maciejewski (ur. 5 lutego 1864 w Wilnie, zm. 12 listopada 1913 w Warszawie) – polski inżynier, konstruktor kotłów parowych.
Życiorys.
Ukończył w 1881 roku szkołę realną w Warszawie. W latach 1881–1882 studiował na Wydziale Inżynieryjnym Politechniki Ryskiej, a następnie (dyplom z wyróżnieniem) na Wydziale Mechanicznym (1882–1887). W czasie studiów był aktywnym działaczem korporacji studenckich: został przyjęty do Arkonii w 1881 roku (nr ew. 206), wystąpił w 1883 roku, był jednym ze współzałożycieli Welecji w tymże roku.
Po studiach pracował jako konstruktor, a później dyrektor techniczny w firmie „Fitzner i Gamper” w Warszawie, Rydze i Sosnowcu (w latach 1889–1908). Był założycielem i kierownikiem Fabryki Przewodów Rur(k)owych „Comensator”, autorem wynalazków i patentów, m.in. kotła wodnorurkowego (Grand Prix na Wystawie Światowej w Paryżu w 1900 roku) oraz kotła o płomienicach falistych. Był również autorem wielu artykułów w prasie fachowej i wykładowcą w Średniej Szkole Mechaniczno-Technicznej M. Mittego znanej później pod nazwą Szkoły Wawelberga i Rotwanda.
Życie rodzinne.
Władysław Maciejewski był synem Karola i Michaliny z domu Francuzowicz. Miał 3 siostry: Zofię Michalinę (której zięciem był Leszek Majewski, a prawnukami – m.in. Krzysztof Luft i Bogumił Luft), Marię Jadwigę (która wyszła za Mieczysława Pfeiffera, syna Stanisława Pfeiffera) i Janinę. Najstarsza córka Marii i Mieczysława Pfeifferów, Halina wyszła za Karola Szlenkiera, a kolejna ich córka, Wanda, wyszła za Przemysława Kleniewskiego, syna Jana Kleniewskiego.
Władysław Maciejewski ożenił się 15 lutego 1904 roku w Warszawie z Marią Kazimierą Józefą Jacuńską, siostrą cioteczną Anny Podgórskiej.
Zmarł w 1913 roku, spoczywa na cmentarzu Powązkowskim w Warszawie (kwatera Z-III-4).

</doc>
<doc id="3003981" url="https://pl.wikipedia.org/wiki?curid=3003981" title="Mistrzostwa Świata w Lekkoatletyce 2013 – pchnięcie kulą mężczyzn">
Mistrzostwa Świata w Lekkoatletyce 2013 – pchnięcie kulą mężczyzn

Pchnięcie kulą mężczyzn – jedna z konkurencji technicznych rozgrywanych podczas lekkoatletycznych mistrzostw świata na Łużnikach w Moskwie.
Obrońcą tytułu mistrzowskiego z 2011 roku był Niemiec David Storl.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.

</doc>
<doc id="3003985" url="https://pl.wikipedia.org/wiki?curid=3003985" title="Ufimoczka Ufa">
Ufimoczka Ufa

Ufimoczka Ufa (ros. волейбольный клуб Уфимочка), żeński klub siatkarski z Rosji powstały w 1970 roku z bazą w mieście Ufa. Zespół występuje w rosyjskiej Superlidze.

</doc>
<doc id="3003986" url="https://pl.wikipedia.org/wiki?curid=3003986" title="George Reader">
George Reader

George Reader (ur. 22 listopada 1896 w Nuneaton, zm. 13 lipca 1978 w Southampton) – angielski piłkarz, potem sędzia piłkarski, sędzia finałowego meczu Mistrzostw Świata 1950 pomiędzy Urugwajem a Brazylią (2:1). Najstarszy sędzia w historii mistrzostw świata.
Kariera piłkarska.
George Reader w czasie swojej kariery piłkarskiej był zawodnikiem: Exeter City, Southampton, Harland and Wolff i Cowes Sports. Karierę zakończył w 1930 roku.
Kariera sędziowska.
George Reader był z zawodu nauczycielem. Karierę sędziowską rozpoczął w 1936 roku. Początkowo był sędzią liniowym. W 1939 roku poprowadził pierwszy mecz The Football League. W czasie II wojny światowej prowadził mecze Football League War Cup. W 1944 roku zrezygnował z sędziowania meczów ligi angielskiej, by w latach 1948–1950 ponownie pojawić się na angielskich boiskach. W 1948 roku był sędzią podczas igrzysk olimpijskich 1948 w Londynie.
W 1950 roku George Reader na mistrzostwach świata w Brazylii sędziował w czterech meczach: 24 czerwca pomiędzy Brazylią a Meksykiem (4:0), 2 lipca pomiędzy Urugwajem a Boliwią (8:0), 9 lipca mecz rundy finałowej Hiszpania-Urugwaj (2:2).
16 lipca 1950 roku na Maracanie w Rio de Janeiro prowadził mecz finałowy pomiędzy Urugwajem a Brazylią (2:1). W 47. minucie meczu doszło di niecodziennego incydentu: po bramce Friaci dla Brazylijczyków, urugwajski zawodnik Obdulio Varela wziął piłkę z siatki i zaczął kłócić się z Readerem, a ponieważ Reader nie znał języka hiszpańskiego, nakazał zawodnikom grać dalej i wtedy Varela wydał okrzyk: "Teraz nadszedł czas, aby wygrać". Potem prezes FIFA Jules Rimet to zdarzenie skomentował następująco: "Cisza była chorobliwa, czasami zbyt trudna do zniesienia." George Reader mecz ten prowadził mając 53 lata, 6 miesięcy i 25 dni, co czyni go najstarszym arbitrem w historii mundialu.
Ostatni mecz Readera w karierze sędziowskiej miał miejsce 14 kwietnia 1956 w Lizbonie podczas meczu Portugalia-Francja (2-1).
Emerytura.
George Reader po zakończeniu kariery sędziowskiej przeszedł również na nauczycielską emeryturę. W 1963 roku został prezesem Southampton F.C. W sezonie 1975/1976 podczas meczu finałowego Puchar Anglii, który zakończył się zwycięstwem jego klubu, miał zaszczyt zasiąść na trybunach obok królowej Elżbiety II.
George Reader zmarł 13 lipca 1978 w Southampton w wieku 81 lat.

</doc>
<doc id="3003987" url="https://pl.wikipedia.org/wiki?curid=3003987" title="Hrabstwo Cherry">
Hrabstwo Cherry

Hrabstwo Cherry (ang. "Cherry County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 6 009,33 mil2 (15 564,17 km2). Według danych z 2010 r. hrabstwo miało 5 713 mieszkańców. Hrabstwo powstało w 1883 roku i nosi imię lejtnanta Samuela A. Cherryego - oficera Armii Amerykańskiej zabitego w Południowej Dakocie w 1881 roku.

</doc>
<doc id="3003988" url="https://pl.wikipedia.org/wiki?curid=3003988" title="South Weald">
South Weald

South Weald – wieś w Anglii, w Esseksie. W 1931 wieś liczyła 6370 mieszkańców. South Weald jest wspomniana w Domesday Book (1086) jako "Walda"/"Welda".

</doc>
<doc id="3003989" url="https://pl.wikipedia.org/wiki?curid=3003989" title="Kazimierz Czyż (1925–1953)">
Kazimierz Czyż (1925–1953)

Kazimierz Czyż, ps. "Stasiek", "Wicher" (ur. 1 marca 1925 w Wygadance, pow. łucki, zm. 1 kwietnia 1953 w Białymstoku) – żołnierz Armii Krajowej, Armii Krajowej Obywatelskiej, członek zrzeszenia Wolność i Niezawisłość.
Życiorys.
Kazimierz Czyż urodził się 1 marca 1925 we wsi Wygadanka (gmina Poddębce, powiat łucki) w rodzinie Józefa i Marianny z domu Krzepeckiej. Brat Henryka i Józefa. Mieszkał z rodziną we wsi Jasionowo koło Jeleniewa.
W 1943 roku został zaprzysiężony na żołnierza Polskiego Związku Powstańczego (kryptonim Armii Krajowej). Pełnił obowiązki łącznika i wywiadowcy. Jego przełożonym był Witalis Konikowski ps. "Dąb" z kompanii terenowej Jeleniewo.
Po wkroczeniu Armii Czerwonej kontynuował działalność konspiracyjną w Armii Krajowej i Armii Krajowej Obywatelskiej, a następnie w siatce konspiracyjnej WiN. W związku z dekonspiracją, na początku 1946 dołączył do patrolu dywersyjnego Mariana Piekarskiego ps. "Ryś", a po jego aresztowaniu (7 kwietnia 1946 r.) przyłączył się do grupy Wacława Górskiego ps. "Oko". W okresie od września 1946 do kwietnia 1947 pełnił funkcję łącznika Józefa Grabowskiego (ps. "Cyklon", "Mur", "Przytulski"), p.o. komendanta Obwodu Suwałki-Augustów WiN.
Ujawnił się 25 kwietnia 1947 r. w Suwałkach, po czym wrócił do domu rodzinnego w Jasionowie, gdzie pracował jako dozorca lasu. W październiku 1949 roku wyjechał do Wrocławia, gdzie pracował jako listonosz. Powrócił na Suwalszczyznę w marcu 1950 roku na wieść o aresztowaniu brata Henryka. Po powrocie został poinformowany o tym, że jest poszukiwany, w związku z czym zaczął się ukrywać. W kwietniu 1950 r. dołączył do oddziału partyzanckiego Piotra Burdyna (ps. "Edward", "Kabel", "Mroźny") i Jana Sadowskiego ps. "Blady", "Komar", a w maju tego roku został dowódcą patrolu i zastępcą Burdyna. 20 lipca 1950 roku stoczył we wsi Płociczno bitwę z grupą operacyjną UB, MO i KBW, w której został ciężko ranny (rana głowy, przestrzelone ramię). Został ujęty w stodole we wsi Kukówko.
Po aresztowaniu został poddany trwającemu prawie dwa lata śledztwu prowadzonemu przez funkcjonariuszy Powiatowego Urzędu Bezpieczeństwa Publicznego w Suwałkach i Wojewódzkiego Urzędu Bezpieczeństwa Publicznego w Białymstoku. W czasie śledztwa był torturowany i szykanowany (m.in. nie udzielono mu pomocy medycznej, nie pozwalano się umyć, zakażono celowo wszawicą). Akt oskarżenia został sporządzony przez chor. Józefa Kierzka z PUBP w Suwałkach i zatwierdzony przez prokuratora por. Ryszarda Domańskiego z Wojskowej Prokuratury Rejonowej w Białymstoku. W czasie procesu w kwietniu 1952 r. Kazimierz Czyż oświadczył, że zeznania i podpis na akcie oskarżenia zostały na nim wymuszone biciem. Sprawa została odroczona i przekazana do powtórnego rozpatrzenia. Wyrok zapadł 13 października 1952 roku. Wojskowy Sąd Rejonowy w Białymstoku w składzie: mjr Zygmunt Pysiak jako przewodniczący oraz Czesław Baumgart i Marian Zimny jako ławnicy, skazał Kazimierza Czyża na karę śmierci. Najwyższy Sąd Wojskowy podtrzymał wyrok postanowieniem z dnia 8 stycznia 1953 roku, Rada Państwa nie skorzystała z prawa łaski. Już po zapadnięciu wyroku był bity przez funkcjonariuszy Służby Więziennej i UB.
Kazimierza Czyża stracono w białostockim więzieniu dnia 1 kwietnia 1953 r. Miejsce pochówku jest nieznane.
W 1992 roku Sąd Apelacyjny w Białymstoku uznał wyrok Wojskowego Sądu Rejonowego skazujący Kazimierza Czyża na śmierć za nieważny.
25 lutego 2016 roku bracia Kazimierz, Henryk i Józef Czyżowie zostali pośmiertnie odznaczeni przez Prezydenta RP Andrzeja Dudę Krzyżami Komandorskimi Orderu Odrodzenia Polski, a brat Julian i siostra Marianna Tylenda z domu Czyż, zostali uhonorowani Krzyżami Oficerskimi.

</doc>
<doc id="3003990" url="https://pl.wikipedia.org/wiki?curid=3003990" title="Willy Polleunis">
Willy Polleunis

Willy Polleunis (ur. 27 grudnia 1947 w Hasselt) – belgijski lekkoatleta, długodystansowiec, trzykrotny olimpijczyk.
Wystąpił na igrzyskach olimpijskich w 1968 w Meksyku, ale nie ukończył biegu na 10 000 metrów. Na igrzyskach olimpijskich w 1972 w Monachium zajął 14. miejsce w finale biegu na 10 000 metrów oraz odpadł w eliminacjach biegu na 5000 metrów.
Zdobył srebrny medal w biegu na 3000 metrów na halowych mistrzostwach Europy w 1973 w Rotterdamie, za swym rodakiem Emielem Puttemansem. Na mistrzostwach świata w biegach przełajowych w 1973 w Waregem zajął 5. miejsce indywidualnie, a drużynowo zwyciężył wraz z kolegami z Belgii.
Zwyciężył w biegu eliminacyjnym na 5000 metrów na mistrzostwach Europy w 1974 w Rzymie, ale w finale zajął ostatnie 15. miejsce. Nie ukończył biegu na 10 000 metrów na tych mistrzostwach.
Zdobył srebrny medal w drużynie na mistrzostwach świata w biegach przełajowych w 1976 w Chepstow, a indywidualnie był 27. Na igrzyskach olimpijskich w 1976 w Montrealu zajął 6. miejsce w finale biegu na 5000 metrów. Zwyciężył w drużynie na mistrzostwach świata w biegach przełajowych w 1977 w Düsseldorfie, a indywidualnie był 22. Odpadł w eliminacjach biegu na 5000 metrów na mistrzostwach Europy w 1978 w Pradze. Zajął 59. miejsce na mistrzostwach świata w biegach przełajowych w 1979 w Limerick.
Był złotym medalistą mistrzostw Belgii w biegu na 5000 metrów w 1976 i 1979, w biegu na 10 000 metrów w 10 000 metrów oraz w biegu przełajowym w 1971, 1973 i 1978. Został międzynarodowym mistrzem Polski w biegu na 5000 metrów w 1974.

</doc>
<doc id="3003991" url="https://pl.wikipedia.org/wiki?curid=3003991" title="Dan Wells (kierowca wyścigowy)">
Dan Wells (kierowca wyścigowy)

Dan Wells (ur. 29 maja 1991 roku w Southampton) – brytyjski kierowca wyścigowy.
Kariera.
Wells rozpoczął karierę w jednomiejscowych samochodach wyścigowych w wieku 19 lat w 2010 roku w edycji zimowej Brytyjskiej Formule Renault. Z dorobkiem 56 punktów ukończyła sezon na 11 pozycji. Rok później pojawił się na starcie Brytyjskiej Formuły Renault. Zajął tu 10 lokatę w klasyfikacji, jednak w finale tej serii był już drugi. W 2012 roku Wells wystartował gościnnie w bolidzie Atech Reid GP w Europejskim Pucharze Formuły Renault 2.0. Poświęcił się jednak w tym sezonie Formule Pilota Junior, w której dzięki 3 zwycięstwom i 9 podium uzyskał 179 punktów, co sprawiło, że zdobył tytuł wicemistrzowski. 
W 2013 roku Brytyjczyk startował głównie w Azji, gdzie w mistrzostwach Formula Masters China Series został sklasyfikowany na trzynastej pozycji, a w osobnej rundzie - Macau Grand Prix Invitational - był drugi. W sezonie 2014 Formula Masters China Series dwunastokrotnie stawał na podium, w tym dwukrotnie na jego najwyższym stopniu. Z dorobkiem 177 punktów został sklasyfikowany na trzeciej pozycji w klasyfikacji generalnej. W tym samym roku mistrzostwa Brytyjskiej Formuły 3 ukończył na dziesiątej pozycji.
Statystyki.
† - Wells nie był zaliczany do klasyfikacji.

</doc>
<doc id="3003993" url="https://pl.wikipedia.org/wiki?curid=3003993" title="Norton Mandeville">
Norton Mandeville

Norton Mandeville – wieś w Anglii, w Esseksie. W 1961 wieś liczyła 187 mieszkańców. Norton Mandeville jest wspomniana w Domesday Book (1086) jako "Nortuna".

</doc>
<doc id="3003995" url="https://pl.wikipedia.org/wiki?curid=3003995" title="John Lorimer Worden">
John Lorimer Worden



</doc>
<doc id="3003996" url="https://pl.wikipedia.org/wiki?curid=3003996" title="Dick Groat">
Dick Groat

Richard Morrow Groat (ur. 4 listopada 1930) – amerykański baseballista i koszykarz. W latach 1952–1967 grał na pozycji łącznika w Major League Baseball. W sezonie 1952–1953 występował w zespole Fort Wayne Pistons z National Basketball Association.
Groat studiował na Duke University, gdzie w latach 1950–1952 grał w baseballowej i koszykarskiej drużynie uniwersyteckiej Duke Blue Devils. Jako zawodnik drużyny baseballowej Blue Devils wystąpił w College World Series w 1952, jako koszykarz zdobył 1886 punktów przy średniej meczowej 23. 26 kwietnia 1952 został wybrany w pierwszej rundzie draftu z numerem trzecim przez Fort Wayne Pistons, zaś w czerwcu 1952 podpisał kontrakt jako wolny agent z Pittsburgh Pirates. W MLB zadebiutował 19 czerwca 1952 w meczu przeciwko New York Giants jako pinch hitter. W NBA po raz pierwszy zagrał 9 listopada 1952 w spotkaniu z Indianapolis Olympians, w którym zdobył 11 punktów. W latach 1953–1954 odbywał służbę wojskową i po jej zakończeniu, rezygnując z gry w NBA, postanowił kontynuować karierę w Pittsburgh Pirates.
W sezonie 1959 po raz pierwszy wystąpił w All-Star Game, zaś rok później zagrał we wszystkich meczach World Series, w których Pirates pokonali New York Yankees 4–3. W 1960 został wybrany również najbardziej wartościowym zawodnikiem w National League i miał najlepszą średnią uderzeń w lidze (0,325). W listopadzie 1962 w ramach wymiany zawodników przeszedł do St. Louis Cardinals. W sezonie 1963 zdobył najwięcej double'ów (43), a w głosowaniu do nagrody MVP National League zajął 2. miejsce za Sandym Koufaksem z Los Angeles Dodgers. W 1964 zwyciężył w World Series po raz drugi w karierze; Cardinals wygrali z New York Yankees 4–3.
Grał jeszcze w Philadelphia Phillies i San Francisco Giants, w którym zakończył zawodniczą karierę w 1967. Od 1979 jest sprawozdawcą z meczów koszykarskiej drużyny uniwersyteckiej Pittsburgh Panthers.

</doc>
<doc id="3003999" url="https://pl.wikipedia.org/wiki?curid=3003999" title="Przypowieść o miłosiernym Samarytaninie (obraz Carlotta)">
Przypowieść o miłosiernym Samarytaninie (obraz Carlotta)

Przypowieść o miłosiernym Samarytaninie (niem. "Gleichnis vom Barmherzigen Samariter") – powstały w 2 poł. XVII wieku obraz autorstwa niemieckiego barokowego malarza Johanna Karla Lotha.
Dzieło znajduje się w Muzeum Historii Sztuki w Wiedniu (numer inwentarzowy GG 2332). Pochodzi z kolekcji z rezydencji księcia-arcybiskupa z Salzburga.
Opis.
Tematyka dzieła jest nawiązaniem do jednej z przypowieści ewangelicznych – "O miłosiernym Samarytaninie". Loth przedstawił poranionego wędrowca z Chrystusowej przypowieści, nad którym pochyla się Samarytanin. Ciało wędrowca jest jasne i zajmuje pierwszy plan. Samarytanin, namalowany w lewej górnej części płótna, trzyma w ręku naczynie z lekarstwem, które aplikuje na ranę poszkodowanego.

</doc>
<doc id="3004002" url="https://pl.wikipedia.org/wiki?curid=3004002" title="Gabriel Casagrande">
Gabriel Casagrande

Gabriel Casagrande (ur. 20 lutego 1995 roku) – brazylijski kierowca wyścigowy.
Kariera.
Casagrande rozpoczął karierę w jednomiejscowych samochodach wyścigowych w wieku 17 lat w 2012 roku w Formule Renault. W tym roku rozpoczął starty w Europejskim Pucharze Formuły Renault 2.0, w Alpejskiej Formule Renault oraz w Północnoeuropejskim Pucharze Formuły Renault 2.0. We wszystkich trzech podpisał kontrakt z brytyjską ekipą Mark Burdett Motorsport. W serii europejskiej nie zdołał zdobyć punktów i był 37 w klasyfikacji generalnej. Najlepiej spisał się w edycji północnoeuropejskiej, gdzie z dorobkiem 181 punktów uplasował się na 8 lokacie w klasyfikacji końcowej.

</doc>
<doc id="3004003" url="https://pl.wikipedia.org/wiki?curid=3004003" title="Bazylika Świętej Krwi">
Bazylika Świętej Krwi

Bazylika Świętej Krwi (hol. "Basiliek van het Heilig Bloed te Brugge" lub w skrócie: "Heilig-Bloed Basiliek") – kościół rzymskokatolicki, położony w centrum Brugii przy placu Burg. Zbudowany w XII wieku jako kaplica władców Flandrii jest miejscem przechowywania relikwii będącej podobno Krwią Chrystusa, przywiezionej w XII wieku z Ziemi Świętej przez hrabiego flandryjskiego Thierry'ego Alzackiego. Ze względu na relikwię bazylika jest od stuleci centrum pielgrzymkowym.
Historia.
Bazylika Świętej Krwi w Brugii jest najczęściej odwiedzanym zabytkiem przy placu Burg i być może w całej Brugii. Wtulona w narożnik placu dekoracyjna, renesansowa fasada skrywa starszy budynek, składający się z dwóch kaplic, oddzielonych klatką schodową. Kaplica dolna, zbudowana w 1139 roku w stylu romańskim dedykowana jest św. Bazylemu Wielkiemu . Kaplica górna nie zachowała się w pierwotnym kształcie, została bowiem przebudowana w 1523 roku i ponownie po rewolucji francuskiej. W końcu XIX wieku otrzymała wystrój neogotycki. 
Jest obecnie miejscem przechowywania relikwii Krwi Świętej, którą stanowi fragment zabarwionej tkaniny będącej, według podań, krwią Chrystusa, otartą po ukrzyżowaniu z jego ciała przez Józefa z Arymatei. Według legendy relikwia ta została przywieziona do Brugii w czasie II wyprawy krzyżowej przez hrabiego flandryjskiego Thierry'ego Alzackiego, który otrzymał ją od patriarchy Jerozolimy i przekazał go kościołowi w 1150 roku. Bardziej prawdopodobne jest jednak, iż relikwia przybyła ze stolicy Bizancjum Konstantynopola, który w 1204 roku został zdobyty przez krzyżowców pod wodzą hrabiego flandryjskiego Baldwina IX.
Relikwia jest umieszczona w kryształowej fiolce, a ta wewnątrz niewielkiego szklanego naczynia ozdobionego na każdym końcu złotą koroną. Relikwia przechowywana jest zwykle w tabernakulum w ołtarzu bocznym, ale jest regularnie wynoszona do adoracji przez wiernych. Każdego roku, w barwnej Procesji Krwi Świętej, organizowanej z okazji święta Wniebowstąpienia, biskup Brugii prowadzi relikwię ulicami miasta, w towarzystwie mieszkańców odtwarzających sceny biblijne.

</doc>
<doc id="3004005" url="https://pl.wikipedia.org/wiki?curid=3004005" title="Bragança (miasto)">
Bragança (miasto)



</doc>
<doc id="3004012" url="https://pl.wikipedia.org/wiki?curid=3004012" title="Tajemnice Śląska">
Tajemnice Śląska

Tajemnice Śląska – program popularnonaukowy prowadzony przez Pawła Poloka, emitowany w latach 2008-2009. Nakręcono do tej pory 23 odcinki. Każdy odcinek trwał ok. 15 minut.
Opis programu.
Program prowadzony przez Pawła Poloka miał na celu ukazywać nieznane fakty z historii Śląska. Wraz z pomocą profesorów: Romana Kochnowskiego i Bogdana Klocha, udało się wyjaśnić wiele tajemnic historycznych Śląska m.in. tajemnicza śmierć doktora Juliusza Rogera, tajemnica skarbów śląskich cystersów oraz ostrzału katedry w Arras podczas I wojny światowej.

</doc>
<doc id="3004015" url="https://pl.wikipedia.org/wiki?curid=3004015" title="Wisłok Środkowy z dopływami">
Wisłok Środkowy z dopływami

Wisłok Środkowy z Dopływami (PLH180030) – obszar mający znaczenie dla Wspólnoty, obejmujący dolinę rzeki Wisłok na odcinku od zapory w Sieniawie do zapory w Rzeszowie oraz rzekę Stobnicę od mostu na trasie Domaradz – Golcowa do ujścia. Tak ujęty obszar zajmuje powierzchnię 1064,64. .
Występuje tu dziewięć gatunków ryb z załącznika II dyrektywy siedliskowej:
W obszarze występuje kilka typów siedlisk z załącznika I dyrektywy siedliskowej, wśród których można wymienić następujące:
Na łąkach zmiennowilgotnych występują tu trzy gatunki motyli z załącznika II dyrektywy siedliskowej:

</doc>
<doc id="3004016" url="https://pl.wikipedia.org/wiki?curid=3004016" title="Życie na Marsie">
Życie na Marsie



</doc>
<doc id="3004020" url="https://pl.wikipedia.org/wiki?curid=3004020" title="Miłosierny Samarytanin (obraz Carlotta)">
Miłosierny Samarytanin (obraz Carlotta)

Miłosierny Samarytanin (niem. "Der barmherzige Samariter") – powstały ok. 1676 obraz autorstwa niemieckiego barokowego malarza Johanna Karla Lotha.
Dzieło stanowi obecnie element kolekcji Lothara Franza grafa Schönborn, znajdującej się w ekspozycji Pałacu Weißenstein w Pommersfelden.
Opis.
Tematyka dzieła nawiązuje do jednej z przypowieści z Ewangelii Łukasza – "Przypowieść o miłosiernym Samarytaninie". Malarz przedstawił poranionego nagiego wędrowca, którego opatruje miłosierny samarytanin. Mężczyzna podtrzymuje poszkodowanego, tak iż znajduje się on w postawie półsiedzącej. W oddali, po prawej stronie obrazu, umieszczone zostały postacie dwóch podróżnych. Odnosząc się do tekstu Ewangelii, mogą być identyfikowane jako kapłan świątyni jerozolimskiej i lewita, którzy nie zatrzymali się, by pomóc leżącej przy drodze ofierze napadu.

</doc>
<doc id="3004021" url="https://pl.wikipedia.org/wiki?curid=3004021" title="Franciszek Koterba">
Franciszek Koterba

Franciszek Koterba (Strama) pseud. "Franek, Woda" (ur. 23 sierpnia 1912 w Krościenku nad Dunajcem, zm. 7 listopada 1994 w Nowym Targu) – polski leśnik, kurier Armii Krajowej z Krościenka nad Dunajcem.
Życiorys.
Franciszek Koterba był synem Jana i Barbary z Kozłeckich. Od 1938 roku pracował w Pienińskim Parku Narodowym.
W okresie między 17 września 1939 roku a 7 października 1939 roku czterokrotnie dostawał się do niewoli (raz niewoli radzieckiej, po zajęciu Lwowa przez Rosjan, i trzykrotnie niemieckiej), i czterokrotnie z niej uciekał. Wrócił do Krościenka, gdzie się ukrywał. 6 grudnia 1939 roku udał się pieszo na Węgry w celu dotarcia do Francji i zaciągnięcia się do tworzonego tam Wojska Polskiego. 8 grudnia został zatrzymany przez węgierską straż graniczną, która prowadziła dużą grupę Polaków w kierunku polskiej granicy. Zainicjował kolejną ucieczkę, do której przyłączyło się wielu Polaków. Dotarł do polskiego konsulatu w Budapeszcie, gdzie po spotkaniu z burmistrzem Krościenka Julianem Masztalerzem i wysłuchaniu przez burmistrza jego opowiadania o dotychczasowych losach, zaproponowano mu funkcję kuriera. Pierwsze wojenne święta Bożego Narodzenia spędził już na trasie kurierskiej. 6 stycznia 1940 roku został zaprzysiężony w Związku Walki Zbrojnej jako kurier do spraw wojskowych na trasie: Budapeszt – Koszyce – Preszów – Kraków – Warszawa – Budapeszt. Po zaprzysiężeniu nadano mu pseudonim „Franek”, a od 1942 roku, gdy był już poszukiwany listami gończymi, zmieniono mu pseudonim na „Woda”.
W czasie II wojny światowej wykonał 56 kursów na wyznaczonej trasie, przekraczając ponad 250 razy granicę. 25 stycznia 1945 roku otrzymał nominację na stopień podporucznika Wojska Polskiego („za całokształt zasług, zalety umysłu i charakteru, odpowiadające poziomowi oficera WP wykazane na funkcji kuriera oficerskiego KG AK”).
Po wojnie pracował m.in. jako podleśniczy Pienińskiego Parku Narodowego. Na tym stanowisku 1 maja 1976 roku przeszedł na emeryturę. Był działaczem Towarzystwa Tatrzańskiego i współzałożycielem oddziału PTTK w Krościenku nad Dunajcem.
Zmarł w szpitalu w Nowym Targu.
Upamiętnienie.
Nazwiskiem Franciszka Koterby nazwano jedną z ulic Krościenka nad Dunajcem.

</doc>
<doc id="3004023" url="https://pl.wikipedia.org/wiki?curid=3004023" title="Patrick Ouchène">
Patrick Ouchène

Patrick Ouchène, znany także jako Copycat (ur. 5 grudnia 1966 w Brukseli) – belgijski piosenkarz, założyciel, wokalista i gitarzysta zespołu rockowo-jazzowego The Domino’s, członek rock 'n' rollowego Runnin' Wild, reprezentant Belgii podczas 54. Konkursu Piosenki Eurowizji w 2009 roku.
Życiorys.
The Domino’s.
W latach 80. Ouchène założył zespół The Domino’s, z którym wyprodukował w 1990 swój debiutancki album studyjny zatytułowany "The Domino’s". Dwa lata później grupa wydała drugą płytę pt. "Je Suis Swing", której tytułowy singiel przyniósł formacji sukces komercyjny, trafiając do pierwszej dziesiątki francuskiego notowania list przebojów. Niedługo po wydaniu płyty zaczęli kampanię promocyjną, w ramach której wystąpili we francuskich programach rozrywkowych Michela Druckera, Jean-Pierre’a Foucaulta i Pascala Sevrana, a podczas jednego z nich zaśpiewali piosenkę „C’est à Paris” w duecie z Charlesem Azavourem.
W 1996 roku zespół wydał swój trzeci krążek zatytułowany "Gotta Get Out".
Kariera solowa.
Ouchène wyprodukował sześć płyt, na których znalazły się głównie utwory rock and rollowe, nawiązujące do muzyki lat 50. Wziął udział w kilka projektach muzycznych, w tym m.in. w "The Million Dollars Sunrise" nagranym w hołdzie zespołowi Sun Sound założonemu w 1955 roku.
17 lutego 2009 roku Ouchène został ogłoszony reprezentantem Belgii podczas 54. Konkursu Piosenki Eurowizji organizowanego w Moskwie. Przed podaniem nazwiska krajowego delegata, belgijski nadawca informował media o występie "Elvisa" (chodziło o inspiracje piosenkarza muzyką i stylizacją Elvisa Presleya). W marcu została opublikowana konkursowa piosenka reprezentanta – „Copycat”, która została zachowana w rock and rollowej stylistyce nawiązującej do twórczości Presleya.
W kwietniu Ouchène wyruszył w trasę promocyjną, a w maju rozpoczął próby eurowizyjne w Olimpijskij w Rosji. 12 maja wystąpił (jako Copycat) jako trzeci w kolejności w pierwszym półfinale widowiska, a na scenie towarzyszyły wokaliście dwie chórzystki. Utwór zdobył tylko jeden punkt i uplasował się na przedostatnim, 17. miejscu, przez co nie awansował do finału.

</doc>
<doc id="3004027" url="https://pl.wikipedia.org/wiki?curid=3004027" title="3-(N-Butylacetamido)propionian etylu">
3-(N-Butylacetamido)propionian etylu

3-("N"-Butylacetamido)propionian etylu – organiczny związek chemiczny, ester etylowy kwasu 3-("N"-acetylo-"N"-butylo)aminopropionowego zawierający w swojej strukturze fragment β-alaniny, stosowany jako repelent owadów, głównie komarów, kleszczy i much.
W temperaturze pokojowej jest to bezbarwna i bezwonna ciecz niewykazująca właściwości wybuchowych lub utleniających, niebędąca również substancją łatwopalną. W ciągu kilkudziesięciu lat stosowania jej jako repelenta, nie zaobserwowano poważnych skutków dla zdrowia ludzkiego. Może jednak powodować miejscowe podrażnienia oczu.

</doc>
<doc id="3004029" url="https://pl.wikipedia.org/wiki?curid=3004029" title="Piotr Pewny">
Piotr Pewny



</doc>
<doc id="3004031" url="https://pl.wikipedia.org/wiki?curid=3004031" title="Mistrzostwa Świata w Lekkoatletyce 2013 – skok o tyczce mężczyzn">
Mistrzostwa Świata w Lekkoatletyce 2013 – skok o tyczce mężczyzn

Skok o tyczce mężczyzn – jedna z konkurencji technicznych rozgrywanych podczas lekkoatletycznych mistrzostw świata na Łużnikach w Moskwie.
Obrońca tytułu mistrzowskiego z 2011 roku – Polak Paweł Wojciechowski nie wziął udziału w zawodach z powodu kontuzji.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każdy komitet narodowy mógł zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.
Lista startowa.
Tabela prezentuje listę startową zawodników skoku o tyczce wraz z ich najlepszymi wynikami w tym sezonie i rekordami życiowymi, a także rekordami państw które reprezentują (według stanu przed rozpoczęciem mistrzostw).

</doc>
<doc id="3004033" url="https://pl.wikipedia.org/wiki?curid=3004033" title="Maciej Makarewicz">
Maciej Makarewicz

Stefan Maciej Makarewicz (ur. 8 lipca 1912 w Krakowie, zm. 1 września 2009) – polski grafik, ilustrator, plakacista, pedagog ASP w Krakowie.
Życiorys.
Był synem lwowskiego malarza Juliusza Makarewicza. W latach 1931–1937 studiował w Akademii Sztuk Pięknych w Krakowie w pracowni Władysława Jarockiego, Fryderyka Pautscha, Ignacego Pieńkowskiego, Karola Frycza i Wojciecha Weissa. Dyplom uzyskał w 1938. Po wojnie rozpoczął pracę pedagogiczną w ASP w Krakowie. W latach 1946–1949 asystent Zbigniewa Pronaszki. W latach 1968–1972 kierownik pracowni plakatu na Wydziale Grafiki, dziekan Wydziału Grafiki. Makarewicz posiadał tytuł docenta. Z przyczyn nie akceptacji wniosku o profesurę przez Komitecie Miejskim PZPR tytułu profesora nie otrzymał, mimo pełnej akceptacji wniosku przez Senat ASP. Był także kierownikiem artystycznym Polskich Wydawnictw Muzycznych w Krakowie. Tworzył na potrzeby Kościoła efektem jego działalności jest ponad sto realizacji witraży według jego projektu, kilkanaście dużych polichromii i fresków, liczne obrazy o tematyce religijnej i drogi krzyżowe.

</doc>
<doc id="3004034" url="https://pl.wikipedia.org/wiki?curid=3004034" title="Rinaldo Orsini">
Rinaldo Orsini

Rinaldo Orsini (ur. w Rzymie, zm. 6 czerwca 1374 w Awinionie) – włoski kardynał.
Życiorys.
Pochodził ze znanego rodu Orsini. W młodości był archidiakonem w Liège i Perugii, a także protonotariuszem apostolskim. 17 grudnia 1350 został kreowany kardynałem i otrzymał diakonię S. Adriano. W 1366 został archiprezbiterem bazyliki watykańskiej. Rok później został oskarżony o przyjęcie wyznania wiary cesarza bizantyńskiego Jana Paleologa. Od 1370 roku do śmierci pełnił rolę protodiakona.
Uczestniczył w konklawe 1352 1362, 1370.

</doc>
<doc id="3004037" url="https://pl.wikipedia.org/wiki?curid=3004037" title="Thiago Braz da Silva">
Thiago Braz da Silva



</doc>
<doc id="3004039" url="https://pl.wikipedia.org/wiki?curid=3004039" title="Blaszana Katedra">
Blaszana Katedra



</doc>
<doc id="3004040" url="https://pl.wikipedia.org/wiki?curid=3004040" title="Jaime Luiz Coelho">
Jaime Luiz Coelho

Jaime Luiz Coelho (ur. 26 lipca 1916 w Franci w Brazylii, zm. 5 sierpnia 2013) – brazylijski arcybiskup.
Życiorys.
W wieku 8 lat był ministrantem w katedrze Matki Boskiej Poczęcia we Franci. W dniu 7 grudnia 1941 roku otrzymał święcenia kapłańskie w katedrze w São Sebastião w Ribeirao Preto. 3 grudnia 1956 roku został mianowany biskupem diecezji Maringa, a w dniu 20 stycznia 1957 roku został wyświęcony na biskupa. 16 października 1979 roku został mianowany arcybiskupem archidiecezji Maringa przez papieża Jana Pawła II. Zrezygnował z tego stanowiska w dniu 7 maja 1997 roku. Zmarł 5 sierpnia 2013 roku mając 97 lat.

</doc>
<doc id="3004041" url="https://pl.wikipedia.org/wiki?curid=3004041" title="Franciszek od Jezusa, Marii i Józefa">
Franciszek od Jezusa, Marii i Józefa



</doc>
<doc id="3004042" url="https://pl.wikipedia.org/wiki?curid=3004042" title="MLB All-Star Game 1952">
MLB All-Star Game 1952

MLB All-Star Game 1952 – 19. Mecz Gwiazd ligi MLB, który rozegrano 8 lipca 1952 roku na stadionie Shibe Park w Filadelfii. Mecz zakończył się zwycięstwem National League All-Stars 3–2. Spotkanie obejrzało 32 785 widzów. Po raz pierwszy w historii Mecz Gwiazd został przerwany z powodu obfitych opadów deszczu. Spotkanie zakończono po rozegraniu pięciu inningów.

</doc>
<doc id="3004043" url="https://pl.wikipedia.org/wiki?curid=3004043" title="Jabłkowski">
Jabłkowski



</doc>
<doc id="3004046" url="https://pl.wikipedia.org/wiki?curid=3004046" title="Gonna Change My Way of Thinking">
Gonna Change My Way of Thinking

Gonna Change My Way of Thinking – piosenka skomponowana przez Boba Dylana, nagrana przez niego w maju 1979 r., wydana na albumie "Slow Train Coming" w sierpniu 1979 r.
Historia i charakter utworu.
Utwór ten został nagrany w Muscle Shoals Sound Studio w Sheffield w Alabamie 2 maja 1979 r. Była to trzecia sesja nagraniowa tego albumu. Producentem sesji byli Jerry Wexler i Barry Beckett.
Piosenka porusza problem autorytetu (z niebios) i to w sposób mocno polemiczny, chociaż wykonanie utworu wyraża jego całkowitą wiarygodność.
Formalnie piosenka jest klasycznym 12-taktowym bluesrockowym utworem i ta jej forma pozwoliła Dylanowi wypełnić ją treścią pełną odniesień biblijnych. Znaczeniowe centrum utworu, to najpewniej kilka wersów rozpoczynających się od słów "Jesus said 'be ready'(...) ("Jezus rzekł 'bądź gotów' (...)"). Dylan śmiało posługuje się cytatami z Nowego Testamentu, z ewangelii Mateusza (12:30) i Łukasza (11:23). Początkowe odczucie bezkompromisowości Dylana ulega w dalszej części piosenki złagodzeniu, gdy Dylan zdaje się wskazywać, że życie świeckie i duchowe nie muszą się wykluczać wzajemnie.
Po raz pierwszy i ostatni na koncertach Dylan wykonywał tę piosenkę w latach 1979 i 1980.

</doc>
<doc id="3004052" url="https://pl.wikipedia.org/wiki?curid=3004052" title="Heidi Rakels">
Heidi Rakels

Heidi Rakels (ur. 22 czerwca 1968), belgijska judoczka. Brązowa medalistka olimpijska z Barcelony.
Zawody w 1992 były jej pierwszymi igrzyskami olimpijskimi. Po medal sięgnęła w kategorii do 66 kilogramów. Brała udział w igrzyskach w 2000. Była medalistką mistrzostw kontynentu (dwukrotnie srebro - 1992 i 2001, raz brąz - 1999) i wielokrotną medalistką mistrzostw kraju, m.in. 11 razy zostawała mistrzynią kraju seniorów.

</doc>
<doc id="3004053" url="https://pl.wikipedia.org/wiki?curid=3004053" title="Centrum Sportu w Opolu">
Centrum Sportu w Opolu

Centrum Sportu w Opolu – kompleks sportowo-rekreacyjny w Opolu wybudowany w 2010 roku. Składa się z trzech boisk do piłki nożnej oraz z boiska piaskowego.
Opis obiektu.
Centrum Sportu w Opolu zostało otwarte 15 stycznia 2011 roku podczas meczów sparingowych pomiędzy Odrą Opole a Polonią Bytom i jest ono położone przy ul. Wandy Rutkiewicz 10 w Opolu, blisko ul. Północnej. W tym nowoczesnym kompleksie sportowym znajdują trzy boiska do piłki nożnej. Główne boisko mające nawierzchnię naturalną ma wymiary 105 m x 68 m z trybuną dla 452 widzów i oświetleniem 500 lux. Boisko treningowe z nawierzchnią naturalną o wymiarach 100 m x 64 m. Natomiast trzecie boisko posiada nawierzchnię syntetyczną o wymiarach 105 m x 68 m z oświetleniem 250 lux. 
Boiska Centrum Sportu w Opolu spełniają wymogi OZPN:
Kompleks ma również w swoim posiadaniu wielofunkcyjne boisko piaskowe (wymiary 34mx42m) umożliwiające rozgrywanie spotkań piłki nożnej, piłki ręcznej i piłki siatkowej plażowej. W budynku głównym znajdują się również sześć szatni z zapleczem sanitarnym, biura, dwie sale konferencyjne. Przed budynkiem znajduje się parking dla samochodów oraz autokarów. Obiekt spełnia potrzeby osób niepełnosprawnych. 
Koszt budowy wyniósł 15 995 tys. zł, w tym 3 394 tys. zł zostało dofinansowane z Regionalnego Programu Operacyjnego Województwa Opolskiego. 
Kierownikiem obiektu jest znany w przeszłości piłkarz Odry Opole - Wojciech Tyc.

</doc>
<doc id="3004054" url="https://pl.wikipedia.org/wiki?curid=3004054" title="Narodowy Instytut Zdrowia Publicznego - Państwowy Zakład Higieny">
Narodowy Instytut Zdrowia Publicznego - Państwowy Zakład Higieny



</doc>
<doc id="3004057" url="https://pl.wikipedia.org/wiki?curid=3004057" title="Kijowski">
Kijowski



</doc>
<doc id="3004058" url="https://pl.wikipedia.org/wiki?curid=3004058" title="Heinrich von Tiedemann">
Heinrich von Tiedemann



</doc>
<doc id="3004063" url="https://pl.wikipedia.org/wiki?curid=3004063" title="Władysław Grotowski">
Władysław Grotowski

Władysław Grotowski (ur. 4 kwietnia 1884 w Bochni, zm. 1 listopada 1965 w Krościenku nad Dunajcem) – polski inżynier leśnik, wójt Krościenka nad Dunajcem, przeciwnik akcji Goralenvolk.
Życiorys.
Ukończył studia na Wydziale Leśnictwa Politechniki Wiedeńskiej. W czasie I wojny światowej był oficerem armii austriackiej i odznaczonym weteranem. W okresie międzywojennym był nadleśniczym państwowego nadleśnictwa Olkusz. Po wojnie ponownie został nadleśniczym w Olkuszu. W 1940 roku został wybrany wójtem Krościenka. W tym okresie współpracował z Polskim Państwem Podziemnym, wspierał kurierów przekraczających tu granicę: organizował lokalne szlaki przerzutowe polskich oficerów i żołnierzy na Węgry.
Skutecznie przeciwstawiał się akcji Goralenvolk, za co był więziony i torturowany w zakopiańskim Palace – siedzibie Gestapo, co spowodowało jego dożywotnie kalectwo.
Władysław Grotowski był wójtem Krościenka do 1948 roku.
Zmarł w Krościenku. Został pochowany na Cmentarzu komunalnym (sektor II-J-3).
Życie rodzinne.
Władysław Grotowski ożenił się z Michaliną z Dziewolskich (1894–1967), wnuczką Hieronima. Władysław i Michalina byli właścicielami dużego (45 pokoi) luksusowego Pensjonatu „Granit” (pokoje były wyposażone w indywidualne łazienki) przy ul. Jagiellońskiej 70. Pensjonat został zbudowany w 1937 roku. Autorem pomysłu sugerującego podobieństwo do warownego zamku był architekt Stanisław Dziewolski (bratanek Michaliny, projektant między innymi Hotelu Modrzewie i Inhalatorium w Szczawnicy). Willa została wzniesiona w głębi ogrodu, w pewnym oddaleniu od ulicy. Fragmenty jej elewacji zostały obłożone kamieniem, na wzór śródziemnomorski. Właściciele stawiali na najwyższy poziom usług, co zaowocowało szybkim uzyskaniem przez pensjonat statusu miejsca dla śmietanki towarzyskiej. Do „Granitu” w ciągu ostatnich paru lat przed wojną przyjeżdżali bogaci wczasowicze, wśród których było wielu wysokich urzędników państwowych, przemysłowcy, obcokrajowcy i dyplomaci. W 1938 roku wypoczywał tu konsul państewka Mandżukuo. Po II wojnie światowej w willi mieścił się pensjonat Akademii Górniczo-Hutniczej w Krakowie. Pod koniec XX wieku pensjonat został odzyskany przez spadkobierców przedwojennych właścicieli i w ich rękach pozostaje do dzisiaj.
Władysław i Michalina mieli 2 córki: Janinę i Marię. Maria wyszła za Eugeniusza Rustanowicza (1910–2001), którego wysiłkiem nastąpiło oddzielenie Krościenka od Szczawnicy w 1982 roku po dziewięcioletnim okresie istnienia wspólnego miasta o nazwie Szczawnica-Krościenko.
Upamiętnienie.
Nazwiskiem Władysława Grotowskiego nazwano jedną z ulic Krościenka nad Dunajcem, odchodzącą od ul. Trzech Koron na zachód, powyżej dworu Dziewolskich.

</doc>
<doc id="3004065" url="https://pl.wikipedia.org/wiki?curid=3004065" title="Kemmelberg">
Kemmelberg

Kemmelberg (ang. Kemmel Hill, fr. Mont Kemmel) – wzgórze w pobliżu miejscowości Kemmel w gminie Heuvelland w Zachodniej Flandrii w Belgii.
Podczas I wojny światowej wzgórze było jednym z miejsc zaciekłych bojów w ramach bitwy pod Lys. Wzgórze zostało zdobyte przez Niemców 25 kwietnia 1918 roku. Po tym wydarzeniu kilka ulic (m.in. Kemmel-Privatweg w Magdeburgu) i koszary (Kemmelkaserne w Murnau am Staffelsee, 1935) w Niemczech zostało nazwanych jako upamiętnienie zajęcia wzgórza.

</doc>
<doc id="3004069" url="https://pl.wikipedia.org/wiki?curid=3004069" title="Zamek w Gołogórach">
Zamek w Gołogórach

 
Zamek w Gołogórach – ruiny murów niewielkiego zameczku znajdują się w północno-wschodniej części miasta. Stoją na przedmieściu nad dość stromym zboczu.
Historia.
Zamek wybudowano w XV w. w północno-zachodniej części miejscowości przy rozwidleniu dróg. Było to wówczas gniazdo rodowe Gołogórskich. Wraz z zamkami Stare Sioło, Świrz, Złoczów, osłaniał Lwów od wschodu w czasach najazdów tatarskich, jednak w XVII wieku stracił swoje znaczenie militarne w czasie wojen kozackich i tureckich i był wielokrotnie zdobywany i niszczony. Obecny "zamek, jak podanie niesie, miał być zbudowany przez Mikołaja Potockiego, starostę kaniowskiego. Michał Baliński w swojej "Starożytnej Polsce" nic nie wspomina o tym zameczku". 
W 1792 r., jako zupełną ruinę, od rodziny Starzyńskich nabył go klasztor oo. dominikanów w Podkamieniu. W ciągu XIX w. zamek w znacznej części rozebrano na materiał budowlany. Do dnia dzisiejszego pozostały tylko jego fragmenty .
Architektura.
Zamek w czasach świetności tworzył czworoboczny budynek ("kamienica") otoczony murem z czterema basztami na rogach i należał do najstarszych zamków na Rusi Czerwonej.

</doc>
<doc id="3004071" url="https://pl.wikipedia.org/wiki?curid=3004071" title="Biblioteka Narodowa Luksemburga">
Biblioteka Narodowa Luksemburga

Biblioteka Narodowa Luksemburga (fr. "Bibliothèque nationale de Luxembourg") – biblioteka narodowa mieszcząca się od roku 1973 w odrestaurowanych dawnych murach Athenaeum, obok katedry w Luksemburgu.
Historia.
Po inwazji rewolucyjnej Francji w latach 1794/1795 w roku 1798 władze francuskie poleciły bibliotece Szkoły Głównej Departamentu Leśnictwa gromadzenie zbiorów pozostałych po starych bibliotekach Luksemburga, bibliotece kolegium jezuickiego i bibliotekach likwidowanych domów zakonnych. W roku 1848 rząd Luksemburga przejął zbiory pod swoją pieczę nadając im nazwę Biblioteki Luksemburga – Biblioteki Publicznej Miasta Luksemburga. W roku 1850 Biblioteka Luksemburga wchłonęła zbiory Ateneo Grand Ducal. Nazwę Biblioteka Narodowa przyjęła dopiero w roku 1899. Od roku 1973 biblioteka mieściła się w budynku opuszczonym przez liceum klasyczne Athenaeum i przeżywała gwałtowny rozwój. Wzrastające zbiory i liczba czytelników spowodowały, że przestrzenie magazynowe były zbyt małe, a przestrzenie publiczne nie spełniały kryteriów nowoczesnej biblioteki. Postanowiono wybudować nową siedzibę. W 2003 roku ogłoszono konkurs na projekt, który wygrała firma Wilson+Bolles. Bibliotekę planowano zbudować jako część budynku im. Roberta Schumana w którym znajduje się siedziba Parlamentu Europejskiego. Po kilku latach poproszono tych samych architektów Petera Wilsona i Julię Bolles-Wilson o przygotowanie nowego planu samodzielnego budynku biblioteki, którego budowa rozpoczęła się w 2013 roku.
Nowy budynek.
Ustawą z 18 kwietnia 2013 roku ("Loi du 18 avril 2013 relative à la construction d’une nouvelle Bibliothèque nationale à Luxembourg-Kirchberg") podjęto decyzję o budowie nowego budynku dla biblioteki. Powstał on w dzielnicy Kirchberg. Budowę rozpoczęto w czerwcu 2014 roku, a otwarcie miało miejsce 1 października 2019 roku. Zostały do niego przeniesione dotychczas rozproszone zbiory i usługi. Czytelnicy mogą korzystać z czytelni, która jest rozmieszczona na trzech piętrach połączonych windą. Czytelnicy mają bezpośredni dostęp do 200 000 książek. Ponadto dostępne są punkty służące relaksacji, pokój muzyczny, przestrzenie do pracy grupowej, a rodzice mogą skorzystać ze specjalnych pokoi rodzinnych do prowadzenia badań z dziećmi. Zostały one wyposażone w zabawki, małe biurka, a nawet łóżeczka. Biblioteka wyposażona jest w automatyczny system transportu i sortowania książek, dzięki któremu możliwe jest wydawanie czytelnikom zamówionych dokumentów 24 godziny na dobę. W budynku znalazły się pracownie konserwacji, sale wystawowe, konferencyjne i szkoleniowe oraz kawiarnia. Czytelnicy dzięki specjalnej wrzutni, która znajduje się na zewnątrz budynku mają możliwość zwracania książek przez całą dobę. Książki można wypożyczać samodzielnie po zeskanowaniu kodu w jednym z terminali umieszczonych na terenie biblioteki.
Budynek ma 24 000 m² powierzchni, w tym czytelnie o powierzchni 6000 m².
Zbiory biblioteczne.
Na podstawie ustawy, od 2009 roku biblioteka ma prawo do 4 egzemplarzy książek, broszur i czasopism oraz po 2 egzemplarze pozostałych wydawnictw (kalendarze, pocztówki, plany, ryciny, druki cyfrowe na nośnikach fizycznych i inne). W przypadku druków, których wartość przekracza 250 euro, wydawnictw cyfrowych, prac dyplomowych i wydawnictw brajlowskich jest to jeden egzemplarz. Egzemplarze obowiązkowe należy przekazać w ciągu miesiąca do biblioteki. W 2019 roku czytelnicy mieli dostęp do ponad 1 800 000 woluminów, 77 800 czasopism elektronicznych, 641 000 książek elektronicznych, 390 baz danych i 60 codziennych i tygodniowych gazet luksemburskich.
Bicherbus.
W 1982 roku została na terenie Luksemburga uruchomiona biblioteka mobilna, która na mocy ustawy o bibliotekach publicznych z 24 czerwca 2010 roku podlega Bibliotece Narodowej. Obsługuje ona 100 miejscowości w Luksemburgu.

</doc>
<doc id="3004076" url="https://pl.wikipedia.org/wiki?curid=3004076" title="Ned Maddrell">
Ned Maddrell

Ned Maddrell (ur. 1877, zm. 27 grudnia 1974) – Mańczyk, ostatni człowiek posługujący się celtyckim językiem manx jako językiem ojczystym. Nie był człowiekiem wykształconym, z zawodu był rybakiem. Po śmierci Sage Kinvig, która zmarła w 1962 roku, stał się jedyną osobą, która mogła powiedzieć, że mówiła tym językiem od dzieciństwa. W latach czterdziestych nagrano jego wypowiedzi. Po jego śmierci podjęto działania na rzecz częściowej rewitalizacji języka.

</doc>
<doc id="3004077" url="https://pl.wikipedia.org/wiki?curid=3004077" title="Miasta Laosu">
Miasta Laosu

Według danych oficjalnych pochodzących z 2009 roku Laos posiadał ponad 20 miast o ludności przekraczającej 3 tys. mieszkańców. Stolica kraju Wientian jako jedyne miasto liczyło ponad 100 tys. mieszkańców; 2 miasta z ludnością 50÷100 tys.; 4 miasta z ludnością 25÷50 tys. oraz reszta miast poniżej 25 tys. mieszkańców.
Największe miasta w Laosie.
Największe miasta w Laosie według liczebności mieszkańców (stan na 01.07.2009):

</doc>
<doc id="3004081" url="https://pl.wikipedia.org/wiki?curid=3004081" title="Lotniska w Polsce">
Lotniska w Polsce

Lotniska w Polsce – spis lotnisk, lądowisk i drogowych odcinków lotniskowych w Polsce, zarówno o nawierzchni utwardzonej, jak i nieutwardzonej.
Na liście znajdują się zarówno obiekty cywilne, jak i wojskowe – używane, nieużywane, zamknięte, rozformowane bądź zlikwidowane. Wiadomo, że z paroma wyjątkami zasadniczo nadal brakuje tu lądowisk niewpisanych do Ewidencji Lądowisk Cywilnych Urzędu Lotnictwa Cywilnego. 
Poniżej znajduje się spis m.in. drogowych odcinków lotniskowych.
Dane.
Znaczenie ikony trybu lotniska w poniższych tabelach jest opisane w legendzie, natomiast nota techniczna znajduje się na .
Legenda.
Tryb i stan użytkowania lotnisk.
Dodatkowe oznaczenia:
Lądowiska dla śmigłowców.
Dodatkowe oznaczenia:

</doc>
<doc id="3004082" url="https://pl.wikipedia.org/wiki?curid=3004082" title="Lista odcinków serialu Synowie Anarchii">
Lista odcinków serialu Synowie Anarchii

Poniżej znajduje się lista odcinków serialu telewizyjnego Synowie Anarchii ("Sons of Anarchy") – emitowanego przez amerykańską stację telewizyjną FX od 3 września 2008 r. W Polsce natomiast emitowany jest od 11 listopada 2010 na kanale Fox.

</doc>
<doc id="3004083" url="https://pl.wikipedia.org/wiki?curid=3004083" title="Franciszek Gumowski">
Franciszek Gumowski

Franciszek Gumowski (ur. w 1840 w Drużbinie, zm. w 1900 w Ciężkowicach) – polski lekarz, literat.
Życiorys.
Franciszek Gumowski uczył się w seminarium we Włocławku, a następnie w Akademii Duchownej w Warszawie. Nie ukończywszy żadnej z nich spróbował również studiów na Wydziale Filologiczno-Historycznym Szkoły Głównej Warszawskiej, z podobnym skutkiem. Aby uniknąć represji po powstaniu styczniowym wyjechał do Berlina i następnie Krakowa, gdzie 25 lipca 1877 roku uzyskał dyplom doktora wszechnauk lekarskich.
Rozpoczął praktykę w Łącku, a następnie pracował w latach 1880–1886 w Krościenku nad Dunajcem, gdzie był lekarzem miejskim. W czasie sezonów letnich praktykował również w Szczawnicy.
W 1887 roku przeniósł się na podobną posadę do Brzostka, gdzie stracił całe mienie w czasie pożaru miasteczka w 1889 roku, a następnie zapadł na chorobę uniemożliwiającą mu przez rok kontynuacje praktyki. W okresie późniejszym pracował jako lekarz w Tarnowie, Bobowie i Ciężkowicach.
Pozostawił wiele utworów literackich, jeszcze w Warszawie publikował swoje utwory poetyckie w czasopiśmie „Opiekun Domowy”. W czasie studiów w Krakowie jego wiersze pojawiały się m.in. w czasopismach „Na Dziś” i „Tygodniku Ilustrowanym”. Pisał również pogadanki o sztukach pięknych, kilka biografii zamieścił w Opiekunie Domowym (pod pseudonimem Xawery Drużba). W 1870 roku wydał w Warszawie większy wiersz pt. "Przekleństwo". Wiele jego utworów pozostaje niewydanych.
Życie rodzinne.
Franciszek Gumowski ożenił się z Józefą (Józefiną) von Stehr, z którą miał 4 dzieci (m.in. Jan Kanty Gumowski i Marian Gumowski).
Upamiętnienie.
Nazwiskiem Franciszka Gumowskiego nazwano jedną z ulic-deptaków Krościenka nad Dunajcem, odchodzącą od ul. Jagiellońskiej na południe, przy Małym Rynku.

</doc>
<doc id="3004085" url="https://pl.wikipedia.org/wiki?curid=3004085" title="Roman Beregecz">
Roman Beregecz



</doc>
<doc id="3004086" url="https://pl.wikipedia.org/wiki?curid=3004086" title="Szeroki Żleb (Dolina Rybiego Potoku)">
Szeroki Żleb (Dolina Rybiego Potoku)

Szeroki Żleb – żleb w masywie Miedzianego w polskich Tatrach Wysokich. Opada z wysokości ok. 2130 m do Półwyspu Miłości nad Morskim Okiem (1395 m), ma więc ok. 735 różnicy wysokości i jest najdłuższą formacją skalną na południowo-wschodnich stokach Miedzianego. Jego orograficznie prawe ograniczenie tworzą Kieszonkowe Turnie, lewe szeroka grzęda oddzielająca go od Marchwicznego Żlebu (w jej dolnej części znajduje się Urwany Żleb).
Jest to żleb lawinowy. Nie ma górą tak lejkowatego kształtu, jak sąsiedni Marchwiczny Żleb, jego pole lawinowe jest więc mniejsze, jednak schodzące nim lawiny stale znoszą w dół materiał skalny, powiększając Półwysep Miłości (na niektórych mapach opisany jako Mały Piarżek). Przecina Ceprostradę na wysokości ok. 1500 m. Powyżej tego szlaku turystycznego w Szerokim Żlebie znajduje się wiele niewielkich progów skalnych, a na wysokości ok. 1750 wielki i zbudowany z litej skały próg 40-metrowej wysokości o pionowych bocznych ścianach. Zimą tworzy się na nim lodospad o maksymalnym nachyleniu 80°, ale tylko na początku zimy, później cały żleb jest równo zawalony śniegiem. Latem próg ten łatwo można go obejść po lewej (patrząc od dołu) stronie. Kilkadziesiąt metrów powyżej progu żleb rozwidla się, krótka odnoga wcina się w grzędę oddzielającą Szeroki Żleb od Marchwicznego Żlebu, a w rozwidleniu znajduje się 30-metrowej wysokości turniczka.
Łatwiejszymi fragmentami żlebu dawniej chodzili pasterze, górnicy, narciarze i turyści. Obecnie cały rejon Miedzianego to obszar ochrony ścisłej. Pierwsze zimowe przejście 40-metrowego progu z górną asekuracją: Władysław Cywiński 27 grudnia 2002, tego samego dnia 5 godzin później (ale bez górnej asekuracji): Przemysław Łoziński i Marek Ziółkowski. Pierwsze opisane przejście letnie całego żlebu: Władysław Cywiński i Piotr Gruszka 2 sierpnia 2003.

</doc>
<doc id="3004091" url="https://pl.wikipedia.org/wiki?curid=3004091" title="Uroczyska Roztocza Wschodniego">
Uroczyska Roztocza Wschodniego

Uroczyska Roztocza Wschodniego (PLH060093) – projektowany specjalny obszar ochrony siedlisk, aktualnie obszar mający znaczenie dla Wspólnoty, położony na Roztoczu Wschodnim, na zachód od Hrebennego. Leży w obrębie dwóch województw: podkarpackiego (gminy Horyniec-Zdrój i Narol w powiecie lubaczowskim) i lubelskiego (gmina Lubycza Królewska w powiecie tomaszowskim). Obejmuje obszar 5810 ha, który w większości stanowią zwarte lasy.
Prawie cały teren obszaru leży w granicach Południoworoztoczańskiego Parku Krajobrazowego. Na terenie obszaru znajduje się rezerwat przyrody Jalinka.
W obszarze występuje kilka typów siedlisk z załącznika I dyrektywy siedliskowej, wśród których można wymienić następujące:
Świat zwierzęcy reprezentują m.in.:

</doc>
<doc id="3004092" url="https://pl.wikipedia.org/wiki?curid=3004092" title="Cementownia Odra">
Cementownia Odra

Cementownia „Odra” S.A. – cementownia mieszcząca się w Opolu-Zakrzowie, wybudowana w 1911 roku.
Historia.
Cementownia Odra powstała w 1911 roku pod nazwą Opole-Port na terenach fabryki cementu składającej się z trzech zakładów wyposażonych w piece szybowe. Początkowo piece obrotowe posiadały wydajność dobową 250 ton, jednak z czasem roczna produkcja zaczęła wynosić w granicach 250 tysięcy ton cementu. W latach 1948–1951 odbudowywano Cementownię Odra zniszczoną w wyniku działań wojennych. Była w tamtym okresie największą inwestycją przemysłu cementowego w Polsce. Modernizacja cementowni była realizowana w latach 1954–1956. W 1975 roku Cementownia Odra osiągnęła szczytową produkcję cementu na skalę 895 tysięcy ton.
W 1992 roku Cementownia Odra została przekształcona w jednoosobową spółkę akcyjną Skarbu Państwa Cementownia „Odra” S.A., a rok później w ramach rządowego programu prywatyzacji przemysłu cementowego pakiet kontrolny akcji nabyła Firma Miebach Projektgesellschaft GmbH z Dortmundu, która zobowiązała się do modernizacji Cementowni. W grudniu 1999 roku została przebudowana linia technologiczna razem z towarzyszącymi obiektami, następnie przekazana do eksploatacji ciągłej. Dzięki obniżce jednostkowego zużycia ciepła na wypalanie klinkieru, emisji gazów energii elektrycznej Cementownia stała się zakładem przyjaznym dla środowiska.

</doc>
<doc id="3004093" url="https://pl.wikipedia.org/wiki?curid=3004093" title="ARD-alpha">
ARD-alpha

ARD-alpha – niemiecka stacja telewizyjna należąca do Bayerischer Rundfunk (BR), bawarskiego publicznego nadawcy radiowo-telewizyjnego. 
Została uruchomiona w 1998 roku pod nazwą BR-alpha, zaś jej ramówka ma charakter edukacyjno-dokumentalny, ze szczególnym naciskiem na takie dziedziny jak religia, muzyka, literatura, filozofia, kultura i sztuka. Oprócz produkcji własnych BR kanał pokazuje audycje innych członków ARD, korzysta także z biblioteki programowej austriackiego nadawcy publicznego Österreichischer Rundfunk. 28 czerwca 2014 kanał zmienił nazwę na ARD-alpha, co miało podkreślać większy niż dotąd udział pozostałych niemieckich publicznych nadawców regionalnych w jego tworzeniu. Od strony organizacyjnej nadal pozostaje on jednak w strukturach BR. 
Stacja dostępna jest w Bawarii i na sąsiednich obszarach w cyfrowym przekazie naziemnym oraz w sieciach kablowych. Można ją również oglądać w niekodowanym przekazie z satelity Astra 1M.

</doc>
<doc id="3004096" url="https://pl.wikipedia.org/wiki?curid=3004096" title="Arseniusz (Czechowcew)">
Arseniusz (Czechowcew)

Arseniusz, imię świeckie Andriej Lwowicz Czechowcew (ur. 10 marca 1866, zm. 4 października 1945) – rosyjski biskup prawosławny, misjonarz wśród emigrantów ukraińskich w Stanach Zjednoczonych i Kanadzie, jeden z twórców monasteru św. Tichona Zadońskiego w South Canaan.
Życiorys.
Był synem cerkiewnego psalmisty. Edukację teologiczną odebrał w seminarium duchownym w Charkowie. W 1885 ożenił się. Z żoną imieniem Paraskiewa miał syna Dionisija. Dwa lata później przyjął święcenia diakońskie, zaś w 1890 – święcenia kapłańskie. Służył w różnych cerkwiach w guberni charkowskiej. W latach 90. XIX w. jego żona zmarła. Zaczął wówczas umartwiać się, śpiąc w trumnie i nosząc kajdany, następnie zaś porzucił parafię i wędrował po szczególnych miejscach kultu na terytorium Rosji. Był m.in. w Monasterze Wałaamski, służył razem z późniejszym świętym Janem Kronsztadzkim. Ostatecznie postanowił wstąpić do monasteru i 23 listopada 1900 złożył wieczyste śluby mnisze w Kuriaskim Monasterze Przemienienia Pańskiego (eparchia charkowska).
Z własnej woli zgłosił się do wyjazdu w charakterze misjonarza do Ameryki Północnej, na wezwaniem biskupa Aleutów i Alaski Tichona i w styczniu 1903 przybył do Stanów Zjednoczonych. Pracę duszpasterską prowadził początkowo w jednej z cerkwi w Nowym Jorku. Wspólnie z ks. Aleksym Tothem czynił starania na rzecz propagowania prawosławia wśród emigrantów wyznania greckokatolickiego. Od 1903 kierował parafią w Mayfield, byłą greckokatolicką placówką duszpasterską, której członkowie masowo przeszli na prawosławie. Od momentu dołączenia do rosyjskiej misji prawosławnej w Ameryce propagował koncepcję założenia w Stanach Zjednoczonych pierwszego prawosławnego klasztoru. W maju 1905 monaster taki został założony na farmie w South Canaan. Hieromnich Arseniusz został jego pierwszym przełożonym i w związku z tym otrzymał godność ihumena.
W 1907 udał się na trzy miesiące do Rosji, by zaprosić do osiedlenia się w South Canaan nowych mnichów i pozyskiwać dla wspólnoty ofiarodawców. Otrzymał liczne dary pieniężne oraz 50 cząsteczek relikwii różnych świętych.
Po powrocie do USA na polecenie nowego arcybiskupa amerykańskiego, Platona, został dziekanem rosyjskich parafii w Kanadzie. Centrum jego działalności stało się Winnipeg, początkowo miał pod swoją opieką także cerkwie w Manitobie, Saskatchewan i Albercie. W ciągu najbliższego roku zdołał skłonić do przyjęcia prawosławia 10 niewielkich parafii greckokatolickich, zrzeszających ukraińskich emigrantów z Galicji. Następnie odnosił podobne sukcesy misyjne wśród ukraińskiej ludności osiedlającej się w regionie Edmonton. Było to możliwe dzięki jego znajomości języka ukraińskiego i talentowi kaznodziejskiemu – zyskał przydomek „kanadyjskiego Złotoustego”. W 1909 otrzymał godność archimandryty.
W Kanadzie ihumen Arseniusz rozpoczął wydawanie pisma „Kanadijskaja niwa”, otworzył również w Winnipeg dom dla prawosławnego kapłana i studentów tego wyznania (bez powodzenia starał się utworzyć również tutaj seminarium i monaster). W Edmonton rozpoczął organizację kursów przygotowujących do święceń kapłańskich, co miało umożliwić wyświęcanie nowych duchownych do pracy duszpasterskiej w Kanadzie.
W 1910 na własną prośbę, z powodu choroby, został zwolniony z pracy misyjnej w Kanadzie i wrócił do Rosji. Zamieszkał w Świętogórskiej Pustelni Zaśnięcia Matki Bożej. Od 1913 był także naczelnym misjonarzem eparchialnym w eparchii charkowskiej, z powodzeniem nakłaniając do przejścia na prawosławie baptystów i skopców. W listopadzie 1913 został przełożonym monasteru św. Grzegorza Biziukowskiego w eparchii chersońskiej i odeskiej oraz kierownikiem seminarium misyjnego przy tymże klasztorze. W 1917 wyjechał na front jako kaznodzieja wojskowy.
Po rewolucji październikowej przyłączył się do sił Białych. Był przewodniczącym komisji ds. zbiórki środków na potrzeby Białej Armii. Wzięty do niewoli przez bolszewików, został skazany na rozstrzelanie, jednak noc przed egzekucją razem z innymi więźniami został uwolniony przez oddział niemiecki. Emigrował z Rosji do Serbii. Od 1920 do 1923 był proboszczem parafii w Milanovcach w Macedonii. Następnie przez rok kierował klasztorem Treskavec, zaś od 1924 do 1926 był przełożonym monasteru Świętych Archaniołów w Markowym Gradzie. Równocześnie pracował jako katecheta w gimnazjum w Prilepie.
Dowiedziawszy się, iż Arseniusz przeżył wojnę domową w Rosji, metropolita amerykański Platon zwrócił się do Serbskiego Kościoła Prawosławnego z prośbą o zgodę na opuszczenie przez niego dotychczasowej placówki duszpasterskiej i wyjazd do Ameryki. Zgoda ta została udzielona. 24 maja 1926 archimandryta Arseniusz został w Belgradzie wyświęcony na biskupa Detroit, po czym wyjechał do USA. W Nowym Jorku spotkał się z metropolitą Platon, następnie odwiedził monaster św. Tichona Zadońskiego w South Canaan, wreszcie dotarł do Winnipeg.
W Kanadzie biskup Arseniusz zwalczał wpływy Żywej Cerkwi wśród emigrantów z Rosji, starał się także przeciwdziałać działalności duchownych i świeckich ukraińskich, domagających się utworzenia prawosławnego Kościoła narodowego. W 1928 w liście pasterskim hierarcha stanowczo sprzeciwiał się szowinizmowi narodowemu w Cerkwi, podkreślając, że wszystkich wiernych powinno łączyć wspólne wyznanie. Nakazywał przy tym zakładać przy cerkwiach szkoły parafialne, w których katechizacja i nauka czytania i pisania miałyby odbywać się w językach ojczystych uczniów. W 1929 założył monaster Wniebowstąpienia Pańskiego w Sifton i zainicjował przy nim kursy przygotowujące do kapłaństwa, na których sam wykładał. W 1930 odbył podróż po Stanach Zjednoczonych, w czasie której pozyskiwał środki finansowe dla parafii w Kanadzie.
Odszedł w stan spoczynku na własną prośbę w 1938. Zamieszkał w monasterze w South Canaan. Zgodnie z poleceniem soboru biskupów Metropolii Amerykańskiej utworzył przy nim szkołę teologiczną, która została następnie przekształcona w seminarium, a także założył dom dla emerytowanego duchowieństwa. Wprowadził do nabożeństw w monasterze i szkole język angielski jako drugi język liturgiczny. Za całokształt swojej działalności otrzymał godność arcybiskupa.
Trwa jego proces kanonizacyjny.

</doc>
<doc id="3004097" url="https://pl.wikipedia.org/wiki?curid=3004097" title="Południowa obwodnica Warszawy">
Południowa obwodnica Warszawy



</doc>
<doc id="3004098" url="https://pl.wikipedia.org/wiki?curid=3004098" title="Manny Ramírez">
Manny Ramírez

Manuel Arístides Ramírez Onelcida (ur. 30 maja 1972) – dominikański baseballista występujący na pozycji zapolowego w organizacji Chicago Cubs.
Kariera zawodnicza.
Ramírez został wybrany w 1991 w pierwszej rundzie draftu z numerem trzynastym przez Cleveland Indians i początkowo grał w klubach farmerskich tego zespołu, między innymi w Charlotte Knights, reprezentującym poziom 
Triple-A. W Major League Baseball zadebiutował 2 września 1993 w meczu przeciwko Minnesota Twins jako DH. W sezonie 1994 w głosowaniu do nagrody AL Rookie of the Year Award dla najlepszego debiutanta zajął 2. miejsce za Bobem Hamelinem z Kansas City Royals. Rok później po raz pierwszy wystąpił w All-Star Game i po raz pierwszy otrzymał nagrodę Silver Slugger Award. W 1999 ustanowił klubowy rekord zaliczając najwięcej RBI w sezonie (165).
W grudniu 2000 podpisał 8-letni kontrakt wart 160 milionów dolarów z Boston Red Sox. W 2002 miał najlepszą w American League średnią uderzeń (0,349). W 2004 zagrał we wszystkich meczach World Series i został wybrany najbardziej wartościowym zawodnikiem finałów, w których Red Sox pokonali St. Louis Cardinals 4–0 i zdobyli pierwszy od 1918 roku tytuł mistrzowski, przełamując tym samym tak zwaną Klątwę Bambino.
Trzy lata później zwyciężył w World Series po raz drugi; Red Sox wygrali z Colorado Rockies 4–0. 31 maja 2008 roku w meczu przeciwko Baltimore Orioles jako 24. zawodnik w historii MLB zdobył 500. home runa w karierze. W lipcu 2008 w ramach wymiany zawodników przeszedł do Los Angeles Dodgers. W maju 2009 został zawieszony na 50 meczów za zażywanie niedozwolonych środków dopingujących.
W sierpniu 2010 Dodgers wystawili go na listę transferową, z której został pozyskany przez Chicago White Sox. Wraz z końcem sezonu stał się wolnym agentem. W kolejnym (2011) podpisał kontrakt z Tampa Bay Rays, ale wkrótce (zdążył rozegrać 5 meczów) testy antydopingowe po raz kolejny wykazały obecność niedozwolonych substancji w jego organizmie. Wobec kary 100-meczowego zawieszenia postanowił zakończyć karierę.
W lutym 2012 roku - karę zredukowaną przez władze ligi do 50 spotkań uznano za odbytą - Ramirez zmienił zdanie, przyjmując ofertę Oakland Athletics. Za sezon miał otrzymać 500 tysięcy dolarów (w latach 2005-2010 zarabiał co najmniej 17 milionów dolarów w sezonie), ale z powodu słabej formy odesłano go do Sacramento River Cats w Pacific Coast League (poziom AAA), by w czerwcu rozwiązać kontrakt na prośbę zawodnika.
Grał jeszcze w Águilas Cibaeñas (LIDOM) i EDA Rhinos (CPBL).
W lipcu 2013 podpisał kontrakt z organizacją Texas Rangers i został przydzielony do zespołu Round Rock Express, reprezentującego poziom Triple-A, w którym rozegrał 30 meczów. 13 sierpnia 2013 klub rozwiązał z nim umowę.
25 maja 2014 został grającym trenerem w zespole Triple-A Iowa Cubs, klubie farmerskim Chicago Cubs.

</doc>
<doc id="3004100" url="https://pl.wikipedia.org/wiki?curid=3004100" title="Cyryl Genik">
Cyryl Genik



</doc>
<doc id="3004101" url="https://pl.wikipedia.org/wiki?curid=3004101" title="Cyril Genik">
Cyril Genik

Cyril Genik (oryg. ukr. Кирило Геник, "Kyryło Henyk", ur. 1857 w Berezowie Niżnym, zm. 12 lutego 1925 w Winnipeg) – kanadyjski agent imigracyjny, z pochodzenia Ukrainiec, działacz ukraińskiej społeczności imigracyjnej w Winnipeg.
Życiorys.
Cyryl Genik (Kyryło Henyk) urodził się w 1857 w Berezowie Niżnym w Galicji. Jego rodzicami byli wójt Iwan Henyk oraz jego żona Anna Percowycz. Początkowo uczył się w Kołomyi, następnie przeniósł się do miasta Stanisławowa, aby zakończyć swoją edukację nauczycielską. Zdał maturę we Lwowie, po czym objął posadę nauczyciela w powiecie nadwórniańskim w 1879 roku. W roku 1882 wrócił do rodzinnej wsi i założył tam szkołę. Dwa lata wcześniej założył również firmę oraz spółdzielnię (Sklep Karpacki). W 1890 roku został wybrany do rady miejskiej w mieście, w którym rozpoczął naukę, w Kołomyi.
Za radą Josifa Oleskiwa, profesora, który zachęcał Ukraińców galicyjskich do emigracji do Kanady, Henyk dołączył razem z żoną i czwórką dzieci do drugiej grupy emigratów – 64 Ukraińców, którzy 22 czerwca 1896 dotarli do Quebecu. Swoją grupę doprowadził najpierw do Winnipeg, a następnie do późniejszego miast Stuartburn, które jest obecnie uważane za siedzibę pierwszej ukraińsko-kanadyjskiej wspólnoty w zachodniej Kanadzie. W sierpniu wystąpił o pozwolenie na osiedlenie się w Stuartburn, ale szybko zmienił zdanie i przeniósł się do Winnipeg. W tym samym miesiącu, dzięki rekomendacji Oleskiwa, podjął pracę w kanadyjskim Wydziale Spraw Wewnętrznych jako agent imigracyjny. We wrześniu 1896 został tymczasowym pracownikiem Wydziału, wykonując obowiązki tłumacza. Pracując jako agent imigracyjny, spotykał nowo przybyłych do Kanady Ukraińców. Zachęcał ich do mówienia po angielsku i porzucenia tradycyjnych zwyczajów, w miarę potrzeby służył im jako doradca. W 1898, Cyril Genik został pełnoetatowym pracownikiem kanadyjskiego rządu. Był pierwszym pełnoetatowym pracownikiem kanadyjskiej służby narodowości ukraińskiej.
W 1899 Genik założył Czytelnię im. Tarasa Szewczenki (Taras Shevchenko Reading Hall) w swoim domu, a następnie pierwszą w Kanadzie gazetę w języku ukraińskim pt. "Rolnik Kanadyjski" ("Canadian Farmer"), co nastąpiło w 1903 roku. Mimo że sam nie był religijny, Genik był przekonany, że Ukraińcy powinni założyć niezależny chrześcijański związek wyznaniowy, niezwiązany ani z prawosławiem greckim, ani z Rosyjskim Kościołem Prawosławnego. W latach 1903-1904 utworzył Niezależny Kościół Grecki, we współpracy z duchownymi Kościoła Prezbiteriańskiego w Winnipeg. W 1911 roku, po wyborach powszechnych, w których Partia Liberalna wspierana przez Genika poniosła klęskę. Genik stracił dotychczasową pracę i w ten sposób zakończył swoją działalność publiczną. Mieszkał jeszcze przez jakiś czas w Stanach Zjednoczonych, po czym powrócił do Winnipeg i tam zmarł 12 lutego 1925.
W chwili śmierci Genik był postacią na tyle znaną w ukraińskiej społeczności w Kanadzie, że był przez jej członków nazywany „Kanadyjskim Carem”.

</doc>
<doc id="3004102" url="https://pl.wikipedia.org/wiki?curid=3004102" title="Raquel Liberman">
Raquel Liberman

Raquel Liberman (ur. 10 lipca 1900 w Berdyczowie, zm. 7 kwietnia 1935 w Buenos Aires) – polska Żydówka, która wyemigrowała do Argentyny, gdzie padła ofiarą handlu ludźmi i była zmuszana do prostytucji. W 1929 ujawniła ten proceder, czym przyczyniła się do likwidacji w 1930 organizacji Cwi Migdal, zajmującej się sprowadzaniem kobiet głównie z Europy Wschodniej i organizacją prostytucji.
W Argentynie jest symbolem walki z przemocą i o prawa kobiet. W 2003 Myrtha Schalom napisała o niej powieść "La Polaca (Polka)".

</doc>
<doc id="3004105" url="https://pl.wikipedia.org/wiki?curid=3004105" title="Samodzielny Batalion Partyzancki „Skała”">
Samodzielny Batalion Partyzancki „Skała”

Samodzielny Batalion Partyzancki „Skała” – oddział partyzancki Kedywu Okręgu Kraków Armii Krajowej, sformowany w pierwszych dniach sierpnia 1944 roku w ramach akcji „Burza”. Liczył maksymalnie nieco ponad 500 żołnierzy, jego organizatorem i dowódcą był major Jan Pańczakiewicz ps. „Skała”, od którego batalion przyjął swą nazwę. Organizacyjnie wchodził w skład Grupy Operacyjnej „Kraków”, dowodzonej przez pułkownika Edwarda Godlewskiego ps. „Garda”.
Przygotowywany początkowo do wsparcia niedoszłego powstania w Krakowie, batalion operował w rejonie Miechowa, a na początku września został skierowany na pomoc powstańcom warszawskim. Stoczył liczne potyczki i bitwy z niemieckim wojskiem i policją oraz wspomagającymi ich oddziałami ukraińskimi i rosyjskimi. Największą była bitwa pod Złotym Potokiem 11 września, po której dowództwo zrezygnowało z przebijania się do Warszawy i zarządziło odwrót. Podzielony na trzy samodzielne oddziały partyzanckie batalion prowadził działalność dywersyjną w rejonie na północ od Krakowa i w samym mieście. Jego ostateczne rozwiązanie nastąpiło 15 stycznia 1945 roku, po wkroczeniu wojsk sowieckich i rozbrojeniu przez nich części partyzantów.
Formowanie.
24 czerwca 1944 roku, na naradzie oficerów krakowskiego Kedywu w Karniowie zapadła decyzja o utworzeniu w oparciu o działające już pod ich kontrolą oddziały partyzanckie o kryptonimach „Błyskawica”, „Huragan”, „Grom” i „Skok” dużej jednostki w sile batalionu. Po zatwierdzeniu tej decyzji przez dowództwo Okręgu Kraków na jej organizatora i dowódcę wyznaczono majora Jana Pańczakiewicza, ps. „Skała”, a na miejsce koncentracji okolice Kocmyrzowa. Początkowo oddział miał nosić nazwę Batalionu Szturmowego nr 299.
Oddziały docierały na miejsce formowania batalionu pomiędzy 31 lipca a 8 sierpnia 1944 roku. Poza ich żołnierzami w skład nowo tworzonej jednostki weszli członkowie terenowych oddziałów Armii Krajowej, zaciąg ochotniczy oraz grupa około 30 dywersantów z Krakowa, dowodzona przez porucznika Czesława Skrobeckiego. Wśród żołnierzy batalionu było kilku uczestników udanej ucieczki z Auschwitz 14 lipca 1944 roku oraz około dziesięciu partyzantów radzieckich. 10 sierpnia pułkownik Edward Godlewski ps. „Garda”, dotychczasowy komendant krakowskiego Okręgu AK, wydał Rozkaz Operacyjny nr 1, w którym przedstawiał strukturę organizowanej i dowodzonej przezeń Grupy Operacyjnej, wcielający do niej tworzoną jednostkę pod nową nazwą Samodzielnego Batalionu Partyzanckiego „Skała”, od pseudonimu jej dowódcy.
Struktura.
Samodzielny Batalion Partyzancki „Skała” dzielił się na trzy kompanie, po trzy plutony każda:
Ponadto w skład batalionu wchodziły: pluton specjalny minersko-dywersyjny pod dowództwem porucznika Zygmunta Kaweckiego, ps. „Mars”, pluton łączności, oddziały zwiadu konnego i rowerowego oraz sekcja sanitarna i tabory. Dowodził major Jan Pańczakiewicz, jego adiutantem był kolejny cichociemny, porucznik Henryk Januszkiewicz, ps. „Spokojny”. Kapelanem batalionu (od późnej jesieni 1944 roku) był ksiądz Ludwik Mucha, hubalczyk.
Po sformowaniu stan osobowy batalionu przekraczał 500 osób, w tym 28 oficerów. Stan uzbrojenia nie pozwalał jednak na wyposażenie w broń każdego z żołnierzy.
Działalność bojowa.
Pierwsze starcia.
Samodzielny Batalion Partyzancki „Skała” został sformowany dla wsparcia z zewnątrz planowanego w ramach akcji „Burza” powstania w Krakowie. Jednak na skutek zatrzymania ofensywy wojsk radzieckich na linii Wisły i Wisłoki nie doszło ono do skutku. W tej sytuacji, wobec wzrastającego zagrożenia ze strony Niemców, w połowie sierpnia dowództwo zdecydowało o wymarszu na północ, w kierunku Dziemięrzyc. Wcześniej, 7 sierpnia, batalionowa placówka stoczyła w pobliżu Mogiły potyczkę z niemieckimi lotnikami, zabijając jednego z nich. Następnego dnia zdobyto na Niemcach samochód.
17 sierpnia partyzanci dokonali rekwizycji produktów żywnościowych z mleczarni w Racławicach. Tego samego dnia w Dziemięrzycach zidentyfikowano dwóch Polaków – konfidentów gestapo, którzy wcześniej zdekonspirowali placówkę AK w przedsiębiorstwie, w którym pracowali, doprowadzając do aresztowań i rozstrzelań zatrzymanych. Rozpoznani zostali skazani przez sąd polowy na karę śmierci. Wyrok wykonano.
Po kilkudniowym marszu, 20 sierpnia batalion dotarł w okolice wsi Sadki. Pięciu partyzantów i sanitariuszka z kompanii „Grom – Skok” jechało zdobytym samochodem, ubezpieczając z prawej flanki trasę przemarszu. W pobliżu Gór Miechowskich natknęli się na żołnierzy oddziału Stanisława Jazdowskiego „Żbika” ze 106 Dywizji Piechoty AK, toczących bitwę z Niemcami. Natychmiast włączyli się do walki, w której Niemcy stracili dziesięciu zabitych i dwa samochody, a Polacy dwóch poległych, w tym „Żbika”. Także 20 sierpnia trzyosobowy patrol konny zdobył w Górach Miechowskich na Niemcach jadących motocyklem dwa karabiny i trzy granaty.
21 sierpnia major Pańczakiewicz otrzymał od miejscowych oddziałów AK informację, że Ukraińcy z oddziałów kolaborujących z Niemcami rozpoczęli pacyfikację wsi Zaryszyn. Zaalarmowani partyzanci dotarli w pobliże miejscowości i rozpoczęli natarcie, które spowodowało błyskawiczny odwrót przeważającego liczebnie przeciwnika i uratowało mieszkańców wsi oraz ich dobytek. 26 sierpnia w potyczce z niemieckimi żołnierzami na szosie Kraków – Warszawa zdobyto samochód ciężarowy, pewną ilość broni oraz mapy terenu. Dwa dni później Ukraińcy rozpoczęli, w sile około 700 ludzi, akcję odwetową w Zaryszynie. Wykryci przez zwiad terenowy, zostali zaatakowani przez batalion i zepchnięci w stronę Krzeszówki, gdzie ponieśli poważne straty. Tylko brakowi kontaktu ze 106 Dywizją Piechoty AK, do której nie dotarł wysłany na motocyklu łącznik, rozbity przeciwnik zawdzięczał wydostanie się z pułapki zastawionej przez partyzantów.
30 sierpnia Niemcy, zagrożeni działalnością batalionu w rejonie ważnej szosy Kraków – Warszawa, przystąpili do kontrakcji. Partyzancki patrol został w Sadkach ostrzelany z broni maszynowej, tracąc trzech ludzi. Trzech kolejnych zginęło zaskoczonych w innym rejonie, było kilku rannych. Wobec tego major Pańczakiewicz zdecydował się na przerwanie okrążenia natarciem w kierunku Lasów Sancygniowskich. Udało mu się to i batalion bezpiecznie dotarł w rejon wsi Wodacz, leżącej w kompleksie lasów dóbr Książ Wielki.
Marsz ku Warszawie i bitwa pod Złotym Potokiem.
2 września dowódca batalionu „Skała” otrzymał zgodę na wyruszenie z pomocą walczącej Warszawie. Wymagało to reorganizacji oddziału, pozostawienia na miejscu większości taborów, służb sanitarnych oraz starszych wiekiem bądź niezdolnych do długiego marszu. Część żołnierzy batalionu była niechętna przedsięwzięciu, wolała pozostać walcząc na rodzinnej ziemi bądź sprzyjającym działaniom partyzanckim Podhalu. Wyruszono wieczorem następnego dnia, w sile około 450 ludzi. Linie kolejową Kraków – Warszawa przekroczono ze szczególną ostrożnością, unikając stacjonujących w Tunelu i Kozłowie garnizonów niemieckich.
4 września 25-osobowy pluton z kompanii „Grom – Skok” stoczył pod Mstyczowem potyczkę z niemieckimi lotnikami, zabijając trzech z nich i raniąc dwóch dalszych bez strat własnych. Unikając spodziewanej kontrakcji przeciwnika, nocą batalion opuścił niebezpieczną okolicę. Po kilku dniach forsownych marszów żołnierze dotarli w rejon Szczekocin. Tutaj 25 (według innego źródła ponad 30) z nich, niezdolnych z różnych powodów do dalszej drogi, pozostało w terenowym oddziale partyzanckim Eugeniusza Smarzyńskiego, ps. „Malinowski”. W nocy z 10 na 11 września batalion dotarł do lasów nieopodal Złotego Potoku, do miejsca zwanego Kaczymi Błotami, gdzie wcześniej swe obozowisko mieli miejscowi partyzanci.
Major Pańczakiewicz, w towarzystwie adiutanta porucznika Henryka Januszkiewicza, szefa patrolu BiP podporucznika Zygmunta Kmity ps. „Piotr”, trzech konnych zwiadowców i łącznika, udał się do odległej o kilka kilometrów gajówki, gdzie miał się spotkać z dowódcą 7 Dywizji Piechoty AK, pułkownikiem Gwidonem Kawińskim ps. „Czesław”. Dowodzenie batalionem przekazał kapitanowi Mieczysławowi Cieślikowi, który, będąc niedysponowanym, zdał je z kolei kapitanowi Ryszardowi Nuszkiewiczowi. Po przejechaniu kilkuset metrów sztab i jego osłona natknęli się na oddział przeciwnika. Zginęli podporucznik Kmita i jeden ze zwiadowców, pozostałym udało schronić się w lesie, ale zostali odcięci od batalionu.
11 września Niemcy oraz wspomagające ich oddziały kolaborujące, głównie rosyjskie, rozpoczęli akcję przeciwko partyzantom Kielecczyzny. Około 4000 żołnierzy, w tym kozacka kawaleria, miało przeczesywać lasy w okolicach Złotego Potoku, w tym obozowisko na Kaczych Błotach. Kapitan Nuszkiewicz, nie znający siły przeciwnika, ustawił batalion na pozycjach obronnych. Pierwszy atak Niemców został skierowany na pozycje obronne kompanii „Huragan”, kolejny na pozycje kompanii „Grom – Skok”. Oba zostały odparte za cenę znacznych strat własnych. Po południu jednak Niemcy dotarli do nowych pozycji obronnych, a nawet do stanowiska kapitana Nuszkiewicza. Jednak, także dzięki jego znakomitej postawie, obrona batalionu nie załamała się, co umożliwiło partyzantom oderwanie się od nieprzyjaciela i wycofanie z niebezpiecznego lasu. Po przekroczeniu szosy Janów – Przyrów znaleźli się w bezpieczniejszym, odległym od miejsca bitwy lesie, w którym stacjonował ponadto oddział partyzancki podporucznika Jerzego Kurpińskiego, ps. „Ponury”.
W czasie siedmiogodzinnej bitwy zginęło 12 partyzantów, ciężko rannych było trzech dalszych, utracono tabory i sprzęt łączności. Straty niemieckie wyniosły 68 zabitych i około 120 rannych.
Dalsze działania.
Po bitwie pod Złotym Potokiem, pod nieobecność zagubionego w lesie majora Pańczakiewicza, zdecydowano o rezygnacji z marszu na Warszawę i zawróceniu w kierunku Krakowa. Z oddziału zwolniono około 60 ochotników i ludzi nie posiadających broni, po czym wyruszono do Prądnika Korzkiewskiego. Przez następne dni zdekompletowany batalion odpoczywał, co kilka dni zmieniając miejsce postoju i unikając niemieckich obław. 10 października powrócił i objął dowodzenie major Pańczakiewicz, przyprowadzając ze sobą dwie drużyny, które pod Złotym Potokiem utraciły kontakt z siłami głównymi. Dwa dni później patrol w sile 25 ludzi pod dowództwem Kazimierza Lorysa „Zawały” zajął i unieruchomił pracujący na potrzeby Niemców młyn we wsi Waganowice, zabierając z niego żywność oraz skórzane pasy transmisyjne, które posłużyły do naprawy zniszczonego partyzanckiego obuwia.
4 listopada siedmiu partyzantów oraz łączniczka batalionu, będący bez broni i w cywilnych ubraniach, zostali zamordowani we wsi Pieczonogi przez niemieckich żandarmów dowodzonych przez Leutnanta Wilhelma Baumgartena (komendanta żandarmerii na region miechowski) ze Stützpunktu w Dalewicach. Prawdopodobnie pijani, jadący bryczką żandarmi zaczęli bez ostrzeżenia strzelać do idących pieszo Polaków, a po ich zabiciu pozostawili ciała zlecając ich pochowanie miejscowym chłopom. Nazajutrz partyzanci ekshumowali zwłoki, a po ich identyfikacji pochowali je ponownie z należną czcią. W dowództwie batalionu zapadła decyzja o odwecie na zbrodniarzu, rozpoczęto przygotowanie akcji i rozpoznanie terenu, które prowadził podporucznik Zygmunt Kawecki „Mars”.
W tym czasie, w związku z nadchodzącą zimą, przeprowadzono kolejną reorganizację batalionu, dzieląc go na trzy niezależne oddziały partyzanckie, podporządkowane majorowi Pańczakiewiczowi: OP „Błyskawica” (dowódca podporucznik Bogusław Fiszer ps. „Bolek”), OP „Huragan” (dowódca podporucznik Zbigniew Kwapień ps. „Kuba”), OP „Grom – Skok” (dowódca podporucznik Czesław Ciepiela ps. „Karp”). Każdy liczył około 30 ludzi. Oddziały działały i kwaterowały niezależnie. Pozostałych członków batalionu, przede wszystkim tych, którym nie groziło aresztowanie, urlopowano i rozesłano do domów. Kilkunastu dawnych żołnierzy Kedywu powróciło do Krakowa, gdzie podjęli działalność dywersyjną. Ich dziełem była między innymi rekwizycja kilkunastu milionów złotych z drukarni Banku Emisyjnego przy ul. Berka Joselewicza, przeznaczonych na potrzeby ruchu oporu.
4 grudnia dziesięcioosobowy patrol dowodzony przez porucznika Kaweckiego wyruszył ze wsi Wrocimowice, kierując się na Dalewice. W miejscowości Kąty zamelinowali się w gospodarstwie rodziny Wabików. Spędzili tam cały dzień i następną noc. Około południa 6 grudnia otrzymali wiadomość (od „Poznaniaka”, tłumacza współpracującego z polskim podziemiem), że Baumgarten z niewielkim oddziałem żandarmów przyjechał do Kątów i znajduje się w jednym z gospodarstw. Partyzanci zaskoczyli żandarmów terroryzujących mieszkańców, zabijając Baumgartena i trzech żandarmów. Ranny został jeden z atakujących, w strzelaninie zginął również gospodarz obejścia. Zabicie kapitana żandarmerii, mającego na koncie wiele zbrodni przeciwko polskiej ludności, odbiło się szerokim echem w okolicy, przynosząc partyzantom dużą popularność.
12 grudnia patrol z OP „Błyskawica” zaatakował niemiecki pociąg wiozący cukier z Kazimierzy Wielkiej. Rozbrojono eskortę i skonfiskowano około 100 furmanek przewożonego cukru. Tydzień później patrol z OP „Grom – Skok” rozbroił trzech strażników kolejowych (bahnschutzów), 22 grudnia inny patrol rozbroił trzech Niemców w Teresinie. W Wigilię czwórka partyzantów rozbroiła w Kościelcu czterech Niemców, puszczając ich w samej bieliźnie. Tego samego dnia dwaj przebywający na urlopie w Krakowie partyzanci: Karol Szymoniak „Lolek” i Sławomir Karwat „Sławek” zastrzelili dwóch próbujących ich wylegitymować policjantów, a uciekając zniszczyli granatem policyjny samochód. Wieczorem rozbroili trzech bahnschutzów, a wracając po Świętach do oddziału ośmieszyli Niemca pilnującego polskich robotników przymusowych.
27 grudnia pod Kościelcem patrol partyzantów stoczył potyczkę z Niemcami, zabijając trzech z nich i zdobywając pewną ilość broni. Następnego dnia rozbrojono czterech kolejnych Niemców w Boronicach. W styczniu członkowie Kedywu działający w Krakowie zajmowali się przecinaniem przewodów elektrycznych wiodących do betonowych bloków, mających po eksplozji zlokalizowanych tam ładunków wybuchowych zablokować drogi do miasta nacierającym wojskom radzieckim. Wyróżnił się przy tym zwłaszcza podchorąży Andrzej Rozmarynowicz, ps. „Andrzej”, który 15 stycznia rozbroił bunkry przy ul. Grodzkiej, Placu Dominikańskim i Placu Wszystkich Świętych.
15 stycznia 1945 roku OP „Grom – Skok” został w Pałecznicy rozbrojony przez wojska sowieckie. Na wieść o tym członkowie obu pozostałych oddziałów, „Błyskawicy” i „Huragana” zostali, po zamelinowaniu broni i przebraniu się w cywilne ubrania, rozpuszczeni do domów.
Straty osobowe Samodzielnego Batalionu Partyzanckiego „Skała” w czasie jego działalności wyniosły 37 ludzi poległych w walce lub zamordowanych przez Niemców. Były wśród nich dwie kobiety.
Powojenne losy członków Batalionu.
Wielu żołnierzy „Skały”, w tym dowódca batalionu, było po wojnie represjonowanych i więzionych. Trafili do sowieckich łagrów i więzień UB, byli torturowani i inwigilowani, utrudniano im dostęp do uczelni i stanowisk. Pomimo tego wielu z nich osiągnęło w powojennym życiu godne miejsce. Członkami Samodzielnego Batalionu Partyzanckiego „Skała” byli między innymi:
Upamiętnienie.
Środowisko byłych „Skałowców” i członków krakowskiego Kedywu (formalnie Środowisko Żołnierzy Kedywu i Batalionu Partyzanckiego „Skała” AK) było po wojnie, pomimo prześladowań i szykan, aktywne i silnie ze sobą związane. Głównie ich staraniem powstały liczne pomniki i tablice upamiętniające działalność batalionu, między innymi w Pieczonogach, pod Sadkami, w kościele w Złotym Potoku, Radziemicach, Prądniku Korzkiewskim, Lasach Sancygniowskich i lesie pod Złotym Potokiem, krakowskim kościele kapucynów. W Krakowie znajduje się także ulica Samodzielnego Batalionu Partyzanckiego „Skała”.
Nakładem Wydawnictwa „Skała”, prowadzonego przez środowisko krakowskiego Kedywu, ukazało się kilkanaście książek i broszur poświęconych walce batalionu i losom jego członków. Spotkania żyjących jeszcze byłych członków batalionu oraz ich rodzin, przyjaciół i sympatyków odbywają się w sobotę/niedzielę najbliższą 11 września – rocznicy bitwy pod Złotym Potokiem. W 2012 roku patronat nad spotkaniem objęło Muzeum Armii Krajowej im. Generała Emila Fieldorfa - Nila.

</doc>
<doc id="3004106" url="https://pl.wikipedia.org/wiki?curid=3004106" title="Malta na Letnich Igrzyskach Olimpijskich 1928">
Malta na Letnich Igrzyskach Olimpijskich 1928

Maltę na Letnich Igrzyskach Olimpijskich 1928 reprezentowało dziewięciu zawodników (sami mężczyźni) w jednej dyscyplinie. Był to pierwszy występ reprezentacji Malty na letnich igrzyskach.
Piłka wodna.
W turnieju piłki wodnej reprezentacja Malty zajęła 5 miejsce.

</doc>
<doc id="3004109" url="https://pl.wikipedia.org/wiki?curid=3004109" title="Teoria Barro-Ricardo">
Teoria Barro-Ricardo



</doc>
<doc id="3004110" url="https://pl.wikipedia.org/wiki?curid=3004110" title="Zwiastowanie (obraz El Greca z 1614)">
Zwiastowanie (obraz El Greca z 1614)

Zwiastowanie – obraz olejny hiszpańskiego malarza pochodzenia greckiego Dominikosa Theotokopulosa, znanego jako El Greco.
El Greco zobrazował scenę zaczerpniętą z Nowego Testamentu, opisaną jedynie w kanonicznej Ewangelii Łukasza. Motyw zwiastowania Marii przez Archanioła Gabriela był często przedstawiany przez malarzy różnych epok i interpretowany na wiele sposobów. Do namalowania kolejnej wersji Zwiastowania zmusiła go umowa zawarta z administratorem szpitala św. Jana Chrzciciela zwanego szpitalem Tavera w Toledo, Pedrem Salazarem de Mendoza w 1608 roku. Umowa opiewała na wykonanie trzech nastaw ołtarzowych. Dwoma pozostałymi obrazami były "Chrzest Jezusa" i "Otwarcie piątej pieczęci Apokalipsy".
Opis obrazu.
Według zachowanych dokumentów zamówienie dla szpitala było jednym z ostatnich zamówień w życiu El Greca. Z tego zamówienia jedynie "Chrzest Jezusa" został w całości ukończony przez artystę.
El Greco zmienił nieco kompozycję obrazu w porównaniu do wcześniejszych wersji. Wydłużona sylwetka Marii została ukazana w chwili, gdy zaskoczona pojawieniem się Archanioła podrywa się z klęcznika. Jej lewa ręka nadal spoczywa na modlitewniku, a prawa dłoń jest podniesiona w geście znanym z "poprzedniej wersji "Zwiastowania"". Archanioł stąpa twardo na posadzce w kształcie szachownicy. Jego prawa ręka wskazuje na Marię, właśnie przekazał jej dobrą nowinę. Nad nimi Duch Święty w postaci gołębicy wynurza się ze światła. Zgodnie z teorią neoplatońską, którą interesował się El Greco, światło staje się tu wyrazem i syntezą boskości.
Na samej górze artysta umieścił rząd aniołów grających na instrumentach. Część ta w nieustalonym dotąd okresie została odcięta od płótna. Szczęśliwie fragment ten znalazł się w 1931 roku w Galerii Narodowej w Atenach.

</doc>
<doc id="3004115" url="https://pl.wikipedia.org/wiki?curid=3004115" title="Pałac Weißenstein w Pommersfelden">
Pałac Weißenstein w Pommersfelden

Pałac Weißenstein − (niem. "Schloss Weißenstein") – pałac w stylu barokowym w Pommersfelden w Niemczech.
Historia.
Pałac w Pommersfelden został wzniesiony przez księcia-biskupa Bambergu i arcybiskupa Moguncji Lothara Franza von Schönborna, według projektu Johanna Dientzenhofera oraz Johanna Lucasa von Hildebrandta. Marstall wybudowano według projektu Maximiliana von Welscha. Prace trwały w latach 1711-1718. Jako materiału użyto lokalnych piaskowców. Pałac, jako rezydencja letnia, pozostaje własnością rodziny Schönbornów.
Kolekcje.
W pałacu przechowywana jest największa prywatna kolekcja malarstwa barokowego w Niemczech, obejmująca ponad 600 dzieł. Wśród posiadanych obrazów z epoki renesansu i baroku, znajdują się dzieła m.n.: Petera Paula Rubensa, Albrechta Dürera, Tycjana, Rembrandta i Van Dycka.

</doc>
<doc id="3004117" url="https://pl.wikipedia.org/wiki?curid=3004117" title="Na szlaku Alleluja">
Na szlaku Alleluja

Na szlaku Alleluja – amerykański western z 1965 roku w reżyserii Johna Sturgesa.

</doc>
<doc id="3004118" url="https://pl.wikipedia.org/wiki?curid=3004118" title="Belgian Reactor 3">
Belgian Reactor 3

Belgian Reactor 3 (BR3) – belgijski badawczy reaktor wodny ciśnieniowy pracujący w latach 1962–1987, położony koło miejscowości Mol; pierwszy reaktor PWR jaki powstał poza terytorium Stanów Zjednoczonych i pierwszy taki zdemontowany. Reaktor zasilał demonstracyjną elektrownię jądrową, służącą do testowania różnych elementów paliwowych. Placówka stanowiła również centrum edukacji dla kadr planowanych belgijskich elektrowni jądrowych. W latach pracy elektrowni niemal każdy pracownik elektrowni jądrowej Doel i Tihange odbywał staż lub pracował wcześniej właśnie w BR3. Szkolono tu także pierwszych operatorów francuskich reaktorów PWR.
Budowę rozpoczęto 1 listopada 1957 w kooperacji z Francją. Sam reaktor został dostarczony przez amerykańską firmę Westinghouse (był to pierwszy reaktor tej firmy w Europie). Elektryczna moc netto wynosiła 10 MW (12 MW brutto; termiczna 42 MW). Reaktor obsługiwany był przez SCK•CEN.
Reaktor osiągnął stan krytyczny (samopodtrzymującą się reakcję łańcuchową) 19 sierpnia 1962. Dwudziestego piątego października tego samego roku został podłączony do sieci elektrycznej. Trwale wyłączony 30 czerwca 1987 stał się pierwszym reaktorem typu PWR wyłączonym w Europie. Demontaż elektrowni (rozpoczęty w 1991), i dwóch innych wybranych, był finansowany (od 1989) z europejskiego funduszu badań nad wiedzą naukową i technologiczną na temat demontażu i dezaktywacji elektrowni jądrowych (EC-CND) w rzeczywistych warunkach. Demontaż zakończono w 2011.
Kampanie paliwowe.
Przez cały swój czas pracy reaktor wygenerował 964,6 GWh energii elektrycznej, z której do sieci dostarczono 851,7 GWh, działając średnio przez 40,2% czasu w ramach 11 kampanii paliwowych (załadunków paliwa). Przez wiele lat w reaktorze różne kraje testowały swoje konstrukcje elementów paliwowych.

</doc>
<doc id="3004122" url="https://pl.wikipedia.org/wiki?curid=3004122" title="Radio Wien">
Radio Wien

Radio Wien ("Radio Wiedeń") – austriacka stacja radiowa należąca do publicznego nadawcy radiowo-telewizyjnego Österreichischer Rundfunk (ORF) i pełniąca w jego sieci rolę rozgłośni regionalnej dla kraju związkowego Wiedeń. Została uruchomiona w 1955 jako wiedeńska mutacja radia Ö2, zaś od 1998 stanowi w pełni samodzielną stację. Ramówka składa się z audycji mówionych na rozmaite tematy oraz muzyki programowanej według formatu soft AC.
Stacja dostępna jest w Wiedniu i okolicach w analogowym przekazie naziemnym, można jej również słuchać w Internecie oraz w niekodowanym przekazie z satelity Astra 1L. 

</doc>
<doc id="3004123" url="https://pl.wikipedia.org/wiki?curid=3004123" title="Terneuzen (gmina)">
Terneuzen (gmina)

Terneuzen – gmina w prowincji Zelandia w Holandii. Według spisu ludności z 1 maja 2013 roku gmina liczy 54 730 osób. Siedzibą władz jest Terneuzen. Zarządzającym jest Jan Lonink.

</doc>
<doc id="3004124" url="https://pl.wikipedia.org/wiki?curid=3004124" title="Togo na Mistrzostwach Świata w Lekkoatletyce 2013">
Togo na Mistrzostwach Świata w Lekkoatletyce 2013

Togo na Mistrzostwach Świata w Lekkoatletyce 2013 – reprezentacja Togo podczas czempionatu w Moskwie liczyła 1 zawodnika.

</doc>
<doc id="3004125" url="https://pl.wikipedia.org/wiki?curid=3004125" title="Terneuzen">
Terneuzen



</doc>
<doc id="3004128" url="https://pl.wikipedia.org/wiki?curid=3004128" title="Mistrzostwa Europy w Koszykówce Mężczyzn 2013 (eliminacje)/Grupa B">
Mistrzostwa Europy w Koszykówce Mężczyzn 2013 (eliminacje)/Grupa B

Wyniki spotkań.
"Godziny rozpoczęcia spotkań to godziny czasu lokalnego"

</doc>
<doc id="3004129" url="https://pl.wikipedia.org/wiki?curid=3004129" title="Beli płast">
Beli płast

Beli płast () – wieś w południowej Bułgarii, w obwodzie Kyrdżali, w gminie Kyrdżali. Według danych Narodowego Instytutu Statystycznego, 31 grudnia 2016 roku wieś liczyła 364 mieszkańców.

</doc>
<doc id="3004130" url="https://pl.wikipedia.org/wiki?curid=3004130" title="Tonga na Mistrzostwach Świata w Lekkoatletyce 2013">
Tonga na Mistrzostwach Świata w Lekkoatletyce 2013

Tonga na Mistrzostwach Świata w Lekkoatletyce 2013 – reprezentacja Tonga podczas czempionatu w Moskwie liczyła 1 zawodnika.

</doc>
<doc id="3004131" url="https://pl.wikipedia.org/wiki?curid=3004131" title="Samodzielny Batalion Partyzancki &quot;Skała&quot;">
Samodzielny Batalion Partyzancki &quot;Skała&quot;



</doc>
<doc id="3004132" url="https://pl.wikipedia.org/wiki?curid=3004132" title="Bjała polana">
Bjała polana

Bjała polana (bułg. "Бяла поляна") – wieś w południowej Bułgarii, w obwodzie Kyrdżali, w gminie Kyrdżali. Według danych Narodowego Instytutu Statystycznego, 31 grudnia 2011 roku wieś liczyła 108 mieszkańców.

</doc>
<doc id="3004136" url="https://pl.wikipedia.org/wiki?curid=3004136" title="Joe Girardi">
Joe Girardi

Joseph Elliott Girardi (ur. 14 października 1964) – amerykański baseballista, który występował na pozycji łapacza przez 15 sezonów w Major League Baseball.
Kariera zawodnicza.
Girardi studiował na Northwestern University, gdzie w latach 1983–1986 grał w drużynie uniwersyteckiej Northwestern Wildcats. W 1986 został wybrany w piątej rundzie draftu przez Chicago Cubs i początkowo występował w klubach farmerskich tego zespołu, między innymi w Pittsfield Cubs, reprezentującym poziom Double-A. W MLB zadebiutował 4 kwietnia 1989 w meczu przeciwko Philadelphia Phillies, w którym zaliczył dwa uderzenia i zdobył runa. W listopadzie 1992 został zawodnikiem nowo utworzonego klubu Colorado Rockies, w którym grał przez trzy sezony.
Pod koniec 1995 w ramach wymiany zawodników przeszedł do New York Yankees, z którym zwyciężał w World Series trzykrotnie (w 1996, 1998 i 1999 roku). W grudniu 2000 podpisał kontrakt jako wolny agent z Chicago Cubs. W 2000 został powołany do All-Star Game w miejsce kontuzjowanego Mike'a Piazzy. W 2003 był zawodnikiem St. Louis Cardinals, w którym zakończył zawodniczą karierę.
Kariera menedżerska.
W 2006 został menadżerem Florida Marlins, jednak po zakończeniu sezonu został zwolniony z tego stanowiska, mimo iż został wybrany menadżerem sezonu w National League. Od października 2007 pełni tę funkcję w New York Yankees. W sezonie 2009 Yankees zdobyli 27. w historii klubu mistrzowski tytuł po pokonaniu w World Series Philadelphia Phillies 4–2. W październiku 2013 podpisał nowy, czteroletni kontrakt z Yankees. W październiku 2017, po przegranych przez Yankees American League Championship Series z Houston Astros, zarząd klubu poinformował, iż kontrakt z Girardim nie zostanie przedłużony.
26 października 2019 został menadżerem Philadelphia Phillies.
Statystyki menadżerskie.
"Stan na koniec sezonu 2017"

</doc>
<doc id="3004137" url="https://pl.wikipedia.org/wiki?curid=3004137" title="Miasta Libanu">
Miasta Libanu

Według danych oficjalnych pochodzących z 2005 roku Liban posiadał ponad 20 miast o ludności przekraczającej 7 tys. mieszkańców. Stolica kraju Bejrut jako jedyne miasto liczyło ponad 1 milion mieszkańców; 3 miasta z ludnością 100÷500 tys.; 4 miasta z ludnością 50÷100 tys.; 3 miasta z ludnością 25÷50 tys. oraz reszta miast poniżej 25 tys. mieszkańców.
Największe miasta w Libanie.
Największe miasta w Libanie według liczebności mieszkańców (stan na 01.01.2005):

</doc>
<doc id="3004138" url="https://pl.wikipedia.org/wiki?curid=3004138" title="Austria na Mistrzostwach Świata w Lekkoatletyce 2013">
Austria na Mistrzostwach Świata w Lekkoatletyce 2013

Austria na Mistrzostwach Świata w Lekkoatletyce 2013 – reprezentacja Austrii podczas czempionatu w Moskwie liczyła 2 zawodników.

</doc>
<doc id="3004142" url="https://pl.wikipedia.org/wiki?curid=3004142" title="Utikuma Lake">
Utikuma Lake

Utikuma Lake – jezioro położone w Kanadzie, w północno-centralnej części prowincji Alberta. Leży 30 km na północ od Małego Jeziora Niewolniczego, pomiędzy Bicentennial Highway a Alberta Highway 750. 
Całkowita powierzchnia zbiornika wynosi 288 km², włączając 15,3 km² powierzchni wysp. Jezioro jest płytkie, najgłębszy punkt ma 5,5 m i leży na wysokości 648 m n.p.m. Woda z niego wypływa przez rzekę Utikuma, następnie Wabasca i Peace.
Nazwa "Utikuma" pochodzi z języka kri i oznacza dużą sieję.
Rezerwat Indian "Utikoomak Lake 155" Indian Whitefish Lake znajduje się na północnym brzegu jeziora.

</doc>
<doc id="3004146" url="https://pl.wikipedia.org/wiki?curid=3004146" title="Heterotidinae">
Heterotidinae



</doc>
<doc id="3004149" url="https://pl.wikipedia.org/wiki?curid=3004149" title="Pomnik Bojownikom o Polskość Śląska Opolskiego">
Pomnik Bojownikom o Polskość Śląska Opolskiego

Pomnik Bojownikom o Polskość Śląska Opolskiego (dawniej: pomnik Bojownikom o Wolność Śląska Opolskiego), potocznie: opolska Nike – pomnik w Opolu przy placu Wolności, autorstwa Jana Borowczaka, odsłonięty 9 maja 1970 roku. Przedstawia on Nike z rozpostartymi skrzydłami (symbolizującą zwycięstwo i wolność), stojącą na turze. Wysokość pomnika to 15 m, a jego masa wynosi ponad 400 Mg. W mowie obiegowej pomnik zwany jest „babą na byku”, względnie „babą na krowie”. Odbywają się pod nim obchody świąt Pracy, Konstytucji 3 maja i Niepodległości.
Historia.
Prace nad pomnikiem trwały od lat 60. XX wieku; jego projektantem był Jan Borowczak, a współpracownikami byli, między innymi, architekt Florian Jesionowski, odpowiedzialny za projekt otoczenia pomnika, i konstruktor Tadeusz Gruchała. Zgodnie z początkowym konceptem pomnik miał przedstawiać strzelającą z łuku w niebo kobietę – Nike – symbolizującą chwałę i zwycięstwo, na żubrze, symbolizującym siłę polskości, walkę, wytrwanie i upór.
Decyzję o budowie pomnika podjęto w 1970, dając wykonawcy – Opolskiemu Przedsiębiorstwu Budownictwa Przemysłowego – 28 dni na realizację. Technicznej pomocy przy realizacji udzielili pracownicy opolskiego oddziału Zakładów Naprawczych Taboru Kolejowego. Monument wykonano ze stali i betonu, a w późniejszym czasie pokryto go brązem. Pod pomnikiem zlokalizowano pomieszczenie z półkami, na których miały być złożone urny z prochami powstańców śląskich oraz studnią, która znajdowała się w tym miejscu jeszcze przed postawieniem monumentu. Pomnik Bojownikom o Wolność Śląska Opolskiego został odsłonięty 9 maja 1970, w 25. rocznicę zakończenia II wojny światowej i powrotu Opola do macierzy.
W 1998, z okazji 75. rocznicy powstania Związku Polaków w Niemczech oraz 60. rocznicy ogłoszenia "Pięciu prawd Polaka" (co miało miejsce 6 marca 1938 na I Kongresie Polaków w Niemczech), wmurowano w podstawę pomnika tablicę ze wspomnianymi prawdami. W tym czasie przemianowano obiekt na „pomnik Bojownikom o Polskość Śląska Opolskiego”.
Pod koniec pierwszej dekady XXI wieku rozważano rozebranie pomnika i ogłoszenie konkursu na nowe zagospodarowanie zajmowanego przez niego obszaru. Powodem były niepewność stanu technicznego oraz wycena remontu z 2001, według której prace miałyby kosztować 300 000 zł. Po ekspertyzie, zleconej przez miejskiego konserwatora zabytków, która oceniła stan betonu na dobry, zdecydowano się na odnowienie pomnika. Na cel ten przeznaczono kwotę 143 000 zł. Przetarg wygrała firma Materia, oferując wykonanie prac za 119 000 zł. Renowacji dokonano w 2011; prace remontowe miały trwać od maja do października, ale ostatecznie przeprowadzono je w okresie od września do października. W trakcie prac zdjęto, przez młotkowanie, powłokę z brązu, przywracając tym samym wcześniejszy kolor. Prezydent Opola rozważał umieszczenie przy okazji prac renowacyjnych na boku cokołu tablic upamiętniających osoby zasłużone dla polskości na Śląsku Opolskim. Z pomysłu tego wycofano się, natomiast Urząd Marszałkowski ufundował jedną tablicę upamiętniającą lwowskich kadetów poległych podczas III powstania śląskiego. Jej odsłonięcie miało miejsce 11 listopada 2011.

</doc>
<doc id="3004150" url="https://pl.wikipedia.org/wiki?curid=3004150" title="Yasuhiko Okudera">
Yasuhiko Okudera

 – japoński piłkarz występujący na pozycji pomocnika. Wieloletni zawodnik klubów niemieckich.
Kariera piłkarska.
Yasuhiko Okudera karierę piłkarską rozpoczął w Furukawa Electric, w którym osiągał sukcesy w rozgrywkach krajowych oraz stanowił człon tej drużyny. W 1977 roku wyjechał do RFN grać w 1. FC Köln, stając się tym samym pierwszym zawodowym piłkarzem japońskim grającym w Europie. W drużynie zadebiutował 5 października 1977 roku. Już w pierwszym sezonie w Kolonii zdobył z drużyną dublet: mistrzostwo Niemiec i Puchar Niemiec, a dwa lata później dotarł do półfinału Pucharu Europy. W drużynie 1. FC Köln grał do 1980 roku.
Następnie grał w: Herthcie Berlin, Werderze Brema. W 1986 roku wrócił do Furukawa Electric, gdzie w 1987 roku zdobył Azjatycką Ligę Mistrzów, a w 1988 roku zakończył karierę piłkarską.
Reprezentacja Japonii.
Yasuhiko Okudera w reprezentacji Japonii zadebiutował dnia 12 lipca 1972 roku w Kuala Lumpur w wygranym 4:1 meczu z reprezentacją Kambodży w ramach Turnieju Merdeka. Następnie z powodu wyjazdu do RFN przez prawie dziesięć lat nie mógł grać w drużynie narodowej. Po powrocie do ojczyzny wrócił w 1986 roku. Ostatni mecz Okudery w reprezentacji miał miejsce 26 października 1987 roku w Tokio w przegranym 0:2 z reprezentacją Chin w kwalifikacjach do igrzysk olimpijskich 1988 w Seulu. Łącznie w reprezentacji rozegrał 32 mecze i strzelił 9 goli.
Po zakończeniu kariery.
Okudera po zakończeniu kariery był prezesem JEF United Ichihara Chiba, a w 1996 roku był jej pierwszym trenerem. Obecnie jest prezesem japońskiego Yokohama FC, oraz był przez jakiś czas prezesem angielskiego Plymouth Argyle

</doc>
<doc id="3004155" url="https://pl.wikipedia.org/wiki?curid=3004155" title="Skylab 4">
Skylab 4

Skylab 4 – trzecia, ostatnia załoga bazy satelitarnej, wysłana w ramach programu Skylab.
Misja.
Start trzeciej załogi stacji Skylab nastąpił 16 listopada 1973 roku. Stanowili ją trzej nowicjusze. Pierwotnie wyprawa miała trwać 59 dni, ale ostatecznie zdecydowano, że potrwa 84 dni. Członkowie tej załogi przejawiali usposobienie odmienne niż wszyscy ich poprzednicy – radzieccy i amerykańscy. Pracowali niemrawo, nie nadążając za programem, choć nie skarżyli się na dolegliwości zdrowotne. Niemniej jednak wykonali obszerny program badań, które między innymi obejmowały obserwacje komety Kohoutka. Astronauci fotografowali ją w promieniowaniu widzialnym i nadfioletowym w czasie pobytów na zewnątrz stacji, gdy zaś zbliżała się do Słońca przez teleskopy przeznaczone do badań Słońca. Ogółem wykonali około 75 000 fotografii komety i Słońca. Zużyli na rejestrację danych 30 000 metrów taśmy magnetycznej. Poza tym wykonali około 20 000 zdjęć Ziemi; odkryto przy tym w ciepłych prądach morskich rejony z chłodną wodą, liczące do 65 kilometrów. W prowadzeniu badań przeszkadzał niedostatek energii elektrycznej, wywołany pogorszeniem orientacji fotoogniw ku Słońcu. Dzięki wyprawie uzyskano 75 000 obrazów z teleskopu ATM, 17 000 z aparatury EREP i 50 km taśm magnetycznych z zapisami pomiarów. Astronauci musieli także wykonać liczne drobne naprawy wyposażenia stacji. W końcu jednak napotkali niemożliwe do wykonania zadania doświadczalne i musieli przedyskutować to z kontrolerami lotu, wskutek czego stworzono bardziej realistyczny plan pracy. Była to ważna lekcja planowania zadań przyszłych stacji kosmicznych. Ta załoga okazała się jednak najbardziej produktywna ze wszystkich. Na Ziemię powrócili 8 lutego 1974 roku, po 84 dniach, 1 godzinie i 16 minutach, i wykonaniu 1214 okrążeń Ziemi. Podczas pobytu na stacji astronauci przelecieli 55,2 mln km. Po powrocie okazało się, że są wyżsi o 2 cm.
EVA.
Astronauci czterokrotnie wychodzili na zewnątrz stacji: 

</doc>
<doc id="3004156" url="https://pl.wikipedia.org/wiki?curid=3004156" title="Do Right to Me Baby (Do Unto Others)">
Do Right to Me Baby (Do Unto Others)

Do Right to Me Baby (Do Unto Others) – piosenka skomponowana przez Boba Dylana, nagrana przez niego w maju 1979 r., wydana na albumie "Slow Train Coming" w sierpniu 1979 r. oraz jako strona B singla "Slow Train" w styczniu 1980 r. Znany także jako "Do Right to Me, Baby (Do Unto Others)"
Historia i charakter utworu.
Utwór ten został nagrany w Muscle Shoals Sound Studio w Sheffield w Alabamie 4 maja 1979 r. Była to piąta sesja nagraniowa tego albumu. Producentem sesji byli Jerry Wexler i Barry Beckett.
Jak sugerują niektórzy Dylanolodzy, właśnie ten utwór utrzymany w rytmie reggae mógł być jego pierwszą kompozycją po konwersji na chrześcijaństwo. Dylan wykonywał tę piosenkę już na swoim ostatnim występie w grudniu 1978 r..
Być może powstała ona w pewnej relacji do jego dawnej kompozycji "All I Really Want to Do". Dylan wymienia warunki, które powinny być spełnione w związku, ale czyni to poprzez negację, jak w "All I Really Want to Do". Piosenka ta może być oczywiście równie dobrze skierowana do Boga, a nie do kobiety. Ze względu na swoją prostotę, piosenka ta była często krytykowana i porównywana nawet do parodii.
Dylan wykonywał ją na koncertach w roku 1979 oraz na początku roku 1980.
Dyskografia.
Strona B singla "Slow Train" - (styczeń 1980)

</doc>
<doc id="3004157" url="https://pl.wikipedia.org/wiki?curid=3004157" title="Zbigniew Wyskiel">
Zbigniew Wyskiel

Zbigniew Edward Karol Wyskiel (ur. 11 listopada 1912 w Zagórzu, zm. 9 kwietnia 1940 w Katyniu) – prawnik, podporucznik rezerwy piechoty Wojska Polskiego, ofiara zbrodni katyńskiej.
Życiorys.
Urodził się 11 listopada 1912 w Zagórzu. Był synem Edwarda i Zofii z domu Słowikowskiej (zm. 1973). Wyskielowie mieszkali w Zagórzu od pokoleń. Dziadek Zbigniewa był budowniczym na kolei, ojciec kierownikiem poczty. Ojciec Edward (ur. 1883) był działaczem Polskiego Towarzystwa Gimnastycznego „Sokół” w Zagórzu, podczas I wojny światowej dowódca patroli w C. K. Armii. Zbigniew Wyskiel ukończył szkołę powszechną im. św. Kazimierza w Zagórzu. 
30 maja 1932 zdał egzamin dojrzałości w Państwowym Gimnazjum im. Królowej Zofii w Sanoku (w jego klasie byli m.in. Mieczysław Granatowski, Franciszek Malik i Ludwik Warchał – wszyscy również późniejsi żołnierze Wojska Polskiego, w tym dwaj ostatni to ofiary zbrodni katyńskiej). W 1939 ukończył prawo na Wydziale Prawa Uniwersytetu Jana Kazimierza we Lwowie. Jako student mieszkał przy ulicy Miłkowskiego 1 we Lwowie. 
Po maturze ukończył również Szkołę Podchorążych Rezerwy Piechoty. 1 stycznia 1935 został awansowany do stopnia podporucznika. Został przydzielony do Pułku Strzelców Podhalańskich w Przemyślu.
W sierpniu 1939, wobec zagrożenia konfliktem, został zmobilizowany, a po wybuchu II wojny światowej, kampanii wrześniowej i agresji ZSRR na Polskę został aresztowany przez Sowietów na terenach wschodnich II Rzeczypospolitej. Był przetrzymywany w obozie w Kozielsku. W tym czasie nadesłał do bliskich dwa listy, datowane na 29 listopada 1939 i 21 stycznia 1940; ponadto o pobycie Zbigniewa Wyskiela wspomniał w swoich zapiskach jego kolega, inny jeniec, ppor. Zbigniew Przystasz, którego pamiętnik obozowy ocalał, według którego Wyskiej przebywał w kozielskim obozie jeszcze 8 kwietnia 1940. Na wiosnę 1940 został zabrany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Jest pochowany na Polskim Cmentarzu Wojennym w Katyniu.
Ekshumacja.
Już w 1943 roku w czasie ekshumacji części mogił w Katyniu udało się ustalić jego tożsamość na podstawie zachowanych przy nim dokumentów: książeczki wojskowej, oficerskiej oraz dwóch fotografii. Władze niemieckie oznaczyły ciało ppor. Wyskiela numerem AM 1491, oznaczającą lokalizację zwłok w zbiorowej mogile.
Upamiętnienie.
Podczas „Jubileuszowego Zjazdu Koleżeńskiego b. Wychowanków Gimnazjum Męskiego w Sanoku w 70-lecie pierwszej Matury” 21 czerwca 1958 nazwisko Zbigniewa Wyskiela zostało wymienione w apelu poległych w obronie Ojczyzny w latach 1939-1945 oraz na ustanowionej w budynku gimnazjum tablicy pamiątkowej poświęconej poległym i pomordowanym absolwentom gimnazjum.
W 1962 Zbigniew Wyskiel został upamiętniony wśród innych osób wymienionych na jednej z tablic Mauzoleum Ofiar II Wojny Światowej na obecnym Cmentarzu Centralnym w Sanoku.
5 października 2007 roku Minister Obrony Narodowej Aleksander Szczygło mianował go pośmiertnie do stopnia porucznika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
27 kwietnia 2010 w Zagórzu z inicjatywy ks. Eugeniusza Dryniaka odbyła się uroczystość zasadzenia dębów pamięci koło Krzyża Milenijnego na wzgórzu nad miastem. W ten sposób uhonorowano trzech zagórzan zamordowanych na Wschodzie; byli to: płk Wawrzyniec Łobaczewski, ppor. Jerzy Franciszek Albert oraz ppor. Zbigniew Wyskiel.

</doc>
<doc id="3004161" url="https://pl.wikipedia.org/wiki?curid=3004161" title="Szlak pieszy nr 3583">
Szlak pieszy nr 3583

 Szlak pieszy nr 3583, szlak pieszy Iłowiec – Mosina – Łódź – Stęszew – Tomice – Otusz, na odcinku przebiegającym przez Wielkopolski Park Narodowy – trasa turystyczna imienia Cyryla Ratajskiego – znakowany szlak turystyczny długości 39 km, w województwie wielkopolskim. Szlak ten rozpoczyna się przy stacji kolejowej w Pecnej i przebiega lasami mieszanymi do Rezerwatu przyrody Goździk Siny przez lasy Rogalińskiego Parku Krajobrazowego do Mosiny, a następnie, przechodząc przez teren Wielkopolskiego Parku Narodowego, prowadzi do Stęszewa i Ozem Mosińsko-Bukowskim oraz wzdłuż Samicy Stęszewskiej doprowadza do stacji kolejowej w Skrzynkach.
W obrębie Rogalińskiego Parku Narodowego szlak łączy ścieżkę edukacyjną Borówkowy Szlak, rezerwat Goździk Siny w Grzybnie i miejsca pamięci w lesie Bogulin. Odcinek szlaku w obrębie Wielkopolskiego Parku Narodowego przebiega częściowo jedną z dwóch najstarszych tras spacerowych w Wielkopolskim Parku Narodowym. Szlak wytyczony jest stokiem najwyższego wzniesienia w Wielkopolskim Parku Narodowym, w pobliżu stacji kolejowej Osowa Góra oraz przez jego najcenniejsze obszary leśne w pobliżu jeziora Kociołek, Sarnich Dołów i Grabiny im. Wodziczki, a następnie prowadzi wzdłuż jezior Łódzko-Dymaczewskiego i Witobelskiego do Stęszewa. Końcowy fragment szlaku wytyczony jest wzdłuż Samicy Stęszewskiej przez Oz Mosińsko-Bukowski, w pobliżu Trzcielińskiego Bagna i Źródełka Żarnowiec oraz lasy nadleśnictwa Konstantynowo do stacji kolejowej Otusz.
Historia szlaku.
Historia znakowania szlaków w Wielkopolskim Parku Narodowym.
Na fali mody na podmiejskie wycieczki w drugiej połowie XIX wieku leżące przy linii kolejowej Puszczykowo stało się popularnym celem eskapad mieszkańców Poznania, od 1901 roku na stacji kolejowej Puszczykowo regularnie zatrzymują się pociągi. Około 1910 roku niemieckie organizacje turystyczne wytyczyły dwa szlaki spacerowe nad Jezioro Góreckie – z Puszczykowa przez Jezioro Jarosławieckie oraz z Mosiny, oznaczając ich przebieg w terenie wymalowanymi figurami geometrycznymi. Dostępność turystyczną terenów przyszłego parku narodowego znacznie zwiększyła budowa bocznej linii kolejowej nad Jezioro Budzyńskie.
We wrześniu 1925 roku przyrodnik Adam Wodziczko w artykułach prasowych zwracał uwagę na popularność lasów nad brzegami jezior Góreckiego, Skrzynka i Kociołek wśród poznańskich wycieczkowiczów i postulował objęcie ich ochroną w postaci rezerwatu. W 1948 roku sieć pięciu szlaków turystycznych w Wielkopolskim Parku Narodowym zaprojektował i wytyczył osobiście geograf Jerzy Szulczewski. Wytyczone przez niego szlaki z niewielkimi zmianami stanowią podstawę sieci turystycznych szlaków w Wielkopolskim Parku Narodowym. Należą one do najstarszych szlaków nizinnych w Polsce. W 1956 roku wyznaczone przez Szulczewskiego szlaki oznakowano według jednolitego systemu znakowania szlaków poziomymi pasami białymi z kolorowym pośrodku.
W marcu 1957 roku Rada Parku uchwaliła zwiększenie dostępności turystycznej powstającego Wielkopolskiego Parku Narodowego poprzez utworzenie pięciu parkingów dla samochodów w Jeziorach, Jarosławcu, nad Jeziorem Lipno, w Puszczykowie i Puszczykówku, założenie miejsc kempingowych w Kątniku, na Osowej Górze oraz nad jeziorami Łódzkim i Jarosławieckim. Zaplanowała też oznaczenie wjazdów bramami z napisem „Wielkopolski Park Narodowy”.
Franciszek Jaśkowiak oceniał w 1957 roku, że obszar Parku odwiedza rocznie ok. 500 000 turystów i wycieczkowiczów oraz że jest to popularne miejsce wypoczynku oraz spędzania urlopów. Równolegle z utworzeniem parku narodowego Polskie Towarzystwo Turystyczno-Krajoznawcze oznakowało w parku siedem ścieżek turystycznych o łącznej długości 83 km oraz ustawiło drogowskazy i tablice informacyjne na wejściach do parku i skrzyżowaniach szlaków.
Po 1950 roku w całej Polsce przyjął się górski system znakowania szlaków białymi poziomymi pasami z kolorowym pośrodku, w 1956 roku oznakowano w ten sposób istniejące szlaki na lewym brzegu Warty w tworzonym parku narodowym. Do końca lat 70. XX wieku staraniem oddziałów PTTK i władz lokalnych wytyczono i oznakowano w regionie wielkopolskim ok. 3000 km szlaków pieszych, jednakże ostatecznie znaczna część wytyczonych szlaków nie tworzyła przemyślanej sieci i nie była używana ze względu na brak właściwej konserwacji bądź błędy w wytyczeniu. W efekcie znakowanie części szlaków zanikło i przestały one istnieć.
W 2007 roku zarząd główny PTTK wydał jednolitą instrukcję znakowania szlaków turystycznych w Polsce.
Szlak w systemie szlaków pieszych Wielkopolskiego Parku Narodowego.
Szlak jest szlakiem pieszym jednoetapowym, ale przewodnik turystyczny proponuje wykorzystać go do trzech osobnych wycieczek: z Iłowca do Mosiny, z Mosiny do Stęszewa oraz ze Stęszewa do Otusza.
Szlak został odnowiony w 2003 i 2006 roku.
Wstęp na szlak jest bezpłatny. Szlak na całej długości nadaje się do uprawiania nordic walkingu.
Przebieg szlaku.
Na obszarze Rogalińskiego Parku Krajobrazowego: stacja Iłowiec - stacja Mosina.
Szlak zaczyna się przy stacji kolejowej w Iłowcu (0,0 km) i trasą pokrywającą się na odcinku około 40% z przebiegiem ścieżki przyrodniczo-edukacyjnej „Borówkowy Szlak” prowadzi przez urokliwe drzewostany i różnorodne przyrodniczo tereny Nadleśnictwa Konstantynowo do rezerwatu „Goździk Siny” w Grzybnie (3,6 km). W pobliżu rezerwatu szlak prowadzi wokół drewnianych barierek ograniczających wstęp w głąb obszaru ochronnego, a następnie przecinając Ziemiański Szlak Rowerowy w okolicach Nowinek szlak wytyczony jest lasami Nadleśnictwa Konstantynowo do skrzyżowania ze szlakiem nr 3578 z Żabna do Drużyny (7,0 km) w lesie w okolicach Drużyny. Przechodząc w pobliżu leśnych miejsc pamięci ofiar zbrodni nazistowskich w lesie Bogulin szlak dochodzi do stacji kolejowej Mosina (11,0 km).
Na obszarze Wielkopolskiego Parku Narodowego: stacja Mosina - stacja Stęszew.
Od stacji kolejowej Mosina szlak prowadzony jest ulicami Mosiny przez Pl. 20 października, a następnie bocznymi ulicami do przystanku kolejowego Mosina Pożegowo (12,6 km). Po przekroczeniu linii kolejowej nr 361 szlak prowadzony jest w górę na Morenę Pożegowską, na szycie której przebiega obok punktu widokowego i miejsca wypoczynku w pobliżu Głazu Zamoyskiego (14,1 km). Ze szczytu wzniesienia szlak wytyczony jest wspólnie ze Szlakiem Kosynierów skrajem lasu w dół obok Studni Napoleona i położonego przy przystanku kolejowym Osowa Góra Głazie Wodziczki (14,7 km) i stamtąd prowadzi do miejsca rozejścia się szlaków nad brzegiem Jeziora Kociołek. Pomiędzy Jeziorem Kociołek a obszarem ochrony ścisłej Sarnie Doły szlak wytyczony jest w kierunku północno-zachodnim przez urozmaicony las porastający teren pofałdowany, a po osiągnięciu starego szlaku Mosina-Stęszew (15,6 km) prowadzi wspólną trasą ze Szlakiem Kosynierów pomiędzy obszarem ochrony ścisłej Grabina a obszarem ochrony ścisłej Sarnie Doły przez około 500 metrów. Od miejsca rozejścia się szlaków szlak wytyczony jest wzniesieniem przez najbardziej wartościowy drzewostan Wielkopolskiego Parku Narodowego do miejsca przecięcia ze Szlakiem Kosynierów (17,2 km), a następnie w kierunku zachodnim brzegiem doliny Jeziora Góreckiego, przekraczając Trzebawkę do wąwozu prowadzącego do Górki (18,4 km). Na obrzeżu wsi szlak wytyczony jest na południowy zachód pod górę w kierunku lasu, a następnie skrajem lasu do rynny polodowcowej nad brzeg Jeziora Łódzko-Dymaczewskiego, gdzie na węźle szlaków turystycznych łączy się ze szlakiem nr 3590. Wspólnym odcinkiem nad brzegiem Jeziora Łódzko-Dymaczewskiego szlaki wytyczone jest do węzła szlaków turystycznych w Łodzi (20,1 km), gdzie szlak odchodzi na północny zachód wzdłuż brzegu Jeziora Witobelskiego przez las do asfaltowej szosy w Witobelu. Władze Wielkopolskiego Parku Narodowego polecają alternatywną niewytyczoną w terenie drogę od skraju zabudowań nad jeziorem (22,4 km) szosą w kierunku stacji Stęszew, natomiast szlak wytyczony jest zarośniętymi resztkami ścieżki wzdłuż brzegu Jeziora Witobelskiego do ruin parku dawnego majątku Witobel, a następnie przez groblę pomiędzy stawami do szosy łączącej Witobel ze Stęszewem (23,2 km). Dalej szlak prowadzi wzdłuż brzegu Samicy Stęszewskiej do linii kolejowej nr 357, wzdłuż której szlak wytyczony jest do przejazdu kolejowego. Od przejazdu do stacji kolejowej Stęszew (22,2 km) szlak wytyczony jest wspólnym odcinkiem z szlakiem Stęszew-Szreniawa.
W dolinie Samicy Stęszewskiej: stacja Stęszew – stacja Otusz.
Od stacji kolejowej Stęszew szlak wytyczony jest pośród zabudowań Stęszewa do skraju miasta (25,0 km), a następnie asfaltową szosą do Krąplewa, gdzie przekracza przez mostek Samicę Stęszewską na południe (26,3 km). Skrajem lasu szlak wytyczony jest do Wielkiej Wsi (28,0 km), a następnie leśnymi ścieżkami grzbietem Ozu Bukowsko-Mosińskiego pomiędzy doliną Samicy Stęszewskiej a rynną polodowcową Jeziora Wielkowiejskiego poprzez najwyższy punkt grzbietu (113 m n.p.m.) (29,5 km). Dalej szlak prowadzi zboczem ozu w dół na północ przez las do granicy Wielkopolskiego Parku Narodowego w okolicach obszaru ochrony ścisłej Trzcielińskie Bagno. Od granicy parku narodowego szlak wytyczony jest doliną Samicy Stęszewskiej przez pofałdowane tereny polne do Miłosławek (31,9 km), a następnie przez tereny zabudowy wiejskiej wzdłuż Jeziora Tomickiego do Tomic (33,3 km). Za Tomicami szlak wytyczony jest w dół obok ruin młyna (34,3 km) przekraczając Samicę Stęszewską na wschód i wzdłuż brzegu jej doliny prowadzi do stanowiącego pomnik przyrody Źródełka Żarnowiec (34,8 km). Od źródełka szlak wytyczony jest terenami leśnymi do Żarnowca w okolicach którego przekracza Samicę Stęszewską na zachód i ścieżkami przez pofałdowany teren leśny prowadzi do drogi brukowanej ze Skrzynek do Podłozin (36,4 km). Po jej przekroczeniu szlak wytyczony jest południowym brzegiem dolinki mieszczącej niewielkie leśne jezioro do zabudowań Skrzynek (38,0 km). Końcowy fragment szlaku wytyczony jest ścieżką pomiędzy zabudowaniami a linią kolejową nr 3 do przejazdu kolejowego przy stacji kolejowej Otusz, gdzie szlak się kończy (39,0 km).
Miejsca na szlaku.
Rezerwat Goździk Siny w Grzybnie.
Rezerwat „Goździk Siny” utworzony został w 1964 roku na wale wydmowym ze stromo nachylonym stokiem północnym, celem ochrony rzadkiego w Polsce goździka sinego. Las porastający rezerwat to przykład subkontynentalnego boru sosnowego świeżego, z dominującą sosną przemieszaną z brzozą i dębem bezszypułkowym. Goździk siny występuje na szczycie wydmy i jej południowym stoku. Roślinność rezerwatu jest uboga, a występujące w nim kępy goździka ulegają degeneracji i narażone są na zagrożenia ze strony człowieka i ekspansywnych roślin.
Osowa Góra.
Szlak prowadzi przez najwyższe wzniesienie Wielkopolskiego Parku Narodowego – Osową Górę (132 m n.p.m.) stromym podejściem o wysokości względnej ok. 70 m od strony Mosiny-Pożegowa. Na szczycie wzniesienia zlokalizowany jest parking i miejsca wypoczynku, a przy szlaku położony Głaz Zamojskiego – odsłonięty 8 października 1994 roku celem upamiętnienia Władysława hrabiego Zamoyskiego, darczyńcy części lasów tworzących Wielkopolski Park Narodowy. Poniżej szczytu wzniesienia przy szlaku znajduje się polana rekreacyjna oraz Studnia Napoleona, a u jego podnóża stacja kolejowa Osowa Góra. Pomiędzy stacjami Mosina-Pożegowo i Ossowa Góra w sezonie kursuje Mosińska Kolej Drezynowa.
Obszary ochrony ścisłej w Wielkopolskim Parku Narodowym.
W centralnej części Wielkopolskiego Parku Narodowego szlak wytyczony jest pomiędzy obszarami ochrony ścisłej położonymi w głębi kompleksu leśnego. Rezerwat Jezioro Kociołek utworzony został celem ochrony jeziora polodowcowego oraz lasów porastających jego zbocza, rezerwat Sarnie Doły chroni śródleśne oczka wodne i bagienny obszar torfowisk na dnie rynny polodowcowej. Rezerwat Grabina im. prof. Wodziczki ustanowiony został celem ochrony miejsc lęgowych bezkręgowców i starego drzewostanu w skład którego wchodzą graby i dęby - najbardziej naturalnego lasu w Wielkopolskim Parku Narodowym, pozostałości lasów porastających cały obszar Parku. Las ten stanowi wzór dla działań zmierzających do odbudowy naturalnego drzewostanu.
Stęszew.
Położony przy tradycyjnym szlaku handlowym łączącym Dolny Śląsk z Wielkopolską Stęszew prawa miejskie zyskał w 1370 roku. Zachowany jest owalny układ miasteczka średniowiecznego z centralnie położonym rynkiem. Według miejskiego portalu informacyjnego do atrakcji turystycznych miasta należą zagospodarowane turystycznie jeziora, nad którymi miejscowość jest zlokalizowana, dom podcieniowy na starym mieście mieszczący Muzeum Regionalne oraz zabytkowe kościoły. Na położonej nad brzegiem Samicy Pańskiej Górze znajdują się pozostałości grodziska stożkowego i ruiny zamku.
Obszar ochrony ścisłej Trzcielińskie Bagno.
Szlak wytyczony jest w pobliżu liczącego prawie 30 ha obszaru ochronnego torfowisk i wód powierzchniowych zarastających, porośniętych szuwarami i roślinnością pływającą. Obszar ochronny powstał celem ochrony lęgowisk ptaków wodnych i błotnych – bytuje w nim około 60 gatunków ptaków.
Źródełko Żarnowiec.
Znajdujące się przy szlaku Źródełko Żarnowiec od 1994 roku stanowi pomnik przyrody, ustanowiony celem ochrony unikatowego w nizinnym terenie Wielkopolski źródła typu wywietrzyskowego, które utworzyło się na stromym zboczu wzniesienia. Otaczający źródło teren został zagospodarowany poprzez budowę małej architektury turystyczno-wypoczynkowej.

</doc>
<doc id="3004162" url="https://pl.wikipedia.org/wiki?curid=3004162" title="Kostnojęzykowe">
Kostnojęzykowe

Kostnojęzykowe, kostnojęzyczne (Osteoglossidae) – rodzina słodkowodnych ryb kostnojęzykokształtnych (Osteoglossiformes), obejmująca około 10 współcześnie występujących gatunków oraz liczne taksony kopalne, znane co najmniej z paleocenu.
Występowanie.
Współczesny zasięg przedstawicieli tej rodziny obejmuje tropikalną strefę Ameryki Południowej, Afryki i Azji Południowo-Wschodniej po północną Australię. W zapisie kopalnym znane są również z Europy i Ameryki Północnej.
Cechy charakterystyczne.
Są to ryby dorastające do kilkudziesięciu centymetrów długości. Ich ciało jest pokryte bardzo dużymi, masywnymi łuskami. Duży otwór gębowy jest ułożony skośnie ku górze i zaopatrzony w dwa wąsiki podbródkowe. Szczęki są uzębione. Płetwy brzuszne przesunięte wyraźnie w tył za podstawami płetw piersiowych. Występuje 10–17 promieni branchiostegalnych.
Większość jest wszystkożerna lub mięsożerna. Młodsze, mniejsze osobniki żywią się bezkręgowcami, a starsze polują również na kręgowce, głównie ryby. Arowana srebrna znana jest z chwytania przelatujących nad wodą nietoperzy.
Samce kostnojęzykowych są pyszczakami. Jaja o średnicy 1 cm noszą w pysku, w kieszonce utworzonej pomiędzy kośćmi żuchwy.
Klasyfikacja.
Gatunki współcześnie żyjące klasyfikowane są w rodzajach:
Wśród taksonów kopalnych wymieniane są m.in.:
Rodzajem typowym jest "Osteoglossum".
Wcześniej do tej rodziny, w randze podrodziny Heterotidinae, były zaliczane gatunki klasyfikowane obecnie w odrębnej rodzinie Arapaimidae.

</doc>
<doc id="3004163" url="https://pl.wikipedia.org/wiki?curid=3004163" title="Radio Niederösterreich">
Radio Niederösterreich

Radio Niederösterreich ("Radio Dolna Austria") – austriacka stacja radiowa należąca do publicznego nadawcy radiowo-telewizyjnego Österreichischer Rundfunk (ORF), w którego sieci pełni rolę stacji regionalnej dla kraju związkowego Dolna Austria. Została uruchomiona w 1967 jako mutacja regionalna Ö2, od końca lat 90. jest samodzielną rozgłośnią. Oprócz treści typowo lokalnych, ważne miejsce w ramówce zajmuje muzyka, głównie złote przeboje. 
Stacja dostępna jest w Dolnej Austrii i na sąsiednich obszarach w analogowym przekazie naziemnym. Można jej także słuchać przez Internet oraz w niekodowanym przekazie z satelity Astra 1L. 

</doc>
<doc id="3004164" url="https://pl.wikipedia.org/wiki?curid=3004164" title="Osteoglossidae">
Osteoglossidae



</doc>
<doc id="3004166" url="https://pl.wikipedia.org/wiki?curid=3004166" title="Kostnojęzyczne">
Kostnojęzyczne



</doc>
<doc id="3004168" url="https://pl.wikipedia.org/wiki?curid=3004168" title="Tyrone Pandy">
Tyrone Pandy

Tyrone Jamal Pandy (ur. 14 stycznia 1986) – belizeński piłkarz występujący na pozycji środkowego obrońcy, obecnie zawodnik Belmopan Bandits.
Kariera klubowa.
Pandy rozpoczynał swoją karierę piłkarską w drużynie San Pedro Seahawks, w której barwach nie zdołał jednak odnieść żadnych poważniejszych sukcesów. Po upływie kilku miesięcy przeniósł się do ekipy Wagiya FC z siedzibą w mieście Dangriga. Tam w sezonie 2006 odniósł swoje pierwsze osiągnięcie w przygodzie z piłką, zdobywając tytuł wicemistrza kraju. W późniejszym czasie został zawodnikiem klubu Belize Defence Force FC z Belize City, gdzie w jesiennych rozgrywkach 2009 zanotował swój premierowy tytuł mistrzowski, pełniąc rolę podstawowego zawodnika wyjściowego składu. Sukces ten powtórzył również pół roku później, w sezonie 2010, natomiast trzecie z rzędu mistrzostwo Belize wywalczył z Defence Force podczas rozgrywek 2010/2011. W połowie 2013 roku przeniósł się do stołecznej ekipy Belmopan Bandits.
Kariera reprezentacyjna.
W seniorskiej reprezentacji Belize Pandy zadebiutował za kadencji gwatemalskiego selekcjonera Palmiro Salasa, 22 stycznia 2008 w przegranym 0:2 meczu towarzyskim z Salwadorem. W 2011 roku znalazł się w ogłoszonym przez szkoleniowca José de la Paza Herrerę składzie na turniej Copa Centroamericana, gdzie jednak ani razu nie pojawił się na boisku, a jego kadra odpadła z turnieju już w fazie grupowej. W 2013 roku znów znalazł się w składzie na Copa Centroamericana, gdzie wystąpił w czterech meczach, a jego zespół, prowadzony przez kostarykańskiego trenera Leroya Sherriera Lewisa, zajął czwartą lokatę, najwyższą w historii swoich występów w tym turnieju. Kilka miesięcy później został powołany przez selekcjonera Iana Morka na Złoty Puchar CONCACAF, gdzie rozegrał wszystkie trzy spotkania od pierwszej minuty, a Belizeńczycy, debiutujący wówczas w tych rozgrywkach, zanotowali komplet porażek i odpadli z turnieju już w fazie grupowej.

</doc>
<doc id="3004170" url="https://pl.wikipedia.org/wiki?curid=3004170" title="Mistrzostwa Świata w Lekkoatletyce 2013 – rzut oszczepem mężczyzn">
Mistrzostwa Świata w Lekkoatletyce 2013 – rzut oszczepem mężczyzn

Rzut oszczepem mężczyzn – jedna z konkurencji technicznych rozegranych podczas lekkoatletycznych mistrzostw świata na Łużnikach w Moskwie.
Obrońca tytułu mistrzowskiego z 2011 roku – Niemiec Matthias de Zordo nie wziął udziału w zawodach z powodu kontuzji, której nabawił się 25 maja podczas mityngu Erdgas Werfertage 2013 w Halle.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2013 przed rozpoczęciem mistrzostw.
Mistrzostwa kontynentów.
Od zakończenia, 4 sierpnia 2011, poprzednich mistrzostw świata rozegrano mistrzostwa (w kategorii seniorów) na wszystkich kontynentach. Poniższe tabele prezentują medalistów tych imprez.
Listy sezonu.
Tabele prezentują pięć najlepszych wyników na poszczególnych kontynentach w roku 2013 przed rozpoczęciem mistrzostw świata.
Minima kwalifikacyjne.
Aby zakwalifikować się do mistrzostw, należało wypełnić minimum kwalifikacyjne. Każda federacja mogła zgłosić maksymalnie trzech zawodników do startu w tej konkurencji. Jeden z nich mógł mieć spełnione minimum B, pozostali musieli wypełnić warunek A.
Rezultaty.
Eliminacje.
Zawodnicy rywalizowali w dwóch grupach: A i B. Aby awansować do finału z wynikiem należało rzucić co najmniej 82,50 (Q) – rezultat ten był taki sam jak dwa lata wcześniej w Daegu. Minimum ustalili delegaci techniczni podczas spotkania 7 sierpnia.
Poniżej zaprezentowano wyniki poszczególnych grup oraz zbiorową listę zawodników według osiągniętych wyników.

</doc>
<doc id="3004173" url="https://pl.wikipedia.org/wiki?curid=3004173" title="Ruda (dopływ prawy Brdy)">
Ruda (dopływ prawy Brdy)

Ruda (Stążka) (niem. "Hammerfliess") – rzeka w południowo-zachodniej części województwa pomorskiego o długości 20,12 km, przepływająca przez Równinę Charzykowską, będąca prawym dopływem Brdy.
Źródło.
Rzeka Ruda (w górnym biegu nazywana Stążką) wypływa z zarastającego jeziora źródliskowego () na wysokości 153 m n.p.m. w okolicy jeziora Dymno, na północnym skraju miejscowości Koczała. Obszar źródliskowy obejmuje teren w obniżeniu doliny rynnowej o powierzchni 2,82 ha. Źródlisko rzeki oddzielone jest progiem terenowym o wysokości względnej 5 m od rynny polodowcowej, w której leży bezodpływowe jezioro Dymno.
Przebieg.
Przez Koczałę na dwóch odcinkach rzeka płynie betonowym rurociągiem o średnicy 60 cm, o łącznej długości 184 m. W odległości 5,4 km od źródła zasilana jest prawobrzeżnie przez Kanał Łękiński. W środkowym biegu rzeka silnie zarasta, podtapiając użytki zielone. W dolnym odcinku przepływa przez tereny leśne, gdzie w wyniku przewrócenia się drzew powstało wiele zatorów. Obszar ten charakteryzuje się występowaniem namulisk i podmytych skarp. Rzeka przepływa przez prywatne użytki rolne, tereny Agencji Władności Rolnej Skarbu Państwa oraz Lasów Państwowych.
Uchodzi do Brdy 4 km na północny zachód od Przechlewa (). Stanowi szlak kajakowy.
Miejscowości położone nad Rudą:

</doc>
<doc id="3004174" url="https://pl.wikipedia.org/wiki?curid=3004174" title="Belgijska Partia Socjalistyczna">
Belgijska Partia Socjalistyczna

Belgijska Partia Socjalistyczna (fr. "Parti Socialiste belge" PSB, nid. "Belgische Socialistische Partij" BSP) – belgijska partia polityczna działająca w latach 1945–1978. W 1978 roku podzieliła się na dwa ugrupowania flamandzką Partię Socjalistyczną i walońską Partię Socjalistyczną.
Historia.
Geneza.
Belgijska Partia Robotnicza.
Poprzedniczką Partii Socjalistycznej była BPR, Belgijska Partia Robotnicza powstała w kwietniu 1885 roku. Większość uczestników nowej partii pochodziła z pierwszej Belgijskiej Partii Socjalistycznej (powstałej w 1879 roku). Program partii uchwalono w 1894 roku w Quarengnon. Partia w 1920 roku rozłamała się na dwa skrzydła, rewolucjoniści stanowiący mniejszość utworzyli Komunistyczną Partię Belgii, reformiści stanowiący większość kontynuowali działalność pod starą nazwą. Partia Robotnicza w dwudziestoleciu międzywojennym stała się jedną z głównych partii belgijskiej sceny politycznej. W wyborach parlamentarnych otrzymywała zazwyczaj jedną trzecią głosów, wraz z prawicą uczestniczyła kilka razy w koalicjach rządowych.
Po inwazji hitlerowców na Belgię w 1940 roku, przewodniczący Partii Robotniczej, Hendrik de Man, rozwiązał partię. Większość działaczy nie pogodziła się z decyzją o rozwiązaniu partii. W 1941 roku doszło do zjednoczenia kilku podziemnych grup socjalistów. W czerwcu 1945 roku po wyzwoleniu Belgii doszło do Zjazdu Zwycięstwa, na którym proklamowano powstanie Belgijskiej Partii Politycznej.
Początek działania partii, tworzenie struktur.
Belgijska Partia Socjalistyczna formalnie założona została w czasie zjazdu socjalistów belgijskich w okresie od 9 do 11 czerwca 1945 roku. Jako punkt odniesienia przyjęto "Deklarację zasad" Belgijskiej Partii Robotniczej z 1894 roku. Struktura organizacyjna partii podkreślała podziały językowo-kulturalne społeczeństwa Belgii. Partia została podzielona na odrębne i autonomiczne organizacje działające na zasadzie federacji, partia składała się z walońskiej Partisocialiste belge i flamandzkiej Belgische Socialistische Partij. Status organizacji autonomicznych określał statut partii. Istniał parytet między frakcją frankofońską a flamandzką. Od 1971 roku partia miała dwóch równoległych współprzewodniczących jednego wywodzącego się z organizacji flamandzkiej, drugiego z walońskiej. 
Po wyzwoleniu Belgii przez wojska alianckie powstał rząd jedności narodowej z udziałem partii lewicowych – Partii Robotniczej i komunistów. W okresie 1944–1947 BPS brała udział w pięciu (na siedem) rządach koalicyjnych. Po zakończeniu wojny wzmocniona została partyjna lewica. Prawica partyjna skompromitowana została decyzją o rozwiązaniu Partii Robotniczej w 1940 roku. Nastąpiło pewne zbliżenie do partii komunistycznej, szczególnie w latach 1944–1946. Nasiliły się tendencje antykapitalistyczne. Zjazd partii z 1945 roku zadeklarował możliwość rozmów z Partią Komunistyczną. Na skutek rozłamu w koalicji alianckiej i po napięciach związanych z wybuchem zimnej wojny, socjaliści belgijscy zerwali kontakty z tamtejszą partią komunistyczną. Partia Socjalistyczna przystąpiła do bloku antykomunistycznego. W marcu 1947 roku usunięto z rządu koalicyjnego ministrów wywodzących się z ruchu komunistycznego. BPS mówiła o „potrzebie obrony demokracji przed zagrożeniem ze strony komunistów”. Stopniowo większość zdobyła frakcja prawicowa socjalistów na czele z Paulem-Henri Spaakiem. Spaak był zwolennikiem kursu reformistycznego i akceptacji systemu kapitalistycznego. 
Belgijska Partia Socjalistyczna wchłonęła dużą część elektoratu osłabionych komunistów (z 12,% głosów w 1946 do 3,5% w 1954). Na arenie międzynarodowej, socjaliści belgijscy sprawowali stanowiska ministrów spraw zagranicznych (z małymi przerwami od 1945 do 1966), uczestnicząc w utworzeniu NATO, socjaliści popierali politykę zimnowojenną rządów zachodnich i antykomunizm. 
W latach 60. nastąpiła pewna zmiana akcentów zwana „zwrotem w lewo”. Przewodniczący Leo Collard tworząc hasło „zgromadzenia ludzi postępu” uwzględnił współpracę z Komunistyczną Partią Belgii. W lutym 1974 współprzewodniczący socjaldemokracji Andre Cools w otwartym liście do lidera komunistów Luisa van Geyta napisał o możliwej budowie frontu, w którym znaleźć się mogła również KPB. Pomysłowi temu przeciwni byli partyjni prawicowy. Zmiana strategii nastąpiła już w styczniu 1976 roku gdy Willy Claes na spotkaniu zachodnioeuropejskich socjalistów powiedział, że rozumie współpracę komunistów i socjalistów w Europie południowej ale nie akceptuje takiej współpracy w Belgii. 
Pod koniec lat 60., do partii należało 216 tysięcy osób, a w 1977 już 260 tysięcy (ogólna liczba Belgów wynosiła wówczas blisko 10 milionów). W skład partii wchodziły także organizacje społeczne czy kulturalne które uznawały BPS za reprezentację polityczną swoich organizacji. Jedną z takich organizacji była centrala związkowa FGTB licząca wówczas milion członków, do BPS wchodziło również zrzeszenie spółdzielcze SGC. 
W okresie 1974–1976 BPS przeszła do opozycji wobec chadeków. Karta doktrynalna partii z listopada 1974 roku powróciła do haseł rewolucji socjalistycznej. Program z 1974 roku odrzucał wszelkie formuł integracji z ustrojem kapitalistycznym. W 1977 roku socjaliści powrócili do koalicji rządowej z prawicą. W czerwcu powstał rząd chadecji, socjalistów i regionalistów, socjaliści dostali resort ekonomiczny, edukacji narodowej i spraw zagranicznych. Koalicja zahamowała politykę „zwrotu w lewo”, nastawiając kierownictwo na współpracę z chadekami.
Miejsce na scenie politycznej.
BPS zajmowała pozycję zbliżoną do BPR. Była drugą z największych partii zaraz po Partii Społeczno-Chrześcijańskiej, Scena polityczna powojennej Belgii zdominowana była przez chadeków, socjalistów oraz liberałów z Partii Wolności i Postępu (do 1961 roku Partia Liberalna), trzy z najważniejszych partii tworzyły koalicje rządowe. Sytuacja zmieniła się po 1968 roku gdy zaostrzyły się spory między Flamandami i Walonami, wówczas sukces wyborczy odniosły partię regionalny; we Flandrii – Unia Ludowa, natomiast w Walonii – Zgromadzenie Walońskie. W Brukseli zwycięstwo odniósł Demokratyczny Front Frankofonów. Wybory te zmieniły na trwałe scenę polityczną kraju. 
Na kilkanaście lat przed podziałem partii na dwie odrębne, BPS zanotował w wyborach spadek poparcia. W 1946 roku BPS zdobyła 31,6%, w 1954 – 37,3%, w 1965 – 28,3%, a w 1977 jedynie 26% poparcia (w prowincji Luksemburg zdobyła dodatkowe 0,6% wspólnie z ugrupowaniem Zgromadzenie Walońskie). W 1978 zwołano przedterminowe wybory. BPS straciła 4 mandaty parlamentarne, chadecy i liberałowie otrzymali natomiast większe poparcie. BPS zagroziła możliwość stania się partią regionalną Walonów, poparcie dla partii we Flandrii spadało sięgając w latach 70. od 24,54% (1971) do 22,42% (1977), stale rosło natomiast poparcie w Walonii gdzie w latach 70. sięgało one od 34,97% (1971) do 37,73% (1977). Spadek poparcia we Flandrii spowodowany był głównie konkurencją z Partią Społeczno-Chrześcijańską. 
Głównym elektoratem partii była klasa robotnicza Flandrii (58% tamtejszego elektoratu) i Walonii (64,4% w całej Walonii, 34,% w Brukseli). Kolejną grupą zawodową byli urzędnicy – 16,8% w Walonii, we Flandrii 27%, a w Brukseli 34,8%. Kupcy i rzemieślnicy we Flandrii stanowią 12% poparcia BPS w Walonii natomiast 9,4%. Kadry administracyjno-kierownicze we Flandrii stanowiły 4,1% elektoratu, a w Walonii 5%. Szczegółowe dane nie były publikowane, notowany był wzrost poparcia urzędników i drobnej burżuazji.
Spadek poparcia przyczynił się do poszukiwania nowych koncepcji partii. BPS w latach 60. opracowała koncepcję „partii otwartej” dla wszystkich klas społecznych, już w 1945 roku na zmianie nazwy z „Robotniczej” na „Socjalistyczną” zaważyły tendencje partyjne; socjaliści nie adresowali już programu tylko dla robotników, ale także i do inteligencji. W maju 1969 roku przewodniczący Leo Collard ogłosił hasło „zgromadzenia ludzi postępu”. Hasło polegać miało na zjednoczeniu wszystkich grup akceptujących program socjalistów bez względu na ich światopogląd i przynależność klasową. BPS według nowej strategii miała być szerokim frontem demokratycznym i antykapitalistycznym. Polityka ta realizowana była szczególnie w latach 70. gdy partia dążyła w dużej mierze do przejęcia elektoratu klasy średniej i chrześcijańskiego socjalizmu. Główną siłą głosującą na BPS pozostali robotnicy, partia zdobyła niemal całe poparcie wśród robotników ze względu na m.in. słabe poparcie dla innych partii lewicowych w tym Komunistycznej Partii Belgii (w 1977 roku uzyskała tylko 2,71% głosów). Silniejsza pozycja w Walonii jest związana z silną pozycją Kościoła we Flandrii gdzie największe poparcie mieli chrześcijańscy demokraci. Skrzydło socjalistyczne z Flandrii zaliczane było do prawicowego skrzydła BPS.
Ideologia.
BPS odwoływała się do "Deklaracji zasad" Partii Robotniczej z 1894 roku oraz "Linii politycznej Partii" z czerwca 1945 roku. "Deklaracja zasad" mówiła o wyzwoleniu ekonomicznym, moralnym i politycznym proletariatu. Miało ono nastąpić poprzez uspołecznienie środków produkcji i bogactw naturalnych. Obok elementów myśli marksistowskiej pojawiły się elementy reformizmu i solidaryzmu społecznego. Deklaracja partii mówiła o tym że nie walczy ona jedynie o wyzwoleniu klasy robotniczej lecz wszystkich uciśnionych, nie przywiązywano zbyt dużej wagi do spraw klasowych. 
Linia polityczna wnosiła postulat zlikwidowania kapitalizmu, zniesienia klas społecznych i uspołecznienia. „Transformacja rewolucyjna” dokonana miała zostać jedynie przez respektowanie zasad demokracji i reformizmu. 
Uchwała partii z 1959 roku postulowała budowę gospodarki mieszanej w której wiodącą rolę miał mieć kapitał prywatny i prywatni przedsiębiorcy. Idea ta nawiązywała do przedwojennych poglądów reformistów na czele z de Manem. W latach 60. prawica wewnątrzpartyjna dążyła do tego aby partia przyjęła doktrynę „adekwatną do współczesnego kapitalizmu”. Teoretykami nurtu neoreformistycznego popieranego przez prawicę partyjną byli m.in. Henri Simonet i Marc Janne. Reformiści postulowali tezy o „samoulepszaniu się kapitalizmu”. Henri Simonet określał kapitalizm w części krajów wysoko rozwiniętych jako neokapitalizm mający być wyższym stadium społeczeństwa kapitalistycznego. 
Zjazd z 1974 roku odszedł nieco od postulatów reformistycznych idąc w kierunku lewicy („zwrot w lewo”). Spowodowane to było poniekąd przez sytuację państw Trzeciego Świata i ówczesny kryzys ekonomiczny państw kapitalistycznych. Przyjęto kart "Dzisiejszy socjalizm" w skład której wchodził rozdział "Odrzucenie kapitalizmu"; ostra krytyka kapitalizmu i eliminacja pojęcia „neokapitalizmu”. Cześć programu "Ekonomika w służbie wszystkich" mówił o transformacji kapitalizmu w kierunku socjalistycznym. Miało to się odbyć poprzez kontrolę robotniczą, globalną rolę planowania i transformację struktur ekonomicznych i społecznych. "Realizacja prawdziwej równości poprzez słuszniejszy podział dochodu narodowego" postulował; reformę systemu socjalnego który powinien zrównać uprawnienia pracowników fizycznych, umysłowych i tzw. niezależnych; nową politykę fiskalną m.in. zwiększenie podatku od dziedziczenia praw majątkowych. Istotną rolę zajmowała teoria samozarządzania.
Polityka zagraniczna.
Program polityki zagranicznej zawarty w karcie "Dzisiejszy socjalizm" mówił o konieczności utrzymania pokoju, integracji z krajami Trzeciego Świata, zagadnienia ta miały być jednym z elementów walki o socjalizm. BPS popierała rolę ONZ. Postulowała przeprowadzenie procesu rozbrojenia i rozwiązywania antagonizmów między blokiem wschodnim a zachodnim. Partia odrzucała zarówno struktury państw demokracji ludowej i państw kapitalistycznych. Program z 1977 roku popierał ustalenia Aktu Końcowego KBWE oraz dialog w Helsinkach dotyczący ograniczenia zbrojeń w Europie. Partia opowiadała się za zamrożeniem wydatków rządu na wojsko, kontrolę cen broni, postulowała wyprowadzenie wojsk belgijskich z Niemiec Zachodnich. Socjaliści belgijscy podjęli rozmowy z partiami rządzącymi w państwach socjalistycznych i domagali się rozluźnienia stosunków zimnowojennych między blokami.
Priorytetem Partii Socjalistycznej była integracja Europy w ramach Europejskiej Wspólnoty Gospodarczej. Partia poparła utworzenie i działanie Parlamentu Europejskiego. Partia uczestniczyła w pracach Międzynarodówki Socjalistycznej i dążyła do utworzenia „socjalistycznego programu europejskiego” i współpracy z pozostałymi partiami socjaldemokratycznymi Europy zachodniej. Uczestniczyła w utworzonej w grudniu 1976 roku Konfederacji Partii Socjalistycznych w Europejskiej Wspólnocie Gospodarczej. BPS pod koniec lat działalności współpracowała szczególnie z Socjaldemokratyczną Partią Niemiec, holenderską Partią Pracy, Hiszpańską Socjalistyczną Partią Robotniczą oraz francuską Partią Socjalistyczną.
Dużą rolę w kierunku partii miały kraje Trzeciego Świata. Program z 1977 podkreślał konieczność współpracy i solidarności Belgii z państwami rozwijającymi się. Partia Socjalistyczna deklarowała, że zagospodaruje minimum jeden procent produktu globalnego państwa na udzielenie pomocy państwom rozwijającym się.
Struktury.
Partia Socjalistyczna działa poprzez sekcje lokalne operujące na terenie gmin. Sekcje te wchodzą w skład 29 federacji okręgowych (14 flamandzkich, 14 walońskich i 1 dla Brukseli). Federacje wybierały delegatów którzy brali udział w Zjeździe Krajowym BPS. Zjazd ten powoływany był co najmniej raz w roku. Organem centralnym było Biuro partii, wybierane przez Zjazd do dwa lata. W skład Biura wchodzili dwaj współprzewodniczący – jeden z nich reprezentował Walonię, a drugi Flandrię, sekretarz i 24 członków (parytet Walonów i Flamandów). Pomiędzy Zjazdami Krajowymi partii obradowała Rada Generalna. Komitet Centralny składający się z grupy parlamentarnej, kierownictwa federacji i delegatów federacji, zwoływany był najczęściej raz w roku. Federacje Walonów i Flamandów organizowały także własne, oddzielne zjazdy. 
W skład kierownictw federacji i sekcji uczestniczyć musiało 15% młodzieży. Z partią związane był stowarzyszenia takie jak Krajowy Ruch Kobiet Socjalistek, grupujący szesnaście różnych organizacji Konfederacja Młodzieży Socjalistycznej, stowarzyszenie „La Generale ouvriere” i Socjalistyczny Instytut Kadr Młodzieżowych.
Organem BPS był dziennik „Le Peuple” i miesięcznik „Socialisme”.

</doc>
<doc id="3004175" url="https://pl.wikipedia.org/wiki?curid=3004175" title="Vecht (Utrecht)">
Vecht (Utrecht)

Vecht – jeden z dopływów Renu przepływający przez holenderską prowincję Utrecht. Ze względu na istnienie rzeki o tej samej nazwie przepływającej przez Overijssel nazywana jest często Utrechtse Vecht.
Vecht rozpoczyna się w mieście Utrecht, w miejscu gdzie strumień Kromme Rijn rozwidla się tworząc dwie odnogi: zachodnią – Leidse Rijn oraz północną – Vecht. Pierwotnie rozgałęzienie to znajdowało się na południe od miasta, ale w XII w. został wykopany kanał, dzięki któremu koryto rzeki przesunęło się na północ.
Rzeka Vecht skręca na północ i przepływa m.in. przez Maarssen, Breukelen i Nigtevecht, następnie przekracza granicę prowincji Holandia Północna, przepływa przez miasto Weesp, aby wpaść do jeziora Marken (część dawnego jeziora Zuiderzee).

</doc>
<doc id="3004176" url="https://pl.wikipedia.org/wiki?curid=3004176" title="Zamek w Kajaani">
Zamek w Kajaani

Zamek w Kajaani (fiń. "Kajaanin linna", szw. "Kajaneborg", "Kajaneborgs slott", "Cajanaborg") – forteca wybudowana w mieście Kajaani na wyspie tuż poniżej progu rzecznego Ämmäkoski na rzece Kajaaninjoki w Finlandii. Obecnie w ruinie. Zamek służył jako centrum administracyjne regionu, struktura obronna, a także więzienie, którego najbardziej znanym penitencjariuszem był szwedzki historyk i dramaturg Johannes Messenius.
Budowa zamku na Ämmäkoski rozpoczęła się w 1604 roku i została zakończona w roku 1619. Składał się wówczas z kamiennego muru obronnego, dwóch baszt oraz drewnianych zabudowań w obrębie murów. W latach pięćdziesiątych XVII wieku z inicjatywy Pera Brahe rozpoczęto zakończoną w 1666 rozbudowę fortecy, podczas której m.in. wymieniono wiele drewnianych konstrukcji na murowane.
Podczas III wojny północnej zamek oblegały przez kilka miesięcy wojska rosyjskie. Po wyczerpaniu zapasów jedzenia, amunicji i drewna opałowego załoga zamku poddała się, a wkrótce potem Rosjanie wysadzili budowlę w powietrze.
W 1845 wyspę, na której znajdowały się ruiny zamku, wykorzystano do budowy pierwszego drewnianego mostu przez Kajaaninjoki. W roku 1917 obok zamku postawiono elektrownię wodną. W 1937 wybudowano kolejny, tym razem betonowy, most, zwany "Linnansilta" (most zamkowy). Po przerzuceniu innych mostów przez rzekę, "linnansilta" zaczęła tracić na znaczeniu i obecnie władze rozważają zniszczenie go i zajęcie się ruinami zamku, by uczynić go przyjaźniejszym turystyce.

</doc>
<doc id="3004177" url="https://pl.wikipedia.org/wiki?curid=3004177" title="Władysław Rusin">
Władysław Rusin

Władysław Rusin (ur. 13 czerwca 1895 we Lwowie, zm. 30 marca 1949 w Brazylii) – podpułkownik dyplomowany piechoty Wojska Polskiego, przewodniczący Obwodu Warszawa-Południe Obozu Zjednoczenia Narodowego w 1939 roku.
Życiorys.
Władysław Rusin jako uczeń szkoły średniej wstąpił do Polskich Drużyn Strzeleckich (PDS). Po wybuchu I wojny światowej wstąpił do Legionów Polskich. W lipcu 1917 roku jako podporucznik w 5 pułku piechoty wraz z innymi żołnierzami I Brygady Legionów odmówił złożenia przysięgi na wierność cesarzowi Niemiec.
W roku 1918 po odzyskaniu przez Polskę niepodległości wstąpił do Wojska Polskiego. Następnie brał udział w obronie Lwowa, a także w walkach z Rosjanami na Litwie, Ukrainie i Łotwie.
Po zakończeniu walk o granice nowo tworzącej się Polski został mianowany na stanowisko dowódcy Batalionu Manewrowego w Rembertowie. W 1923 pełnił obowiązki dowódcy I batalionu 86 Pułku Piechoty w Mołodecznie. W 1924 był przydzielony do 19 Dywizji Piechoty w Wilnie na stanowisko II oficera sztabu. W 1926 został zastępcą komendanta miasta stołecznego Warszawy. W latach 1929–1931 pełnił funkcję zastępcy komendanta głównego Związku Strzeleckiego, a następnie w latach 1931–1934 funkcję komendanta głównego Związku Strzeleckiego. Z dniem 30 kwietnia 1935 został przeniesiony w stan spoczynku.
Skierowany do obozu odosobnienia w Cerizay. Zmarł w roku 1949 na emigracji w Brazylii.

</doc>
<doc id="3004178" url="https://pl.wikipedia.org/wiki?curid=3004178" title="Pułtusk (gromada)">
Pułtusk (gromada)

Pułtusk (do 31 XII 1959 "Przemiarowo") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pułtusk siedzibą GRN w mieście Pułtusku (nie wchodzącym w jej skład) utworzono 31 grudnia 1959 w powiecie pułtuskim w woj. warszawskim w związku z przeniesieniem siedziby GRN gromady Przemiarowo z Przemiarowa do Pułtuska i zmianą nazwy jednostki na "gromada Kleszewo"; równocześnie do nowo utworzonej gromady Pułtusk włączono obszary zniesionych gromad Chmielewo k/Pułtuska i Płocochowo (bez wsi Bulkowo Nowe i Łachoń) a także wsie Pawłówek i Ponikiew ze znoszonej gromady Psary, wieś Szygówek ze znoszonej gromady Zambski Kościelne oraz wieś Grabówiec ze znoszonej gromady Borsuki Nowe w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie pułtuskim utworzono gminę Pułtusk.
"Zobacz też:" gromada Kleszewo.

</doc>
<doc id="3004179" url="https://pl.wikipedia.org/wiki?curid=3004179" title="Stella Maessen">
Stella Maessen

Stella Maessen znana również jako Stella i Stella Mason (ur. 6 sierpnia 1953 w Zandvoort) – holenderska wokalistka pop. Reprezentantka Holandii podczas 15. edycji oraz Belgii podczas 22. i 27. edycji Konkursu Piosenki Eurowizji.
Kariera.
Hearts of Soul.
W 1969 roku wraz ze starszymi siostrami - Patricią i Biancą założyła zespół Hearts of Soul. Po wydaniu kilku singli (w tym „Fat Jack”, który osiągnął 11 pozycją na holenderskiej liście przebojów) zespół wziął udział w krajowych preselekcjach do Konkursu Piosenki Eurowizji. Piosenka „Waterman” 21 marca wygrała kwalifikacje, stając się tym samym reprezentującą Holandię podczas konkursu w 1970. Zespół musiał jednak wystąpić pod zmienioną nazwą - „Patricia and the Hearts of Soul”. Wszystko przez ówczesny regulamin, który zabraniał udziału zespołom. Zarówno Stella jak i Bianca wystąpiły podczas konkursu w roli chórku. Spośród 12 uczestniczących reprezentacji, Holandia zajęła 7 lokatę, z dorobkiem 7 punktów. 
Dream Express.
W 1973 siostry przeprowadziły się do sąsiadującej Belgii, gdzie początkowo pracowały jako wokalistki wspierające. Wkrótce Bianca poślubiła belgijskiego piosenkarza – Luca Smetsa, a cała czwórka założyła nowy zespół pod nazwą Dream Express. Zespół szybko zyskał popularność m.in. za sprawą piosenki „Dream Express” (od nazwy grupy), która zdobyła 2 pozycję na flamandzkiej liście przebojów w 1976 roku. W 1977 roku siostry ponownie tym razem w powiększonym składzie i w belgijskich preselekcjach zgłosiły chęć udziału w Konkursie Piosenki Eurowizji. Dream Express wygrał eliminacje i wraz z piosenką „A Million In One, Two, Three” uzyskał ostatecznie 69 punktów i 7 miejsce na 17 uczestników międzynarodowego festiwalu. Wynik był jednak dla Belgów rozczarowujący. W 1979 Patricia opuściła zespół, a członkowie dawnego zespołu występowali jako LBS aż do roku 1981.
Kariera solowa.
W 1981 roku Maessen po raz drugi wzięła udział w belgijskich eliminacjach do Konkursu Piosenki Eurowizji. Piosenka „Veel te veel” dostała się do finału, lecz ostatecznie ich nie wygrała. Rok później piosenkarka zgłosiła się do kolejnej edycji selekcji, z francuskojęzycznym utworem „Si tu aimes ma musique”, dzięki któremu została reprezentantką kraju podczas 27. edycji Konkursu Piosenki Eurowizji. W finale festiwalu piosenka zajęła 4 miejsce, zdobywając łącznie 96 punktów. Jako jedyna spośród wszystkich konkursowych propozycji zdobyła punkty od wszystkich uczestniczących krajów (zwycięskie Niemcy nie otrzymały żadnych punktów od Luksemburga).
Maessen nadal koncertowała i nagrywała aż do 1988 roku, kiedy został wydany jej ostatni singel - „Flashlight”. W listopadzie 2010 roku Stella wraz z siostrą Biancą (starsza z sióstr, Patricia zmarła 15 maja 1996 wskutek udaru mózgu) wydała nowy singel ponownie jako „Hearts of Soul” - „Suddenly You”.

</doc>
<doc id="3004180" url="https://pl.wikipedia.org/wiki?curid=3004180" title="Zamek w Grzymałowie">
Zamek w Grzymałowie

 
Zamek w Grzymałowie – pod koniec XVI w. Grzymałów był własnością Ludzickich herbu Grzymała, którzy wznieśli tu zamek.
Historia.
Warownia uległa zniszczeniu w trakcie wojen z Kozakami a także napadów tatarskich i tureckich w latach 1651, 1675. Po szkodach wojennych w pierwszej połowie XVIII w. odrestaurował i wzmocnił obronność zamku Adam Mikołaj Sieniawski herbu Leliwa, do którego Grzymałów należał co najmniej od 1715 r. W 1726 r. po śmierci Adama Mikołaja Sieniawskiego we Lwowie, ostatniego męskiego członka rodu, jego córka Maria Zofia Czartoryska 17 lipca 1731 r. w Warszawie wyszła za mąż za Augusta Czartoryskiego, wojewodę ruskiego i wniosła w posagu ogromny majątek. Kolejną posiadaczką warowni była córka Marii Zofii Czartoryskiej: Izabela Lubomirska (Elżbieta Czartoryska), małżonka marszałka wielkiego koronnego () Stanisława Lubomirskiego. W 1805 r. zamek uległ pożarowi, podczas którego ognień strawił górne kondygnacje. Warownię w dość krótkim czasie odbudowano likwidując kaplicę. W jej miejscu powstały stajnie na parterze i kuchnie na piętrze. W 1816 r. po śmierci Izabeli Lubomirskiej (Elżbiety Czartoryskiej) majątek otrzymała Konstancja z Lubomirskich Rzewuska. W 1825 r. majątek ze względu na długi został zlicytowany. Kolejnym posiadaczem dóbr został bankier Leopold Elkan de Elkansberg.
Wyposażenie.
Zamek słynął z bogactwa wyposażenia: stylowych mebli, obrazów i portretów właścicieli namalowanych przez Juliusza Kossaka, Wojciecha Kossaka, Tadeusza Ajdukiewicza, Alojzego Rejchana. Biblioteka liczyła ponad 5.000 woluminów, oraz archiwum było z XVI-XVIII w. Wszystko to przepadło w czasie I i II wojny światowej: w czasie I wojny światowej obiekt zniszczono i okradziono. Rodzina Wolańskich dała radę go odbudować do 1927 r.; wybuch II wojny światowej to kolejne ograbienie zabytkowych zbiorów.
Pałac.
W dniu 15 marca 1831 r. od Leopolda Elkansberga majątek odkupił Antym Nikorowicz, z pochodzenia Ormianin, który ok. 1840 r. postanowił przebudować warownię na nowoczesny pałac wraz z parkiem angielskim[1]. Ocalało skrzydło południowe z 2. sześciokątnymi basztami na końcach[2], dobudowano duży portyk z wielką galerią oraz cylindryczną wysoką wieżę zegarową[1]. Po śmierci Antyma w 1852 r. majątek odziedziczył jego najstarszy syn Karol (1830-1859) który zamienił go na majątek Rokietnica koło Jarosławia należący do jego szwagra Leonarda Pinińskiego (1824-1886). Po śmierci Pinińskiego jego dwaj najstarsi synowie, Stanisław Antym (1854-1911) oraz profesor Leon Jan (1857-1938, namiestnik Galicji w latach 1898-1903), zostali właścicielami. Po pierwszej wojnie światowej doszło do podziału majątkowego na skutek którego połowa majątku została w rękach Leona Jana (po nim dziedziczył jego bratanek Mieczysław hr. Piniński (1898-1945)), a druga połowa obejmująca Grzymałów wraz zamkiem przypadła córce Stanisława: Julii Pinińskiej (1885-1975), która wyszła za Władysława hr. Wolańskiego (1886-1940). Zdewastowany w czasie I wojny światowej zamek został odbudowany przez Władysława Wolańskiego aresztowanego przez okupantów sowieckich w 1939 r., zmarłego tragicznie w więzieniu kijowskim. W czasie okupacji pałac został przez nacjonalistów i miejscową ludność ukraińską doszczętnie zdewastowany i rozgrabiony, rozkradziono wszelkie dobra: bogato zdobione meble, cenne obrazy, porcelanę i inne rzeczy przedstawiające jakąkolwiek wartość. Po II wojnie światowej, na rozkaz Ukraińskich komunistów, rozebrano zamek do fundamentów[3] a pozyskany materiał budowlany posłużył do wyznaczenia drogi do Trembowli. Do czasów współczesnych ocalała kordegarda pałacowa. Przetrwał natomiast niegdyś piękny park angielski z okazami starodrzewia wraz z pozostałościami Alei Lipowej założonej w pierwszej połowie XVIII w. przez hetmana Adama Sieniawskiego, zamieniony na ogród publiczny[1]. 
Architektura.
W XVI w. był to obronny czteroskrzydłowy zamek, wybudowany na rzucie kwadratu z 4. sześciobocznymi basztami w narożach, otoczony fosą i wałami ziemnymi. Wjazd do warowni był od wschodu przez most zwodzony. Zbrojownia znajdowała się w baszcie południowo-wschodniej a zamkowa kaplica w baszcie południowo-zachodniej.

</doc>
<doc id="3004182" url="https://pl.wikipedia.org/wiki?curid=3004182" title="Steiner-Optik">
Steiner-Optik

Steiner-Optik (potocznie Steiner) – niemieckie przedsiębiorstwo branży optycznej z siedzibą w Bayreuth. Firma produkuje lornetki zarówno do zastosowań militarnych jak i cywilnych. Od 2008 roku należy do Grupy Beretta. 
Historia.
Przedsiębiorstwo zostało założone w 1947 roku przez Karla Steinera. Pierwszym produktem był aparat małoobrazkowy „Steinette”. W 1955 roku rozpoczęto produkcję lornetek, i z biegiem czasu zaniechano innej produkcji. Przełomowym krokiem było rozpoczęcie produkcji lornetek o wysokiej odporności na ekstremalne warunki użytkowania. Dzięki temu firma Steiner-Optik stała się głównym dostawcą lornetek dla armii niemieckiej. W latach 1965–1972 produkowano lornetkę Dienstglas Fero D12, pierwszą w której zastosowano tworzywo Makrolon będące pochodną poliwęglanu. Lornetka ta poza armią niemiecką była używana w wielu innych armiach świata w tym w USA, Francji czy Indiach. W 1989 roku firma Steiner wygrała kontrakt na dostawę 72000 lornetek dla US Army stając się tym samym największym na świecie producentem lornetek wojskowych.
Poza wprowadzeniem do produkcji lornetek odpornych na ekstremalne warunki użytkowania firma Steiner jest również autorem wielu innych innowacji takich jak lornetka zintegrowana z kompasem, wypełnianie lornetek azotem czy też lornetki z filtrem chroniącym przed promieniowaniem lasera.
Firma Steiner-Optik produkuje rocznie 200000 do 250000 lornetek, zatrudnia 123 pracowników (2009 rok).
Produkty.
Firma Steiner-Optik produkuje cztery serie lornetek cywilnych:
Ponadto produkowana jest seria lornetek „Military” przeznaczona dla wojska i policji oraz celowniki optyczne.

</doc>
<doc id="3004185" url="https://pl.wikipedia.org/wiki?curid=3004185" title="Splot żylny sterczowy">
Splot żylny sterczowy

Splot żylny sterczowy (łac. "plexus venosus prostaticus") – splot żylny zbierający krew ze gruczołu krokowego powstający z naczyń żylnych miąższu prostaty i z którego krew uchodzi do żyły biodrowej wewnętrznej.
Przebieg.
Nieparzysty splot żylny sterczowy leży zaotrzewnowo ku tyłowi od dolnej części spojenia łonowego oraz więzadła łukowatego łonowego bocznie od więzadeł łonowo-sterczowych. Powstaje z naczyń żylnych miąższu gruczołu krokowego, które przechodzą przez powięź i łączą się w splot obejmujący go dookoła pomiędzy torebką prawdziwą a rzekomą. Splot żylny sterczowy uchodzi do żyły biodrowej wewnętrznej. 
Odpowiadający splot u kobiet.
Odpowiadający splot u kobiet położony jest pomiędzy łukiem łonowym a pęcherzem moczowym i cewką moczową. 
Dopływy.
Dopływy u kobiet.
Brak dopływów. 
Odmiany.
Brak informacji o istniejących odmianach. 
Zastawki.
Splot żylny sterczowy nie ma zastawek. 

</doc>
<doc id="3004187" url="https://pl.wikipedia.org/wiki?curid=3004187" title="Miasta Malediwów">
Miasta Malediwów

Według danych oficjalnych pochodzących z 2006 roku Malediwy posiadały ponad 30 miast o ludności przekraczającej 1 tys. mieszkańców. Stolica kraju Male jako jedyne miasto liczyło ponad 50 tys. mieszkańców oraz reszta miast poniżej 10 tys. mieszkańców.
Największe miasta na Malediwach.
Największe miasta na Malediwach według liczebności mieszkańców (stan na 25.03.2006):

</doc>
<doc id="3004188" url="https://pl.wikipedia.org/wiki?curid=3004188" title="Marisabel Lomba">
Marisabel Lomba

Marie-Isabelle "Marisabel" Lomba (ur. 17 sierpnia 1974), belgijska judoczka. Brązowa medalistka olimpijska z Atlanty.
Zawody w 1996 były jej pierwszymi igrzyskami olimpijskimi. Po medal sięgnęła w wadze lekkiej, do 56 kilogramów. Brała udział w igrzyskach w 2000. Była złotą medalistką mistrzostw kontynentu w 1997 i wielokrotną medalistką mistrzostw kraju, m.in. 6 razy zostawała mistrzynią kraju seniorów.

</doc>
<doc id="3004189" url="https://pl.wikipedia.org/wiki?curid=3004189" title="Astronomische Nederlandse Satelliet">
Astronomische Nederlandse Satelliet

Astronomische Nederlandse Satelliet (ANS) – pierwszy holenderski sztuczny satelita, wystrzelony w 1974; satelita naukowy do obserwacji astronomicznych w zakresie promieniowania ultrafioletowego i rentgenowskiego.
Historia projektu.
Satelita był projektowany od 1965. Dwa lata później rząd Holandii oficjalnie przyznał wsparcie inicjatywie, a 18 grudnia 1969 zatwierdził projekt budowy satelity. Projekt, mający między innymi stymulować rozwój branży kosmicznej w Holandii, zaangażował wiele tamtejszych firm, jak Philips (system kontroli położenia, komputer pokładowy, test), Dutch Signal Devices (przetwarzanie danych), Van der Heem BV, Fokker Space (szkielet konstrukcji, mechanika, okablowanie, kontrola termiczna, symulacje, montaż i testy). Za oprogramowanie operacyjne i pracę na orbicie odpowiedzialne było Narodowe Laboratorium Aerokosmiczne. Projekt nadzorował Holenderski Instytut Programów Aerokosmicznych (NIVR).
6 czerwca 1970 rząd Holandii i NASA podpisały porozumienie o współpracy przy misji ANS. W 1973 Fokker Space ukończył budowę statku, którego satelizacji NASA dokonała 30 sierpnia 1974 roku.
Satelita działał od września 1974 do czerwca 1976 (planowo miał pracować przez 6 miesięcy). Rząd oficjalnie zakończył projekt 27 kwietnia 1976, przy negatywnej opinii środowiska naukowego (satelita funkcjonował prawidłowo). Przez ten czas zmierzył położenie, widma i zmienność galaktycznych i pozagalaktycznych źródeł rentgenowskich w zakresie 0,1-30 keV, oraz wykonał 18 tysięcy obserwacji około 400 obiektów w UV (150-330 nm).
Wraz z ANS powstał jego rezerwowy duplikat, ANS 2. Wobec powodzenia misji nie został on wysłany w kosmos a oddany do muzeum.
ANS umożliwił uzyskanie niezbędnych doświadczeń dla zespołów uczestniczących w programie naukowym i budowy satelitów, tak iż wkrótce możliwe było przygotowanie satelity IRAS.
Budowa i działanie.
Z powodu usterki układu kierowania I członu rakiety nośnej satelita nie trafił na docelową orbitę heliosynchroniczną o wysokości 500 km. Statek trafił na eliptyczną orbitę, która na początku powodowała problemy z promieniowaniem tła i skomplikowanym planowaniem obserwacji.
Położenie satelity na orbicie było utrzymywane z dokładnością 1 minuty łuku za pomocą cewek magnetycznych oddziałujących z polem magnetycznym Ziemi i kół zamachowych. Oś Z statku zawsze była skierowana do Słońca. Eksperymenty naukowe były umieszczone na osi X. Początkowy ruch obrotowy statku został uniesiony przez dwa odczepiane ciężarki (metoda „yo-yo”). Pozycję wyznaczano za pomocą czujnika Słońca, poszukiwacza gwiazd, czujnika horyzontu i magnetometru.
Łączność z satelitą utrzymywano jedynie w ciągu 12 godzin doby za pośrednictwem centrum satelitarnego w Darmstadt (RFN) - European Satellite Operation Centre, poprzez stację w Redu (Belgia). Informacje uzyskiwane z drugiej połowy doby pozostawały w pamięci pokładowego komputera i były w następnym seansie łączności przekazywane na Ziemię. Dane telemetryczne przekazywano na częstotliwości 148 MHz. Komputer pokładowy dysponował sześcioma blokami 4096 b/s oraz siedmioma blokami pamięci. Satelita kontaktował się z Ziemią co 12 godzin. Czas obserwacji dzielony był równo między eksperymenty, na zasadzie 1 okrążenie Ziemi dla 1 instrumentu. Detektory obserwowały swoje cele w dwóch trybach: 1000 sekund ciągłej obserwacji albo 128 sekund obserwacji, a potem akumulacja promieniowania tła.
Energii elektrycznej dostarczały 2 panele z 1025 ogniwami słonecznymi o średniej mocy 81 W. Do przechowywania energii elektrycznej służyły baterie NiCd o pojemności 6 Ah.
Przyrządy naukowe.
ANS został wyposażony w 4 przyrządy naukowe:
Promieniowanie rentgenowskie było rejestrowane detektorem o powierzchni czynnej 60 cm². Detektor dokonał pierwszych obserwacji błysków promieni X, a także pierwszych obserwacji promieni X z gwiazdy Kapella.

</doc>
<doc id="3004192" url="https://pl.wikipedia.org/wiki?curid=3004192" title="Marisbel Lomba">
Marisbel Lomba



</doc>
<doc id="3004198" url="https://pl.wikipedia.org/wiki?curid=3004198" title="Western &amp; Southern Open 2013 (kobiety)">
Western &amp; Southern Open 2013 (kobiety)

Western &amp; Southern Open 2013 – tenisowy turniej WTA z cyklu Western &amp; Southern Open rozgrywany w dniach 12–18 sierpnia 2013 roku w Cincinnati na kortach twardych o puli nagród 2 369 000 dolarów amerykańskich.

</doc>
<doc id="3004200" url="https://pl.wikipedia.org/wiki?curid=3004200" title="Harry Van Barneveld">
Harry Van Barneveld

Harry Van Barneveld (ur. 18 lutego 1967), belgijski judoka. Brązowy medalista olimpijski z Atlanty.
Zawody w 1996 były jego drugimi igrzyskami olimpijskimi, debiutował cztery lata wcześniej. Po medal sięgnął w wadze ciężkiej powyżej 95 kilogramów. Brał udział w igrzyskach w 2000. Sukcesy odnosił także w kategorii open. W 1997 i 1999 był brązowym medalistą mistrzostw świata i piąty w 1991 i 1995. Był złotym medalistą mistrzostw kontynentu w 1997 (ponadto zdobył po 5 srebrnych oraz brązowych medali) i wielokrotnym medalistą mistrzostw kraju, m.in. 11 razy zostawał mistrzem kraju seniorów. Złoty medalista wojskowych MŚ w 1989 i 1990. Trzeci na Igrzyskach dobrej woli w 1994 roku. Startował w Pucharze Świata w latach 1989, 1991–1993, 1995 i 1996–2000.

</doc>
<doc id="3004201" url="https://pl.wikipedia.org/wiki?curid=3004201" title="Miasta w Mongolii">
Miasta w Mongolii

Według danych oficjalnych pochodzących z 2010 roku Mongolia posiadała 25 miast o ludności przekraczającej 10 tys. mieszkańców. Stolica kraju Ułan Bator jako jedyne miasto liczyło ponad 1 milion mieszkańców; 2 miasta z ludnością 50÷100 tys.; 8 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Mongolii.
Największe miasta w Mongolii według liczebności mieszkańców (stan na 11.11.2010):

</doc>
<doc id="3004204" url="https://pl.wikipedia.org/wiki?curid=3004204" title="Sierpc (gromada)">
Sierpc (gromada)

Sierpc (do 31 XII 1959 "Borkowo") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sierpc siedzibą GRN w mieście Sierpcu (nie wchodzącym w jej skład) utworzono 31 grudnia 1959 w powiecie sierpeckim w woj. warszawskim w związku z przeniesieniem siedziby GRN gromady Borkowo z Borkowa do Sierpca i zmianą nazwy jednostki na "gromada Sierpc"; równocześnie do nowo utworzonej gromady Sierpc włączono obszary zniesionych gromad Piastowo i Studzieniec (bez kolonii Studzieniec oraz osad Borowo i Wymysłów) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie sierpeckim utworzono gminę Sierpc.

</doc>
<doc id="3004206" url="https://pl.wikipedia.org/wiki?curid=3004206" title="Sekundus">
Sekundus

Sekundus – imię pochodzenia łacińskiego pochodzące od praenomen "Secundus", 'drugi z kolei'. Patronami imienia są m.in. święci: Sekundus z Vittimulo (†286?) i Sekundus z Asti (†119).
Żeński odpowiednik: Sekunda.
Sekundus imieniny obchodzi: 30 marca, 8 sierpnia, 15 listopada.
Zobacz też:

</doc>
<doc id="3004207" url="https://pl.wikipedia.org/wiki?curid=3004207" title="Pogrom alfonsów">
Pogrom alfonsów

Pogrom alfonsów – określenie stosowane wobec trzydniowych zamieszek wywołanych w 1905 roku przez warszawskie bojówki Bundu przeciwko środowisku sutenerów.
Niezadowolenie członków Bundu spowodowane było kojarzeniem środowisk żydowskich ze stręczycielstwem. Wizerunek ten związany był m.in. z działalnością formalnie charytatywnej organizacji Warszawskie Towarzystwo Wzajemnej Pomocy, która kontrolowała seksualne podziemie i wspierała sprzedaż młodych żydowskich kobiet do domów publicznych w Argentynie i Brazylii. W samej Warszawie większość domów publicznych prowadzona była przez osoby pochodzenia żydowskiego, a Żydówki stanowiły ok. 2/3 wszystkich warszawskich prostytutek. Sytuacja ta utrzymywała się pomimo przeciwdziałań podejmowanych przez gminę żydowską.
Bezpośrednią przyczyną wybuchu rozruchów była prawdopodobnie bijatyka weselna z udziałem jednego ze stręczycieli. W czasie trwających trzy dni (24 – 26 maja) zamieszek zdemolowano znaczną część domów publicznych (głównie przy ul. Krochmalnej i Marszałkowskiej), ocalało około 30, będących pod ochroną policji. Ścigano też i bito (częściowo ze skutkiem śmiertelnym) sutenerów i prostytutki.

</doc>
<doc id="3004210" url="https://pl.wikipedia.org/wiki?curid=3004210" title="Miasta Mjanmy">
Miasta Mjanmy

Według danych oficjalnych pochodzących z 1983 roku Mjanma posiadała ponad 50 miast o ludności przekraczającej 20 tys. mieszkańców. Stolica kraju Rangun jako jedyne miasto liczyło ponad 1 milion mieszkańców; 1 miasto z ludnością 500÷1000 tys.; 6 miast z ludnością 100÷500 tys.; 19 miast z ludnością 50÷100 tys.; 17 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Mjanmie.
Największe miasta w Mjanmie według liczebności mieszkańców (stan na 31.03.1983):

</doc>
<doc id="3004211" url="https://pl.wikipedia.org/wiki?curid=3004211" title="Serge Reding">
Serge Reding

Serge Yvan Arthur Reding (ur. 23 grudnia 1941 w Auderghem, zm. 28 czerwca 1975 w Manili) – belgijski sztangista. Srebrny medalista olimpijski z Meksyku.
Startował w wadze ciężkiej oraz superciężkiej (ponad 90 kg). Brał udział w trzech igrzyskach (IO 64, IO 68, IO 72), w 1968 zajął drugie miejsce w wadze ciężkiej. Trzy razy był drugi w mistrzostwach świata (1969, 1971, 1974). Na mistrzostwach Europy zwyciężył w 1969, był drugi w 1968 oraz trzeci w 1964 i 1974. Pobił 6 oficjalnych rekordów globu.

</doc>
<doc id="3004212" url="https://pl.wikipedia.org/wiki?curid=3004212" title="Bazylika katedralna Podwyższenia Krzyża Świętego w Opolu">
Bazylika katedralna Podwyższenia Krzyża Świętego w Opolu



</doc>
<doc id="3004215" url="https://pl.wikipedia.org/wiki?curid=3004215" title="Malta na Letnich Igrzyskach Olimpijskich 1936">
Malta na Letnich Igrzyskach Olimpijskich 1936

Maltę na Letnich Igrzyskach Olimpijskich 1936 reprezentowało jedenastu zawodników (sami mężczyźni) startujący w dwóch dyscyplinach. Był to drugi występ reprezentacji Malty na letnich igrzyskach.
Lekkoatletyka.
Mężczyźni
Piłka wodna.
W turnieju piłki wodnej reprezentacja Malty zajęła 13 miejsce.

</doc>
<doc id="3004233" url="https://pl.wikipedia.org/wiki?curid=3004233" title="Malta na Letnich Igrzyskach Olimpijskich 1948">
Malta na Letnich Igrzyskach Olimpijskich 1948

Maltę na Letnich Igrzyskach Olimpijskich 1948 reprezentował jeden zawodnik. Był to trzeci występ reprezentacji Malty na letnich igrzyskach.
Lekkoatletyka.
Mężczyźni

</doc>
<doc id="3004235" url="https://pl.wikipedia.org/wiki?curid=3004235" title="Miasta Nepalu">
Miasta Nepalu

Według danych oficjalnych pochodzących z 2011 roku Nepal posiadał ponad 60 miast o ludności przekraczającej 2 tys. mieszkańców. Stolica kraju Katmandu jako jedyne miasto liczyło ponad 1 milion mieszkańców; 9 miast z ludnością 100÷500 tys.; 17 miast z ludnością 50÷100 tys.; 21 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Nepalu.
Największe miasta w Nepalu według liczebności mieszkańców (stan na 22.06.2011):

</doc>
<doc id="3004240" url="https://pl.wikipedia.org/wiki?curid=3004240" title="Kajaaninjoki">
Kajaaninjoki

Kajaaninjoki (szw. "Kajana älv") – rzeka w fińskim regionie Kainuu. Swój początek bierze w jeziorze Nuasjärvi, przepływa m.in. przez stolicę regionu – Kajaani – i uchodzi do Oulujärvi, skąd jej wody dalej płyną jako Oulujoki do Zatoki Botnickiej.
Na rzece znajduje się kilka elektrowni wodnych, z których największe to zarządzane przez Kainuun Voima Oy Ämmäkoski, Koivukoski (I-II) oraz Koivukoski III.

</doc>
<doc id="3004241" url="https://pl.wikipedia.org/wiki?curid=3004241" title="Miasta Niemiec">
Miasta Niemiec



</doc>
<doc id="3004242" url="https://pl.wikipedia.org/wiki?curid=3004242" title="Madonna karmiąca">
Madonna karmiąca

Madonna karmiąca – obrazy olejne hiszpańskiego malarza pochodzenia greckiego Dominikosa Theotokopulosa, znanego jako El Greco.
Opis obrazu.
"Madonna karmiąca" rozpoczyna całą serię obrazów malarza przedstawiających Świętą Rodzinę. Być może pod wpływem reformacji El Greco pragnął przedstawić Świętą Rodzinę w sposób bardziej ludzki i przystępny. Maria jako pośredniczka wiernych staje się poprzez matczyny odruch jeszcze bardziej bliższa wszystkim wiernym. Jednocześnie postacie są ucieleśnieniem piękna. Madonna ma wysokie czoło, duże oczy pod pięknie zarysowanymi brwiami, małe czerwone usta i bladą cerę. Włosy zakrywa przezroczysta woalka. Jej piękne dłonie i arystokratyczna postawa nasuwają skojarzenia z Madonną Parmigianina. Prawa pierś Madonny jest ssana przez małego Jezusa, który poprzez swoją nagość ukazuje nie boskość, ale swoją ludzką naturę i płeć. Matczyny odruch jest tak realistycznie ukazany, iż temat stał się bardzo popularny w ówczesnej Hiszpanii. Do tej popularności przyczyniło się dążenie El Greca do przedstawienia ideału piękna. Widać to szczególnie w drugiej wersji Madonny karmiącej powstałej w 1595 roku. Badania rentgenowskie wykazały zmiany, jakich artysta dokonywał malując twarz Madonny: kilkakrotnie poprawiał ją, szukając odpowiednich proporcji. W rezultacie, jak podają krytycy, twarz Marii z obrazu z Tavera Hospital jest jednym z najpiękniejszych wizerunków Madonny
W wersji nowojorskiej za plecami Marii stoi nieco przyczajony św. Józef. Nie wiadomo czy spogląda on z zaciekawieniem na małego Jezusa, czy na sam akt karmienia. W wersji późniejszej sytuacja jest już wyjaśniona. Józef również spogląda na Jezusa, ale jednocześnie lewą ręką przytrzymuje nóżkę Dzieciątka przez co nadaje kierunek swojego zainteresowania. To że cała uwaga skoncentrowana jest na Jezusie podkreślona jest gestem św. Anny, która głaszcze jego główkę. Wprowadzenie trzeciej dorosłej postaci zwiastuje odejście od koncepcji przedstawienia trzyosobowej Świętej Rodziny i zaproszenie do niej kolejnych postaci. Poza św. Anną artysta wprowadził w kolejnych latach Marię Magdalenę i Jana Chrzciciela. W obu wersjach Dzieciątko Jezus wydaje się być zbyt wyrośnięte i przedstawione w naturalistyczny sposób, co kontrastuje z wyidealizowaną twarzą Matki.
Obraz z Toledo został ofiarowany na rzecz Szpitala de San Juan Bautista de Toledo przez Teresę de Aguilera, wdowę po Alonso Capoche. O fakcie tym wspomina się w inwentarzu z 1631 roku. Rok powstania dzieła: 1595 jest przez niektórych historyków kwestionowany i przesuwany nieco później w chronologii twórczości El Greca.

</doc>
<doc id="3004243" url="https://pl.wikipedia.org/wiki?curid=3004243" title="Nuasjärvi">
Nuasjärvi

Nuasjärvi (Nuasjärvi–Rehja) – jezioro w Finlandii, w regionie Kainuu, gminach Sotkamo i Kajaani. Ma 96,44 km² powierzchni, 42 m głębokości i liczącą 171,31 km długości linię brzegową. Z wód jeziora bierze swój początek Kajaaninjoki.

</doc>
<doc id="3004245" url="https://pl.wikipedia.org/wiki?curid=3004245" title="Bergeijk (wieś)">
Bergeijk (wieś)

Bergeijk – wieś w południowej Holandii, w prowincji Brabancja Północna, w gminie Bergeijk. Według stanu na 1 stycznia 2013 wieś zamieszkiwały 8863 osoby.
We wsi znajduje się zabytkowy kościół gotycki pod wezwaniem Świętego Piotra.

</doc>
<doc id="3004248" url="https://pl.wikipedia.org/wiki?curid=3004248" title="Roger Cousinet">
Roger Cousinet

Roger Cousinet (ur. 3 listopada 1881 w Paryżu, zm. 5 kwietnia 1973 tamże) – francuski pedagog. Profesor paryskiej Sorbony. Jeden z inicjatorów nowoczesnych metod nauczania. Współzałożyciel stowarzyszenia "l’École nouvelle française".
Życiorys.
Od 1905 do 1910 roku był nauczycielem. 18 grudnia 1909 roku otrzymał świadectwo umożliwiające przeprowadzanie kontroli w szkołach podstawowych. W latach 1910–1941 był szkolnym inspektorem. Od 1920 do 1939 roku był redaktorem naczelnym czasopisma "Nouvelle Education". W 1941 roku został profesorem psychologii wychowawczej w paryskiej Sorbonie, a od 1945 do 1958 roku był tam kierownikiem katedry pedagogiki. W 1946 roku był współtwórcą (razem z François Chatelaina) stowarzyszenia "l’École nouvelle française" i jednocześnie redaktorem czasopisma o tej samej nazwie.
Roger Cousinet krytykował dawny system nauczania w szkołach francuskich wskazując na konieczność wprowadzenia nowego wychowania. Zmierzał do przekształcenia zajęć lekcyjnych w spontaniczną pracę z 5-6 osobowymi grupami uczniów. W zaproponowanym systemie pozostawiał poszczególnym grupom swobodę wyboru prac z zakresu ustalonego przez szkołę. Aby móc prawidłowo rozwijać system nauczania grupowego prowadził badania analizując reakcje dzieci i ich postępy w nauce.
W 1994 roku jego profil znalazł się w publikacji "Thinkers on Education" – 100 słynnych pedagogów (w tym m.in. filozofów, mężów stanu, polityków, dziennikarzy, psychologów, poetów), którzy mieli wpływ na myśl edukacyjną na świecie, wydanej pod patronatem UNESCO.

</doc>
<doc id="3004249" url="https://pl.wikipedia.org/wiki?curid=3004249" title="Harry Potter (seria filmów)">
Harry Potter (seria filmów)

Harry Potter – seria ośmiu brytyjsko-amerykańskich filmów fantasy z lat 2001–2011, produkowanych i dystrybuowanych przez wytwórnię Warner Bros. Pictures. Cykl stanowi adaptację serii siedmiu powieści pod tym samym tytułem autorstwa brytyjskiej pisarki J.K. Rowling (siódma książka została zekranizowana w dwóch filmach). Seria jest częścią franczyzy medialnej Wizarding World, stworzonej na podstawie twórczości Rowling. Fabuła filmów jest osadzona w świecie magii, a jego głównymi bohaterami są nastoletni uczniowie Szkoły Magii i Czarodziejstwa w Hogwarcie: Harry Potter, Ron Weasley i Hermiona Granger. Najważniejszym wątkiem jest walka społeczności czarodziejskiej z czarnoksiężnikiem Lordem Voldemortem.
Producentem całej serii jest David Heyman. Filmy zostały wyreżyserowane przez: Chrisa Columbusa (dwie pierwsze części), Alfonso Cuaróna (część trzecia), Mike’a Newella (część czwarta) i Davida Yatesa (cztery ostatnie części). Autorem siedmiu scenariuszy jest Steve Kloves, który przy piątym filmie został zastąpiony przez Michaela Goldenberga. W główne role wcielili się Daniel Radcliffe, Rupert Grint i Emma Watson.
Streszczenie fabuły.
"Harry Potter i Kamień Filozoficzny".
Harry Potter, osierocony w okresie niemowlęcym przez rodziców, jest wychowywany przez spokrewnioną rodzinę Dursleyów. W dniu jedenastych urodzin dowiaduje się, że jest czarodziejem, a mając rok przeżył mordercze zaklęcie czarnoksiężnika Lorda Voldemorta, który uprzednio zabił jego rodziców. Od tej pory Voldemort zniknął, a Harry stał się w świecie magii symbolem pokonania go. We wrześniu chłopiec rozpoczyna naukę w Szkole Magii i Czarodziejstwa w Hogwarcie, gdzie zaprzyjaźnia się z Ronem Weasleyem i Hermioną Granger. Bohaterowie powstrzymują opętanego przez Voldemorta nauczyciela, Kwiryniusza Quirrella, przed wykradnięciem ukrytego w szkole i zapewniającego długowieczność kamienia filozoficznego.
"Harry Potter i Komnata Tajemnic".
Bohaterowie powracają do Hogwartu na drugi rok nauki. Mieszkańcy zamku w tajemniczych okolicznościach są petryfikowani. Według pogłoski odpowiedzialność za ataki ponosi ukryty w umiejscowionej w szkole legendarnej Komnacie Tajemnic stwór – bazyliszek. Harry’emu udaje się dostać do Komnaty, pokonać sterowanego przez wspomnienie nastoletniego Voldemorta bazyliszka oraz uwolnić uprowadzoną i przetrzymywaną tam siostrę Rona, Ginny.
"Harry Potter i więzień Azkabanu".
W społeczności magicznej wybucha skandal związany z ucieczką Syriusza Blacka z więzienia w Azkabanie. Harry dowiaduje się, że Black przyjaźnił się z jego rodzicami, jednak zdradził Voldemortowi miejsce ich pobytu, a następnie dokonał masowego morderstwa. Gdy Harry, Ron i Hermiona go spotykają, bohater okazuje się być niesłusznie oskarżony o czyny, których dokonał inny przyjaciel Potterów, Peter Pettigrew.
"Harry Potter i Czara Ognia".
W Hogwarcie organizowany jest Turniej Trójmagiczny, w którym ma rywalizować ze sobą trójka uczniów różnych szkół magicznych. Czara Ognia wybiera dwóch reprezentantów Hogwartu, w tym Harry’ego, który nie zgłosił swojej kandydatury. Podczas ostatniego zadania turnieju bohater przenosi się na cmentarz, gdzie Pettigrew wykorzystuje jego krew do przywrócenia Voldemortowi ciała i pełnej mocy magicznej. Czarnoksiężnik usiłuje zabić Harry’ego, któremu udaje się powrócić do Hogwartu i wygrać turniej.
"Harry Potter i Zakon Feniksa".
Dyrektor Hogwartu, Albus Dumbledore, wznawia Zakon Feniksa – tajną organizację przeciwdziałającą Voldemortowi i jego poplecznikom, śmierciożercom. Ministerstwo Magii zarzuca Harry’emu i Dumbledore’owi, że kłamią w sprawie powrotu czarnoksiężnika. Nastawiona do nich wrogo pracownica Ministerstwa, Dolores Umbridge, zaczyna nauczać w Hogwarcie. Tymczasem Harry’ego prześladują wizje, w których Voldemort pragnie wykraść ukrytą w Ministerstwie broń. Okazuje się nią być przepowiednia o tym, że spośród nich dwóch jeden zabije drugiego. Kula z przepowiednią zostaje zniszczona podczas walki Harry’ego, jego przyjaciół i Zakonu Feniksa przeciwko Voldemortowi i śmierciożercom w gmachu Ministerstwa. Po tym, jak pracownicy Ministerstwa widzą Voldemorta, społeczność czarodziejska oficjalnie uznaje jego powrót.
"Harry Potter i Książę Półkrwi".
Podczas szóstego roku nauki w Hogwarcie Harry rozpoczyna związek z Ginny i poznaje z Dumbledore’em przeszłość Voldemorta. Bohaterowie odkrywają, że czarnoksiężnik wydzielił siedem fragmentów swojej duszy i umieścił je w horkruksach, których zniszczenie jest warunkiem koniecznym pokonania go. Pod koniec roku szkolnego Dumbledore zostaje zamordowany przez nauczyciela Severusa Snape’a, który okazuje się być tytułowym Księciem Półkrwi.
"Harry Potter i Insygnia Śmierci: Część I".
Voldemort i śmierciożercy przejmują władzę w Ministerstwie Magii. Harry, Ron i Hermiona nie wracają do Hogwartu na siódmy rok nauki. Przez miesiące żyją w ukryciu, przemieszczając się i poszukując horkruksów. Odkrywają ponadto, że Voldemort poszukuje legendarnych Insygniów Śmierci, dających posiadaczowi moc pokonania śmierci.
"Harry Potter i Insygnia Śmierci: Część II".
Harry, Ron i Hermiona udają się do Hogwartu, gdzie ukryty jest jeden z horkruksów. Na terenie zamku dochodzi do całonocnej bitwy między Voldemortem i śmierciożercami a ich przeciwnikami. Bohaterom ostatecznie udaje się zniszczyć wszystkie horkruksy. W międzyczasie Potter odkrywa, że sam jest horkruksem oraz zmarły Snape był po stronie Zakonu Feniksa i go chronił przed śmierciożercami. Osłabiony i pokonany po zniszczeniu horkruksów Voldemort umiera.
Obsada.
Lista przedstawia główną obsadę filmów, wymienioną na początku napisów końcowych, wraz z numerami filmów, w których dani aktorzy wystąpili.
Geneza.
W 1997 roku angielski producent filmowy David Heyman, stojący na czele wytwórni Heyday Films, poszukiwał książki dziecięcej do zekranizowania. Jego pierwszym wyborem była powieść "The Ogre Downstairs" Diany Wynne Jones, jednak ten pomysł upadł. Do biura wytwórni trafiła kopia powieści "Harry Potter i Kamień Filozoficzny" J.K. Rowling. Choć początkowo wylądowała w szufladzie materiałów o niskim priorytecie, została odkryta przez sekretarkę, która poleciła ją Heymanowi. Ten, mimo niechęci do samego tytułu, był pod wrażeniem książki. Polecił ją swojemu przyjacielowi z dzieciństwa, Lionelowi Wigramowi, który został właśnie zatrudniony w wytwórni Warner Bros. Pictures w Los Angeles. Wigram, podobnie jak Heyman, był zachwycony powieścią i porównywał ją do klasyków fantasy ze swojego dzieciństwa, takich jak "Czarnoksiężnik z Krainy Oz" czy "Charlie i fabryka czekolady". Nie był jednak przekonany, czy Warner Bros. będzie chciał podjąć się produkcji ze względu na angielski charakter książki oraz fakt, że fantasy wyszło z mody. Wytwórnia wyraziła jednak zainteresowanie rozpoczęciem procesu adaptacji. Początkowo Rowling nie chciała wyrazić zgody na ekranizację "Harry’ego Pottera", gdyż obawiała się utraty praw do stworzonych przez siebie postaci. Pisarka wyznała, że odmówiła wielu osobom, nawet po propozycji większej zapłaty ze strony Warner Bros. W końcu zgodziła się, gdy dostała gwarancję, że nie będą powstawały nieautoryzowane przez nią filmy. Ponadto pisarka zastrzegła, że obsada ma się składać z Brytyjczyków, z ewentualnymi wyjątkami na rzecz Irlandczyków. W październiku 1998 roku wytwórnia sfinalizowała zakup praw do ekranizacji pierwszych czterech powieści z serii. Według nieoficjalnych doniesień medialnych, Rowling zarobiła na kontrakcie milion funtów brytyjskich.
Produkcja.
Produkcja serii filmowej "Harry Potter" odbywała się w latach 2000–2011. Wszystkie filmy wyprodukowało studio Warner Bros. Pictures wraz z Heyday Films, a ich głównym producentem był David Heyman. Pierwsze trzy części współprodukowało studio 1492 Pictures, którego współzałożycielem był reżyser dwóch pierwszych filmów, Chris Columbus. Choć Columbus nie podjął się reżyserii trzeciej części, pracował nad nią jako producent. Dodatkowo trzeci film wyprodukował Mark Radcliffe. Drugim (obok Heymana) producentem czterech ostatnich części był David Barron, który wcześniej pracował nad drugim i czwartym filmem jako producent wykonawczy. Dodatkowo trzecim producentem dwóch ostatnich części była J.K. Rowling.
Początkowy plan zakładał nakręcenie siedmiu filmów, po jednym na podstawie każdej z powieści Rowling. Podczas przygotowań do ekranizacji czwartego tomu, "Harry’ego Pottera i Czary Ognia", studio Warner Bros. rozważało adaptację go w dwóch filmach ze względu na znacznie większą niż w poprzednich częściach objętość powieści. Pomysł nie został zrealizowany, ale powrócił przy siódmej i ostatniej książce, "Harrym Potterze i Insygniach Śmierci". W marcu 2008 roku studio Warner Bros. ogłosiło, że zostanie ona zekranizowana w dwóch filmach, uzasadniając decyzję brakiem możliwości zawarcia całej istotnej fabuły powieści w jednej części. Rowling zaaprobowała ten pomysł.
Reżyseria.
Pierwszym reżyserem, który zgłosił swoją kandydaturę do pracy nad "Harrym Potterem i Kamieniem Filozoficznym", był Brad Silberling. Następnie zainteresowanie projektem wyraził Steven Spielberg. Zainspirowany sukcesami studia Pixar Spielberg chciał, by ekranizacje "Harry’ego Pottera" były animowane i by w jednym filmie znalazły się elementy kilku powieści. Należąca do niego wytwórnia DreamWorks Animation zaproponowała Warner Bros. współpracę. Oba postulowane przez Spielberga pomysły nie podobały się Alanowi F. Hornowi, dyrektorowi operacyjnemu Warner Bros. Ponadto zachwycony filmem "Szósty zmysł" Spielberg typował Haleya Joela Osmenta do roli Harry’ego, co stało w sprzeczności z wymogiem wyłącznie brytyjskich aktorów. Choć Spielberg pracował ze scenarzystą Stevem Klovesem przez około pół roku, ostatecznie zrezygnował z projektu, co ogłosił publicznie w lutym 2000 roku. Reżyser przyznał, że choć spodziewał się, że seria będzie fenomenem komercyjnym, nie był zainteresowany kręceniem filmów dla takich celów, o ile go nie poruszają. Skomentował ponadto: „Celowo nie nakręciłem "Harry’ego Pottera", bo jak dla mnie to było jak strzelanie do kaczek w beczce, jak wsad. Chodziło o to, by wypłacić miliard dolarów i wpłacić je na swoje własne konto. Nie ma w tym żadnego wyzwania”.
Po rezygnacji Spielberga studio Warner Bros. prowadziła rozmowy w sprawie reżyserii z Silberlingem, Chrisem Columbusem, Robem Reinerem, Wolfgangiem Petersenem, Alanem Parkerem, Terrym Gilliamem, Ivanem Reitmanem, Jonathanem Demmem, Mikiem Newellem, Timem Robbinsem, Peterem Weirem i M. Nightem Shyamalanem. Heyman osobiście skontaktował się z Newellem, który odrzucił ofertę. Shyamalan i Petersen byli zajęci innymi projektami, zaś Reiner zrezygnował z przyczyn politycznych. Na ostateczną listę kandydatów wytwórni dostali się Silberling, Columbus, Parker i Gilliam. Rowling i Heyman preferowali Gilliama ze względu na jego humor, „odrobinę szaleństwa, wrażliwość i dotychczasowe wyprawy w krainę fantazji”, jednak Horn nie był przekonany, czy może powierzyć "Harry’ego Pottera" komuś tak nieprzewidywalnemu. 28 marca 2000 roku studio Warner Bros. zatrudniło Columbusa, uzasadniając to jego doświadczeniem w kinie familijnym (jak "Kevin sam w domu" czy "Pani Doubtfire") i pracy z dziećmi na planie. Podczas przesłuchania w sprawie zatrudnienia Columbus przedstawił swoją wizję artystyczną filmu. Jego pomysłem był kontrast między ponurą kolorystyką scen z prawdziwego świata a pełnymi barw, klimatycznymi i drobiazgowymi scenami ze świata magii.
Początkowo Columbus miał wyreżyserować wszystkie planowane siedem filmów z serii. W trakcie zdjęć do drugiego, "Harry’ego Pottera i Komnatę Tajemnic", podjął jednak decyzję, że nie wyreżyseruje trzeciej części, co uzasadnił zmęczeniem i chęcią spędzenia większej ilości czasu z dziećmi. Warner Bros. prowadził rozmowy w sprawie reżyserii trzeciego filmu, "Harry’ego Pottera i więźnia Azkabanu", między innymi z Guillermo del Toro, Markiem Forstrerem i M. Nightem Shyamalanem. Del Toro był zniechęcony dwoma pierwszymi częściami, które uważał za zbyt kolorowe, wesołe i pozytywne, choć sam postrzegał "Harry’ego Pottera" w dickensowskim stylu. Forstrer, który niedawno skończył kręcić "Marzyciela", nie chciał znów współpracować z aktorami dziecięcymi, zaś Shyamalan był zajęty filmem "Osada". Na ostatecznej liście kandydatów rozważanych przez studio znaleźli się Callie Khouri, Kenneth Branagh (który zagrał Gilderoya Lockharta w drugiej części) i Alfonso Cuarón. 20 lipca 2002 roku Warner Bros. ogłosił zatrudnienie Cuaróna. Reżyser początkowo nie był przekonany, czy chce podjąć się pracy nad "Harrym Potterem", bo nie czytał żadnej książki Rowling i nie oglądał poprzednich filmów. Kiedy się jednak z nimi zapoznał, uznał materiał za bardzo dobry. Zatrudnienie Cuaróna ucieszyło Rowling, która była zachwycona jego poprzednim filmem, "I twoją matkę też", i doceniała jego umiejętność adaptacji, którą wykazał w "Małej księżniczce". Reżyser zaprezentował zupełnie inny styl niż Columbus, nadając tym samym ton kolejnym filmom z serii. Wprowadził mroczniejszy klimat i zrezygnował z bogatej kolorystyki poprzednich części, zastępując ją, jak to ujął Sean Smith z „Newsweeka”, „lodowatym srebrem i atramentową czernią”. Wykazał mniejszą niż Columbus wierność pierwowzorowi literackiemu, nadając filmowi więcej własnej inwencji artystycznej i mocniej akcentując aspekt emocjonalny.
Cuarón planował pracę tylko nad jednym filmem z serii, ponadto udział w postprodukcji "Harry’ego Pottera i więźnia Azkabanu" wykluczał jego zaangażowanie w następną część, "Harry’ego Pottera i Czarę Ognia". Po tym, jak Shyamalan po raz trzeci odrzucił propozycję reżyserii "Harry’ego Pottera", 11 sierpnia 2003 roku Warner Bros. ogłosił, że następcą Cuaróna będzie Mike Newell. Jego pomysłem było zrealizowanie paranoidalnego dreszczowca, w którym główny bohater nie wie, dlaczego spotykają go dziwne zdarzenia, podobnie jak w filmie "Północ, północny zachód". Aby zachować spójność w zakresie stylistyki, Newell postanowił pominąć niektóre wątki z powieści.
Złożone przez Warner Bros. propozycje reżyserii kolejnego filmu, "Harry’ego Pottera i Zakonu Feniksa", odrzucili Newell, Matthew Vaughn, Mira Nair i Jean-Pierre Jeunet. 19 stycznia 2005 roku studio ogłosiło zatrudnienie Davida Yatesa. Motywacją wytwórni było jego doświadczenie w historiach politycznych, takich jak ta przedstawiona w piątym tomie serii Rowling. Yates wyznał, że jego celem było zrealizowanie filmu bardziej psychologicznego od poprzednich. Po tym, jak Guillermo del Toro odrzucił propozycję reżyserii szóstego filmu, "Harry’ego Pottera i Księcia Półkrwi", wytwórnia zaproponowała angaż Yatesowi. W maju 2007 roku reżyser zdradził, że przyjął propozycję. W marcu 2008 roku Warner Bros. ogłosił, że Yates wyreżyseruje także dwa ostatnie filmy z serii, ' oraz '.
Scenariusze.
Mimo brytyjskiego charakteru serii "Harry Potter", przedstawiciele wytwórni Warner Bros. chcieli, by scenarzystami filmów byli Amerykanie. David Heyman wyznał, że „w Anglii nie ma zbyt wielu scenarzystów, którzy nadawaliby się do czystej rozrywki, jaką jest ta historia”. Poszukiwania scenarzysty rozpoczęły się już w 1998 roku, jednak początkowo były nieudane ze względu na fakt, że powieści Rowling nie zostały jeszcze wydane w Stanach Zjednoczonych. Propozycję Heymana odrzucił Richard Curtis. Kiedy książka pojawiła się na amerykańskim rynku, do wytwórni zaczęły napływać propozycje napisania scenariusza do adaptacji. Heyman i Wigram wahali się pomiędzy wyborem Steve’a Klovesa i Michaela Goldenberga, ostatecznie angażując pierwszego z nich. Kloves napisał scenariusze do siedmiu spośród ośmiu filmów z serii. Wyjątkiem była część piąta, "Harry Potter i Zakon Feniksa", przy której zastąpił go Goldenberg. Kloves, choć później tego żałował, zrezygnował z pracy nad filmem ze względu na tworzenie scenariusza do ostatecznie niezrealizowanej adaptacji powieści "Dziwny przypadek psa nocną porą" Marka Haddona, którą również miał wyprodukować Heyman.
Wszystkie scenariusze powstawały w konsultacji z Rowling, której Kloves obiecał całkowitą wierność pierwowzorowi literackiemu. Autorka pomagała mu w opisywaniu świata magii, na przykład zdradzając zastosowania smoczej krwi podczas pracy nad pierwszym filmem, "Harrym Potterze i Kamieniu Filozoficznym". Niektóre sugestie autorki były spowodowane tym, że sześć pierwszych scenariuszy powstało w czasie, gdy jeszcze nie wszystkie książki z cyklu były opublikowane. Przykładowo, Rowling powstrzymała Klovesa przed umniejszeniem roli Zgredka w drugim filmie, "Harrym Potterze i Komnacie Tajemnic", ze względu na jego istotne znaczenie w siódmym tomie, "Harrym Potterze i Insygniach Śmierci". Kloves wyznał, że dzięki znajomości całego cyklu napisanie scenariuszy do adaptacji ostatniej książki było prostsze niż w przypadku poprzednich części.
Pierwsze dwa scenariusze Klovesa stanowiły wierne adaptacje powieści. Od trzeciego filmu, "Harry’ego Pottera i więźnia Azkabanu", scenarzyści wprowadzali więcej zmian w stosunku do literackich pierwowzorów, co w szczególności zaczęło być widoczne w czwartej części, "Harrym Potterze i Czarze Ognia". Wynikały one przede wszystkim z coraz większych objętości książek Rowling, których wierne przedstawienie w filmach było niemożliwe ze względu na ograniczenia czasowe, ale także z wizji reżyserów. Ze scenariuszy zostały pominięte niektóre wątki, na przykład prowadzenie przez Hermionę Stowarzyszenia W.E.S.Z., oraz postacie, takie jak Ludo Bagman czy Irytek. Kolejną różnicą było odmienne od książkowego akcentowanie niektórych wątków. Przykładowo, w szóstym filmie, "Harrym Potterze i Księciu Półkrwi", znacznie zmniejszono liczbę wspomnień z życia Voldemorta. Co więcej, w filmach pojawiły się sceny, których nie było w książkach. Jedną z nich było spalenie Nory w "Harrym Potterze i Księciu Półkrwi", mające na celu dodanie akcji w środku filmu i przełamanie wesołej atmosfery.
Dobór obsady.
Susie Figgis została mianowana kierownikiem obsady pierwszego filmu, "Harry’ego Pottera i Kamienia Filozoficznego". W maju 2000 roku wytwórnia Warner Bros. ogłosiła, że dzieci od 9 do 11 lat zainteresowane rolami Harry’ego Pottera, Rona Weasleya i Hermiony Granger mogą wysyłać filmy, na których czytają wybrane akapity książek Rowling. Zgodnie z życzeniem pisarki, angaż mogły otrzymać tylko dzieci brytyjskie. Właściwe castingi odbywały się w trzech etapach. W pierwszym kandydaci czytali fragmenty powieści "Harry Potter i Kamień Filozoficzny", w drugim improwizowali sceny pierwszego przybycia do Hogwartu, a w trzecim występowali przed reżyserem, Chrisem Columbusem. Zdenerwowana z powodu braku zdecydowania Columbusa Figgis zrezygnowała z pracy nad filmem i została zastąpiona przez Janet Hirshenson. Na tym etapie producenci mieli już tylko kilku kandydatów do ról Rona i Hermiony, w tym Ruperta Grinta i Emmę Watson. Grint, fan książek Rowling, wysłał producentom film, na którym rapuje. Watson została polecona przez swojego nauczyciela aktorstwa ze szkoły w Oksfordzie. Oboje nie mieli żadnego doświadczenia aktorskiego poza szkolnymi przedstawieniami.
Na przesłuchanie do roli Harry’ego zgłosiło się około 40 tysięcy chłopców. Columbus chciał zatrudnić Daniela Rafcliffe’a, którego widział w filmie telewizyjnym "David Copperfield". Jego rodzice odrzucili propozycję, nie chcąc, by chłopiec kręcił siedem filmów w Los Angeles. W czerwcu 2000 roku David Heyman i Steve Kloves przypadkowo spotkali Radcliffe’ów w teatrze, gdzie Heyman uznał, że chłopiec jest idealnym kandydatem do głównej roli. Dzień później zwrócił się do jego rodziców z prośbą o wyrażenie zgody na udział syna w castingu. Otrzymawszy zapewnienie, że filmy będą kręcone w Anglii, Radcliffe’owie pozwolili mu kandydować. Rowling wyznała, że po zobaczeniu jego zdjęć próbnych uznała, że nie mogłaby sobie wyobrazić lepszego odtwórcy roli Harry’ego. 21 sierpnia 2000 roku wytwórnia Warner Bros. ogłosiła zatrudnienie Radcliffe’a, Grinta i Watson. Choć przez dziesięć lat zdjęć do "Harry’ego Pottera" wszyscy troje rozważali rezygnację, ostatecznie wystąpili w każdym z ośmiu filmów.
Jeszcze przed zatrudnieniem odtwórców trzech głównych ról rozpoczął się casting do postaci drugoplanowych. Pierwszymi obsadzonymi aktorami byli kandydaci Rowling: Robbie Coltrane w roli Rubeusa Hagrida i Maggie Smith w roli Minerwy McGonagall. Następnie wytwórnia ogłosiła zatrudnienie Alana Rickmana jako Severusa Snape’a i Richarda Harrisa jako Albusa Dumbledore’a. Harris początkowo odrzucił propozycję roli, jednak ostatecznie przyjął ją na prośbę wnuczki. Angaż otrzymali także: Richard Griffiths jako Vernon Dursley, Fiona Shaw jako Petunia Dursley, Warwick Davis jako Filius Flitwick, Julie Walters jako Molly Weasley, Ian Hart jako Kwiryniusz Quirrell, John Cleese jako Prawie Bezgłowy Nick i John Hurt jako Garrick Ollivander. W rolach dziecięcych zostali obsadzeni: Tom Felton jako Draco Malfoy, Matthew Lewis jako Neville Longbottom, James Phelps jako Fred Weasley, Oliver Phelps jako George Weasley i Bonnie Wright jako Ginny Weasley. W drugiej części serii, "Harrym Potterze i Komnacie Tajemnic", do obsady dołączyli Kenneth Branagh jako Gilderoy Lockhart, Jason Isaacs jako Lucjusz Malfoy i Mark Williams jako Artur Weasley.
Trzy tygodnie przed premierą filmu zmarł Richard Harris. Po tym, jak rolę Dumbledore’a w kolejnych filmach odrzucił Ian McKellen, angaż otrzymał Michael Gambon. Ponadto w obsadzie trzeciej części, "Harry’ego Pottera i więźnia Azkabanu", znaleźli się: Gary Oldman jako Syriusz Black, David Thewlis (który uprzednio ubiegał się o rolę Quirrella) jako Remus Lupin, Timothy Spall jako Peter Pettigrew i Emma Thompson jako Sybilla Trelawney. W czwartym filmie, "Harrym Potterze i Czarze Ognia", do obsady dołączyli: Ralph Fiennes jako Lord Voldemort, Brendan Gleeson jako Alastor „Szalonooki” Moody i Miranda Richardson jako Rita Skeeter. Angaż w piątej części, "Harrym Potterze i Zakonie Feniksa", otrzymały: Imelda Staunton jako Dolores Umbridge, Helen McCrory jako Bellatriks Lestrange i Evanna Lynch jako Luna Lovegood, do roli której w przesłuchaniu wzięło udział ponad 15 tysięcy dziewcząt. Jeszcze przed rozpoczęciem zdjęć McCrory zrezygnowała z udziału w filmie ze względu na ciążę, a postać Lestrange przejęła Helena Bonham Carter. McCrory została za to obsadzona jako Narcyza Malfoy w szóstej części, "Harrym Potterze i Księciu Półkrwi", gdzie do obsady dołączył też Jim Broadbent jako Horacy Slughorn.
Zdjęcia.
Trwające dziesięć lat zdjęcia do filmów z serii odbywały się na terenie Wielkiej Brytanii. Steve Norris, prezes British Film Commission, powiedział: „"Harry Potter" jest kulturowo zakorzeniony w Wielkiej Brytanii. Myśl, że miałby być kręcony gdzieś indziej, wywoływała u wszystkich dreszcze wzdłuż kręgosłupa”. Zdjęcia odbywały się przede wszystkim w kompleksie Leavesden Studios w miejscowości Leavesden, położonej około 32 kilometry od Londynu. Choć początkowo wytwórnia Warner Bros. rozważała kręcenie w kompleksie Pinewood Studios, wybrano Leavesden Studios ze względu na większą powierzchnię, dzięki czemu zostały zmieszczone liczne plany wybudowane na potrzeby zdjęć, które stały tam przez następne lata. Nieburzenie ich było wymuszone faktem, że filmy powstały równolegle z powieściami, w związku z czym w przyszłości mogła zajść potrzeba ponownego skorzystania z wcześniejszych scenografii. Po zakończeniu produkcji filmów zespół planów zdjęciowych został przekształcony w publiczną atrakcję pod tytułem Warner Bros. Studio Tour London – The Making of Harry Potter. Jej otwarcie odbyło się 31 marca 2012 roku.
Początkowo filmy były kręcone zarówno w Leavesden Studios, jak i w istniejących na terenie Wielkiej Brytanii lokalizacjach. Z upływem czasu coraz więcej planów powstawało w studiu lub było generowane komputerowo, co wynikało z przyczyn finansowych i większej wygody pracy. Sala przepowiedni w piątej części, "Harrym Potterze i Zakonie Feniksa", była pierwszym planem stworzonym w pełni komputerowo. Łącznie w Leavesden Studios powstało na potrzeby "Harry’ego Pottera" 588 planów.
Tryb zdjęć był dostosowany do młodego wieku głównych aktorów. Kręcili oni przez co najwyżej cztery i pół godziny dziennie, a trzy godziny spędzali na lekcjach, zorganizowanych w zbudowanych w Leavesden Studios salach. Ponadto musieli odbywać piętnastominutowe przerwy w każdej godzinie zdjęć. Konieczność spełnienia tych wymogów powodowała wydłużenie zdjęć. Równocześnie wytwórnia starała się kręcić filmy na tyle szybko, by wiek aktorów był dopasowany do wieku postaci. Reżyser Chris Columbus przyznał, że w związku z tempem zdjęć niektóre elementy, zwłaszcza w zakresie efektów specjalnych, nie zostały wykonane z należytą dokładnością. Nauczony doświadczeniem z pierwszego filmu, przy produkcji drugiego postanowił nakręcić w pierwszej kolejności sceny wymagające wielu efektów komputerowych, aby zajmująca się nimi ekipa miała odpowiedni czas na pracę.
Operatorzy.
Operatorem filmowym pierwszej części był John Seale. Zgodnie z wizją Columbusa "Harry Potter i Kamień Filozoficzny" był utrzymany głównie w bogatej i ciepłej palecie barw. Jako że w Hogwarcie nie używa się światła elektrycznego, Seale korzystał w dużej mierze ze świec i pochodni, a w scenach wewnątrz budynków stosował słabe oświetlenie. Aby naznaczyć kontrast między światem magii a mugolskim, w scenach osadzonych w drugim z nich stosował zimniejsze kolory i węższe ujęcia. Operatorem drugiej części był Roger Pratt. Choć, jak ocenił Heyman, jego stylistyka przypominała poprzednią część, Pratt zastosował mniejsze nasycenie barw, by nadać filmowi mroczniejszy klimat. Znacznie drastyczniejszych zmian dokonał jednak odpowiedzialny za zdjęcia do trzeciej części Michael Seresin, który nadał ton wszystkim późniejszym produkcjom z cyklu. "Harry Potter i więzień Azkabanu" miał stonowaną paletę barw i słabsze oświetlenie, zawierał dużo naturalistycznych kadrów i szerokich ujęć, a także – w przeciwieństwie do poprzedników – został nakręcony w większości jedną kamerą. Roger Pratt powrócił jako operator w czwartej części i, podobnie jak Seresin, nadał filmowi mroczną stylistykę, akcentując – w ocenie krytyk Stephanie Zacharek – mglistą szarość i przytłumiony blask starego srebra.
Operatorem piątej części był Polak Sławomir Idziak. Krytyk A.O. Scott z „The New York Timesa” zwrócił uwagę na akcentowanie przez niego „zimnego, spranego odcieniu niebieskiego”, a Matt Zoller Seitz ze Slant Magazine nazwał zdjęcia wyblakłymi i srebrzystymi. Operatorem szóstej części był Bruno Delbonnel, który zrezygnował ze zdjęć cyfrowych i kręcił na taśmie filmowej, argumentując to większą dokładnością techniczną. Wraz z reżyserem Davidem Yatesem chciał stworzyć film w europejskim stylu, inspirowany dziełami malarza Rembrandta. Przedstawiciele Warner Bros. uznali, że jego zdjęcia są za ciemne, wskutek czego Delbonnel i Yates dodali do nakręconych scen więcej kolorów. Operatorem dwóch ostatnich części był Eduardo Serra, który, podobnie jak Delbonnel, kręcił na taśmie filmowej. Ze względu na wiele nowych lokalizacji w "" Yates postanowił stosować nowe dla serii techniki: kamery ręczne i bardzo szerokie obiektywy.
Scenografia.
Pierwszym wyborem Lionela Wigrama na scenografa filmu "Harry Potter i Kamień Filozoficzny" był Stuart Craig, którego twórczość nazywał wyrafinowaną. Craig pracował nad wszystkimi ośmioma częściami, a jego ekipa zajmująca się scenografią obejmowała – w zależności od filmu – od 30 do 35 osób. Plany zdjęciowe powstawały we współpracy z dekoratorką wnętrz Stephenie McMillan, z którą Craig pracował wcześniej nad kilkoma innymi filmami. Scenograf zdradził, że podczas prac nad pierwszymi częściami szkicował pomysły odręcznie, przy użyciu ołówka, a następnie przekazywał je ilustratorom architektonicznym. Później plany powstawały w sposób komputerowy.
W fazie preprodukcji Rowling sporządziła dla Craiga mapę okolic Hogwartu. Na jej rysunku znalazły się: Zakazany Las, chata Hagrida, boisko do quidditcha, jezioro i wioska Hogsmeade. Mapa stanowiła dla Craiga bazę na wszystkie osiem filmów. 86-osobowy zespół zbudował w Leavesden Studios miniaturowy model Hogwartu w skali 1:24, wykorzystywany w sześciu pierwszych filmach w ujęciach z daleka. Przy jego projektowaniu bazowano głównie na zamku Alnwick i katedrze w Gloucester, a jedno ze skrzydeł jest niemalże idealnym odwzorowaniem katedry w Durham. Pomiędzy filmami model był modyfikowany i powiększany. Najwięcej zmian zostało wprowadzone przed częścią trzecią, "Harrym Potterem i więźniem Azkabanu". Wówczas jego powierzchnię zwiększono o około 40 procent, dodając między innymi wieżę zegarową i dziedziniec przed nią, drewniany most i nowe iglice w skrzydle przypominającym katedrę w Durham. Ponadto zwiększono chatę Hagrida i zmieniono jej otoczenie. W czwartym filmie, "Harrym Potterze i Czarze Ognia", model został powiększony o sowiarnię, zaś w szóstym, "Harrym Potterze i Księciu Półkrwi", o Wieżę Astronomiczną. Na potrzeby dwóch ostatnich części miniaturowy Hogwart został zeskanowany, a na jego bazie powstał model cyfrowy. Wprowadzono w nim kolejne zmiany wizualne – dziedziniec uległ dwukrotnemu zwiększeniu, a klatka schodowa została całkowicie zmodyfikowana.
Ekipa filmu "Harry Potter i Kamień Filozoficzny" wahała się między kręceniem osadzonych w Hogwarcie scen w istniejących lokalizacjach a korzystaniem ze studia. Przedstawiciele katedry w Canterbury odrzucili prośbę Warner Bros. w sprawie filmowania na jej terenie, uzasadniając to pogańskim charakterem powieści Rowling. Ostatecznie na główne miejsca zdjęć wybrano zamek Alnwick i katedrę w Gloucester, oprócz tego niektóre sceny kręcono w katedrze w Durham, Bibliotece Bodlejańskiej i Christ Church w Oksfordzie. Część scen powstawało w Leavesden Studios, gdzie ekipa filmowa zbudowała między innymi mieszczącą 400 osób Wielką Salę i gabinet Albusa Dumbledore’a. Począwszy od trzeciej części, "Harry’ego Pottera i więźnia Azkabanu", otoczenie Hogwartu zostało zastąpione przez szkockie tereny górzyste, na których odbywały się zdjęcia. Ze względu na niesprzyjającą pogodę i z przyczyn finansowych w późniejszych częściach tereny szkockie wkomponowywano komputerowo do ujęć ze studia.
W Leavesden Studios powstały też inne plany niezwiązane z Hogwartem, na przykład Ulica Pokątna, dom Dursleyów, Hogsmeade i Nora, która została spalona podczas zdjęć do szóstej części, a później odbudowana. Na potrzeby czwartej części został wybudowany mieszczący dwa miliony litrów wody zbiornik, co czyniło go największym tego typu obiektem w Europie. Z kolei na potrzeby piątego filmu powstał największy i najdroższy plan w całej serii: atrium Ministerstwa Magii, którego budowa trwała 22 tygodnie.
Kostiumy i charakteryzacja.
Kostiumografem pierwszej części, "Harry’ego Pottera i Kamienia Filozoficznego", była Judianna Makovsky. Jej konsultowane z J.K. Rowling pomysły były bazą dla całej serii. Stroje uczniów Hogwartu, które zaprojektowała, stanowiły połączenie opisanych w powieściach czarnych szat z brytyjskimi, XX-wiecznymi mundurkami szkolnymi, przede wszystkim w stylu Eton College. Inspiracją dla Makovsky było malarstwo renesansowe. Dla pozostałych postaci wykreowała one epokowe style ubierania: wiktoriańskie dla Severusa Snape’a, renesansowe dla Albusa Dumbledore’a i elżbietańskie dla Prawie Bezgłowego Nicka. Oprócz tego Makovsky zaprojektowała stroje do quidditcha, odchodząc od tych zaprezentowanych na okładce pierwszej powieści. Kostiumografem drugiej części, "Harry’ego Pottera i Komnaty Tajemnic", była Lindy Hemming, która pozostawiła projekty Makovsky, skupiając się na nowych postaciach.
Kostiumografem wszystkich późniejszych części była Jany Temime. Podobnie jak Alfonso Cuarón, czyli reżyser trzeciej części, "Harry’ego Pottera i więźnia Azkabanu", wyrażała ona chęć zmiany stylistyki filmów. W wywiadzie dla portalu Fashionista powiedziała: „To pierwsza mroczna część. Chciałam dokonać zmian, bo tu zupełnie nie pasowała stylistyka "Opowieści wigilijnej", która jest dobra dla małych dzieci, ale przecież nastolatek na taki film nie pójdzie. Chcieliśmy, by było fajniej, by dzieciaki wyglądały niczym z sąsiedztwa”. Szaty uczniów Hogwartu zostały przeprojektowane, by nadać postaciom większą indywidualność. Między innymi umieszczono w nich elementy domów Hogwartu, do których należeli. W przeciwieństwie do dwóch poprzednich filmów, poza lekcjami uczniowie ubrani byli nie w szaty, ale w nowoczesne i luźne ubrania. Ponadto Temime zmodyfikowała stroje do quidditcha oraz pelerynę Dumbledore’a, któremu starała się nadać żywszy w porównaniu do poprzednich części ton (co szło w parze ze zmianą aktora). W późniejszych filmach największymi przedsięwzięciami w zakresie kostiumów były suknie na Bal Bożonarodzeniowy w czwartej części, "Harrym Potterze i Czarze Ognia", oraz stroje śmierciożerców. Na potrzeby ośmiu filmów uszyto ponad 600 egzemplarzy szkolnych szat.
Główną charakteryzatorką serii była Amanda Knight. Przez dziesięć lat zdjęć charakteryzatorzy nałożyli ponad 5800 razy bliznę Harry’ego Pottera na czoło, w tym 2000 razy na Daniela Radcliffe’a, a pozostałe razy na dublerów. Ponadto Radcliffe używał w sumie około 160 par okularów. Broda Albusa Dumbledore’a, której jednorazowe nałożenie trwało 45 minut, składała się z sześciu części i obejmowała 10 rodzajów włosów. Szczególnie zaawansowaną charakteryzację miał wcielający się w Lorda Voldemorta Ralph Fiennes. Poza usuwanym w postprodukcji komputerowej nosem, była ona w całości makijażem, którego nałożenie trwało 2 godziny.
Muzyka.
John Williams został zatrudniony do skomponowania ścieżki dźwiękowej do pierwszego filmu z serii, "Harry’ego Pottera i Kamienia Filozoficznego". Jeszcze przed rozpoczęciem właściwych prac napisał utwór „Hedwig’s Theme”, wykorzystywany w materiałach promocyjnych. Kompozycja stała się głównym motywem muzycznym serii i była wykorzystywana we wszystkich późniejszych częściach, choć na ogół w przearanżowanych wersjach. Williams napisał muzykę do trzech pierwszych części serii. Ze względu na napięty grafik nie dyrygował osobiście podczas nagrać do drugiego filmu, "Harry’ego Pottera i Komnaty Tajemnic". Został w tej roli zastąpiony przez Williama Rossa, który ponadto przearanżował na prośbę Williamsa niektóre utwory z pierwszej części. Ze względu na koncepcję reżysera, Alfonso Cuaróna, podczas prac nad trzecim filmem, "Harrym Potterem i więźniem Azkabanu", Williams zmienił stylistykę muzyczną i prawie w ogóle nie bazował na muzyce z poprzednich części.
Ze względu na inne zobowiązania Williams nie podjął się pracy nad czwartym filmem, "Harrym Potterze i Czarą Ognia", a jego rolę przejął Patrick Doyle. Wbrew prośbom produkcji, Doyle prawie całkowicie odciął się od twórczości Williamsa z poprzednich części, wykorzystując tylko „Hedwig’s Theme”. Ścieżkę dźwiękową dwóch kolejnych części, "Harry’ego Pottera i Zakonu Feniksa" oraz "Harry’ego Pottera i Księcia Półkrwi", skomponował Nicholas Hooper. Za muzykę do dwóch ostatnich filmów, ' oraz ', odpowiadał Alexandre Desplat.
Efekty specjalne.
Nad efektami specjalnymi filmów pracował szereg firm, głównie Rising Sun Pictures, Sony Pictures Imageworks, Double Negative, Cinesite, Framestore i Industrial Light &amp; Magic. Stanowiły one połączenie robotyki, elektroniki, marionetkarstwa i obrazów generowanych komputerowo (CGI). Efekty pierwszego filmu, "Harry’ego Pottera i Kamienia Filozoficznego", powstawały w Kalifornii. Od drugiej części prace przeniesiono w pełni do Wielkiej Brytanii, a kierownikiem ekipy zajmującej się efektami został Tim Burke. Zdaniem Burke’a i producenta Davida Barrona, "Harry Potter" zrewolucjonizował brytyjski przemysł efektów specjalnych, czyniąc go największym z tego zakresu w całej branży filmowej.
"Harry Potter – 20. rocznica: Powrót do Hogwartu".
W 2021 studio telewizyjne Warner Bros. Television Studios wyprodukowało specjalny program telewizyjny "" z okazji dwudziestej rocznicy serii "Harry Potter", obejmujący wspomnienia i archiwalne nagrania związane z filmami. Wzięli w nim udział aktorzy i twórcy związani z serią, w tym Daniel Radcliffe, Rupert Grint, Emma Watson i wszyscy reżyserzy. Program powstał dla serwisu strumieniowego HBO Max, gdzie jego premiera odbyła się 1 stycznia 2022.

</doc>
<doc id="3004251" url="https://pl.wikipedia.org/wiki?curid=3004251" title="USS Tambor (SS-198)">
USS Tambor (SS-198)

USS Tambor (SS-198) – amerykański okręt podwodny z czasów drugiej wojny światowej typu "Tambor". 
W czasie służby, "Tambor" uzyskał 11 potwierdzonych zatopień, o łącznym tonażu 33 479 ton.

</doc>
<doc id="3004252" url="https://pl.wikipedia.org/wiki?curid=3004252" title="USS Grayling (SS-209)">
USS Grayling (SS-209)

USS Grayling (SS-209) – amerykański okręt podwodny z czasów drugiej wojny światowej typu "Tambor". W czasie służby, „Grayling” uzyskał 5 potwierdzonych zatopień, o łącznym tonażu 20 575 ton. Został zatopiony 9 września 1943 roku.

</doc>
<doc id="3004255" url="https://pl.wikipedia.org/wiki?curid=3004255" title="USS Grayback (SS-208)">
USS Grayback (SS-208)

USS Grayback (SS-208) – amerykański okręt podwodny z czasów drugiej wojny światowej typu "Tambor". 
W czasie służby, "Grayback" uzyskał 14 potwierdzonych zatopień, o łącznym tonażu 63 835 ton

</doc>
<doc id="3004256" url="https://pl.wikipedia.org/wiki?curid=3004256" title="USS Grampus (SS-207)">
USS Grampus (SS-207)

USS Grampus (SS-207) – amerykański okręt podwodny z czasów drugiej wojny światowej typu "Tambor", o wyporności w zanurzeniu 2370 ton. Okręt został zwodowany 23 grudnia 1940 roku w stoczni Electric Boat w Groton, po czym przyjęty do służby w marynarce amerykańskiej 23 maja 1941 roku. Po japońskim ataku na Pearl Harbor przeszedł z Atlantyku na Pacyfik, docierając przez Kanał Panamski na Hawaje 1 lutego 1942 roku. W maju 1942 roku, wraz z dwoma innymi jednostkami swojego typu — USS „Tautog” (SS-199) i „Gar” (SS-206) — oraz USS „Greenling” (SS-213) typu "Gato", „Grampus” wziął udział w nieudanej operacji przeciw uchodzącemu z pola bitwy na Morzu Koralowym, uszkodzonemu lotniskowcowi „Shōkaku”. W trakcie wojny na Pacyfiku ukończył ogółem pięć patroli bojowych z rezultatem w postaci jednego potwierdzonego przez JANAC zatopienia, tankowca „Kaijo Maru Nr 2” o pojemności 8636 ton. 
Okręt zatonął w niewyjaśnionych do dziś okolicznościach w trakcie swojego szóstego patrolu, zatopiony być może 5 marca 1943 roku w przeddzień bitwy w cieśninie Blackett przez japońskie niszczyciele „Minegumo” i „Murasame”. Według innej wersji wydarzeń, „Grampus” mógł zostać zatopiony przez japoński samolot, wcześniej – 19 lutego tego samego roku w okolicy wyspy Vella Lavella. Żadnej z tych wersji nie udało się dotąd potwierdzić, toteż data, miejsce oraz przyczyna zatonięcia okrętu wciąż pozostają tajemnicą.

</doc>
<doc id="3004257" url="https://pl.wikipedia.org/wiki?curid=3004257" title="USS Gar (SS-206)">
USS Gar (SS-206)

USS Gar (SS-206) – amerykański okręt podwodny z czasów drugiej wojny światowej typu "Tambor". W czasie służby, "Gar" uzyskał 8 potwierdzonych przez JANAC zatopień, o łącznym tonażu 20 392 ton

</doc>
<doc id="3004258" url="https://pl.wikipedia.org/wiki?curid=3004258" title="Lista samolotów myśliwskich z rodziny Su-27">
Lista samolotów myśliwskich z rodziny Su-27



</doc>
<doc id="3004259" url="https://pl.wikipedia.org/wiki?curid=3004259" title="USS Tuna (SS-203)">
USS Tuna (SS-203)

USS Tuna (SS-203) – amerykański okręt podwodny z czasów drugiej wojny światowej typu "Tambor". Zatopił cztery jednostki japońskie o łącznej pojemności 14 986 BRT.

</doc>
<doc id="3004260" url="https://pl.wikipedia.org/wiki?curid=3004260" title="USS Trout (SS-202)">
USS Trout (SS-202)

USS Trout (SS-202) – amerykański okręt podwodny z czasów drugiej wojny światowej typu "Tambor". W czasie służby, "Trout" uzyskał 12 potwierdzonych przez JANAC zatopień, o łącznym tonażu 37 144 ton. Okręt został zatopiony 29 lutego 1944 roku.

</doc>
<doc id="3004261" url="https://pl.wikipedia.org/wiki?curid=3004261" title="USS Triton (SS-201)">
USS Triton (SS-201)

USS Triton (SS-201) – amerykański okręt podwodny z czasów drugiej wojny światowej typu "Tambor". Uzyskał 11 potwierdzonych przez JANAC zatopień, o łącznym tonażu 31 788 ton.

</doc>
<doc id="3004262" url="https://pl.wikipedia.org/wiki?curid=3004262" title="USS Thresher (SS-200)">
USS Thresher (SS-200)

USS Thresher (SS-200) – amerykański okręt podwodny z czasów drugiej wojny światowej typu "Tambor". Uzyskał 17 potwierdzonych przez JANAC zatopień, o łącznym tonażu 66 172 ton.

</doc>
<doc id="3004264" url="https://pl.wikipedia.org/wiki?curid=3004264" title="Stanisław Gadomski (1929–2013)">
Stanisław Gadomski (1929–2013)

Stanisław Gadomski (ur. 1929 w Sosnowcu, zm. 4 lipca 2013 w Katowicach) – polski fotograf reportażysta, autor cenionych fotografii ilustrujących polski folklor, artysta plastyk, grafik i rysownik. Członek Związku Polskich Artystów Plastyków.
Życiorys.
Przed wojną mieszkał w Brzezianach. W czasie II wojny światowej członek Szarych Szeregów w Milanówku, gdzie wówczas mieszkał. Po zakończeniu działań wojennych powrócił w 1945 r., do Sosnowca, gdzie został absolwentem tamtejszego Gimnazjum im. Stanisława Staszica, a następnie wstąpił do Państwowego Liceum Sztuk Plastycznych w Krakowie, uzyskując tam egzamin dojrzałości. Podjął następnie naukę w studium historii sztuki na Uniwersytecie Jagiellońskim oraz studia w Akademii Sztuk Pięknych. Dyplom uzyskał w 1954 r. Po powrocie na Śląsk, podjął pracę grafika w tamtejszych wydawnictwach, pracując między innymi w „Trybunie Robotniczej”, w późniejszym okresie także jako fotograf.
Fotografią zajmował się przez blisko 60 lat pracy twórczej, specjalizując się w przede wszystkim w dokumentowaniu polskiego folkloru. Jego najstarsze zdjęcia pochodzą z lat 50. XX wieku i ilustrują między innymi kulturę ludową Spisza. Ta część jego dorobku zyskała uznanie etnografów za wartość dokumentalną oraz fakt iż zbiory obejmują całą Polskę co stanowi o kompletności jego dzieła. Fotografie folklorystyczne Stanisława Gadomskiego, zostały opublikowane w dwóch albumach. W 1996 r., w Japonii ukazał się jeden z albumów prezentujących polski folklor ze zdjęciami Gadomskiego wydany staraniem folklorystki Kazuko Adachi.
Zawodowo przez szereg lat związany był z prasą Śląską, w tym z tygodnikiem "Panorama" gdzie przez blisko dwadzieścia lat kierował działem fotograficznym. Utrwalił między innymi Władysława Gomułkę palącego papierosa w przerwie obrad partyjnych w Katowicach, a zdjęcie to uznawane jest uznawane za rzadkie ze względu na fakt iż ukazuje pierwszego sekretarza w zwyczajnej, a nie pozowanej sytuacji. Uważany za ulubionego fotografa wojewody katowickiego Jerzego Ziętka, którego utrwalił na wielu zdjęciach. Wykonał też cykl zdjęć z podróży po Europie w tym ukazujące Paryż w 1964 r., czy Chorwację w latach 50.
Autor albumów, prospektów i informatorów. Część swoich zdjęć przekazał do Muzeum Miejskiego w Tychach. Laureat Nagrody Wielki Splendor Śląskiej Fotografii Prasowej w 2012 r. Zmarł 4 lipca 2013 r., i został pochowany 9 sierpnia tego samego roku na Cmentarzu w Katowicach – Dębie przy ul. Brackiej.

</doc>
<doc id="3004265" url="https://pl.wikipedia.org/wiki?curid=3004265" title="Maurice Debesse">
Maurice Debesse

Maurice Debesse (ur. 19 listopada 1903 w Firminy, zm. 18 lipca 1998 w Archamps) – francuski pedagog i psycholog. Profesor Uniwersytetu w Strasburgu i paryskiej Sorbony. Od 1973 roku był honorowym przewodniczącym "Association Mondiale des Sciences de l'Éducation" – Światowego Towarzystwa Nauk o Wychowaniu. 
Zainteresowania naukowe.
W pracy pedagogicznej Maurice Debesse zajmował się problematyką dostosowania wychowania do poszczególnych etapów rozwoju uczniów oraz do poszanowania struktur wewnętrznych tych etapów. Kładł nacisk na psychologię uważając, że każdy uczeń powinien mieć zapewnioną opiekę psychologiczną. Na bazie podstawowego zagadnienia Debesse prowadził m.in. badania nad procesem wychowania w okresie dojrzewania oraz kryzysem tożsamości, a także analizował obowiązki i ograniczenia systemu edukacji.
Jego profil znalazł się w publikacji "Thinkers on Education" – 100 słynnych pedagogów (w tym m.in. filozofów, mężów stanu, polityków, dziennikarzy, psychologów, poetów), którzy mieli wpływ na myśl edukacyjną na świecie, wydanej pod patronatem UNESCO.

</doc>
<doc id="3004269" url="https://pl.wikipedia.org/wiki?curid=3004269" title="Jimmie Fidler">
Jimmie Fidler

Jimmie Fidler (ur. 26 sierpnia 1898 w St. Louis w stanie Missouri, zm. 9 sierpnia 1988) – amerykański publicysta, dziennikarz i osobowość radiowa i telewizyjna.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3004271" url="https://pl.wikipedia.org/wiki?curid=3004271" title="Adriaan Paulen">
Adriaan Paulen

Adriaan Paulen (ur. 12 października 1902 w Haarlem, zm. 9 maja 1985 w Eindhoven) – holenderski działacz sportowy, przewodniczący IAAF w latach 1976-1981, w młodości lekkoatleta, trzykrotny olimpijczyk.
Kariera sportowa.
W latach 20. z powodzeniem startował jako lekkoatleta. Specjalizował się w biegu na 400 metrów i na 800 metrów. Wystąpił na igrzyskach olimpijskich w 1920 w Antwerpii, gdzie zajął 7. miejsce w finale biegu na 800 metrów. Na igrzyskach olimpijskich w 1924 w Paryżu odpadł w półfinałach biegów na 400 metrów i na 800 metrów. Na swych trzecich igrzyskach olimpijskich w 1928 w Amsterdamie odpadł w ćwierćfinale biegu na 400 metrów i w eliminacjach biegu na 800 metrów oraz sztafety 4 × 400 metrów.
Na Światowych Igrzyskach Studentów w 1923 w Paryżu Paulen zwyciężył w biegu na 400 metrów i zajął 2. miejsce w biegu na 800 metrów.
W 1924 podczas pierwszych Bislett Games w Oslo ustanowił rekord świata w biegu na 500 metrów. Sześciokrotnie zdobywał mistrzostwo Holandii: cztery razy na 400 metrów i dwa razy na 800 metrów. Był rekordzistą Holandii na 400 metrów (49,0 w lipcu 1924 w Paryżu), dwukrotnie na 800 metrów (do 1:55,1, w lipcu 1924 w Kopenhadze) i w sztafecie 4 × 400 metrów (3:30,8 1 sierpnia 1926 w Groningen).
Oprócz uprawiania lekkoatletyki Paulen zajmował się również sportami motorowymi. Ośmiokrotnie uczestniczył w Rajdzie Monte Carlo; najwyżej był sklasyfikowany na 11. miejscu.
Działalność podczas II wojny światowej.
Po zajęciu Holandii przez Niemcy w maju 1940 Paulen początkowo działał w ugrupowaniu Nederlandse Unie, które zamierzało prowadzić politykę współpracy z okupantem. Uczestniczył w nieudanych rozmowach o połączeniu tej organizacji z faszystowskim Nationaal Front.
Pracował jako inżynier w górnictwie. Gdy robotnicy w podległej mu fabryce wszczęli strajk, odmówił wydania listy strajkujących Niemcom, za co został początkowo skazany na śmierć, ale wkrótce zwolniony.
W 1944 przekroczył linię frontu i dołączył do wojsk alianckich. Później, po powrocie do okupowanej Holandii wspomagał aliantów podczas operacji Market Garden, za co po wojnie został odznaczony przez władze holenderskie i amerykańskie. Prowadził wówczas dziennik, który został opublikowany w 1989, cztery lata po śmierci Paulena.
Działalność w organizacjach sportowych.
Od 1946 Paulen działał przy reaktywacji IAAF. W latach 1946-1964 był przewodniczącym Koninklijke Nederlandse Atletiek Unie ("Holenderskiego Związku Lekkoatletyki"), a od 1965 do 1970 Holenderskiego Komitetu Olimpijskiego.
W 1970 został pierwszym przewodniczącym European Athletic Association, a w 1976 przewodniczącym IAAF. Pełnił tę funkcję do 1981. Zmarł w 1985 po operacji złamanego biodra.
Odznaczenia.
Adriaan Paulen otrzymał za swoją działalność podczas II wojny światowej Order Wojskowy Wilhelma 4. klasy, a od władz amerykańskich Medal Wolności z brązową palmą. Za swe zasługi po wojnie został w 1961 Oficerem Orderu Oranje-Nassau, a w 1982 Kawalerem Orderu Lwa Niderlandzkiego.

</doc>
<doc id="3004274" url="https://pl.wikipedia.org/wiki?curid=3004274" title="Urwany Żleb (Dolina Rybiego Potoku)">
Urwany Żleb (Dolina Rybiego Potoku)

Urwany Żleb – żleb w południowo-wschodnich stokach Miedzianego w polskich Tatrach Wysokich. Opada do Kotła Morskiego Oka z dolnej części grzędy oddzielającej Szeroki Żleb od Marchwicznego Żlebu. Dolna część tej grzędy to szeroki stok porośnięty lasem i kosodrzewiną. Urwany Żleb powstał w nim w latach 30. XX wieku, gdy w wyniku obrywu po długotrwałych ulewach zsunęła się wraz z kosówką część stoku. Składa się z kilku żlebków. Na początku zimy powstają na nich mało strome lodospady, później żlebki zasypane zostają śniegiem. Zimą przy głębokim śniegu i zagrożeniu lawinowym grzęda, w której znajduje się Urwany Żleb, jest w miarę bezpiecznym i wygodnym sposobem zejścia z Miedzianego lub Marchwicznej Przełęczy. Płytkie koryta Urwanego Żlebu przecinają Ceprostradę.
W żlebie rośnie rzadki w Polsce jarząb nieszpułkowy

</doc>
<doc id="3004276" url="https://pl.wikipedia.org/wiki?curid=3004276" title="Arthur Fiedler">
Arthur Fiedler

Arthur Fiedler (ur. 17 grudnia 1894 w Bostonie, zm. 10 lipca 1979 tamże) – amerykański dyrygent.
Życiorys.
Pochodził z rodziny muzyków, w dzieciństwie uczył się gry na skrzypcach u ojca, Emanuela Fiedlera. W 1909 roku wyjechał do Berlina, gdzie studiował u Willy’ego Hessa (skrzypce) i Ernsta von Dohnányiego (kameralistyka). Po powrocie do Stanów Zjednoczonych w 1915 roku został członkiem Bostońskiej Orkiestry Symfonicznej. W zespole tym był skrzypkiem i altowiolistą, grał też na czeleście, fortepianie i organach. W 1924 roku założył własny zespół Boston Sinfonietta. Od 1929 roku organizował Esplanade Concerts, cykl popularnych letnich koncertów odbywających się nad brzegiem Charles River w Bostonie. Od 1930 roku przez prawie pół wieku dyrygował Boston Pops Orchestra, z którą wykonywał lżejszy repertuar, m.in. orkiestrowe aranżacje przebojów muzyki popularnej. Organizował liczne trasy koncertowe, występował też w radio i telewizji. W latach 1951–1978 prowadził San Francisco Pops Orchestra. Gościnnie występował w Kanadzie i Europie.
W 1977 roku otrzymał z rąk prezydenta Geralda Forda Prezydencki Medal Wolności. Doktor honoris causa Harvard University i Yale University. Posiada swoją gwiazdę na Hollywoodzkiej Alei Gwiazd.

</doc>
<doc id="3004278" url="https://pl.wikipedia.org/wiki?curid=3004278" title="Leahad">
Leahad



</doc>
<doc id="3004279" url="https://pl.wikipedia.org/wiki?curid=3004279" title="Lahad">
Lahad

Malezja:
Osoby:
Zobacz też:

</doc>
<doc id="3004280" url="https://pl.wikipedia.org/wiki?curid=3004280" title="Kühbach (ujednoznacznienie)">
Kühbach (ujednoznacznienie)

Austria:
Niemcy:
Zobacz też:

</doc>
<doc id="3004284" url="https://pl.wikipedia.org/wiki?curid=3004284" title="Kenneth Grant">
Kenneth Grant

Kenneth Grant (ur. 23 maja 1924, zm. 15 stycznia 2011) – angielski poeta i pisarz, a także okultysta, propagator Thelemy – systemu religijno-filozoficznego. Jego żoną była Steffi Grant, wraz z którą założył stowarzyszenie Typhonian Ordo Templi Orientis, w latach późniejszych przekształcone w Typhonian Order.

</doc>
<doc id="3004286" url="https://pl.wikipedia.org/wiki?curid=3004286" title="Zębata Szczerbina">
Zębata Szczerbina

Zębata Szczerbina (słow. "Zubatá štrbina", niem. "Franzscharte", węg. "Franzrés") – przełęcz w długiej bocznej grani Wyżniego Baraniego Zwornika w słowackiej części Tatr Wysokich. Jest drugim z pięciu siodeł na odcinku pomiędzy Durnym Szczytem a Łomnicą i oddziela od siebie Durną Turniczkę na północnym zachodzie i Zębatą Turnię na południowym wschodzie.
Przełęcz jest wyłączona z ruchu turystycznego. Północno-wschodnie stoki Zębatej Szczerbiny opadają do Miedzianej Kotliny (odgałęzienia Doliny Dzikiej), natomiast południowo-zachodnie do małego żlebku, będącego odnogą Klimkowego Żlebu opadającego do Doliny Małej Zimnej Wody. Najdogodniejsze drogi dla taterników prowadzą na przełęcz trawersem od Klimkowej Przełęczy, od Wyżniej Pośledniej Przełączki i wspomnianym żlebkiem z Doliny Pięciu Stawów Spiskich. Wejście z Doliny Dzikiej jest trudniejsze.
Pierwsze wejścia:

</doc>
<doc id="3004288" url="https://pl.wikipedia.org/wiki?curid=3004288" title="Zubatá štrbina">
Zubatá štrbina



</doc>
<doc id="3004289" url="https://pl.wikipedia.org/wiki?curid=3004289" title="Jens Keukeleire">
Jens Keukeleire

Jens Keukeleire (ur. 23 listopada 1988 w Brugii) – belgijski kolarz szosowy.
Osiągnięcia.
Opracowano na podstawie:

</doc>
<doc id="3004291" url="https://pl.wikipedia.org/wiki?curid=3004291" title="Mering (ujednoznacznienie)">
Mering (ujednoznacznienie)

Niemcy:
Osoby:
Zobacz też:

</doc>
<doc id="3004292" url="https://pl.wikipedia.org/wiki?curid=3004292" title="Hrabstwo Sheridan (Nebraska)">
Hrabstwo Sheridan (Nebraska)

Hrabstwo Sheridan (ang. "Sheridan County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 2 469,80 mil2 (6 396,77 km2). Według danych z 2010 r. hrabstwo miało 5 469 mieszkańców. Hrabstwo powstało w 1885 roku i nosi imię generała Philipa Sheridana.

</doc>
<doc id="3004296" url="https://pl.wikipedia.org/wiki?curid=3004296" title="Mistrzostwa Świata w Piłce Siatkowej Mężczyzn 2014 (eliminacje strefy CSV)">
Mistrzostwa Świata w Piłce Siatkowej Mężczyzn 2014 (eliminacje strefy CSV)



</doc>
<doc id="3004297" url="https://pl.wikipedia.org/wiki?curid=3004297" title="Kiehimänjoki">
Kiehimänjoki

Kiehimänjoki – krótka rzeka w Finlandii w regionie Kainuu. Wypływa z jeziora Iijärvi na granicy gmin Paltamo i Ristijärvi, a uchodzi do Oulujärvi w centrum Paltamo. Ma 16 km długości.

</doc>
<doc id="3004304" url="https://pl.wikipedia.org/wiki?curid=3004304" title="Gracie Fields">
Gracie Fields

Gracie Fields, DBE, OStJ (właśc. Grace Stansfield; ur. 9 stycznia 1898 w Rochdale, zm. 27 września 1979 na Capri) – angielska aktorka filmowa i piosenkarka; cieszyła się znaczącą popularnością w latach 30. XX wieku.
Wybrana filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3004305" url="https://pl.wikipedia.org/wiki?curid=3004305" title="Szlak pieszy nr 186">
Szlak pieszy nr 186

 Szlak pieszy nr 186 – znakowany szlak turystyczny koloru czerwonego Osowa Góra - Sulęcinek w województwie wielkopolskim.
Szlak ten rozpoczyna się na wzniesieniu Osowa Góra, obchodzi południową stronę Jeziora Góreckiego w Wielkopolskim Parku Narodowym, mija stację kolejową Puszczykówko prowadząc do Rogalina, a potem Kamionek. Przechodzi pomiędzy jeziorami Skrzynki Duże a Jeziorem Kórnickim, następnie mijając Zamek w Kórniku. Spomiędzy jezior Jeziory Małe, a Łękno trafia do Zaniemyśla. Następnie przez Czarnotki doprowadza do stacji kolejowej w Sulęcinku.

</doc>
<doc id="3004308" url="https://pl.wikipedia.org/wiki?curid=3004308" title="Hrabstwo Polk (Nebraska)">
Hrabstwo Polk (Nebraska)

Hrabstwo Polk (ang. "Polk County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 440,64 mil2 (1 141,26 km2). Według danych z 2010 r. hrabstwo miało 5 406 mieszkańców. Hrabstwo powstało w 1856 roku i nosi imię Jamesa Polka - jedenastego prezydenta Stanów Zjednoczonych.

</doc>
<doc id="3004311" url="https://pl.wikipedia.org/wiki?curid=3004311" title="Global RallyCrosss – Bristol Motor Speedway 2013">
Global RallyCrosss – Bristol Motor Speedway 2013

Global RallyCrosss na Bristol 2013 – piąta runda Global RallyCross sezonu 2013. Zawody odbyły się 20 lipca na asfaltowo-szutrowym torze zbudowanym na owalu Bristol Motor Speedway. Trasa wykorzystywała owal, aleję serwisową i parking wewnątrz toru.
Wyścig.
Półfinał I - 6 okr..
Na starcie Deegan objął prowadzenie, Block i Foust walczyli jadąc bok w bok o drugą pozycję. W pierwszym zakręcie zaatakowali Deegana po wewnętrznej uderzając go. Block awansował na pierwsze miejsce, natomiast Foust poślizgnął się i wypadł z toru. Deegan spadł na drugą pozycję, a Foust wrócił na tor na czwartym miejscu, tuż przed Laskiem. Foust i Lasek skorzystali z Joker Lap na pierwszym okrążeniu, a na drugim dłuższą trasą pojechał Heikkinen, który utrzymał trzecią pozycję. Foust tym czasem wycofał się z wyścigu po otarciu się o barierę na zewnętrznej i przebiciu przedniej opony. Deegan pojechał dłuższą drogą na piątym okrążeniu i wyjechał na tor tuż za Heikkinenem. Wyprzedził Fina, jednak wszedł później za szeroko w zakręt, spadając na trzecie miejsce. Block po skorzystaniu z Joker Lap pozostał na prowadzeniu, które dowiózł już do mety.
Półfinał II - 6 okr..
Prowadzenie w wyścigu objął Sandell, a na drugiej pozycji znalazł się Doran, który wyprzedził po wewnętrznej Mirrę. W pierwszym zakręcie wyprzedził go także Timerzjanow. Na pierwszym okrążeniu z dłuższej trasy skorzystał Doran spadając na trzecie miejsce. Mirra odpadł z rywalizacji już na początku wyścigu. Na piątym okrążeniu dłuższą drogą pojechał Timerzjanow. Na dohamowaniu do szykany zblokował koła i wypadł z trasy. Powrócił on na tor na trzeciej pozycji. Sandell skorzystał z Joker Lap na ostatnim okrążeniu. Wyjechał on na pierwszej pozycji i niezagrożony wygrał wyścig.
Półfinał III - 6 okr..
Na starcie na prowadzenie wysunął się Speed. W pierwszym zakręcie trzeci Isachsen uderzył w samochód Arpina, który wpadł na auto Speeda. Amerykanin wypadł z toru, po czym wycofał się z wyścigu. Arpin spadł natomiast na ostatnią pozycję. Na prowadzeniu znalazł się Menzies wyprzedzając Isachsena. Na drugim okrążeniu dłuższą trasą pojechał Isachsen wyjeżdżając za Arpinem. Na czwartym okrążeniu Arpin wyprzedził Menziesa, po czym pojechał dłuższą trasą wyjeżdżając za Isachsenem. Na szóstym okrążeniu Menzies skorzystał z dłuższej trasy i wrócił na tor na trzeciej pozycji.
Wyścig ostatniej szansy - 4 okr..
Deegan wysunął się na prowadzenie, na drugiej pozycji znalazł się Timerzjanow, a na trzeciej Foust. Z dłuższej drogi na pierwszym okrążeniu skorzystał Menzies. Na drugim okrążeniu Foust wyprzedził Timerzjanowa. Chwilę po tym Rosjanin skorzystał z dłuższej trasy i powrócił na tor na trzeciej pozycji. Na następnym okrążeniu Foust pojechał dłuższą trasą wyjeżdżając tuż przed Timerzjanowem, a na kolejnym Deegan utrzymując prowadzenie, które dowiózł już do mety.
Finał - 10 okr..
Po starcie stawka była dość wyrównana, przez moment Sandell, Block, Isachsen i Heikkinen jechali bok w bok, a Arpin próbował wyprzedzić ich po zewnętrznej. W pierwszym zakręcie Sandell wysunął się na prowadzenie, lecz został obrócony przez Blocka. Heikkinen wykorzystał sytuację wyprzedzając po wewnętrznej Isachsena i wychodząc w ten sposób na prowadzenie. Na trzeciej pozycji znalazł się Arpin. Na drugim okrążeniu z Joker Lap skorzystał Isaschen wyjeżdżając równo z Blockiem. W kolejnym zakręcie Block wysunął się przed Isachsena, co wykorzystał także Deegan wyprzedzając Norwega. Foust natomiast wycofał się z wyścigu, a na kolejnym okrążeniu odpadł także Arpin. Na ósmym okrążeniu Heikkinen pojechał dłuższą trasą utrzymując prowadzenie. Na kolejnym okrążeniu stracił trochę czasu dublując Isachsena i Sandella, a Ken Block dość szybko się do niego zbliżył. Musiał on jednak pojechać jeszcze dłuższą trasą, po czym utrzymał swoją drugą pozycję. Wyścig wygrał Toomas Heikkinen, przed Kenem Blockiem i Brianem Deeganem.
GRC Lites.
Finał - 6 okr..
Do wyścigu Joni Wiman i Sebastian Erikkson ruszyli niemal równo, ale na łuku Fin wyszedł na prowadzenie. Po pierwszym zakręcie na trzecim miejscu znalazł się Dyne. Kevin Erikkson jadący na czwartej pozycji wszedł za szeroko w zakręt, uderzył w bandę i dachował. Wyścig przerwano. Kierowcy nic się nie stało, ale samochód był zniszczony i Erikkson nie mógł brać udziału w restarcie.
Wyścig wznowiono na 6 okrążeń. Poza Kevinem Erikksonem nie brał w nim udziału także Sebastian Erikkson. Prowadzenie objął Wiman, na drugiej pozycji znalazł się Dyne wyprzedzając Westlunda w pierwszym zakręcie. Sykes skorzystał z dłuższej drogi na pierwszym okrążeniu, a na drugim Westlund wyjeżdżając na trzeciej pozycji. Na piątym okrążeniu tą trasą pojechał Wiman, a na szóstym Dyne. Joni Wiman wygrał wyścig dojeżdżając przed Austinem Dyne'm i Alexandrem Westlundem.

</doc>
<doc id="3004313" url="https://pl.wikipedia.org/wiki?curid=3004313" title="Rumajsz">
Rumajsz

Rumajsz, "Rmaich" (arab. رميش) – wieś położona w dystrykcie Kada Bint Dżubajl, w Muhafazie An-Nabatijja, w Libanie.
Położenie.
Wioska jest położona w niewielkiej dolinie wśród gór na wysokości 580 metrów n.p.m., w odległości około 1,5 kilometrów na północ od granicy z Izraelem. W jej otoczeniu znajdują się miasto Bint Dżubajl, oraz wioski Ajta asz-Szab, Dibil, Hanin, Ajn Ibil, Marun ar-Ras i Jarun. Na obrzeżach wioski są położone mniejsze farmy: Katmoun (ruiny fortyfikacji rzymskich, kościoła i około 10 domów), Jbab el-Arab (koczowisko beduińskie), Sammoukia, Almnmelv i Kora. Na południowy wschód od wioski, przy granicy jest położony posterunek obserwacyjny międzynarodowych sił rozjemczo-obserwacyjnych UNIFIL. Po stronie izraelskiej są miejscowość Fassuta, moszawy Szetula, Ewen Menachem, Netu’a, Elkosz i Dowew, kibuce Sasa i Baram, oraz wioska komunalna Mattat. W Izraelu są także zlokalizowane posterunki graniczne "Sztula", "Mattat" i "Dovev", oraz baza wojskowa "Biranit".
Historia.
Badania archeologiczne odkryły na tym obszarze pozostałości budynków z czasów rzymskich (IV wiek) i Królestwa Jerozolimskiego (XI-XIII wiek). W 1299 roku tutejsza wioska przeszła pod panowanie Imperium Osmańskiego. Rok 1797 był najciemniejszym w całej historii Rumajsz. W roku tym wioskę zajął i całkowicie zniszczył władca Akki, Jezzar Pasza. Około 1780 roku usunął on z Akki francuską kolonię handlową i odmówił przyjęcia francuskiego konsula. Francuzi wykorzystali wówczas swoje wpływy i usiłowali zachęcać chrześcijańskie wioski z okolicy do buntu przeciwko Jezzar Paszy. W ramach odwetu, Pasza zniszczył wioskę Rumajsz, spalając między innymi jedyny kościół w wiosce. Mieszkańcy Rumajsz odmówili powrotu do wioski, aż w 1804 roku zmarł Jezzar Pasza. Potem powrócili do Rumajsz i odbudowali swoje domy oraz kościół. Po I wojnie światowej w 1918 roku wioska weszła w skład francuskiego Mandatu Syrii i Libanu, który formalnie powstał w 1923 roku. W 1920 roku sąsiednia wioska Ajn Ibil została napadnięta przez siły islamskich bojowników walczących o utworzenie Wielkiego Libanu. Mieszkańcy Rumajsz i Ajn Ibil połączyli swoje siły w walce z napastnikami. Gdy przegrali w walce, zostali zmuszeni do opuszczenia swoich wiosek i ucieczki do Brytyjskiego Mandatu Palestyny. Późniejsze wydarzenia w Libanie doprowadziły do uznania chrześcijan za obywateli państwa i otworzyły drogę powrotu uciekinierów do Rumajsz. W 1941 roku powstał Liban, który został oficjalnie uznany dwa lata później. W 1946 roku wycofały się ostatnie wojska francuskie. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, atakujące pozycje żydowskie na terenie dawnego Mandatu Palestyny. Po I wojnie izraelsko-arabskiej na przełomie 1948 i 1949 roku do Rumajsz napłynęło około 1,5 tys. palestyńskich uchodźców. Kiedy zorientowali się, że ich powrót do Palestyny nie będzie możliwy w krótkim czasie, na początku 1951 roku zaczęli opuszczać Rumajsz i osiedlać się w obozach palestyńskich uchodźców w Libanie. Od 1968 roku w wiosce działa ośrodek Międzynarodowego Ruchu Czerwonego Krzyża i Czerwonego Półksiężyca. Mniej więcej w tym samym czasie w rejonie wioski zaczęła prowadzić swoją działalność Organizacja Wyzwolenia Palestyny, która przeprowadzała ataki terrorystyczne na Izrael. Podczas wojny libańskiej w 1982 roku wioskę Rumajsz zajęła izraelska armia. Gdy w 1985 roku Izraelczycy wycofali się z Libanu, pozostawili na jego południu „strefę bezpieczeństwa”. Odpowiadająca za nią Armia Południowego Libanu zajęła Rumajsz. Po wycofaniu się w 2000 roku Izraelczyków, rejon wioski zajęły siły organizacji terrorystycznej Hezbollah. Chrześcijańskie rodziny zdecydowały się pozostać wówczas w Rumajsz i nie uciekać do Izraela, gdzie wielu libańskich chrześcijan otrzymywało wówczas azyl. Chrześcijanie z Rumajsz otrzymali zapewnienie ochrony ze strony szyickiej rodziny al-Asaad. Prowadzona przez Hezbollah wojna z Izraelem była przyczyną wybuchu w 2006 roku II wojny libańskiej.
Edukacja i sport.
W wiosce znajduje się przedszkole, szkoła podstawowa, technikum oraz dwie szkoły religijne maronitów. Z obiektów sportowych jest boisko do piłki nożnej, boisko do siatkówki oraz sala sportowa.
Religia.
W Rumajsz zamieszkują muzułmanie i chrześcijanie. W wiosce są trzy kościoły: Kościół Świętego Grzegorza (pochodzi z około 1700 r.), Kościół Przemienienia Pańskiego (wybudowany w 2000 r.) oraz utworzony w 1986 roku Klasztor Zwiastowania Pańskiego (pierwszy klasztor maronicki w południowym Libanie).
Gospodarka.
Lokalna gospodarka opiera się na rolnictwie, głównie hodowli tytoniu.

</doc>
<doc id="3004314" url="https://pl.wikipedia.org/wiki?curid=3004314" title="Iijärvi">
Iijärvi

Istnieje 5 jezior o tej nazwie, wszystkie znajdują się w Finlandii:

</doc>
<doc id="3004315" url="https://pl.wikipedia.org/wiki?curid=3004315" title="Bernard Loder">
Bernard Loder

Bernard Cornelia Johannes Loder (ur. 13 września 1849 w Amsterdamie, zm. 4 listopada 1935 w Hadze) – holenderski prawnik, pierwszy prezes Stałego Trybunału Sprawiedliwości Międzynarodowej.
Życiorys.
Studiował prawo w "Athenaeum Illustre", poprzedniku Uniwersytetu Amsterdamskiego. W 1873 obronił doktorat na Uniwersytecie w Lejdzie. Następnie pracował jako adwokat w Rotterdamie.
Był specjalistą prawa morza. W 1897 był, wraz z Tobiasem Asserem, jednym ze współzałożycieli "Comité Maritime International", poprzednika Międzynarodowej Organizacji Morskiej, który miał zajmować się kodyfikacją prawa morza.
Od 1908 do 1921 był sędzią holenderskiego Sądu Najwyższego ("Hoge Raad").
W 1919 został członkiem komitetu prawników opracowującego projekt trybunału światowego. W 1921 został wybrany sędzią Stałego Trybunału Sprawiedliwości Międzynarodowej. Był jego pierwszym prezesem w latach 1922-1924. Funkcję sędziego STSM pełnił do 1931.
Od 1921 był członkiem Instytutu Prawa Międzynarodowego. Przewodniczył jego sesji w Hadze w 1925.
Zmarł w 1935.

</doc>
<doc id="3004317" url="https://pl.wikipedia.org/wiki?curid=3004317" title="Iriona">
Iriona

Iriona – gmina ("municipio") w północnym Hondurasie, w departamencie Colón. W 2010 roku zamieszkana była przez ok. 21,6 tys. mieszkańców. Siedzibą administracyjną jest Iriona.
Położenie.
Gmina położona jest we wschodniej części departamentu, nad Morzem Karaibskim. Graniczy z 6 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3004318" url="https://pl.wikipedia.org/wiki?curid=3004318" title="Iijärvi (Kuusamo)">
Iijärvi (Kuusamo)

Iijärvi – jezioro w fińskim regionie Ostrobotnia Północna w gminie Kuusamo. Ma 20,537 km² powierzchni, 20 m głębokości oraz linię brzegową o długości 110,08 km. Wypływa z niego rzeka Iijoki, uchodząca do Zatoki Botnickiej. Największą wyspą na Iijärvi jest Kaaperinsaari (61 ha).
Wpływająca do Iijärvi Penikkajoki łączy je z jeziorem Penikkajärvi, zaś Rajajoki z niewielkim Rajalampi.

</doc>
<doc id="3004322" url="https://pl.wikipedia.org/wiki?curid=3004322" title="MLB All-Star Game 1953">
MLB All-Star Game 1953

MLB All-Star Game 1953 – 20. Mecz Gwiazd ligi MLB, który rozegrano 14 lipca 1953 roku na stadionie Crosley Field w Cincinnati. Mecz zakończył się zwycięstwem National League All-Stars 5–1. Spotkanie obejrzało 30 846 widzów.

</doc>
<doc id="3004323" url="https://pl.wikipedia.org/wiki?curid=3004323" title="Rozkaz wykonawczy 11110">
Rozkaz wykonawczy 11110



</doc>
<doc id="3004324" url="https://pl.wikipedia.org/wiki?curid=3004324" title="Steindorf">
Steindorf

Lokalizacje.
Polska.
Dawne nazwy miejscowości:

</doc>
<doc id="3004325" url="https://pl.wikipedia.org/wiki?curid=3004325" title="Ognik (roślina)">
Ognik (roślina)

Ognik ("Pyracantha" M.Roem.) – rodzaj krzewów z rodziny różowatych. Liczy w zależności od ujęcia systematycznego od 6 do ok. 10 gatunków (problematyczna jest zarówno klasyfikacja wewnątrzrodzajowa, jak i relacje względem blisko spokrewnionych rodzajów). Zasięg rodzaju obejmuje strefę klimatu ciepłego wzdłuż południa Europy i Azji, przy czym w południowej Europie rośnie tylko jeden gatunek – ognik szkarłatny "P. coccinea", a reszta w Azji, z centrum zróżnicowania w Chinach. Krzewy te zasiedlają zwykle miejsca skaliste i formacje zaroślowe. Na wielu obszarach poza zasięgiem dziczeją z upraw i rozsiewają się w różnych siedliskach.
Szereg gatunków rozpowszechnionych jest w uprawie na obszarach o łagodnym klimacie (znanych jest ponad 100 kultywarów). Rośliny te cenione są ze względu na obfite kwitnienie i owocowanie oraz jaskrawe zabarwienie zachowujących się przez zimę owoców. Najbardziej rozpowszechnionym w uprawie jest ognik szkarłatny "P. coccinea", jedyny gatunek z tego rodzaju uprawiany w Polsce.
Systematyka.
Rodzaj z plemienia "Pyreae", podrodziny "Spiraeoideae" (dawniej "Pomoideae") z rodziny różowatych "Rosaceae" lub (w innym ujęciu) do podplemienia "Malinae", plemienia "Maleae", podrodziny "Amygdaloideae" w tej samej rodzinie.

</doc>
<doc id="3004326" url="https://pl.wikipedia.org/wiki?curid=3004326" title="Jeroen Delmeé">
Jeroen Delmeé



</doc>
<doc id="3004328" url="https://pl.wikipedia.org/wiki?curid=3004328" title="Norra stambanan">
Norra stambanan

Norra stambanan (ze szw. "Północna linia główna") – linia kolejowa w Szwecji, łącząca Gävle i Storvik z Ånge na północy. Linia ma długość 268 km, jest zelektryfikowana i jednotorowa, z wyjątkiem odcinków Mo grindar - Holmsveden (21 km), Kilafors - Bollnäs (17 km) i Ramsjö - Ovansjö (53 km), gdzie jest dwutorowa.
Główne miasta, przez które biegnie linia to Gävle, Storvik, Ockelbo, Ljusdal i Ånge.

</doc>
<doc id="3004329" url="https://pl.wikipedia.org/wiki?curid=3004329" title="Szlak pieszy nr 3591">
Szlak pieszy nr 3591

Szlak pieszy nr 3591, szlak imienia Bernarda Chrzanowskiego – znakowany szlak turystyczny długości 11,8 km w województwie wielkopolskim, na terenie Wielkopolskiego Parku Narodowego, prowadzony z przystanku kolejowego Puszczykowo przez lasy mieszane nad Jezioro Jarosławieckie i dalej zboczem moreny do stacji kolejowej Puszczykówko.
Jest to jeden z dwóch najstarszych szlaków pieszych w Wielkopolskim Parku Narodowym. Wytyczony przez północną część Puszczykowa koło charakterystycznych dla okresu rozwoju letniska budynków, lasy centralnej części Wielkopolskiego Parku Narodowego z pomnikowymi drzewami, wzdłuż polodowcowej rynny rosnowsko-jarosławieckiej oraz przez południowe Puszczykówko. Przy szlaku znajdują się trzy obszary ochrony ścisłej, chroniące polodowcowe formy geograficzne, oraz Jezioro Jarosławieckie z czynnym kąpieliskiem. Budynki dworcowe na stacjach kolejowych na początku i końcu szlaku są objęte ochroną konserwatorską.
Historia szlaku.
Historia znakowania szlaków w Wielkopolskim Parku Narodowym.
Na fali mody na podmiejskie wycieczki w drugiej połowie XIX wieku leżące przy linii kolejowej Puszczykowo stało się popularnym celem eskapad Poznaniaków. W 1897 roku do Puszczykowa wycieczkę zorganizowało Towarzystwo Karkonoskie. Od 1901 roku na stacji kolejowej Puszczykowo regularnie zatrzymują się pociągi. Około 1910 roku niemieckie organizacje turystyczne wytyczyły dwa szlaki spacerowe nad Jezioro Góreckie – z Puszczykowa przez Jezioro Jarosławieckie oraz z Mosiny, oznaczając ich przebieg w terenie wymalowanymi figurami geometrycznymi. Dostępność turystyczną terenów przyszłego parku narodowego znacznie zwiększyła budowa bocznej linii kolejowej nad Jezioro Budzyńskie.
We wrześniu 1925 roku przyrodnik Adam Wodziczko w artykułach prasowych zwracał uwagę na popularność lasów nad brzegami jezior: Góreckiego, Skrzynka i Kociołek wśród poznańskich wycieczkowiczów i postulował objęcie ich ochroną w postaci rezerwatu. W 1948 roku sieć pięciu szlaków turystycznych w Wielkopolskim Parku Narodowym zaprojektował i wytyczył osobiście geograf Jerzy Szulczewski. Wytyczone przez niego szlaki z niewielkimi zmianami stanowią podstawę sieci turystycznych szlaków w Wielkopolskim Parku Narodowym. Należą one do najstarszych szlaków nizinnych w Polsce. W 1956 roku wyznaczone przez Szulczewskiego szlaki oznakowano według jednolitego systemu znakowania szlaków poziomymi pasami białymi z kolorowym pośrodku.
W marcu 1957 roku Rada Parku uchwaliła zwiększenie dostępności turystycznej powstającego Wielkopolskiego Parku Narodowego poprzez utworzenie pięciu parkingów dla samochodów w Jeziorach, Jarosławcu, nad Jeziorem Lipno, w Puszczykowie i Puszczykówku, założenie miejsc kempingowych w Kątniku, na Osowej Górze oraz nad jeziorami Łódzkim i Jarosławieckim. Zaplanowała też oznaczenie wjazdów bramami z napisem „Wielkopolski Park Narodowy”.
Franciszek Jaśkowiak oceniał w 1957 roku, że obszar Parku odwiedza rocznie ok. 500 000 turystów i wycieczkowiczów oraz że jest to popularne miejsce wypoczynku oraz spędzania urlopów. Równolegle z utworzeniem parku narodowego Polskie Towarzystwo Turystyczno-Krajoznawcze oznakowało w parku siedem ścieżek turystycznych o łącznej długości 83 km oraz ustawiło drogowskazy i tablice informacyjne na wejściach do parku i skrzyżowaniach szlaków.
Szlak w systemie szlaków pieszych Wielkopolskiego Parku Narodowego.
Władze Wielkopolskiego Parku Narodowego i przewodniki proponują potraktowanie szlaku jako samodzielnej trasy turystycznej.
Szlak został odnowiony w 2001 roku. Wstęp na szlak jest bezpłatny.
Przebieg szlaku.
Opis przebiegu.
Szlak rozpoczyna się na stacji kolejowej Puszczykowo (0,0 km) i prowadzi w kierunku północnego Puszczykowa przez las sosnowy ulicą Poznańską, koło powstałych około 1905 roku budynków letniskowych – restauracji „Letniska Silva” i pensjonatu Willi Hertha. Szlak wyprowadzony jest z Puszczykowa na zachód ulicą Lipową. Na skraju zabudowań szlak przekracza drogę wojewódzką nr 430 Poznań – Mosina i wkracza na pofałdowany i porośnięty gęstymi lasami sosnowymi z bogatym runem teren moreny puszczykowskiej, na obszarze ochrony ścisłej Puszczykowskie Góry (0,9 km). Szlak przez rezerwat wytoczony jest w górę głębokim leśnym wąwozem, a następnie koło obszaru ochrony ścisłej Las Mieszany na Morenie w pobliżu pomnikowych dębów przez las mieszany do skrzyżowania z drogą łączącą Wiry z Puszczykowem (1,9 km). Przecinając leśne ścieżki, a następnie brzegiem zabudowań Puszczykowa Starego i sadu, krzyżując się z drogą gruntową, szlak prowadzi do odbicia w prawo na zachód w las mieszany z dużym udziałem buka (2,9 km). Szlak po kolejnych 400 metrach, a następnie po 700 metrach kilkakrotnie zmienia kierunek, prowadząc stopniowo w dół przez pofalowany teren porośnięty malowniczym, młodym lasem z udziałem starych sosen. Leśną ścieżką i duktem szlak prowadzony jest do skrzyżowania z Greiserówką (5,0 km), a następnie do skrzyżowania ze szlakiem nr 3589 Stęszew-Szreniawa w Jarosławcu (6,0 km).
Na rozwidleniu dróg szlak prowadzi w lewo na południe i wiodąc brzegiem pola dociera ponownie do Greiserówki w pobliżu Głazu Leśników (7,0 km), gdzie krzyżuje się ze szlakiem z Osowej Góry do Puszczykówka. 200 metrów dalej szlak skręca w lewo na wschód i po przekroczeniu wału ziemnego i lekkim skręcie w prawo wytyczony jest rynną polodowcową, wzdłuż obszaru ochrony ścisłej Pojniki, do leśnego jeziorka (8,2 km). Opuszczając rynnę polodowcową jarem szlak prowadzi w lewo przez bór mieszany na wschód do zejścia stokiem wału morenowego do szosy Poznań – Mosina (10,1 km). Po jej przekroczeniu szlak prowadzi 400 metrów przez las do ulic Dworcowej w Puszczykówku. Po jej osiągnięciu odbija w prawo i obchodząc od południa Puszczykówko prowadzi ulicami Kopernika, Wodną i Wspólną, ostatecznie dochodząc wzdłuż lasu ulicą Moniuszki do stacji kolejowej Puszczykówko (11,2 km). Przy stacji szlak się kończy.
Szczegółowy przebieg.
Zweryfikowany na podstawie mapy tras turystycznych zamieszczonej na stronie internetowej Wielkopolskiego Parku Narodowego oraz w serwisach turystycznych:
Miejsca na szlaku.
Dworzec kolejowy w Puszczykowie.
Przystanek kolejowy w Puszczykowie powstał w 1897 roku, na początku XX wieku stał się przystankiem rozkładowym wykorzystywanym przez przyjeżdżających na wypoczynek Poznaniaków. Budynek dworca w modnym ówcześnie w niemieckich miejscowościach turystycznych stylu szwajcarskim oraz podziemne przejście pod torami zbudowano w 1904 roku. W 1910 roku dobudowano restaurację oraz wieżę z ręcznie nakręcanym zegarem i wiatę. Linię kolejową zelektryfikowano w 1969 roku. W 1983 roku budynek dworca został uznany za zabytek. Naprzeciw dworca w 1955 roku zainstalowano pomnik poległych żołnierzy.
Puszczykowo.
Popularność osad wypoczynkowych Puszczykowo i Puszczykówko jako celu podmiejskich wycieczek zwiększyła się wraz z budową przebiegającej przez nie linii kolejowej łączącej Poznań z Wrocławiem w 1856 roku oraz regulacją brzegu Warty. Rozpowszechnienie na przełomie XIX i XX wieku informacji, że w Puszczykowie występuje korzystny dla wypoczynku mikroklimat zwiększyło popularność osady i skutkowało rozbudową infrastruktury wypoczynkowej oraz napływem uczestników podmiejskich wycieczek.
Szlak przez północne Puszczykowo prowadzi ulicami, których zabudowa w znacznej części zachowała charakter z okresów rozwoju osady letniskowej. Warte uwagi są powstałe około 1905 roku historyczne budynki letniskowe przy ulicy Poznańskiej – restauracja „Letniska Silva” i pensjonat Willi Hertha. Funkcjonowanie tych lokali przyczyniło się do spopularyzowania wypoczynku w Puszczykowie wśród Poznaniaków oraz osiedlania się w osadzie. Przy ulicy Lipowej, szlak przebiega koło willi rodziny Chłapowskich, wybudowanej w stylu dworkowym.
Rezerwaty Puszczykowskie Góry i Las Mieszany na Morenie.
Szlak po opuszczeniu Puszczykowa prowadzi przez dwa położone obok siebie obszary ochronne Puszczykowskie Góry i Las Mieszany na Morenie. Utworzono je celem ochrony zbliżonego do naturalnego zespołu kwaśnej dąbrowy porastającej równinną morenę denną oraz malowniczego zbocza wysoczyzny morenowej, rozciętego wąwozami erozyjnymi, porośniętego lasem mieszanym z przyrodniczo cennym runem i podszytem.
Jarosławiec i jezioro Jarosławieckie.
W liczącej kilka zabudowań miejscowości Jarosławiec krzyżują się szlaki piesze oraz szlak rowerowy im. Jana Pawła II. W 1962 roku władze Wielkopolskiego Parku Narodowego urządziły w niej miejsce biwakowe oraz kąpielisko na trawiastej plaży nad Jeziorem Jarosławieckim. Przy skrzyżowaniu szlaków znajduje się głaz upamiętniający Franciszka Jaśkowiaka, autora przewodników po Wielkopolskim Parku Narodowym i popularyzatora turystyki.
Rezerwat Pojniki.
Pomiędzy Głazem Leśników a zboczem moreny szlak prowadzi krawędzią rynny rosnowsko-jarosławieckiej. Objęta jest ona ochroną w formie obszaru ochrony ścisłej, celem ochrony krajobrazu stromych zboczy polodowcowej rynny, na dnie której znajdują się okresowo wypełniające się wodą zagłębienia oraz ochrony fauny.
Puszczykówko.
Dworzec kolejowy Puszczykówko wyposażony w zimową i letnią poczekalnię zbudowano w 1911 roku celem obsługi ruchu podróżnych przyjeżdżających na wypoczynek oraz niedzielne spacery. W latach 2010–2011 budynek został poddany renowacji. W sąsiedztwie dworca znajduje się lodziarnia Kostusiaków, będąca według miejskiego portalu informacyjnego jedną z atrakcji miasta.
Puszczykówko w 1962 roku włączono wraz z Niwką i Starym Puszczykowem do Puszczykowa, tworząc miasto.
Patron szlaku.
Patronem szlaku jest adwokat, działacz społeczny i polityk Bernard Chrzanowski, w latach 1895–1925 prezes Związku Sokołów w Wielkopolsce, latach 1925–1927 i 1933–1939 przewodniczący Zarządu Oddziału Wielkopolskiego ZHP, od 1913 roku prezes Towarzystwa Krajoznawczego w Poznaniu. Związany z Puszczykowem, gdzie miał letni dom.

</doc>
<doc id="3004332" url="https://pl.wikipedia.org/wiki?curid=3004332" title="Limón (Honduras)">
Limón (Honduras)

Limón – gmina ("municipio") w północnym Hondurasie, w departamencie Colón. W 2010 roku zamieszkana była przez ok. 10,7 tys. mieszkańców. Siedzibą administracyjną jest Limón.
Położenie.
Gmina położona jest w środkowej części departamentu, nad Morzem Karaibskim, ograniczającym obszar od północy. Graniczy z 3 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3004334" url="https://pl.wikipedia.org/wiki?curid=3004334" title="Bram Charité">
Bram Charité

Abraham "Bram" Charité (ur. 25 sierpnia 1917 w Hadze, zm. 26 lutego 1991 tamże) – holenderski sztangista. Brązowy medalista olimpijski z Londynu.
Zawody w 1948 były jego pierwszymi igrzyskami olimpijskimi. Zajął trzecie miejsce w rywalizacji w wadze ciężkiej (powyżej 82,5 kg). Wyprzedzili go Amerykanie John Davis i Norbert Schemansky. Wynik ten dał mu równocześnie tytuł mistrza Europy.

</doc>
<doc id="3004336" url="https://pl.wikipedia.org/wiki?curid=3004336" title="Pinokio (komiks)">
Pinokio (komiks)

Pinokio (tytuł oryg. "Pinocchio") – francuski komiks autorstwa Vincenta Paronnaud, tworzącego pod pseudonimem Winshluss, opublikowany w 2008 przez wydawnictwo Les Requins Martaux. Polskie tłumaczenie ukazało się w 2010 nakładem wydawnictwa Kultura Gniewu.
Fabuła.
"Pinokio" to wolna adaptacja powieści dla dzieci pod tym samym tytułem autorstwa Carla Collodiego. W wersji Winshlussa akcja rozgrywa się w XX wieku, a Pinokio to mały robot przeznaczony do zabijania, stworzony przez wynalazcę Geppetta. Wskutek przypadkowego działania karalucha Jiminy'ego (a nie świerszcza z powieści Collodiego), mieszkającego w głowie Pinokia, robot wyrusza w świat.
Konwencja i styl.
Komiks zawiera wiele brutalności i obsceniczności, będąc odwróceniem klasycznej powieści Collodiego. Ukazuje w groteskowy sposób przemoc wobec dzieci, okrucieństwo wojny, zniszczenie środowiska naturalnego, fanatyzm religijny, narkomanię, prostytucję i inne skrajne zjawiska. W warstwie stylistycznej "Pinokia" Winschlussa widoczna jest inspiracja komiksami Roberta Crumba, Willa Eisnera i tradycyjnymi ilustracjami książkowymi. 
Odbiór.
"Pinokio" został przychylnie przyjęty przez krytykę. W 2009 Winshluss otrzymał za niego Nagrodę za najlepszy komiks na Międzynarodowym Festiwalu Komiksu w Angoulême.

</doc>
<doc id="3004338" url="https://pl.wikipedia.org/wiki?curid=3004338" title="Bram Charite">
Bram Charite



</doc>
<doc id="3004339" url="https://pl.wikipedia.org/wiki?curid=3004339" title="Abraham Charité">
Abraham Charité



</doc>
<doc id="3004340" url="https://pl.wikipedia.org/wiki?curid=3004340" title="Charlotte Berend-Corinth">
Charlotte Berend-Corinth

Charlotte Berend-Corinth (ur. 25 maja 1880 w Berlinie. zm. 10 stycznia 1967 w Nowym Jorku) – niemiecka malarka zaliczana do Secesji Berlińskiej, młodsza siostra pisarki Alice Berend i małżonka malarza Lovisa Corintha.
Urodziła się jako druga córka żydowskiego importera bawełny Ernesta Berenda i jego żony Hedwig z domu Gumpertz. 
W roku 1898 rozpoczęła studia w Państwowej Szkole Sztuk Pięknych w Berlinie u Maximiliana Schäfera. W następnym roku uczęszczała do szkoły przy berlińskim Muzeum Rzemiosła Artystycznego u Ewy Stort i Ludwiga Manzla.
W roku 1901 rozpoczęła naukę w prywatnej „Szkole malarstwa dla kobiet” Lovisa Corintha. W roku 1903 poślubiła Lovisa Corintha, w roku 1904 urodziła syna Thomasa a w roku 1909 córkę Wilhelminę.
Od roku 1906 uczestniczyła w wystawach Berlińskiej Secesji, od roku 1912 została członkiem tego stowarzyszenia. Od roku 1909 zajęła się litografią. 
Gdy w roku 1911 Lovis Corinth uległ po raz pierwszy wylewowi, zajęła się pielęgnacją męża. W roku 1919 małżonkowie nabyli działkę w Urfeld nad jeziorem Walchensee i wznieśli tam dom. Tam powstały słynne krajobrazy znad tego jeziora, portrety i martwe natury.
Lovis Corinth zmarł tam 17 lipca 1925 w wieku 67 lat. W roku 1926 wydała zredagowaną przez siebie autobiografię małżonka. W roku 1924 weszła do zarządu Secesji Berlińskiej i została członkiem jury.
W roku 1927 stworzyła szkołę malarską w dawnej pracowni męża przy Klopstockstraße 48. Odbyła podróże artystyczne do Włoch, Egiptu, Turcji i Danii. W latach trzydziestych zamieszkała we Włoszech. Malowała krajobrazy akwarelą. Wystawiała wiele prac w Stanach Zjednoczonych. 
Jej syn mieszkał już od roku 1931 w Nowym Jorku. Charlotte przybyła do USA w roku 1939, po krótkim pobycie w Nowym Jorku zamieszkała w Santa Barbara w Kalifornii. W roku 1945 powróciła do Nowego Jorku, gdzie w roku 1948 spotkała się z córką Wilhelminą i jej mężem. 
W roku 1948 wydała autobiografię "Mein Leben mit Lovis Corinth" („Moje życie z Lovisem Corinthem“) ukończoną już w roku 1937. 
W późniejszych latach wielokrotnie odwiedzała Europę.

</doc>
<doc id="3004341" url="https://pl.wikipedia.org/wiki?curid=3004341" title="Guus Scheffer">
Guus Scheffer

August "Guus" Scheffer (ur. 24 stycznia 1898 w Haarlemie, zm. 1 listopada 1952 tamże) – holenderski sztangista. Brązowy medalista olimpijski z Amsterdamu.
Zawody w 1928 były jego drugimi igrzyskami olimpijskimi, wcześniej brał udział w IO 24 (siódme miejsce). Zajął trzecie miejsce w rywalizacji w wadze średniej (do 75 kg). Wyprzedzili go Francuz Roger François i Włoch Carlo Galimberti.

</doc>
<doc id="3004342" url="https://pl.wikipedia.org/wiki?curid=3004342" title="August Scheffer">
August Scheffer



</doc>
<doc id="3004343" url="https://pl.wikipedia.org/wiki?curid=3004343" title="Tori Polk">
Tori Polk

Tori Polk (ur. 21 września 1983) – amerykańska lekkoatletka specjalizująca się w skoku w dal.
Medalistka mistrzostw Stanów Zjednoczonych.

</doc>
<doc id="3004346" url="https://pl.wikipedia.org/wiki?curid=3004346" title="Bob Gibson">
Bob Gibson

Pack Robert Gibson (ur. 9 listopada 1935 w Omaha, zm. 2 października 2020 tamże) – amerykański baseballista, który występował na pozycji miotacza przez 17 sezonów w Major League Baseball.
Kariera zawodnicza.
Gibson studiował na Creighton University, gdzie w latach 1954–1957 grał w baseballowej i koszykarskiej drużynie uniwersyteckiej Creighton Bluejays. W 1957 podpisał kontrakt jako wolny agent z St. Louis Cardinals i początkowo występował w klubach farmerskich tego zespołu, między innymi w Omaha Cardinals, reprezentującym poziom Triple-A. W MLB zadebiutował 15 kwietnia 1959 w meczu przeciwko Los Angeles Dodgers. W 1962 po raz pierwszy został powołany do All-Star Game.
W sezonie 1964 zagrał w trzech meczach World Series (2–1 W-L, 3,00 ERA, 31 SO), w których Cardinals pokonali New York Yankees 4–3. Otrzymał nagrody World Series MVP i Babe Ruth Award dla najbardziej wartościowego zawodnika finałów. Rok później po raz pierwszy zdobył Złotą Rękawicę. W 1967 wystąpił w trzech meczach World Series (zaliczając trzy zwycięstwa przy wskaźniku ERA 1,00) i ponownie otrzymał nagrodę World Series MVP.
W sezonie 1968, zaliczając 22 zwycięstwa (2. wynik w lidze), mając najlepszy wskaźnik ERA (1,12), zaliczając najwięcej strikeoutów (268) i shutoutów (13), został wybrany najbardziej wartościowym zawodnikiem sezonu zasadniczego i otrzymał nagrodę Cy Young Award po jednogłośnym głosowaniu (w 1970 otrzymał ponownie tę nagrodę). 14 sierpnia 1971 w meczu przeciwko Pittsburgh Pirates rozegrał no-hittera. Karierę zawodniczą zakończył w 1975 roku.
Późniejszy okres.
W 1981 został wybrany do Galerii Sław Baseballu. W późniejszym okresie był między innymi trenerem miotaczy w New York Mets, Atlanta Braves i St. Louis Cardinals. Zmarł 2 października 2020.

</doc>
<doc id="3004347" url="https://pl.wikipedia.org/wiki?curid=3004347" title="Jan Verheijen">
Jan Verheijen

Johannes "Jan" Verheijen (ur. 30 listopada 1896 w Hadze, zm. 29 kwietnia 1973 tamże) – holenderski sztangista. Brązowy medalista olimpijski z Amsterdamu.
Zawody w 1928 były jego drugimi igrzyskami olimpijskimi, wcześniej brał udział w IO 24 (dwunaste miejsce). Zajął trzecie miejsce w rywalizacji w wadze lekkociężkiej (do 82,5 kg). Wyprzedzili go Egipcjanin As-Sajjid Nusajr i Francuz Louis Hostin. Jego bracia Minus i Hendrik również byli sztangistami, olimpijczykami.

</doc>
<doc id="3004348" url="https://pl.wikipedia.org/wiki?curid=3004348" title="Wołodymyr Synhałewycz">
Wołodymyr Synhałewycz

Wołodymyr Synhałewycz, pol. Włodzimierz de Schilling Siengalewicz (ur. 13 stycznia 1875 w Moskaliwce koło Kosowa, zm. 7 listopada 1945 w Bregencji) – ukraiński polityk, prawnik, poseł do Rady Państwa oraz Sejmu Krajowego Galicji.
Życiorys.
W 1893 ukończył studia na Wydziale Prawa Uniwersytetu Lwowskiego, i podjął pracę początkowo w sądzie w Kamionce Strumiłowej, a następnie w Przemyślanach i Glinianach.
Był działaczem Ukraińskiej Partii Narodowo-Demokratycznej, z jej ramienia pełnił obowiązki posła do Rady Państwa (1911-1918) oraz Sejmu Galicyjskiego (1913-1914).
Od września 1914 był zastępcą przewodniczącego Zarządu Wojskowego Towarzystwa Ukraińskich Strzelców Siczowych w Wiedniu. W 1918 brał udział w przygotowaniach do ogłoszenia niepodległości Zachodnioukraińskiej Republiki Ludowej, następnie był organizatorem terenowej administracji ZURL w Galicji. Od kwietnia 1919 był przedstawicielem ZURL w Wiedniu.
Był członkiem emigracyjnego rządu ZURL Jewhena Petruszewycza w Wiedniu, od 1 sierpnia 1920 pełnomocnikiem do spraw finansów, handlu i przemysłu, a od 1922 - pełnomocnikiem do spraw wewnętrznych. W styczniu 1931 był jednym z założycieli Ukraińskiego Związku Katolickiego.
W latach 1930-1939 był dyrektorem Banku Ziemskiego we Lwowie.

</doc>
<doc id="3004349" url="https://pl.wikipedia.org/wiki?curid=3004349" title="Uroczyska Puszczy Solskiej">
Uroczyska Puszczy Solskiej

Uroczyska Puszczy Solskiej (PLH060034) – specjalny obszar ochrony siedlisk obejmujący pięć enklaw na terenie Puszczy Solskiej o łącznej powierzchni 34 671,49 ha.
W obszarze występuje 17 typów siedlisk z załącznika I dyrektywy siedliskowej, wśród których można wymienić następujące:
Świat zwierzęcy reprezentuje m.in. 18 gatunków z załącznika II dyrektywy siedliskowej:

</doc>
<doc id="3004350" url="https://pl.wikipedia.org/wiki?curid=3004350" title="Wojciech Dąbrowski (funkcjonariusz)">
Wojciech Dąbrowski (funkcjonariusz)

Wojciech Dąbrowski (ur. 22 kwietnia 1900 w Mrzygłodzie, zm. 5 stycznia 1998 w Sanoku) – żołnierz wojen 1918–1920 i 1939, funkcjonariusz Straży Granicznej II RP, kapitan rezerwy Wojska Polskiego, kawaler Orderu Virtuti Militari.
Życiorys.
Jego rodzicami byli Franciszek (1859–1937) i Karolina z domu Filipczak (1868–1922). W 1912 ukończył szkołę ludową w Mrzygłodzie. Ożenił się z Karoliną Lorenc (1903–1987), z którą miał 5 dzieci: Janinę, Zygmunta, Kazimierę, Irenę oraz Henryka. W końcowej fazie I wojny światowej w sierpniu 1918 został powołany do c. k. armii. Początkowo służył w Przemyślu i Wiedniu, po czym wraz z 56 pułkiem piechoty skierowany na front włoski, gdzie w listopadzie 1918 trafił do niewoli włoskiej. W lutym 1919 ochotniczo przyłączył się do Armii Hallera i w jej szeregach dotarł w maju 1919 do niepodległej Polski.
Następnie w szeregach Wojska Polskiego uczestniczył w wojnie polsko-ukraińskiej 1918–1919 (walki o Lwów, w Małopolsce Wschodniej, o Wołyń) oraz wojnie polsko-bolszewickiej 1920. Walczył w szeregach 13 pułku artylerii lekkiej. 22 sierpnia jako plutonowy został przeniesiony do rezerwy.
W latach 20. od 1921 do 1929 trudnił się uprawą roli i przewozem osób przy pomocy zaprzęgu konnego. We wrześniu 1929 rozpoczął służbę w Straży Granicznej po przyjęciu przez Małopolski Inspektorat Okręgowy Straży Granicznej w Sanoku (służył także w Stryju), a po zaprzysiężeniu otrzymał przydział służbowy na granicy polsko-czechosłowackiej. Odbywał służbę w placówkach: „Polanica”, Komisariat Worochta (1929–1930), „Wola Wyżna” (1930–1933), „Huta Polańska” (1933–1938, kierownik placówki), „Barwinek“ (1938–1939, p.o. dowódcy placówki; 1939 zastępca dowódcy placówki), Sanok (od maja do września 1939, służba wywiadowcza; Komenda Obwodu Straży Granicznej ulokowana w domu gminnym Posady Olchowskiej w Sanoku), Kuty/Kołomyja (15–18 września 1939). W 1933 awansowany do stopnia starszego strażnika, a 21 grudnia 1935 ukończył III Kurs Doszkolenia Kierowników Placówek I Linii w Centralnej Szkole Straży Granicznej w Rawie Ruskiej. Działał w Stowarzyszeniu Weteranów byłej Armii Polskiej we Francji.
Po wybuchu II wojny światowej we wrześniu 1939 uczestniczył w kampanii wrześniowej. Brał udział w obronie Lwowa. 18 września przedostał się do Rumunii, gdzie został internowany 22 września. Przebywał w obozach w Turnu Severin i Târgu Jiu. W lutym 1941 decyzją władz rumuńskich został przekazany Niemcom. W granicach III Rzeszy był przetrzymywany w stalagach na terenach austriackich i niemieckich. Od grudnia 1940 do kwietnia 1945 był jeńcem obozu położonego w okolicach Dortmundu. Pracował u tzw. bauera, jako dekarz w Kolonii i w kopalni.
Po zakończeniu wojny i odzyskaniu wolności 12 kwietnia 1945 powrócił do Polski 17 listopada 1945. Po 1945 nie miał możliwości znalezienia pracy o randze państwowej z uwagi na swoją przedwojenną służbę związaną z działalnością wywiadowczą. W wyniku tego zajmował się handlem do 1950. Od października 1950 pracował w Wydziale Kwaterunkowym Prezydium Miejskiej Rady Narodowej w Sanoku, a od lipca 1953 w Miejskim Zarządzie Budynków Mieszkalnych w Sanoku. W 1965 odszedł na emeryturę. W późniejszym czasie pracował w charakterze administratora budynków mieszkalnych.
W 1948 został członkiem ZSL, w 1958 członkiem Związku Bojowników o Wolność i Demokrację (ZBoWiD), zaś po 1989 wstąpił do Związku Kombatantów RP i Byłych Więźniów Politycznych. W latach 90. XX wieku został awansowany do stopnia kapitana rezerwy Wojska Polskiego. Mieszkał w Sanoku przy ulicy Stawiska.
Jego wnukiem jest Wojciech Wesołkin, ekonomista, regionalista, przewodnik turystyczny-górski kl. I, inspektor w Centrum Informacji Turystycznej w Sanoku, który w wydaniu „Rocznika Sanockiego” z 2011 opublikował fragmenty wspomnień Wojciecha Dąbrowskiego z czasu od 1939 do 1942.
Wojciech Dąbrowski został pochowany wraz z rodzicami i żoną w rodzinnym grobowcu Dąbrowskich i Szymańskich na cmentarzu przy ul. Rymanowskiej w Sanoku.

</doc>
<doc id="3004351" url="https://pl.wikipedia.org/wiki?curid=3004351" title="Willem van Eysinga">
Willem van Eysinga

Jonkheer Willem Jan Mari van Eysinga (ur. 31 stycznia 1878 w Noordwijkerhout, zm. 24 stycznia 1961 w Lejdzie) – holenderski prawnik, sędzia Stałego Trybunału Sprawiedliwości Międzynarodowej.
Życiorys.
Studiował prawo i nauki polityczne na Uniwersytecie w Lejdzie, gdzie w 1900 obronił doktorat z prawa, a w 1906 z nauk politycznych.
Od 1902 pracował w Ministerstwie Spraw Zagranicznych. Był uczestnikiem konferencji pokojowej w 1907, na której przyjęto konwencje haskie. W 1908 został profesorem prawa publicznego na Uniwersytecie w Groningen, a w 1912 objął katedrę prawa międzynarodowego na Uniwersytecie w Lejdzie. Od 1919 kontynuował również działalność dyplomatyczną. Był członkiem delegacji holenderskiej na sesje Zgromadzenia Ligi Narodów oraz przedstawicielem w Centralnej Komisji Żeglugi na Renie.
W 1931 został wybrany na sędziego Stałego Trybunału Sprawiedliwości Międzynarodowej. Pełnił tę funkcję aż do formalnego rozwiązania STSM w 1946.
Od 1926 był członkiem Królewskiej Holenderskiej Akademii Nauk.

</doc>
<doc id="3004353" url="https://pl.wikipedia.org/wiki?curid=3004353" title="Boris Nikołajewski">
Boris Nikołajewski



</doc>
<doc id="3004355" url="https://pl.wikipedia.org/wiki?curid=3004355" title="Zack Greinke">
Zack Greinke

Donald Zackary Greinke (ur. 21 października 1983) – amerykański baseballista występujący na pozycji miotacza w Houston Astros.
Przebieg kariery.
Greinke po ukończeniu szkoły średniej w 2002 roku został wybrany w pierwszej rundzie draftu z numerem szóstym przez Kansas City Royals i początkowo grał w klubach farmerskich tego zespołu, między innymi w Omaha Royals, reprezentującym poziom Triple-A. W Major League Baseball zadebiutował 22 maja 2004 w meczu przeciwko Oakland Athletics.
W sezonie 2009 po raz pierwszy wystąpił w All-Star Game i mając między innymi najlepszy wskaźnik ERA w lidze (2,16) otrzymał nagrodę Cy Young Award. W latach 2011–2012 grał w Milwaukee Brewers i Los Angeles Angels of Anaheim.
W grudniu 2012 podpisał sześcioletni kontrakt wart 147 milionów dolarów z Los Angeles Dodgers. W 2013 otrzymał nagrodę Silver Slugger Award, mając najlepszą spośród miotaczy w National League średnią uderzeń (0,328), zaliczył najwięcej uderzeń (19) i miał najlepszy wskaźnik on-base percentage (0,409).
25 lipca 2014 w meczu z San Francisco Giants na AT&amp;T Park po raz drugi w MLB zaliczył cztery strikeouty w jednym inningu i został trzecim miotaczem w historii ligi obok Chucka Finleya i A.J. Burnetta, który tego dokonał. W sezonie 2014 ustanowił rekord kariery notując 17 zwycięstw i po raz pierwszy otrzymał Złotą Rękawicę.
W grudniu 2015 jako wolny agent podpisał sześcioletni kontrakt wart 206,5 miliona dolarów z Arizona Diamondbacks. 24 sierpnia 2016 w meczu z Atlanta Braves zaliczył 2000. strikeout w MLB. 31 lipca 2019 w ramach wymiany zawodników przeszedł do Houston Astros.

</doc>
<doc id="3004356" url="https://pl.wikipedia.org/wiki?curid=3004356" title="Sława Lisiecka">
Sława Lisiecka

Sława Lisiecka (ur. 30 listopada 1947 w Łodzi) – polska tłumaczka literatury niemieckojęzycznej. Studiowała filologię germańską na Uniwersytecie Łódzkim w latach 1965–1970. Matka aktorki Mileny Lisieckiej i tłumaczki Jagny Jaskuły, żona tłumacza, poety oraz dyrektora Teatru Nowego w Łodzi – Zdzisława Jaskuły. W 2012 roku otrzymała nagrodę dla najlepszej polskiej tłumaczki literatury niemieckojęzycznej – fundacji Kunststiftung Nordrhein-Westfalen. Od 2011 roku prowadzi wydawnictwo „Od Do” wydające książki niskonakładowe.
Życiorys.
Tłumaczeniem zaczęła zajmować się w roku 1975. Od tego momentu przełożyła ponad 130 pozycji, m.in. powieści "Hölderlin" Petera Härtlinga, "Zdarzenia", "Suterena", "Oddech", "Chłód", "Przyczyna", "Dziecko", "Wymazywanie" oraz "Zaburzenie" Thomasa Bernharda, "Morbus Kitahara" Christopha Ransmayra, "Szczęście Suttera" Adolfa Muschga, "Księga obrazów" Hermanna Hessego, "Domniemania w sprawie Jakuba" Uwe Johnsona, "Tarabas" Josepha Rotha. We współpracy ze Zdzisławem Jaskułą przełożyła "To rzekł Zaratustra" Friedricha Nietzschego. W tym celu otrzymała roczne stypendium Deutscher Literaturfond w Darmstadt. W roku 2010 wyszła w jej przekładzie "Korespondencja 1925-1975" Hannah Arendt z Martinem Heideggerem. W latach 90. prowadziła oficynę wydawniczą „Kanon”. Za przekład literatury austriackiej w roku 2006 otrzymała Austriacką Nagrodę Państwową „Translatio”. Jest członkiem honorowym Stowarzyszenia Tłumaczy Literatury oraz członkiem Stowarzyszenia Pisarzy Polskich. W 2011 roku założyła wydawnictwo „Od Do”.

</doc>
<doc id="3004357" url="https://pl.wikipedia.org/wiki?curid=3004357" title="Leszek Myczka">
Leszek Myczka

Leszek Myczka (ur. 18 października 1954 w Polanicy Zdroju) – polski dziennikarz telewizyjny, publicysta, dokumentalista, związany z TVP Opole.
Życiorys.
Leszek Myczka pochodzi z Polanicy-Zdroju. W 1972 roku ukończył I Liceum Ogólnokształcące im. Bolesława Chrobrego w Kłodzku. Po pomyślnie zdanej maturze podjął studia na Uniwersytecie Mikołaja Kopernika w Toruniu, gdzie ukończył w 1977 roku filologię klasyczną, uzyskując stopień magistra. W latach 1976–1978 podjął również naukę w Państwowym Studium Kulturalno-Oświatowym i Bibliotekarskim w Opolu.
Leszek Myczka po ukończeniu studiów na stałe związał się z mediami w Opolu. Pracował m.in. Gazeta Wyborcza, Panorama Opolska, Radio Opole, TVP Opole. Jest prowadzącym programów publicystycznych m.in.: "Wszystko jasne", "Rozmowa dnia" oraz programu o tematyce historii Opolszczyzny – "Lapidarium Opolskie". Autor filmów dokumentalnych: "Egzekutorka", "Tajemnice Układu Warszawskiego. Broń atomowa w PRL", "Batalia o Śląsk", o Romanie Dmowskim serii filmów "Miasta Śląska", oraz "Pan Tadeusz, czyli 40 lat TVP Opole", za co w 2011 roku otrzymał 2. Nagrodę na Przeglądzie i Konkursie Dziennikarzy Oddziałów TVP w kategorii Autor najlepszego programu budującego tożsamość regionalną.
Życie prywatne.
Leszek Myczka jest członkiem dziennikarskiej rodziny. Jego ojciec, Jan Myczka był w latach 1980–1983 prezesem Towarzystwa Miłośników Polanicy. Jego siostry: Magdalena Jethon, Irena Myczka-Weber, Jolanta Pędziwiatr również są dziennikarkami. Mężem Ireny Weber, a zarazem szwagrem Leszka Myczki był krytyk muzyczny Jan Weber.
Żonaty, ma córkę Magdalenę.

</doc>
<doc id="3004358" url="https://pl.wikipedia.org/wiki?curid=3004358" title="Mychajło Korol">
Mychajło Korol

Mychajło Korol, (ukr. Михайло Король, pol. Michał Korol; ur. 15 września 1856 w Niesłuchowie, zm. 17 lipca 1925 we Lwowie) – ukraiński działacz społeczny i polityk, prawnik, poseł do Rady Państwa i Sejmu Krajowego Galicji.
Życiorys.
Ukończył gimnazjum we Lwowie (1876) i studia prawnicze na uniw. we Lwowie (1880). Doktorat z prawa uzyskał na Uniwersytecie Jagiellońskim w 1882. W latach 1883–1888 pracował w kancelarii prawnej Iwana Dobrianśkiego we Lwowie. Od 1888 prowadził kancelarię adwokacką w Żółkwi. Początkowo związany z ruchem „starorusinów”. W latach 1892–1902 prezes stowarzyszenia polskiego "Russkaja Rada" w Żółkwi. Był także inicjatorem budowy Domu Ludowego w Żółkwi. Członek rady nadzorczej Towarzystwa Ubezpieczeń Wzajemnych "Dnister" (1900). Od 1900 działacz Russkiej Partii Ludowej. Po podziale w ruchu staroruskim przeciwnik Władimira Dudykiewicza, następnie przeszedł do ruchu ukraińskiego. Członek Rady Powiatu (1888-1914) i Wydziału Powiatowego (1899-1914) w Żółkwi.
Był posłem do galicyjskiego Sejmu Krajowego VI kadencji (10 października 1889 - 17 lutego 1894), VIII kadencji (28 grudnia 1901 -12 października 1907), IX kadencji (15 września 1908 - 5 maja 1913), X kadencji (5 grudnia 1913 - 14 marca 1914), wybieranym z kurii IV (gmin wiejskich) z okręgu nr 45 (Zółkiew). W kadencji VI, VIII, IX był członkiem Klubu Ruskiego (1889-1892 i 1894–1895, 1901–1907, 1908-1913), w latach 1901-1903, 1904-1907 i 1909-1913 jego prezes. Podczas X kadencji członek Ukraińskiego Klubu Sejmowego.
Był także posłem do austriackiej Rady Państwa X kadencji (31 stycznia 1901 - 30 stycznia 1907) wybranym w kurii IV (gmin wiejskich) w okręgu wyborczym nr 18 (Żółkiew-Mosty Wielkie-Kulików-Sokal-Bełz-Rawa Ruska-Uhnów-Niemirów) oraz XI kadencji (17 czerwca 1907 - 30 marca 1911). Początkowo w latach 1901-1907 był członkiem Klubu Ruskiego (Ruthenenen Klub) potem od listopada 1907 Klubu Staroruskiego (Altruthenenen Klub).
W czasie istnienia Zachodnioukraińskiej Republiki Ludowej był komisarzem rządowym powiatu żółkiewskiego. W latach 20. działał w Ukraińskiej Partii Narodowo-Demokratycznej.
Rodzina.
Urodził się w rodzinie greckokatolickiego duchownego. Syn księdza Pawlo Korola, proboszcza w Niesłuchowie. Ożenił się z Amelią z Turkowiczów, mieli syna.

</doc>
<doc id="3004361" url="https://pl.wikipedia.org/wiki?curid=3004361" title="Belgia na Letnich Igrzyskach Paraolimpijskich 1996">
Belgia na Letnich Igrzyskach Paraolimpijskich 1996

Belgia na Letnich Igrzyskach Paraolimpijskich 1996 w Atlancie reprezentowało 37 zawodników. Reprezentacja Belgii zdobyła 24 medale: 8 złotych, 10 srebrnych i 6 brązowych.

</doc>
<doc id="3004363" url="https://pl.wikipedia.org/wiki?curid=3004363" title="Wierchnieuralsk">
Wierchnieuralsk

Wierchnieuralsk, ros. "Верхнеуральск" – miasto w Rosji na południowym Uralu. Siedziba rejonu wierchnieuralskiego w obwodzie czelabińskim. Ludność ok. 10 000 mieszkańców (9321 według spisu 2016).
Miasto położone na lewym brzegu rzeki Ural, 230 km od Czelabińska. Jedno z najstarszych miast południowego Uralu i najstarsze miasto obwodu czelabińskiego, założony w 1734 roku jako Twierdza Wierchniejaicka. Po stłumieniu powstania Jemieljana Pugaczowa ukazem Katarzyny II przemianowany na Twierdzę Wierchnieuralską. Prawa miejskie i obecną nazwę otrzymał w 1781.

</doc>
<doc id="3004364" url="https://pl.wikipedia.org/wiki?curid=3004364" title="Josef Kaufmann Racing">
Josef Kaufmann Racing

Josef Kaufmann Racing – niemiecki zespół wyścigowy, założony w 1982 przez Josefa Kaufmanna, który był jeszcze wówczas aktywny sportowo i startował w pierwszych latach jako kierowca ekipy. Obecnie ekipa startuje w Europejskim Pucharze Formuły Renault 2.0 (od 2011 roku) oraz w Północnoeuropejskim Pucharze Formuły Renault 2.0. W przeszłości zespół pojawiał się także na starcie w Niemieckiej Formuły 3, Niemieckiej Formuły Renault, Niemieckiej Formule BMW, Formule BMW ADAC, Europejskiej Formule 3 oraz w Europejskiej Formuły BMW. Jak do tej pory zespół zdobywał mistrzowskie tytuły we wszystkich seriach, w których startował, prócz Formuły Vau. Najbardziej znaczącym kierowcą w historii zespołu jest Robin Frijns, który zdobył z ekipą trzy mistrzowski tytuły w dwóch różnych seriach.
Starty.
Europejski Puchar Formuły Renault 2.0.
† – Kierowca nie był zaliczany do klasyfikacji.

</doc>
<doc id="3004365" url="https://pl.wikipedia.org/wiki?curid=3004365" title="Yulu">
Yulu

Yulu – dosłownie Zapisane wypowiedzi (chiń. 語錄 "yǔlù", kor. 어록 "erok", jap. 広録 "goroku", wiet. "ngữ lŭc") – jeden z rodzajów literatury chińskiej, ściśle związany z buddyzmem chan.
Definicja.
Teksty "zapisanych wypowiedzi" w literaturze chińskiej są typową antologią słów i czynów mistrzów chan. To skupienie się na jednym mistrzu chan jest podstawą cechą tekstów yulu. Składają się one z dialogów między mistrzem a jego uczniami, które ogólnie rozwinęły się z indywidualnych problemów i pytań związanych z praktykowaniem buddyjskiego treningu duchowego. Dodatkowo teksty te zawierają szczególny styl werbalnych nauk poprzedzonych formułą, że mistrz "wszedł do sali" (chin. shangtang), aby wygłosić wykład. Również, chociaż nie zawsze, dołączano poezję, kazanie, listy czy krótkie eseje napisane przez mistrza lub jego uczniów, z uwagami krytycznymi lub bez. Głównym odbiorcą tej formy literackiej były wykształcone elity, z biegiem czasu recepcja "zapisanych wypowiedzi" mogła mieć duży wpływ na karierę mistrza.
Jedną z uderzających cech "yulu" jest to, że są one wypełnione niewerbalną komunikacją; klapsy, uderzenia, gesty, używanie miotełki i kija itp., uważane były za wysoce znaczące, ale bez towarzyszenia słów.
Jakie materiały weszły to tych tekstów opisał Ishii Shūdō. Można je zgrupować w dwóch zbiorach:
Do dziś zachowały się "zapisane wypowiedzi" ponad 100 mistrzów chan. Wiadomo także, że co najmniej tyle samo istniało kiedyś, ale nie zachowały się do naszych czasów. Z okresu dynastii Song zachowało się zaledwie kilka oryginalnych kolekcji "zapisanych wypowiedzi", reszta jest znana z japońskich kopii.
"Yulu" są także elementem składowym innego rodzaju literatury chanistycznej - "denglu", czyli tekstów "przekazu lampy". Jednak "przekazy lampy" nie były nastawione na jednego mistrza chan, tylko na linie przekazu Dharmy chanu.
Powstanie terminu i początki rozwoju.
Użycie słowa "yulu" - zapisanych wypowiedzi - jako ogólnej nazwy dla tego typu literatury chan jest stosunkowo nowe. Termin ten pojawił się po raz pierwszy pod koniec biografii Huangbo Xiyuna (zm. ok. 850) w "Song gaoseng zhuan" (宋高僧傳, "Biografie wybitnych mnichów [zestawione w okresie] Dynastii Song"). Huangbo wypowiada tam następujące zdanie: "zapisane wypowiedzi są w obiegu na całym świecie" (czyli w Chinach). Podobna wypowiedź znajduje się w biografii Zhaozhou Congshena (778-897) w innej części tego dzieła.
W dziele "Zutang ji" (祖堂集, "Zbiór z hali Patriarchów") - starszym od "Song gaoseng zhuan" - pojawiają się takie terminy jak "xinglu" (zapiski działań), "xingzhuang" (zarys akcji) i "bielu" (oddzielne zapiski). Jedną z wczesnych form literackich, z których zapewne powstały "zapisane wypowiedzi", jest także yanjiao 言教, czyli "ustne nauczanie". Nie ma jednak jeszcze określenia "yulu", czyli ten rodzaj literacki był na samym początku różnie nazywany. Słowo to zostało użyte w tytule wczesnego i niezwiązanego z chanem dzieła "Beishan sanxuan yulu" (北山參玄語錄, "Zapisane wypowiedzi Beishana o Trzech Tajemnicach") autorstwa Shenqinga z klasztoru Huiyi w Zizhou (w obecnym Syczuanie). Jego forma jednak jest całkowicie różna od "zapisanych wypowiedzi" szkoły chan. Jednak sam Shenqing (Beishan) miał kontakty ze szkołą chan, studiował bowiem w Jiannanie w drugiej połowie VIII w. W tym czasie uczniowie Piątego Patriarchy Hongrena (601-674) nauczali tam. Jeden z nich, któremu poświęcono później dzieło "Lidai fabao ji", czyli Baotang Wuzhu (714-774), stał się przedmiotem krytyki w książce Shenqinga.
Jednak inny tekst jest często uważany za prekursora "zapisanych wypowiedzi". To "Songqi yulu" ("Zapisane wypowiedzi z [okresu dynastii] Song i Qi") napisany przez Kou Sishanga. Dzieło to nie zachowało się do dzisiejszych czasów i zostało wymienione w pracy "Tangshu yiwen zhi" (唐書藝文志, "Roczniki o sztuce i literaturze w [nowych] dokumentach dynastii Tang").
Rozwój "zapisanych wypowiedzi" - wpływ nauk Mazu Daoyi.
Rozwój tej literatury nastąpił zaraz po śmierci mistrza chan Mazu Daoyi (709-788) i był on ściśle związany z rozwojem genealogicznych linii przekazu Mazu. Natychmiast pojawiło się wiele "zapisanych wypowiedzi" właściwie w tym samym czasie. Główną tego przyczyną było złamanie przez członków linii przekazu Mazu uprzedniej odosobnieniowej tradycji chanistycznej i wkroczenie śmiało pomiędzy ludzi - do społeczeństwa. Tym samym ich nauczanie nie mogło wykorzystywać tradycyjnych buddyjskich form literackich, ale wymagało stworzenia nowej metody ekspresji odpowiedniej dla nowych treści. Tak więc za właściwego autora tej nowej formy należy uważać mistrzów chan szkoły Mazu "hongzhou" (洪州).
Mazu utrzymywał pogląd, iż wszystkie ludzkie umysłowe i fizyczne działania (nawet tak drobne jak wskazanie palcem, czy poruszanie okiem) są funkcją natury Buddy, który to aspekt wszystkich żyjących istot jest wrodzenie oświecony. To, że ludzka istota może mówić i działać zawdzięcza właśnie naturze Buddy. Mazu powiedział:
Dla Mazu "dao" nie jest jakim niedostępnym ideałem. Każde nasze słowo jest jego działaniem, funkcją. Te jego nauki były przekazywane dalej także przez dzieła jego uczniów: "Dunwu rudao yaomen lun" ("Traktat o zasadach wejścia na Drogę poprzez nagłe przebudzenie"), mistrza Dazhu Huihaia i "Baizhang guanglu" ("Obszerne zapiski Baizhanga") Baizhanga Huaihaia. Zachowanie mistrza egzemplifikowało działanie umysłu Buddy. Każde indywidualne działanie mistrza itp. było wyrażeniem Prawdy i było ważnym modelem dla zachowania się uczniów.
To zwrócenie bacznej uwagi na działania mistrza jako modelu oświeconego zachowania, wiodło bezpośrednio do rozwoju literatury "zapisanych wypowiedzi". Istotnym elementem był także wzrost popularności chanu i zwiększenie się ilości uczniów. Gdy mistrz miał kilku uczniów, zasadniczo mogli go oni widywać i obserwować nawet kilkadziesiąt razy w roku i szanse na indywidualną rozmowę były bardzo duże. Gdy liczba uczniów wzrosła niepomiernie, szanse bezpośredniego kontaktu z nauczycielem zmalały. Dlatego właśnie uczniowie zaczęli tworzyć sekretne notatki z rzadkich spotkań z mistrzem. W końcu zaczęto tworzyć zbiory zawierające wypowiedzi i opis działań mistrzów, gromadząc informacje także od innych uczniów niezależnie od swoich własnych doświadczeń. Trzeba tu dodać, że praktyki owe wkrótce doprowadziły do krytyki ze strony mistrzów. Taką krytykę można znaleźć w tekstach pozostałych np. po Linjim Yixuanie, w których niepokoi go oddzielanie słów mistrza od sytuacji, w której zostały wypowiedziane i od indywidualnego ucznia, dla którego zostały przeznaczone.
Mimo krytyki mistrzów, ten typ literatury rozwijał się i stanowi dużą część całej literatury chanu.
Nowe nastawienie do literatury buddyjskiej.
Po Mazu chiński chan całkowicie odszedł od bibliograficznych studiów buddyjskich "świętych pism" i skupił się na słowach i działaniach w codziennym życiu. W wyniku tego, te słowa i działania osiągnęły status "świętych pism", lub inaczej mówiąc - to spowodowało zmianę w samym pojęciu "świętego pisma". Od tej pory raczej zamiast zrównywać status "zapisanych wypowiedzi" z "sutrami" zaczęto traktować sutry jako "zapisane wypowiedzi" Buddy. Słynne wyrażenie chanu "nie polegaj na słowach!" (chin. "bu li wenzi") nie było wyrazem ślepego odrzucenia "świętych pism", ale wskazywało na metodologiczną różnicę pomiędzy chanem a tradycyjnym podkreślaniem wagi zapisanych komentarzy. Ten proces został już zapoczątkowany przez Bodhidharmę jego innowacyjnym rozumieniem buddyjskich "świętych tekstów" jako transkryptów werbalnych instrukcji i nauk.
Wielka liczba ustępów w "zapisanych wyrażeniach" jest poprzedzona słowami typu: "Ktoś kiedyś (w przeszłości) powiedział" (chin. "guren yun") lub "starożytny/dawny czcigodny powiedział" (chin. "guden yun"). Ogólnie więc te teksty są raczej precedensami czy przykładami, a nie logiczną podstawą dla czyjejś religijnej pozycji.
Dialogi chanu nie mają na celu wyrażania religijnej doktryny, ale są środkami nakierowanymi na bardzo realne i bezpośrednie problemy duchowej praktyki buddyjskiej, które przydarzają się w życiu uczniów. Związek pomiędzy doktrynalnym zrozumieniem i prawdziwym wglądem jest częstym tematem w tekstach chanu. Występują tam takie postacie jak "główny mnich" czy też "mistrz wykładów" (sutr). Często są one tylko kontrastem dla mistrza chan, ale jeszcze częściej występują jako symbol kogoś, kto jest sparaliżowany i pełen niemocy religijnej z powodu jego zależności od przybranych uprzednio religijnych wyobrażeń.
Wczesne dzieła w linii przekazu Mazu.
Mimo krytyki przez mistrzów i części uczniów, ta literacko zmotywowana grupa pozostawiła po sobie olbrzymią ilość zapisów z nauczania ich mistrzów. Również wielu uczniów Mazu zostawiło po sobie własne "zapisane wypowiedzi".
Oto kilka przykładów:
Chanistyczne "spotkania".
Jest bardzo prawdopodobne, że idea zapisywania słów wypowiadanych w trakcie "spotkania" mistrza z uczniem narodziła się w kręgu szkoły hongzhou. Oryginalnym terminem takiego spotkania jest "jiyuan", co w języku angielskim przeważnie tłumaczy się jako "encounter". Chociaż lista uczniów na epitafium Mazu wymienia tylko 11 uczniów (brak na niej nawet jego chyba najbardziej znanych uczniów: Baizhanga i Nanquana), z różnych dodatkowych źródeł, np. stel nagrobkowych jego uczniów, wiadomo, że miał 145 oświeconych uczniów, którzy rozproszyli się po wielu chińskich prowincjach przenosząc m.in. swoje literackie zainteresowania, w tym zwyczaj zapisywania "spotkań". Spotkanie mistrza z uczniem jest traktowane w chanie, jako najważniejsze wydarzenie, bowiem dochodzi do spotkania dwóch umysłów - mistrza i ucznia i relacja powstała w tym momencie, jest jedyna w swoim rodzaju i niepowtarzalna. Autorzy "zapisanych wypowiedzi" próbowali zatrzymać ten moment i uczynić z niego jeden z elementów nauki.
Mimo tego wersje opisujące to samo wydarzenie w rozmaitych tekstach bardzo często się różnią. Czasem nie zgadzają się nawet postacie uczniów. Zmieniano często w kolejnych wydaniach tekstów dane związane ze spotkaniem - usuwano jakiegoś ucznia, lub dodawano. Przez porównanie rozmaitych wersji tego samego spotkania, można wyciągać różne wnioski dotyczące osób występujących w tekście. Np. jakie były relacje między Mazu a np. Xitangiem czy Nanquanem. Jednak najważniejsze jest samo zrozumienie "spotkania", którego definicja jest bardzo płynna. "Spotkania" pojawiły się najpierw w starszej formie literatury chanistycznej, czyli w tekstach typu "przekazu lampy", które interesowały się głównie biograficznymi zdarzeniami, ale wkrótce "oderwały" się od swojego oryginalnego środka przekazu i stały się ważnym medium religijnych nauk i dialogu. Płynny, nieustalony status "spotkań" w "zapisanych wypowiedziach" wskazuje na stan ich religijnej żywotności i przydatności, oraz na stale obecną w nauczaniu chanu/sǒnu/zenu tendencję do nieustannej nowej oceny znaczenia buddyzmu.
Istota nauczania nagłego oświecenia.
Teksty te, ponieważ powstały w kręgu szkoły hongzhou, głównego przedstawiciela i propagatora "nagłego oświecenia" (chin. dunwu 頓悟) (rolę tę przejmie potem szkoła linji, bezpośredni spadkobierca nauk "hongzhou"), w wielkim stopniu przyczyniły się do jego popularyzacji. Już wspomniany wcześniej tekst Baizhanga "Dunwu rudao yaomen lun" (znany także pod skróconym tytułem "Dunwu lun" - "Traktat o nagłym oświeceniu") zajmuje się tym problemem. Po 6 latach praktyki u Mazu, Baizhang opuścił nauczyciela i udał się do swojego domu, aby zaopiekować się swoim starym wychowawcą. Jak sam napisał we wstępie, zataił wówczas swoją tożsamość zachowując się jak imbecyl. Jednak właśnie wtedy napisał ów tekst, który został pokazany mistrzowi Mazu przez Shizhi Xuanyana. Mistrz ocenił go pozytywnie.
Tekst ten traktuje o tematach wspólnych z wcześniejszą dyskusją między Północną szkołą chan (chin. beizong) a Hezem Shenhui. Dokładniejsza analiza pracy Baizhanga wykazuje, że jest ona tworem ściśle literackim, traktuje materiał krańcowo logicznie i ma mniej cech spontanicznego zapisu werbalnego wykładu.
Równocześnie są "zapisane wypowiedzi" najlepszym źródłem do poznania historii Koanów, gdyż zapis aktualnego wydarzenia, jakim było "spotkanie" mistrza z uczniem, pokazywał stopniowe kształtowanie się idei gong’anu, sposobów jego użycia i wprowadzania do szerokiej praktyki chanu.
Od prywatnych notatek do drukowanej klasyki.
"Zapisane wypowiedzi" zasadniczo nie są tylko tekstami. Ich prawdziwe znaczenie kryje się w tym, że były nieustannie dyskutowane i oceniane przez praktykujących buddystów - i w tym leżała ich siła i żywotność. Stopniowo, gdy taki żywy materiał krążył jako część ustnej tradycji, opinie i komentarze uczestniczących w tej ustnej tradycji były dopisywane. Dystrybucja takich materiałów była bardzo rozpowszechniona, bowiem różnorodność i płynność materiału zawsze do kogoś przemawiała. Ewaulowano także te teksty, co doprowadzało do rozpoznawania ich oryginalnej, pierwotnej formy. Po wprowadzeniu druku z drewnianych bloków, "zapisane wypowiedzi" stały się częścią klasycznej literatury. Oba elementy: wieczna płynność i zmienność tekstów oraz stanie się klasyką po wydrukowaniu - funkcjonowały i uzupełniały się wzajemnie.
Ogólnie teksty z okresu dynastii Tang zostały wydane w okresie zwanym Pięć Dynastii i Dziesięć Królestw (907-960) oraz w początkowym okresie dynastii Song. Po raz pierwszy słowo "yulu" na określenie specyficznej formy literackiej, zostało użyte w tekście "Song gaoseng zhuan" w okresie Song. Co charakterystyczne, teksty te nie tylko były wtedy wydawane jako kopie, ale edytowane, co świadczy o tym, że buddyzm rozwinął nową i szerszą perspektywę. Zamiast skupiać się wąsko na indywidualnych "spotkaniach" i wersach, wyznawcy chan mieli możność kontemplować cechy szczególne materiału w całości. Dla tych wyznawców, którzy patrzyli szerzej, wydawano annały wcześniejszych mistrzów chan, które uzyskały status klasyki. Wtedy właśnie pojawiły się takie dzieła jak "Zutang ji", "Jingde chuandeng lu" (景德傳燈錄), "Zongjing lu" (宗鏡錄), "Song gaoseng zhuan" i "Yichu liutie" (Shishi zuanyao liutie 釋氏纂要六帖 lub Yichu liutie 義楚六帖; chociaż ta praca ma nieco inny charakter, gdyż jest uważana za buddyjską encyklopedię). Wszystkie powyższe prace zajmują się problem ewaluacji nowego rodzaju buddyzmu, który pojawił się i rozwinął po Mazu.
Impuls do rozważań nad nowo ustanowioną tradycją chan był najsilniejszy na początku okresu Song, gdyż zakończył się wtedy okres zamieszek i niepokojów. Proces powtórnego edytowania i publikowania "zapisanych wypowiedzi" rozpoczął się w Jiangnanie, który przetrwał okres chaosu we względnym spokoju. Z powodu względnego spokoju w Wuye i Południowym Tang te rejony przechowały buddyzm w czystej postaci i stamtąd rozpoczęło się buddyjskie odrodzenie w okresie Song. Czołową siłą tego odrodzenia była szkoła chan fayan, która dostarczyła tak ważne teksty jak "Zongjing lu" Yongminga Yanshou (904-975), "Chuandeng lu" i "Zutang ji".
W kręgu szkoły fayan powstał ważny tekst "Zhaozhou (yu)lu" (趙州語錄). Zapewne uczniowie mistrza Zhaozhou Congshena opuścili w czasie wojny tereny północne i przenieśli się na południe, i tam, na górze Lu powstały "zapisane wypowiedzi" mistrza. Tekst ten został przygotowany do wydania przez mnicha chan Xixiana Chenshi (bd), ucznia Baizhanga Daochanga (zm. 991), który z kolei był uczniem Fayana. Obecnie istniejące wydanie pochodzi z okresu dynastii Ming. W tym samym kręgu góry Lu powstała praca "Fenyang Wude chanshi yulu" (汾陽無德禪師語錄, "Zapisane wypowiedzi mistrza chan Fenyanga Wude"), do której wstęp napisał Yangyi, ten sam, który obdarzył wstępem "Chuandeng lu".
Z górą Lu związany był także Huanglong Huinan (1002-1069) założyciel jednej z frakcji szkoły linji, który rezydował przez jakiś czas w klasztorze Guizong na górze Lu i z niej rozpoczęła się ekspansja szkoły huanglong. Zapewne pod wpływem mnichów szkoły fayan, mocno związali się z ponownym wydawaniem tekstów chan.
Tak więc mnisi fayan i huanglong byli odpowiedzialni za rozpowszechnienie i ugruntowanie nowego rodzaju religijnej literatury. Była ona różna od historii "przekazu lampy" i pojawienie się tekstów "zapisanych wypowiedzi" jako w pełni dojrzałej literackiej formy, zasygnalizowało nowy punkt rozwoju w historii chanu. Chan wkroczył w epokę Koanowych lub "precedensowych" antologii (chin. gong’an ji, jap. kōan shū). "Fenyang Wude chanshi yulu" zawiera zestaw 300 takich "precedensów dawnych mędrców". A potem pojawiły się takie antologie jak "Wumenguan" i "Biyan lu".
Przeniesienie formy yulu do Japonii - goroku.
Wraz z dotarciem do Japonii różnych rodzajów literatury chińskiej, w tym buddyjskiej, japońscy wyznawcy zenu zetknęli się także z "yulu" - "zapisanymi wypowiedziami". Jednak w Japonii "goroku" (sinojapońskie odczytanie znaków yulu) zmieniło swoją istotę zapisu aktualnego wydarzenia na kompozycje pisane w j. chińskim. W japońskim sōtō średniowieczni mnisi tej szkoły właściwie nie zajmowali się "goroku", a zamiast tego wytworzyli własną formę "potocznych komentarzy" tekstów chanu/zenu - "shōmono".
Za pierwsze "goroku" powstałe w Japonii uważa się teksty Dōgena. Większą częścią jego prac literackich po 1246 r. stanowiły transkrypcje wykładów na temat kōanów i codziennych wydarzeń, które przedstawiał swoim uczniom w Eihei-ji jako część zaplanowanych klasztornych rytuałów. Teksty te (pisane w j. chińskim) zostały następnie zestawione przez Sennego, Giena i Kouna Ejō (1198-1280) po śmierci mistrza w formie "goroku". Jego "goroku" nie zwróciły większej uwagi, być może dlatego, że były napisane dość sztywnym językiem chińskim, który wydawał się Japończykom mało "dogenowski", zwłaszcza po ukazaniu się jego innowacyjnego "Shōbō genzō". Jednak te "goroku" ukazują wyjątkowy portret Dōgena jako mistrza zen, przedstawiającego siebie jako żywy przykład zenu dla swoich uczniów.
W jego "goroku" widać olbrzymie zainteresowanie praktyką kōanową - zawierają one jego komentujące wiersze (w j. chińskim) do dziewięćdziesięciu wybranych kōanów. Język chiński był barierą nie do pokonania dla olbrzymiej większości mnichów, więc jasne jest, że adresatem była wyłącznie elita japońska.
Ponieważ japońskie "goroku" stały się tylko naśladownictwem formy chińskiej, brakowało im głównych cech chińskiego oryginału, jak np. spontaniczności i ogólnej dostępności. W związku z tym w pewnej mierze i z wieloma różnicami, odpowiednikiem chińskich "yulu" stała się japońska forma "kikigakishō". Były to komentarze transkrypcyjne otwartych wykładów kōanowych w klasztorach sōtō. Ponieważ zapisywano najdrobniejsze detale okoliczności tych wykładów, mówią one o wiele więcej o charakterze mistrzów zen, niż japońskie sztywne i konwencjonalne "goroku". Praktyka tworzenia nieformalnych transkrypcji rozpoczęła się prawdopodobnie w klasztorach systemu gozan (五山十刹制度; z reguły szkoły rinzai), gdzie dokonywano transkrypcji licznych wykładów o chińskiej klasycznej świeckiej literaturze. Natomiast szkoła sōtō zaczęła wykorzystywać te transkrypcje do tekstów zen. Nie były one nigdy cenione, ze względu na kolokwialny język, pełen wyrażeń slangowych i nieliterackich wyrażeń.

</doc>
<doc id="3004366" url="https://pl.wikipedia.org/wiki?curid=3004366" title="Zamek w Haliczu">
Zamek w Haliczu

Zamek w Haliczu – pierwszy zamek miał tu wybudować w XIV w. król Polski Kazimierz Wielki dla ochrony rubieży swojego królestwa, po włączeniu Rusi Halickiej do Korony Królestwa Polskiego. Obecne ruiny zamku starostów halickich górują na wzgórzu nad Haliczem.
Historia.
Zamek polecił zbudować w Haliczu król Kazimierz Wielki. W 1436 r. zamek został nadany mołdawskiemu hospodarowi Eliaszowi I (po złożeniu przysięgi wierności królowi Władysławowi III Warneńczykowi). W 1509 r. zamek wytrzymał oblężenie Mołdawian pod dowództwem hospodara Bohdana III Ślepego. W 1520 zamek został wyremontowany przez wojewodę ruskiego Otto Chodeckiego herbu Powała. Zamek spłonął pod koniec XVI wieku. Warownię zniszczyli Tatarzy w 1621 roku. Odbudowano ją w 1627 r. już jako obiekt murowany. W 1649 roku w trakcie Powstania Chmielnickiego zamek został zdobyty przez Kozaków. Pod władzę starostów królewskich zamek wrócił w 1658 r. i wkrótce rozpoczęto jego odbudowę pod kierunkiem oficera piechoty koronnej Franciszka Corazziniego z Awinionu, którą ukończono w 1661 r. Unowocześniono wtedy system obronny zamku poprzez budowę wałów i redut. Podczas wojny polsko-tureckiej załoga w 1676 roku poddała bez walki zamek Turkom, za co komendant zamku Łachowski został ścięty na rozkaz króla Jana III Sobieskiego. Turcy uszkodzili zamek i od tego czasu obiekt pozostaje w ruinie. Po zbudowaniu nowoczesnej twierdzy w Stanisławowie wartość strategiczna zamku w Haliczu znacznie spadła. Po I rozbiorze Polski w 1772 roku ruiny zamku wraz z okolicznymi ziemiami znalazły się w zaborze austriackim. Część murów rozebrano na rozkaz władz austriackich w 1796 r. Do czasów współczesnych dotrwały resztki szlacheckiej wieży oraz kaplicy św. Katarzyny.
Architektura i wyposażenie.
Do obwałowanej warowni, otoczonej głęboką fosą, można było wjechać przez trzy bramy. Zamek miał pięć baszt. Lustracja z 1627 r. tak opisuje obiekt: "Zamek posiada murowaną bramę z piwnicą, w której są przechowywane księgi ziemskie i grodzkie; nad piwnicą jest sala albo izba nie posiadająca okien, przy niej izdebka, w której pracują pisarze. Przy bramie znajduje się dziewięć komór, w których szlachta i mieszczanie dla nieprzyjaciela rzeczy swe chowają. Budowla jest długa, w bok tego dziewięć komór; mała baszteczka, do której nowa budowla; baszta murowana i mur do kościoła, w którym jest ołtarz rzeźbiony z białego alabastru, w końcu baszta z drzewa; od rogu zamku do miasta na dół chodzenie pobite z dwoma basztami; przekop od południa. Wszystkie budowle z basztami, wymagają wielkiej i szybkiej naprawy. Wyposażenie: dwa działka spiżowe, dwa moździerze spiżowe; szesnaście hakownic, z których oddano tylko cztery, piąta bez łoża; baryła prochu, łańcuch żelazny".

</doc>
<doc id="3004367" url="https://pl.wikipedia.org/wiki?curid=3004367" title="Frank Swift">
Frank Swift

Frank Victor Swift (ur. 26 grudnia 1913, zm. 6 lutego 1958) – angielski piłkarz, który występował na pozycji bramkarza. Dziewiętnastokrotny reprezentant kraju.
Swift podpisał kontrakt w 1932 roku z Manchesterem City, w którym zadebiutował 25 grudnia 1933 w meczu przeciwko Derby County na Baseball Ground. 28 maja 1934 zagrał w finale Pucharu Anglii, w którym City pokonało Portsmouth 2:1. W mistrzowskim dla klubu sezonie 1936/1937 wystąpił we wszystkich 42 meczach.
28 września 1946 zaliczył pierwszy występ w reprezentacji Anglii. Po raz ostatni zagrał 7 września 1949 roku. Zginął tragicznie 6 lutego 1958 w katastrofie lotniczej w Monachium, będąc dziennikarzem News of the World.

</doc>
<doc id="3004370" url="https://pl.wikipedia.org/wiki?curid=3004370" title="The Domino’s">
The Domino’s

The Domino’s – belgijski zespół muzyczny grający muzykę rock'n'roll, rockową, R&amp;B i jazzowo-swingową założony w 1980 roku. 
Członkowie zespołu.
W skład grupy wchodzą:
Historia zespołu.
Zespół powstał w 1980 roku. W 1990 roku nagrał swój pierwszy album studyjny zatytułowany "The Domino’s". Dwa lata później ukazał się ich druga płyta długogrająca zatytułowana "Je Suis Swing", z którego tytułowy singiel trafił do pierwszej dziesiątki list przebojów we Francji. W 1996 roku premierę miał kolejny krążek zespołu zatytułowany "Gotta Get Out". 
Grupa wystąpiła we francuskich programach rozrywkowych Michela Druckera, Jean-Pierre’a Foucaulta i Pascala Sevrana, a podczas jednego z nich zaśpiewali piosenkę „C’est à Paris” w duecie z Charlesem Azavourem. Zagrała wiele koncertów w klubach muzycznych oraz podczas festiwali, podczas których na scenie towarzyszyli jej m.in. Johnny Clegg, Blues Brothers Band, Wynton Marsalis, Michel Legrand, Claude Nougaro, Maurane, Arno oraz Louisiana Red.

</doc>
<doc id="3004371" url="https://pl.wikipedia.org/wiki?curid=3004371" title="RC Formula">
RC Formula

RC Formula – luksemburdzki zespół wyścigowy, założony w 2012 roku. Obecnie ekipa startuje w Europejskim Pucharze Formuły Renault 2.0 (od 2012 roku), w Północnoeuropejskim Pucharze Formuły Renault 2.0 (od 2013 roku) oraz w Alpejskiej Formule Renault 2.0 (od 2012 roku).
Starty.
Europejski Puchar Formuły Renault 2.0.
† – Zawodnik nie był liczony do klasyfikacji.

</doc>
<doc id="3004374" url="https://pl.wikipedia.org/wiki?curid=3004374" title="Zamek w Hoszczy">
Zamek w Hoszczy

Zamek w Hoszczy - wybudowany przez rodzinę Kierdejów-Hojskich, do których należały te ziemie.
Historia.
Zamek był jednym z okazalszych w tym czasie na Wołyniu. Późniejszymi właścicielami posiadłości były rodziny: Kisielów, Lenkiewiczów, Walewskich.
Położenie, architektura.
"Pół wiorsty za miastem przy drodze do Tuczyna, po lewej stronie na górze nad rzeką Horyń, są jeszcze ślady okopów, fos i zamczyska, fundamentów z dzikiego kamienia, odłamki starych cegieł, co dowodzi, że był tu warowny zamek, murami i wałami opasany".

</doc>
<doc id="3004375" url="https://pl.wikipedia.org/wiki?curid=3004375" title="Uroczyska Lasów Janowskich">
Uroczyska Lasów Janowskich

Uroczyska Lasów Janowskich (PLH060031) – projektowany specjalny obszar ochrony siedlisk, aktualnie obszar mający znaczenie dla Wspólnoty, obejmujący część Lasów Janowskich i Lasów Lipskich o łącznej powierzchni 34 544,25 ha. Jest położony na granicy województw: podkarpackiego (powiat niżański i stalowowolski) i lubelskiego (powiat janowski i biłgorajski).
Typy siedlisk przyrodniczych.
W obszarze występuje 21 typów siedlisk z załącznika I dyrektywy siedliskowej, wśród których można wymienić następujące:
Fauna.
Świat zwierzęcy reprezentuje m.in. 16 gatunków z załącznika II dyrektywy siedliskowej:
Inne formy ochrony przyrody.
Około 72% powierzchni obszaru leży w granicach Parku Krajobrazowego Lasy Janowskie. W obrębie obszaru znajduje się 6 rezerwatów przyrody: Jastkowice, Lasy Janowskie, Imielty Ług, Szklarnia, Kacze Błota i Łęka.

</doc>
<doc id="3004376" url="https://pl.wikipedia.org/wiki?curid=3004376" title="Biblioteka im. Szolema Alejchema w Białymstoku">
Biblioteka im. Szolema Alejchema w Białymstoku

Biblioteka im. Szolema Alejchema w Białymstoku – biblioteka żydowska, założona w 1915 roku przez Noacha Głogowskiego jako biblioteka Żydowskiego Związku Młodzieży. Mieściła się przy Synagodze Pułkowej. Była jednym z najważniejszych centrów kulturalnych międzywojennego Białegostoku, propagującym czytelnictwo i organizującym spotkania z żydowskimi pisarzami i dziennikarzami.
Historia.
Książnica rozpoczęła swą działalność z księgozbiorem liczącym ok. 3000 książek podarowanych przez jej założyciela. W 1919 roku liczyła już 5 tysięcy książek po polsku, żydowsku, niemiecku i rosyjsku, później także po hebrajsku, francusku, angielsku i esperancku. W tym samym roku otrzymała imię pisarza żydowskiego – Szolema Alejchema. W 1921 roku zbiory sięgnęły liczby 10 tysięcy, a w 1923 roku otwarto nową czytelnię. Trzy lata później wydzielono dział angielski.
Dzięki darowiznom osób prywatnych i organizacji księgozbiór biblioteki szybko się powiększał. W 1928 roku liczył już 30 526 książek. W tym samym roku zanotowano 86 245 wypożyczeń (w tym 41 915 książek polskich, a 34 671 żydowskich). W 1934 roku zbiory wyniosły 41 834 książki (dla porównania Miejska Biblioteka Publiczna dysponowała wówczas 16 706 książkami), a liczba wypożyczeń wyniosła 130 tysięcy, co jest ogromnym wynikiem, zważywszy na fakt, że liczba mieszkańców Białegostoku w tym okresie nie przekroczyła nawet 100 tysięcy.
W zbiorach biblioteki najwięcej miejsca zajmowała literatura piękna i poezja (25 tysięcy), ale reprezentowana była również m.in. literatura pedagogiczna, książki dla dzieci, słowniki. Wśród książek dominowały żydowskie (13 930), polskie (12 292) i rosyjskie (10 462).
Największą popularnością biblioteka cieszyła się wśród uczniów, nauczycieli, robotników i rzemieślników. Wszystkie te grupy otrzymywały zniżki.
W związku z trudną sytuacją gospodarczą państwa, dotacje miejskie na zakup książek i programy edukacyjne dla biblioteki ulegały systematycznemu zmniejszaniu – od 2000 zł w 1927 roku do 400 zł w 1935 r. Swoją działalność instytucja mogła kontynuować dzięki wsparciu Żydów białostockich zza oceanu (m.in. Towarzystwa Pomocy Kulturalnej dla Białegostoku ze Stanów Zjednoczonych).
W latach 1933–1937 Biblioteka wydała trzy „Biuletyny”.
W czasie II wojny światowej księgozbiór książnicy uległ rozproszeniu i zniszczeniu, a jego część została również wywieziona do Niemiec. Co jakiś czas książki z sygnaturą Biblioteki im. Szolema Alejchema są przekazywane jako dary białostockim bibliotekom lub też są przez nie zakupywane.
Miejsce, w którym znajdowała się biblioteka, leży na trasie Szlaku Dziedzictwa Żydowskiego w Białymstoku.

</doc>
<doc id="3004377" url="https://pl.wikipedia.org/wiki?curid=3004377" title="Radio Oberösterreich">
Radio Oberösterreich

Radio Oberösterreich ("Radio Górna Austria") - austriacka stacja radiowa należąca do publicznego nadawcy radiowo-telewizyjnego Österreichischer Rundfunk (ORF) i pełniąca w jego sieci rolę stacji regionalnej dla kraju związkowego Górna Austria. Została uruchomiona w 1967 jako mutacja regionalna ówczesnego Ö2, od 1998 jest samodzielną rozgłośnią. Ramówka składa się z treści typowo lokalnych i regionalnych, a także muzyki, wśród której dominuje austriacki i zagraniczny pop. Stacja uważa za swoją grupę docelową wszystkich słuchaczy w wieku powyżej 35 lat. 
Stacja dostępna jest w Górnej Austrii w analogowym przekazie naziemnym. Można jej także słuchać on-line oraz w niekodowanym przekazie z satelity Astra 1L. 

</doc>
<doc id="3004379" url="https://pl.wikipedia.org/wiki?curid=3004379" title="Carlos Chinin">
Carlos Chinin

Carlos Eduardo Bezerra Chinin (ur. 3 maja 1985 w São Paulo) – brazylijski lekkoatleta specjalizujący się w wielobojach.
Międzynarodową karierę rozpoczął zajęciem czwartego miejsca na mistrzostwach Ameryki Południowej w Cali. Rok później, na tej samej imprezie, sięgnął po złoto. Brązowy medalista igrzysk panamerykańskich i uniwersjady w 2007. Nie ukończył zmagań dziesięcioboistów podczas mistrzostw świata w Osace (2007) i igrzysk olimpijskich w Pekinie (2008). W 2009 zdobył swoje drugie złoto mistrzostw Ameryki Południowej. Szósty zawodnik mistrzostw świata w Moskwie (2013).
Złoty medalista mistrzostw Brazylii.
Rekordy życiowe: siedmiobój (hala) – 5951 pkt. (8 lutego 2014, Tallinn) halowy rekord Ameryki Południowej; dziesięciobój – 8393 pkt. (8 czerwca 2013, São Paulo) rekord Ameryki Południowej.

</doc>
<doc id="3004382" url="https://pl.wikipedia.org/wiki?curid=3004382" title="Carlos Eduardo Bezerra">
Carlos Eduardo Bezerra



</doc>
<doc id="3004383" url="https://pl.wikipedia.org/wiki?curid=3004383" title="Ričardas Degutis">
Ričardas Degutis

Ričardas Degutis (ur. 20 maja 1966 w Wilnie) – litewski dyplomata, ambasador Litwy w Gruzji (2005–2008) i na Łotwie (2011–2016).
Życiorys.
W 1991 ukończył studia dziennikarskie na Uniwersytecie Wileńskim. W tym samym roku odbył kurs dyplomatyczny na Uniwersytecie w Leeds. W 1997 ukończył studia w zakresie bezpieczeństwa i obrony w Centrum Marshalla w Niemczech, a w 2004 Szkołę Liderów Litewskiego Instytutu Administracji Publicznej.
W latach 1988–1991 pracował jako dziennikarz w tygodniku "Mažoji Lietuva". Od 1991 jest pracownikiem Ministerstwa Spraw Zagranicznych. Początkowo był zatrudniony w Wydziale Krajów WNP na stanowiskach III i II sekretarza. W latach 1992–1996 był I sekretarzem, a następnie radcą ds. politycznych w Ambasadzie Litwy w Moskwie. Od 1996 kierował Wydziałem Krajów WNP w Departamencie Politycznym MSZ. Od 1998 do 2002 pracował w Ambasadzie w Wielkiej Brytanii jako radca i radca-minister ds. politycznych. W latach 2002–2003 kierował Departamentem II Stosunków Dwustronnych MSZ, a od 2003 do 2005 Departamentem Europy Wschodniej i Azji Centralnej.
Od 2005 pełnił funkcję Ambasadora Republiki Litewskiej w Tbilisi. Po powrocie do kraju w 2008 został ambasadorem do specjalnych poruczeń w MSZ. W latach 2009–2011 sprawował funkcję Konsula Generalnego Litwy w Sankt Petersburgu. Od 2011 do 2016 stał na czele litewskiej placówki dyplomatycznej w Rydze. Później został wiceministrem komunikacji w rządzie Sauliusa Skvernelisa. 

</doc>
<doc id="3004384" url="https://pl.wikipedia.org/wiki?curid=3004384" title="Loo (Bergeijk)">
Loo (Bergeijk)

Loo – wieś w południowej Holandii, w prowincji Brabancja Północna, w gminie Bergeijk. Według stanu na 1 stycznia 2013 zamieszkiwały ją 1193 osoby.
We wsi znajduje się zabytkowy gotycki kościół pw. Świętego Piotra. Został on wybudowany zgodnie z projektem Carla Webera. Wieża kościoła pochodzi z roku 1896 i zaprojektowana została przez Caspara Franssena.

</doc>
<doc id="3004387" url="https://pl.wikipedia.org/wiki?curid=3004387" title="Pazurczak samotny">
Pazurczak samotny

Pazurczak samotny ("Heteromirafra archeri") – gatunek małego ptaka z rodziny skowronkowatych (Alaudidae). Występuje endemicznie na dwóch niewielkich obszarach w południowej i wschodniej Etiopii. Krytycznie zagrożony wyginięciem.
Systematyka.
"H. archeri" i "H. sidamoensis" (pazurczak krótkodzioby), dawniej traktowane jako osobne gatunki, zostały uznane za jeden gatunek na podstawie morfologicznych, molekularnych i wokalnych dowodów przedstawionych w 2013 roku przez Spottiswoode’a i współpracowników oraz Alströma i współpracowników. Obecnie część systematyków klasyfikuje je jako podgatunki "H. archeri", ale niektórzy uznają takson "H. archeri" za monotypowy.
Znaczenie nazwy naukowej.
Nazwa rodzajowa "Heteromirafra" pochodzi od greckiego słowa "heteros" (inny) oraz od nazwy rodzajowej skowrońców – "Mirafra". Nazwa gatunkowa "archeri" honoruje Sir Geoffreya Francisa Archera (1882–1964), brytyjskiego podróżnika, gubernatora Somali Brytyjskiego w latach 1919–1922, gubernatora generalnego Sudanu w latach 1924–1926.
Morfologia.
Długość ciała wynosi około 14 cm. Długość skrzydła wynosi 86 mm, ogona 55,5 mm, dzioba 14 mm, tylnego pazura 16,1 mm zaś skoku 29 mm. W 1974 odnaleziono także samca, u którego dokonano pomiaru jąder (7 mm x 4 mm), jednak możliwe, że był to skowroniec cynamonowy ("Mirafra rufocinnamomea").
Pazurczaka samotnego cechuje ochronne, brązowo-płowo-żółtawe ubarwienie. Pióra na wierzchu głowy brązowe, nieco rudawe, na końcu czarne, a następnie białe. Pokrywy uszne płowe, na końcu brązowawe. Brew jasna. Gardło białawe. Pierś jasna, pokryta czarnymi paseczkami. Spód ciała jasny bez wzorów. Pióra z wierzchu ciała i na pokrywach skrzydłowych brązowe z jasnym obrzeżeniem oddzielonym czarno od części brązowej, najbardziej uwidocznionym na pokrywach lotek. Lotki brązowe, rudawe. Sterówki brązowe. Dziób różowoszary.
Zasięg występowania.
Podgatunek "sidamoensis" występuje w okolicach Negele Boran w południowej Etiopii, w dawnej prowincji Sidamo. Podgatunek "archeri" występuje na równinie w okolicach miasta Dżidżiga we wschodniej Etiopii; dawniej spotykany także na przyległym obszarze w północno-zachodniej Somalii, ale od 1922 roku nie odnotowano tam żadnych stwierdzeń. Spotykany na wysokościach 1400–1600 m n.p.m. Środowisko życia stanowią obszary trawiaste.
Lęgi.
Gniazdo, którego dotyczy opis, zostało odnalezione 13 czerwca 2007 r. Kształtem przypominało miseczkę, umieszczone było w płytkim zagłębieniu przy krzewie "Solanum tettense". Budulec stanowiła sucha trawa. W gnieździe znajdowały się 3 jaja, oszacowano, że były złożone dwa dni wcześniej. Jaja były białe, intensywnie brązowo (miejscami szaro) nakrapiane, szczególnie przy szerszym końcu. Wymiary wynosiły 20,8–21,5 x 15,2–15,3 mm. 21 czerwca po ponownym przybyciu do gniazda nie zastano jaj ani śladów skorupek. 17 czerwca 2008 roku odnaleziono gniazdo z trzema młodymi w wieku 3–4 dni. 18 czerwca gniazdo padło ofiarą drapieżnika. Pozostałe po dorosłych pióra wysłano do Muzeum Historii Naturalnej w Tring.
Status, zagrożenia.
Według IUCN gatunek klasyfikowany jako krytycznie zagrożony wyginięciem (CR, "Critically Endangered"). Populacja szacowana jest na 50–249 dorosłych osobników i jej liczebność spada. Środowisko w okolicach Negele zagrożone jest przez aktywność ludzką, w tym wprowadzanie akacji "Acacia drepanolobium" oraz pożary. Przypuszczano również, że działania w leżącej nieopodal strefie ćwiczeń wojskowych niepokoją ptaki, lecz zostało to zaniechane w 2005 roku.

</doc>
<doc id="3004388" url="https://pl.wikipedia.org/wiki?curid=3004388" title="Wojna bizantyńsko-genueńska (1348–1349)">
Wojna bizantyńsko-genueńska (1348–1349)

Wojna bizantyńsko-genueńska – konflikt toczony w latach 1348–1349 o kontrolę celną nad Bosforem, wynikły z powodu obniżenia przez Bizancjum opłat celnych w tym regionie. Po zniszczeniu floty bizantyjskiej walki zakończyły się podpisaniem pokoju na warunkach korzystnych dla cesarstwa. 
Przyczyny konfliktu.
Po objęciu tronu cesarz Jan VI Kantakuzen próbował uniezależnić się od Republiki Genui. W tym celu rozpoczął budowę floty wojennej. Osłabione wojną domową Cesarstwo Bizantyjskie cierpiało na dotkliwe braki finansowe, jednak dzięki składkom prywatnym zebrano, choć z trudem, na ten cel kwotę 50 000 hyperpyronów. Jednocześnie większość ceł z Bosforu było pobieranych w Galacie przez Republikę Genui. Cesarz zamierzał zwiększyć dochody państwa poprzez obniżenie własnych taryf i przyciągnięcie statków kupieckich do Konstantynopola. 
Działania zbrojne.
Obniżenie opłat w Konstantynopolu ściągnęło tam większość statków handlowych. Poszkodowani finansowo przez nowe taryfy Genueńczycy zaatakowali w sierpniu 1348. Zdołali spalić w dokach w Konstantynopolu znaczą cześć nowo budowanej nowej floty bizantyjskiej, razem z kotwiczącymi tam statkami kupieckimi. Cesarz wznowił budowę okrętów i zaatakował Galatę od strony lądu, paląc znaczą część nadbrzeżnych magazynów i bombardując samo miasto za pomocą katapult. Kiedy jednak świeżo odbudowana flota bizantyjska zaatakowała ten port od strony morza, brak doświadczenia wśród marynarzy spowodował znaczne straty. 
Konsekwencje.
Prawdopodobnie, aby uniknąć przedłużającego się konfliktu, szkodzącego ich interesom handlowym, Genueńczycy zgodzili się po upływie 10 lat zwrócić wyspę Chios i wypłacić okup w wysokości 100 000 hyperpyronów. Tym niemniej Bizancjum nigdy już nie odbudowało swojej floty.

</doc>
<doc id="3004391" url="https://pl.wikipedia.org/wiki?curid=3004391" title="Richard Polaczek">
Richard Polaczek

Richard Polaczek (ur. 17 czerwca 1965) – belgijski szachista, mistrz międzynarodowy od 1989, arcymistrz w grze korespondencyjnej od 1994 roku.
Kariera szachowa.
W latach 1992, 2008 i 2010 trzykrotnie reprezentował barwy Belgii na szachowych olimpiadach, był również dwukrotnym (2007, 2009) uczestnikiem drużynowych mistrzostw Europy. 
Największe sukcesy odnosił w grze korespondencyjnej, w 1994 r. otrzymując tytuł arcymistrza. Dwukrotnie startował w półfinałach indywidualnych mistrzostw świata (1989 – V miejsce, 1991 – III miejsce). W 1996 r. zwyciężył w 41. finale indywidualnych mistrzostw Europy (rozgrywanym w latach 1989–1996), zdobywając złoty medal. Tytuł arcymistrza zdobył w turnieju "SSKK-Bulletinen 40 Years" (rozgrywanym w latach 1993–1997), w którym zajął III miejsce (za Dieterem Sternem i Stephanem Busemannem).
Najwyższy ranking w karierze osiągnął 1 lipca 2005 r., z wynikiem 2431 punktów zajmował wówczas 7. miejsce wśród belgijskich szachistów.

</doc>
<doc id="3004396" url="https://pl.wikipedia.org/wiki?curid=3004396" title="Trzciana (Natura 2000)">
Trzciana (Natura 2000)

Trzciana (PLH180018) – projektowany specjalny obszar ochrony siedlisk, aktualnie obszar mający znaczenie dla Wspólnoty, obejmujący jedno z pasm Beskidu Dukielskiego, o powierzchni 2285,53 ha. Obszar znajduje się na terenie gminy Dukla w powiecie krośnieńskim, w granicach Obszaru Chronionego Krajobrazu Beskidu Niskiego.
Na terenie obszaru znajduje się rezerwat przyrody Igiełki.
Obszar chroni rozległy kompleks leśny wykorzystywany jako teren żerowiskowy przez kolonie rozrodcze podkowca małego "Rhinolophus hipposideros" i nocka dużego "Myotis myotis" zamieszkujące strych murowanej kaplicy Pustelni św. Jana z Dukli. Występuje tu dodatkowo pięć typów siedlisk z załącznika I dyrektywy siedliskowej:

</doc>
<doc id="3004397" url="https://pl.wikipedia.org/wiki?curid=3004397" title="Aldo Trivella">
Aldo Trivella

Aldo Trivella (ur. 1 kwietnia 1921 w Sankt Moritz, zm. 2 czerwca 1978 w Chiesa in Valmalenco) – włoski skoczek narciarski, uczestnik Zimowych Igrzysk Olimpijskich 1948 w Sankt Moritz.
Na igrzyskach w 1948 roku w Sankt Moritz wystąpił w zawodach na skoczni normalnej K-68. W pierwszej serii uzyskał najgorszą odległość konkursu – 41,5 metra. W drugiej poprawił się jednak o 17,5 metra i z notą łączną 176,6 pkt. zajął 38. miejsce w stawce 46 zawodników, którzy ukończyli zawody. 
Był dziewięciokrotnym medalistą mistrzostw Włoch w skokach narciarskich, w tym trzy razy złotym.

</doc>
<doc id="3004403" url="https://pl.wikipedia.org/wiki?curid=3004403" title="New York Downtown Jazz Scene">
New York Downtown Jazz Scene



</doc>
<doc id="3004407" url="https://pl.wikipedia.org/wiki?curid=3004407" title="Mario Bonomo">
Mario Bonomo

Mario Bonomo (ur. 25 stycznia 1912 w Asiago, zm. 28 sierpnia 1983 tamże) – włoski skoczek narciarski i kombinator norweski, uczestnik Zimowych Igrzysk Olimpijskich 1936 w Garmisch-Partenkirchen.
W Garmisch-Partenkirchen wystąpił w zawodach na skoczni normalnej, których jednak nie ukończył.
Był siedmiokrotnym medalistą mistrzostw Włoch w skokach narciarskich, w tym dwa razy złotym oraz trzykrotnym medalistą mistrzostw kraju w kombinacji norweskiej (brąz w 1931 i 1932, srebro w 1934).

</doc>
<doc id="3004408" url="https://pl.wikipedia.org/wiki?curid=3004408" title="Software Development Kit">
Software Development Kit



</doc>
<doc id="3004412" url="https://pl.wikipedia.org/wiki?curid=3004412" title="Zamek w Horożance">
Zamek w Horożance

 
Zamek w Horożance – obronny zameczek wybudowany w XVI w. przez ród Makowieckich herbu Pomian.
Położenie, historia.
Warownia usytuowana była na zachodnim brzegu Horożanki, która jest dopływem Dniestru. Zamek w trakcie wielu wojen i napaści był niszczony, po czym zawsze stawiano go na nowo.
Architektura.
Do budowy zamku zastosowano grubo ciosany kamień. Warownia wybudowana na rzucie prostokąta składała się z budynku mieszkalnego z basztami na rogach, który otaczał spory wał i fosa. Do budynku prowadziła sień przechodząca w korytarz. Z korytarza można było dostać się do paru pokoi. Wjazd do zamku wiódł przez most zwodzony. Pod budynkiem mieszkalnym znajdowały się piwnice z tunelem ucieczkowy do lasu długości 5 km. W kolejnych latach wejście do tunelu zamurowano. W XIX w. rozebrano średniowieczny most zwodzony, zniwelowano wały ziemne i zasypano fosy.
Dwór.
Przez wieki warownia zamieniła się w ruinę, na której resztkach zbudowano dwór. Do starej kondygnacji z ciosanego kamienia dobudowano drugą z cegły i drewna. Resztki baszt przebudowano na pokoje basztowe a całość nakryto czterospadowym dachem. Parter wiekowego zamku oraz gotyckie piwnice stały się ozdobą nowego wybudowanego dworu. Na początku XIX w. majątek należał do rodu Chojeckich, a następnie do Stanisława Malinowskiego od 1850 r. herbu Ślepowron, który miał trzy córki. Horożanka przypadła Joannie, która wyszła za mąż za Ignacego Romanowskiego h. Bożawola. W 1912 r. majątek odziedziczył jej syn, Aleksander Romanowski, który w 1942 r. zmarł w Teheranie. 

</doc>
<doc id="3004414" url="https://pl.wikipedia.org/wiki?curid=3004414" title="Georgia Engel">
Georgia Engel

Georgia Bright Engel (ur. 28 lipca 1948 w Waszyngtonie, zm. 12 kwietnia 2019 w Princeton) – amerykańska aktorka telewizyjna, filmowa i teatralna, szerokiej publiczności znana z ról Georgetty Franklin w sitcomie "The Mary Tyler Moore Show" oraz Pat MacDougall w serialu "Wszyscy kochają Raymonda".
Życiorys.
Georgia Engel urodziła się w Waszyngtonie, jako córka Ruth Caroline Hendron i Benjamina Engela, oficera United States Coast Guard. Ukończyła Walter Johnson High School oraz studia na Academy of the Washington Ballet i University of Hawaii at Manoa. Jej siostra, Robin Ruth Engel, była Miss Hawajów w 1967.
Po ukończeniu studiów Engel pojawiła się w musicalach produkowanych przez American Light Opera Company. W 1969 przeprowadziła się do Nowego Jorku, gdzie zaczęła występować na Off-Broadwayu, a później w produkcjach broadwayowskich, m.in. "Hello, Dolly!". W latach 1972-1977 wcielała się występowała w serialu "The Mary Tyler Moore Show"; rola Georgetty Franklin zapewniła jej dwie nominacje do nagrody Emmy. W kolejnych latach m.in. ponownie występowała z Betty White w "The Betty White Show", oraz w serialach "Goodtime Girls" i "Jennifer Slept Here".
W filmie zadebiutowała w 1971, rolą Margot w "Odlocie". Pojawiała się także w produkcjach takich jak m.in. "The Outside Man", "Papa Was a Preacher" oraz jako aktorka dubbingowa m.in. w "The Care Bears Movie", "Dr Dolittle 2", "Sezon na misia".
W 2006 ponownie wystąpiła na Broadwayu, w musicalu "The Drowsy Chaperone", grając u boku Sutton Foster i Edwarda Hibberta. Od 2012 roku, po 35 latach od zakończenia emisji "The Mary Tyler Moore Show", spotkała się ponownie na planie z Betty White, wcielając się w rolę Mamie Sue Johnson w sitcomie Rozpalić Cleveland.

</doc>
<doc id="3004420" url="https://pl.wikipedia.org/wiki?curid=3004420" title="Interwetten Racing">
Interwetten Racing

Interwetten Racing – austriacki zespół wyścigowy i motocyklowy, założony w 2001 przez Waltera Rausa. Obecnie ekipa startuje w Europejskim Pucharze Formuły Renault 2.0, Alpejskiej Formule Renault 2.0, oraz w MotoGP. W przeszłości zespół pojawiał się także na starcie w Formule Renault 3.5 (lata 2005-2010), Północnoeuropejskim Pucharze Formuły Renault 2.0, Intercontinental Rally Challenge, Formule Renault V6 Eurocup oraz w Formule Volkswagen. Obecnie również ekipa współpracuje z zespołem Formuły 1 Lotus F1 Team oraz z Lotusem startującym w Formule Renault 3.5.
Starty.
Europejski Puchar Formuły Renault 2.0.
† – zawodnik nie był liczony do klasyfikacji końcowej.

</doc>
<doc id="3004421" url="https://pl.wikipedia.org/wiki?curid=3004421" title="VesselSat1">
VesselSat1

VesselSat1 – sztuczny satelita wystrzelony w 2011, zbudowany w Luksemburgu - pierwszy satelita tego kraju; pierwszy satelita konstelacji VesselSat do śledzenia żeglugi morskiej poprzez odbiór sygnałów systemu (Automatic Identification System). Wraz z następcą, wynajęty firmie Orbcomm, gdzie uzupełniły system OG2, konstelację 18 satelitów z odbiornikami systemu AIS.
Budowa.
Satelita ma masę niecałych 30 kilogramów, kształt sześcianu o boku 30 centymetrów. Elementami odbiorczymi systemu AIS były dwie anteny dipolowe o długości 1,7 metra każda. Zasilany z ogniw słonecznych na ścianach bocznych. Stabilizowany obrotowo.
Do wyposażenia statku należy: komputer pokładowy, odbiorniki UHF (podstawowy i zapasowy), nadajniki UHF (podstawowy i zapasowy), odbiornik GPS (podstawowy i zapasowy), podwójny odbiornik AIS, dwa trójosiowe czujniki Słońca, magnetometr trójosiowy Honeywell HMC1053, dwa żyroskopy dwuosiowe STMicro LPY510AL, magnetyczne koła zamachowe.

</doc>
<doc id="3004422" url="https://pl.wikipedia.org/wiki?curid=3004422" title="Marceli Kujawa-Połczyński">
Marceli Kujawa-Połczyński

Marceli Kujawa-Połczyński (ur. 31 maja 1844 w Gniewkowie, zm. 6 grudnia 1910 w Inowrocławiu) – inowrocławski działacz społeczny, publicysta, pisarz.
Pochodził z Gniewkowa i był synem Pawła Połczyńskiego i Józefy Klemens. Po powstaniu styczniowym musiał emigrować do Francji, gdzie był świadkiem Komuny Paryskiej. Wróciwszy do kraju rozwijał szeroką działalność społeczną i m.in. napisał wspomnienia powstańca z roku 1863 i 1864 pt. "Bartek Nowak", zawierające dużo cennego i ciekawego materiału, a także bardzo radykalny pogląd na sprawy polskie i społeczne. W książce tej, wydanej w 1895 roku, autor opisał działalność chłopskiego dowódcy Bartłomieja Nowaka (ur. 1823, zm. 1890) urodzonego w Jaksicach. W 1873 ukazała się z kolei jego 39-stronicowa książeczka pt. "Niebo i ziemia w pojęciu naszych przodków. Dla młodego pokolenia".
Nazwisko Połczyńskiego pojawia się w 1871 roku w składzie zarządu Towarzystwa Przemysłowego w Gniewkowie. Marceli Kujawa-Połczyński wspólnie z ludowym pisarzem Sjerp-Polaczkiem wydawał w Bydgoszczy demokratyczne pismo "Pochodnia", a w Inowrocławiu w 1884 roku próbował redagować czasopismo "Kujawiak" założone przez niemieckiego wydawcę Augusta Papsteina. Czasopismo określane było jako „postępowe”, dobrze przyjmowane przez miejscowych Polaków, bowiem poruszające problemy istotne z polskiego punktu widzenia, tworzone przez polskich autorów. Gazeta przetrwała jednak tylko kilka miesięcy. 
W latach 1904–1907 był wiceprezesem Towarzystwa Samopomocy Naukowej w Inowrocławiu i wygłaszał różne referaty w duchu postępowym. Współpracował z synem uczestnika powstania styczniowego Kazimierza Czapli, Józefem Czaplą (ur. 1845, zm. 1921).
Marceli Kujawa-Połczyński zawarł związek małżeński z Władysławą Kempińską. Miał z nią córkę Wandę Zofię urodzoną w 1902 roku. Zmarł 6 grudnia 1910 roku w Inowrocławiu. Został pochowany na cmentarzu Zwiastowania Najświętszej Maryi Panny. Grób nie zachował się do czasów współczesnych.

</doc>
<doc id="3004432" url="https://pl.wikipedia.org/wiki?curid=3004432" title="Tarnobrzeska Dolina Wisły">
Tarnobrzeska Dolina Wisły

Tarnobrzeska Dolina Wisły (PLH180049) – specjalny obszar ochrony siedlisk sieci Natura 2000 obejmujący 45-kilometrowy odcinek doliny Wisły od ujścia Wisłoki w Gawłuszowicach do Sandomierza. Tak ujęty obszar zajmuje powierzchnię 4059,69 ha na terenie województw świętokrzyskiego (powiat staszowski i sandomierski) i podkarpackiego (powiat mielecki, tarnobrzeski i miasto Tarnobrzeg).
W obszarze występuje siedem typów siedlisk z załącznika I dyrektywy siedliskowej:
Wśród zwierząt z załącznika II występują:

</doc>
<doc id="3004433" url="https://pl.wikipedia.org/wiki?curid=3004433" title="Bonnie++">
Bonnie++

Bonnie++ jest darmowym narzędziem do testowania wydajności systemu plików dla systemów Unix, którego autorem jest Russell Coker. Bonnie++ przeprowadza szereg prostych testów wydajności dysku twardego i systemu plików.

</doc>
<doc id="3004434" url="https://pl.wikipedia.org/wiki?curid=3004434" title="Henk Numan">
Henk Numan

Hendrik "Henk" Numan (ur. 13 czerwca 1955 w Amsterdamie, zm. 26 kwietnia 2018) – holenderski judoka. Brązowy medalista olimpijski z Moskwy.
Zawody w 1980 były jego jedynymi igrzyskami olimpijskimi. Po medal, pod nieobecność sportowców z części krajów Zachodu, sięgnął w wadze półciężkiej, poniżej 95 kilogramów (startował pod flagą olimpijską). Był brązowym medalistą mistrzostw świata w 1979 i wielokrotnym medalistą mistrzostw kraju, m.in. 7 razy zostawał mistrzem Holandii seniorów. Triumfator wojskowych MŚ w 1976 roku. 

</doc>
<doc id="3004435" url="https://pl.wikipedia.org/wiki?curid=3004435" title="Redu">
Redu

Redu – belgijska wioska położona w gminie Libin, w prowincji Luksemburg.
Wieś nazywana jest jednym z pierwszych w kontynentalnej Europie „miastem książek”. Na 40 zarejestrowanych firm, 23 są księgarniami. Odwiedzana jest przez około 200-300 tysięcy turystów rocznie.
Około kilometra od niej położona jest jedna ze stacji naziemnych sieci ESTRACK Europejskiej Agencji Kosmicznej. Niedaleko znajduje się też park tematyczny Euro Space Center, poświęcony astronautyce i przestrzeni kosmicznej.

</doc>
<doc id="3004437" url="https://pl.wikipedia.org/wiki?curid=3004437" title="Vencedor Luque">
Vencedor Luque

Vencedor - paragwajski klub piłkarski z siedzibą w mieście Luque.
Klub "Vencedor" założony został w 1907 roku. W 1911 roku klub wziął udział w pierwszych mistrzostwach Paragwaju Ligi Centenario, która pod koniec swego istnienia zmieniła nazwę na Asociación Paraguaya de Fútbol. W chwili likwidacji tej ligi w 1917 roku utworzono sześciozespołową ligę División Transitoria, z której dwa najlepsze zespoły miały awansować do pierwszej ligi (Primera División) organizowanej przez Liga Paraguaya de Fútbol. Klub "Vencedor" zajął przedostatnie, piąte miejsce, i nie uzyskał awansu do pierwszej ligi. W 1918 roku "Vencedor" zdobył wicemistrzostwo drugiej ligi, jednak przegrał 2:5 mecz barażowy o awans do pierwszej ligi z klubem Club Sol de América.
W 1921 roku "Vencedor" połączył się z klubami General Aquino oraz Marte Atlético Luque, tworząc nowy klub, Sportivo Luqueño.

</doc>
<doc id="3004438" url="https://pl.wikipedia.org/wiki?curid=3004438" title="Kazimierz Biernat">
Kazimierz Biernat

Kazimierz Biernat (ur. 10 maja 1894 w Mordarce, zm. 7 grudnia 1937 w Sanoku) – major piechoty Wojska Polskiego, kawaler Orderu Virtuti Militari.
Życiorys.
Kazimierz Biernat urodził się 10 maja 1894 w Mordarce, w rodzinie Walentego i Rozalii z domu Mamak. We wsi rodzinnej ukończył szkołę powszechną, a następnie uczył się w gimnazjum w Nowym Sączu, które ukończył w 1913 uzyskując maturę.
Po wybuchu I wojny światowej służył w pułku piechoty Obrony Krajowej Nr 32. Następnie ukończył szkołę oficerską, został mianowany chorążym rezerwy ze starszeństwem z 1 sierpnia 1915 i otrzymał przydział do 16 pułku piechoty Obrony Krajowej „Kraków”. W jego szeregach 27 sierpnia 1915 wyruszył na front wschodni, gdzie 4 czerwca 1916 został wzięty do niewoli, z której odzyskał wolność 22 lipca 1918. Wówczas przyłączył się do 1 pułku strzelców polskich, w którym wpierw został dowódcą plutonu w 3 kompanii, a następnie 11 grudnia 1918, awansowany do stopnia podporucznika, został dowódcą 2 kompanii. Jego pułk wchodził w skład sformowanej na terenie Rosji 5 Dywizji Strzelców Polskich. Wraz z nią walczył w trakcie wojny domowej w Rosji w 1918, w rejonie Ufy (Sardyk, Belebej, Znamienka). 19 kwietnia 1919 awansowano go do stopnia porucznika. Podczas odwrotu jego kompania odznaczyła się w bitwie na stacji kolejowej Tutalska Tajga 23 grudnia 1919, lecz mimo tego ewakuacja wojsk polskich nie powiodła się. W styczniu 1920 5 Dywizja Strzelców Polskich została otoczona i skapitulowała koło stacji kolejowej Klukwiennaja (120 km na wschód od Krasnojarska). Większość polskich żołnierzy została wzięta do niewoli i następnie skierowana do katorżniczej pracy, a część z nich, która się nie poddała (wśród nich Biernat), uciekała w kierunku wschodnim i 21 lutego 1920 dotarła do Harbinu w Mandżurii. Tam został utworzony Samodzielny Batalion Strzelców Polskich, a Biernat został dowódcą 4 kompanii. Grupa ocalałych żołnierzy pułku wraz z większością oficerów i częścią rodzin wojskowych wyruszyła 15 kwietnia 1920 angielskim okrętem z portu Dairen do Polski, przybywając 1 lipca 1920 do Gdańska.
Powracający żołnierze zostali włączeni do Wojska Polskiego i już 10 lipca skierowani na tereny plebiscytowe Warmii i Mazur. W trwającej wtedy wojnie polsko-bolszewickiej 1920, Biernat został mianowany dowódcą 10 kompanii działającego pod ówczesną nazwą 1 Syberyjskiego pułku piechoty (później 22 sierpnia 1921 otrzymał nazwę 82 Syberyjskiego Pułku Strzelców im. Tadeusza Kościuszki) i 8 sierpnia 1920 wysłany na front pod Warszawę. Tam w dniach 14–15 sierpnia uczestniczył w bitwie o Borkowo, a podczas ataku wykazał się męstwem; 19 sierpnia pod Czarnostowem brał udział w ataku na bagnety, zdobyciu okopów bolszewików i przerwaniu frontu. 24 sierpnia został wzięty do niewoli. Mimo tego po raz drugi w życiu uwolnił się z sowieckiej opresji jenieckiej. Po zakończonej wojnie i odparciu bolszewików, w kwietniu 1921 został awansowany do stopnia kapitana ze starszeństwem z dniem 1 czerwca 1919. Został mianowany oficerem 3 Syberyjskiego pułku piechoty (wkrótce zmienił nazwę na 84 pułk piechoty i garnizonował w Pińsku), w którym służył od 30 września 1922 do 7 stycznia 1930. W tym czasie pełnił funkcje dowódcy kompanii i dowódcy szkoły podoficerskiej. W maju 1927 został wyznaczony na stanowisko kwatermistrza, a w sierpniu tego roku przesunięty na stanowisko dowódcy II batalionu. 1 stycznia 1928 został awansowany do stopnia majora piechoty ze starszeństwem z dniem 1 stycznia 1928. W lipcu 1929 został przesunięty na stanowisko kwatermistrza. W styczniu 1930 został przeniesiony do 2 pułku strzelców podhalańskich w Sanoku na stanowisko obwodowego komendanta Przysposobienia Wojskowego. Niekorzystne skutki zdrowotne udziału w działaniach wojennych zmusiły go do leczenia szpitalnego i sanatoryjnego. W związku z postępującymi chorobami 31 maja 1932 został przeniesiony w stan spoczynku. W 1934 jako major piechoty przeniesiony w stan spoczynku był w oficerskiej kadrze okręgowej nr X jako oficer pozostający w dyspozycji dowódcy Okręgu Korpusu Nr X i był wówczas przydzielony do Powiatowej Komendy Uzupełnień Sanok.
Zmarł 7 grudnia 1937 w Sanoku wskutek gruźlicy. Opinie lekarskie wskazywały, że 95% utraty jego zdrowia wynikały z doświadczeń i przeżyć wojennych. Został pochowany na cmentarzu przy ul. Jana Matejki w Sanoku. Później w tym samym miejscu została pochowana jego córka, Jolanta Kazimiera Ratułowska (ur. 1928 w Pińsku, zm. 2011), zaś obok, w osobnym grobie spoczęła jego żona, Irena Biernat, córka Jana i Józefy Grybienko (ur. 17 kwietnia 1901 w Siewierzu, zm. 28 marca 1967 w Sanoku), którą poślubił 10 czerwca 1923 w Hancewiczach. Przed 1939 Irena Biernat należała do Stowarzyszenia „Rodzina Wojskowa” 2 psp, a po wybuchu wojny wraz z dwiema córkami oraz w grupie innych małżonek polskich oficerów z sanockiego pułku trafiła do Kulczyc, następnie do Drohobycza, po czym powróciła do Sanoka.

</doc>
<doc id="3004439" url="https://pl.wikipedia.org/wiki?curid=3004439" title="Peter Polansky">
Peter Polansky

Peter Polansky (ur. 15 czerwca 1988 w Toronto) – kanadyjski tenisista, reprezentant w Pucharze Davisa.
Kariera tenisowa.
Startując jeszcze jako junior Kanadyjczyk osiągnął w 2006 roku finał US Open w konkurencji gry pojedynczej chłopców, gdzie przegrał pojedynek o tytuł z Dušanem Lojdą.
Karierę tenisową Polansky rozpoczął w 2007 roku.
W grze pojedynczej wygrał cztery turnieje rangi ATP Challenger Tour. Najlepszym wynikiem Kanadyjczyka w zawodach Wielkiego Szlema jest awans do drugiej rundy na US Open 2010. Do drabinki głównej dostał się z eliminacji, a w pierwszej rundzie pokonał Juana Mónaco, natomiast w następnym meczu poniósł porażkę z Jamesem Blake.
Od 2007 roku jest reprezentantem Kanady w Pucharze Davisa.
W rankingu singlowym Polansky najwyżej był na 110. miejscu (25 czerwca 2018), a w klasyfikacji deblowej na 123. pozycji (10 grudnia 2018).

</doc>
<doc id="3004441" url="https://pl.wikipedia.org/wiki?curid=3004441" title="ARTA Engineering">
ARTA Engineering

ARTA Engineering (dawniej Pole Services) – francuski zespół wyścigowy, założony w 1998 przez byłego kierowcę wyścigowego Pierre'a Derode. Obecnie ekipa startuje w Europejskim Pucharze Formuły Renault 2.0 (od 2011 roku) oraz w Alpejskiej Formule Renault 2.0. W przeszłości zespół pojawiał się także na starcie we Francuskiej Formuły Renault a także Środkowoeuropejskiej Formuły Renault. Zespół jest najstarszą ekipą startującą we Francuskiej Formuły Renault.
Starty.
Europejski Puchar Formuły Renault 2.0.
† – zawodnik nie był zaliczany do klasyfikacji.

</doc>
<doc id="3004445" url="https://pl.wikipedia.org/wiki?curid=3004445" title="Jeff Widener">
Jeff Widener

Jeff Widener (ur. 11 sierpnia 1956 w Long Beach) – amerykański fotoreporter, laureat Nagrody Pulitzera. Mieszka w Hamburgu.
Kariera zawodowa.
Jeff Widener wychował się w południowej Kalifornii, gdzie ukończył naukę w Moorpark College w klasie o profilu fotoreporterskim. W 1974 roku pokonał w rywalizacji 8000 uczniów i otrzymał stypendium Kodak Scholastic National Photography Scholarship. W ramach stypendium otrzymał także możliwość wyjazdu studyjnego do Afryki Wschodniej. Po 1978 roku Widener pracował dla wydawców prasy z Kalifornii, Nevady i Indiany. W wieku 25 lat został zatrudniony przez United Press International i przeniósł się do Europy. Jednym z jego pierwszych zleceń, było dokumentowanie zamieszek w Polsce.
Podczas swojej pracy zawodowej wykonywał fotoreportaże w ponad 100 krajach. Wiele z nich odwiedził podczas trwających tam niepokojów społecznych i wojen. Od 1989 roku został zatrudniony przez Associated Press i skierowany do Azji Południowo-Wschodniej. Fotografował Timor Wschodni, Afganistan, Kambodżę, Birmę, Syrię, Jordanię, Indie, Laos, Wietnam, Pakistan, a w 1989 roku protesty na placu Tian’anmen w Pekinie.
Pekin 1989.
W maju 1989 roku Widener został wysłany przez zatrudniającą go agencję Associated Press do Pekinu. Tam, w końcowej fazie protestów na placu Tian’anmen wykonał najlepsze zdjęcia w życiu. Widener dokumentował protesty bezpośrednio na samym placu i w jego okolicy. 4 czerwca został na Tian’anmen zaatakowany przez tłum, który próbował odebrać mu aparaty fotograficzne. Wykonał tam między innymi zdjęcie martwego żołnierza leżącego obok płonącego samochodu opancerzonego. Aparat został ostatecznie zniszczony cegłą rzuconą przez osobę z tłumu, ale korpus Nikona amortyzował cios. Fotograf uniknął większych ran.
Fotografia życia: Nieznany Buntownik.
5 czerwca Widener dotarł na rowerze do położonego przy Cháng’ān Jiē (około kilometr od Placu Niebiańskiego Spokoju) hotelu „Beijing”. Dzięki pomocy innego współpracownika AP, Widenerowi udało się uniknąć rewizji ze strony pilnujących wejścia pracowników chińskich służb bezpieczeństwa. Nie utracił więc sprzętu i filmu, który miał w kieszeni. Miał także dużo szczęścia podczas podróży do hotelu, bowiem niektórzy goście hotelowi zostali zastrzeleni w okolicy wejścia przez żołnierzy z przejeżdżającej wojskowej ciężarówki. Widener dotarł na VI piętro, do pokoju pomagającego mu Kirka Martsena. Z balkonu zaobserwował kolumnę czołgów wycofujących się z placu Niebiańskiego Spokoju ("Tiān’ānmén Guǎngchǎng"), zmierzających bulwarem Cháng’ān Jiē w kierunku hotelu, oraz samotnego Chińczyka trzymającego w rękach siatki na zakupy, który wszedł na środek jezdni i zatrzymał w ten sposób wojskową kolumnę. Widener był jedną z kilku osób, które uchwyciły tę scenę, jednak to jego fotografia stała się najsłynniejszym i najczęściej reprodukowanym zdjęciem dokumentującym zdarzenie. Rolki z filmami zostały dostarczone do Ambasady Stanów Zjednoczonych w Pekinie przez Kirka Martsena. W kilka godzin później fotografia obiegła świat.
Anonimowy, samotny Chińczyk został w prasie międzynarodowej określony jako Tank Man, lub Nieznany Buntownik. Samo zdarzenie stało się symbolami oporu przeciw tyranii i walki o wolność, a dokumentująca je fotografia zdobyła ogromne uznanie. W 1990 roku Jeff Widener został laureatem Nagrody Pulitzera.
Inne nagrody.
Poza Nagrodą Pulizera Widener otrzymał wiele innych wyróżnień, między innymi: The Overseas Press Club, Pictures Of the Year International, NPPA Best Of Photojournalism, National Headliner Award, New York Press Club, Chia Award (Sardynia) oraz Scoop Award (Angers, Francja).

</doc>
<doc id="3004448" url="https://pl.wikipedia.org/wiki?curid=3004448" title="Eric Brook">
Eric Brook

Eric Fred Brook (ur. 27 listopada 1907, zm. 29 marca 1965) – angielski piłkarz, który występował na pozycji napastnika. Osiemnastokrotny reprezentant kraju.
Brook karierę zawodniczą rozpoczął w drugoligowym Barnsley, w którym grał przez trzy sezony. W marcu 1928 wraz z Fredem Tilsonem przeszedł za 6 tysięcy funtów do Manchesteru City. 19 października 1929 po raz pierwszy wystąpił w reprezentacji Anglii. 28 maja 1934 zagrał w finale Pucharu Anglii, w którym City pokonało Portsmouth 2:1. W mistrzowskim dla klubu sezonie 1936/1937 wystąpił we wszystkich 42 meczach i strzelił 20 bramek. 14 listopada 1934 był jednym z pięciu piłkarzy spoza Arsenalu, którzy zagrali w meczu zwanym Bitwą o Highbury.
Brook jako piłkarz Manchesteru City ustanowił rekord (wraz z Tommym Johnsonem) pod względem zdobytych goli w lidze, biorąc pod uwagę całą karierę (158). Pobity został w 2019 przez Sergio Agüero. W przerwanym z powodu wybuchu II wojny światowej sezonie 1939/1940 strzelił jedną bramkę, która według niektórych źródeł wliczana jest do rekordu.
W 1940 doznał urazu głowy w wypadku samochodowym, co przyczyniło się do zakończenia kariery. Zmarł w marcu 1965 w wieku 57 lat.

</doc>
<doc id="3004449" url="https://pl.wikipedia.org/wiki?curid=3004449" title="Karol Lenczowski">
Karol Lenczowski

Karol Lenczowski (ur. 8 sierpnia 1891 w Budapeszcie, zm. 22 lipca 1936 w Przemyślu) – podpułkownik dyplomowany piechoty Wojska Polskiego, kawaler Orderu Virtuti Militari.
Życiorys.
Urodził się 8 sierpnia 1891 w Budapeszcie. Był synem Józefa i Marii z domu Hajduk. Ukończył szkołę powszechną w Lanckoronie. Następnie uczył się w Gimnazjum św. Anny w Krakowie, gdzie zdał egzamin dojrzałości w 1911. Następnie rozpoczął studia na Akademii Eksportowej w Wiedniu, na których zaliczył dwa lata, a w ich trakcie jednocześnie przeszedł kurs kolonialny w Brukseli i praktykę handlową. 
Jego edukacja została przerwana przez wybuch I wojny światowej, w trakcie której brał udział po stronie Armii Austro-Węgier w ramach formowanych Legionów Polskich. Najpierw służył w szeregach Legionu Wschodniego, a po jego likwidacji we wrześniu 1914, został żołnierzem sformowanego 3 pułku piechoty i został przydzielony do 12 kompanii II batalionu, zaś od końca tego miesiąca wraz z jednostką brał udział w działaniach wojennych przeciw Rosjanom w rejonie przełęczy karpackich. 29 października 1914 uczestniczył w bitwie pod Mołotkowem; następnie jego pułk wcielono do powstałej II Brygady Legionów Polskich. Na początku 1915 pułk rozformowano, a w kwietniu 1915 Lenczowski awansowany na stopień sierżanta, został dowódcą plutonu w 12 kompanii II batalionu 3 pułku piechoty został skierowany ponownie do walk w rejonie karpackim na front bukowińsko-besarabski. Tam brał udział m.in. w bitwie pod Rarańczą, a potem w działaniach wojennych na Wołyniu. Podczas bitwy pod Kostiuchnówką w lipcu 1916 Lenczowski wykazał się wybitnym bohaterstwem i odwagą, gdy 6 lipca, po otoczeniu jego oddziału, wraz z ok. 30 żołnierzami przerwał okrążenie rosyjskie. Za swój czyn otrzymał krzyż Virtuti Militari. Później od września do listopada 1916 jego pułk przebywał wraz z Legionami w Baranowiczach. II Brygada złożyła przysięgę, a jej żołnierze weszli w skład utworzonego Polskiego Korpusu Posiłkowego. Karol Lenczowski został awansowany do stopnia podporucznika i wraz z oddziałem został skierowany znów do Karpat Wschodnich. W nocy 15/16 lutego 1918, w proteście przeciwko podpisaniu pokoju brzeskiego część żołnierzy, głównie z II Brygady pod dowództwem Hallera przebiła się przez front austriacko-rosyjski pod Rarańczą i 6 marca połączyła się z II Korpusem Polskim w Rosji. W jego szeregach Lenczowski na stanowisku dowódcy kompanii w 15 pułku strzelców, 11 maja 1918 brał udział w bitwie pod Kaniowem przeciwko Niemcom, po czym został wzięty do niewoli i uwięziony na terenie Meklemburgii. 
Odzyskał wolność w styczniu 1919 i powrócił do niepodległej Polski. Rozkazem kierownika Ministerstwa Spraw Wojskowych płka Jana Wroczyńskiego z 27 lutego 1919 w stopniu porucznika otrzymał przydział do Tymczasowego Kursu Pedagogicznego przy Departamencie Szkolnictwa Wojskowego. Rozpoczął służbę jako wykładowca w Centralnej Szkole Żandarmerii i Korpusie Kadetów Nr 2 (KK-2) w Modlinie. 1 kwietnia 1920 został awansowany do stopnia kapitana ze starszeństwem z dniem 1 czerwca 1919. Podczas wojny polsko-bolszewickiej 1920 jako oficer sztabowy pracował w Oddziale III Sztabu Ministerstwa Spraw Wojskowych.
W okresie od 1 listopada 1921 do 1 października 1923 był słuchaczem II Kursu Normalnego Wyższej Szkoły Wojennej w Warszawie, pozostając oficerem macierzystego 3 pułku piechoty Legionów, stacjonującego w Jarosławiu. Po ukończeniu kursu i otrzymaniu dyplomu naukowego oficera Sztabu Generalnego został przydzielony do Oddziału I Sztabu Generalnego. Z dniem 10 stycznia 1924 został przesunięty do Oddziału II SG na stanowisko referenta. 31 marca tego roku awansował do stopnia majora ze starszeństwem z dniem 1 lipca 1923 roku i 129. lokatą w korpusie oficerów piechoty. Od 15 listopada 1924 do 17 listopada 1925 dowodził II batalionem 7 pułku piechoty Legionów w Chełmie. 14 października 1926 został przeniesiony z Oddziału II SG do Generalnego Inspektoratu Sił Zbrojnych i wyznaczony na stanowisko oficera sztabu inspektora armii, generała dywizji Jana Romera. 29 stycznia 1929 razem z majorem dyplomowanym Alfredem Krajewskim, majorem dyplomowanym Andrzejem Liebich i kapitanem dyplomowanym Franciszkiem Demelem otrzymał przeniesienie do Oddziału III Sztabu Głównego. W Sztabie Głównym, razem z wymienionymi oficerami oraz majorem dyplomowanym Józefem Smoleńskim, wszedł w skład „ekipy operacyjnej” pracującej bezpośrednio dla marszałka Polski Józefa Piłsudskiego i zgodnie z jego osobistymi wytycznymi. 23 grudnia 1929 powrócił do GISZ i został przydzielony do Inspektoratu Armii w Warszawie. 24 grudnia 1929 awansował do stopnia podpułkownika ze starszeństwem z dniem 1 stycznia 1930 roku i 22. lokatą w korpusie oficerów piechoty. Następnie został przydzielony do sztabu generała Gustawa Orlicz-Dreszera. 26 stycznia 1934 ogłoszono jego przeniesienie do 20 pułku piechoty Ziemi Krakowskiej w Krakowie na stanowisko zastępcy dowódcy pułku, lecz zostało ono unieważnione. W tym czasie już chorował na nieuleczalną chorobę. 
26 listopada 1935 roku został mianowany dowódcą 2 pułku strzelców podhalańskich w Sanoku, lecz funkcję tę pełnił tylko do 14 maja 1936. Na podstawie rozkazu z 4 maja 1936 miał być przeniesiony do Generalnego Inspektoratu Sił Zbrojnych i przydzielony do dyspozycji inspektora armii, generała dywizji Gustawa Orlicz-Dreszera.
Trafił do 10 Szpitala Okręgowego w Przemyślu, gdzie zmarł 22 lipca 1936 wskutek gruźlicy płuc i gardła. Zwłoki zostały przewiezione do Sanoka i wystawione w miejscowym Domu Żołnierza. 24 lipca 1936 został pochowany na Cmentarzu Centralnym w Sanoku w kwaterze żołnierzy i oficerów Wojska Polskiego poległych w walkach o wyzwolenie w latach 1918–1920. Na nagrobku umieszczono inskrypcję „Spoczywa wśród swych żołnierzy”. Sześć dni wcześniej, 16 lipca zginął tragicznie gen. dyw. Gustaw Orlicz-Dreszer, jego II oficer sztabu, ppłk dypl. Stefan Loth oraz kpt. pil. Aleksander Łagiewski. Karol Lenczowski był trzecim z kolei dowódcą 2 pułku strzelców podhalańskich, który zmarł w czasie pełnienia obowiązków służbowych. 19 października 1932 zmarł pułkownik Janusz Dłużniakiewicz, a 17 listopada 1935 podpułkownik Karol Świnarski.
Do śmierci był żonaty z Marcelą.

</doc>
<doc id="3004450" url="https://pl.wikipedia.org/wiki?curid=3004450" title="Joe Ruddy">
Joe Ruddy

Joseph Aloysius „Joe” Ruddy (ur. 28 września 1878 w Nowym Jorku, zm. 11 listopada 1962 tamże) – amerykański pływak i piłkarz wodny, medalista olimpijski Letnich Igrzysk 1904 w Saint Louis.
Razem z klubem "New York Athletic Club" zdobył złoty medal olimpijski w sztafecie pływackiej na 4 × 50 jardów stylem dowolnym oraz w turnieju piłki wodnej.
Jego syn Ray i bratanek Stephen również byli olimpijczykami.

</doc>
<doc id="3004451" url="https://pl.wikipedia.org/wiki?curid=3004451" title="Joseph Ruddy">
Joseph Ruddy



</doc>
<doc id="3004454" url="https://pl.wikipedia.org/wiki?curid=3004454" title="Matt Hyde">
Matt Hyde

Matt Hyde (ur. 19 czerwca 1964) – amerykański producent muzyczny i inżynier dźwięku, a także muzyk i kompozytor, instrumentalista. Absolwent Berklee College of Music w Bostonie. Na stałe związany z Hydeaway Studios w Los Angeles. Matt Hyde jako producent muzyczny i inżynier dźwięku współpracował m.in. z takimi wykonawcami jak: Slayer, No Doubt, Machine Head, Children of Bodom, Sum 41, Monster Magnet, Deftones, The 69 Eyes, Staind oraz Behemoth.
Znany ze współpracy w duecie z Nick’iem Jettem.

</doc>
<doc id="3004455" url="https://pl.wikipedia.org/wiki?curid=3004455" title="Archidiecezja Douala">
Archidiecezja Douala

Archidiecezja Douala – diecezja rzymskokatolicka w Kamerunie. Powstała w 1931 jako prefektura apostolska. Ustanawiana kolejno: wikariatem apostolskim (1932), diecezją (1955), archidiecezją (1982).

</doc>
<doc id="3004456" url="https://pl.wikipedia.org/wiki?curid=3004456" title="Józef Nałęcz-Hakowski">
Józef Nałęcz-Hakowski



</doc>
<doc id="3004457" url="https://pl.wikipedia.org/wiki?curid=3004457" title="Ucieczka do Egiptu (obraz El Greca)">
Ucieczka do Egiptu (obraz El Greca)

Ucieczka do Egiptu – obraz hiszpańskiego malarza pochodzenia greckiego Dominikosa Theotokopulosa, znanego jako El Greco.
Jacques Lassaigne datuje obraz na lata 1561–1565, rok po przybyciu EL Greca do Wenecji. Hipoteza taka przesuwa przyjętą datę przybycia malarza do Wenecji o sześć lat wstecz a datę obrazu o 4–5 lat.
Geneza.
Obraz podejmuje temat ucieczki Świętej Rodziny, będącej następstwem prześladowań Heroda. Epizod został opisany głównie w Ewangelii Mateusza: 
Opis obrazu.
Jest to jedno z pierwszych dzieł El Greca powstałych pod koniec pobytu malarza w Wenecji.
El Greco przedstawił Józefa ciągnącego za kantar osła, na którym siedzi Maria z małym Jezusem. Zwierzę musi przejść przez wąski most, ale stawia opór. Kompozycja obrazu zbudowana jest wokół ruchu napinającego się świętego i osła ciągnącego w drugą stronę. Falisty ruch spiralny rozpoczyna się od Józefa poprzez osła, a następnie Marię siedzącą frontalnie do drogi. Pomiędzy postaciami znajdują się dwa drzewa, które wraz z pofałdowanym krajobrazem uzupełniają ten ruch. Styl dzieła niewątpliwie nawiązuje do malarstwa Bassana i Tintoretta, paleta podobna jest do tej wykorzystanej w Chrystusie uzdrawiającego ślepca.
Postać świętego Józefa podobna jest do jednego z apostołów z "Chrystusa uzdrawiającego ślepca" tyle że jest odwrócona. Twarz Marii natomiast podobna jest twarzy Dziewicy z Tryptyku modeńskiego.
Proweniencja.
Na rewersie obrazu znajduje się monogram dGH zwieńczony koroną oraz liczba 933 pochodząca ze zbiorów Gaspar de Haro y Guzman, który był ambasadorem Hiszpanii w Rzymie, a następnie wicekrólem Neapolu w latach 1682–1687. Obraz występował tylko raz w inwentarzu jego kolekcji z Rzymu sporządzonym w latach 1682/1683. O obrazie nie wspominano więcej aż do 1904 roku, kiedy to został wystawiony na wystawie malarstwa perspektywicznego w Biblao. Właścicielem obrazu był Antonio Gorostiza. Pierwsza wzmianka na temat obrazu autorstwa malarza Dariusa Regoyosa, pojawiła się przy okazji opisu innego dzieła El Greca pt."Stygmatyzacja św. Franciszka" z kolekcji Zuloaga.

</doc>
<doc id="3004458" url="https://pl.wikipedia.org/wiki?curid=3004458" title="Diecezja Bafoussam">
Diecezja Bafoussam

Diecezja Bafoussam – diecezja rzymskokatolicka w Kamerunie. Powstała w 1970.

</doc>
<doc id="3004459" url="https://pl.wikipedia.org/wiki?curid=3004459" title="Diecezja Bafang">
Diecezja Bafang

Diecezja Bafang – diecezja rzymskokatolicka w Kamerunie. Powstała w 2012.

</doc>
<doc id="3004460" url="https://pl.wikipedia.org/wiki?curid=3004460" title="Vitalization">
Vitalization

Vitalization – dwudziesty dziewiąty singel japońskiej piosenkarki Nany Mizuki, wydany 12 sierpnia 2013 roku. Utwór tytułowy został użyty jako opening anime "Senki Zesshō Symphogear G", a utwór "Ai no hoshi" został wykorzystany w zakończeniu filmu "Space Battleship Yamato 2199". Singel osiągnął 3 pozycję w rankingu Oricon i pozostał na liście przez 14 tygodni, sprzedał się w nakładzie egzemplarzy.

</doc>
<doc id="3004461" url="https://pl.wikipedia.org/wiki?curid=3004461" title="Brzeszczotek czarnoplamy">
Brzeszczotek czarnoplamy

Brzeszczotek czarnoplamy ("Chitala chitala") – gatunek słodkowodnej ryby kostnojęzykokształtnej z rodziny brzeszczotkowatych (Notopteridae).
Występowanie.
Zasięg tego gatunku jest ograniczony do Azji południowo-wschodniej wraz z subkontynentem indyjskim. Odnotowano jego występowanie w takich krajach jak Pakistan, Indie, Bangladesz, Nepal, Birma, Indonezja, Kambodża, Malezja i Tajlandia. Jest szeroko rozprzestrzeniony w zachodnich i wschodnich Himalajach. W znacznej części zasięgu (Pakistan, Bangladesz, Indie i Nepal) liczebność populacji wyraźnie spadła z powodu zanieczyszczenia środowiska oraz przełowienia.
Zamieszkuje wody słodkie, w szczególności większe rzeki, ale spotykany jest również na bagnach, w jeziorach, stawach i kanałach. Występuje gromadnie, przez co stanowi łatwą zdobycz.
Budowa ciała.
Kształt ciała „nożowaty”, typowy dla brzeszczotkowatych. Płetwa odbytowa jest połączona z ogonową. Ubarwienie srebrzyste.
Problematyczną kwestią jest obecność lub brak rzędu czarnych, kolistych plam położonych po bokach ciała, nad nasadą płetwy odbytowej i przy nasadzie ogona, oraz obecność lub brak poprzecznych złocistych lub srebrzystych pasów na grzbiecie. Do czarnych plam na bokach ciała nawiązuje polska nazwa zwyczajowa gatunku. Według T. R. Robertsa, "Chitala chitala" jest jedynym gatunkiem w rodzinie brzeszczotków, na grzbiecie którego występują złociste lub srebrzyste pasy (u osobników niemłodocianych), ale cecha ta nie zawsze występuje. Ten sam autor uważa, że " C. chitala" od pokrewnego "C. ornata" odróżnia brak kolistych plam, a od "C. blanci" i "C. lopis" brak czarnej plamy u podstawy płetwy piersiowej.
Dokładne badania morfometryczne przeprowadzone w Indiach wykazały, że zarówno obecność oraz liczba czarnych plam, jak i poprzecznych pasów u " C. chitala" nie jest cechą stałą. Może to być uzależnione od kilku czynników, w tym od stadium rozwoju ryby, cech genetycznych i warunków środowiskowych (parametrów siedliska, stopnia zanieczyszczenia itp.). Autorzy badania uznali, że w celu wyciągnięcia wniosków konieczne jest przeprowadzenie dokładniejszych badań nad mechanizmem pigmentacji u tego gatunku.
Brzeszczotek czarnoplamy dorasta do ponad 100 cm długości (122 cm SL), przeciętna długość standardowa to około 75 cm. Masa ciała dorosłych osobników sięga 3,5 kg. Brzeszczotek czarnoplamy nie wytwarza prądu elektrycznego.
Biologia i ekologia.
Żywi się owadami wodnymi, mięczakami, krewetkami i rybami. Tarło odbywa raz w roku, pomiędzy majem a sierpniem. Samice składają ikrę na twardym podłożu, zwykle w zatopionych pniach drzew, a następnie odpływają. Opiekę nad zapłodnioną ikrą i wylęgiem podejmują samce – wachlują jaja ogonem, aby zapewnić im dopływ tlenu, oraz bronią je przed drapieżnikami.
Znaczenie gospodarcze.
Brzeszczotek czarnoplamy ma lokalne i umiarkowane znaczenie w rybołówstwie. Poławiany jest przez wędkarzy oraz jako ryba akwariowa. Jego mięso jest cenione za dobry smak. Hodowlę tego gatunku w celach konsumpcyjnych podjęto w Indiach.
Zagrożenia i ochrona.
Pod koniec XX wieku stwierdzono, że populacja tego gatunku zmniejszyła się o ponad 50% na przestrzeni 10 lat. Do największych zagrożeń w Indiach należą zanieczyszczenie środowiska i przełowienie. Dane z pozostałych obszarów zasięgu nie są dostępne.

</doc>
<doc id="3004462" url="https://pl.wikipedia.org/wiki?curid=3004462" title="Chitala chitala">
Chitala chitala



</doc>
<doc id="3004463" url="https://pl.wikipedia.org/wiki?curid=3004463" title="Diecezja Edéa">
Diecezja Edéa

Diecezja Edéa – diecezja rzymskokatolicka w Kamerunie. Powstała w 1993.

</doc>
<doc id="3004465" url="https://pl.wikipedia.org/wiki?curid=3004465" title="Diecezja Eséka">
Diecezja Eséka

Diecezja Eséka – diecezja rzymskokatolicka w Kamerunie. Powstała w 1993.

</doc>
<doc id="3004467" url="https://pl.wikipedia.org/wiki?curid=3004467" title="Kazimierz Poschinger">
Kazimierz Poschinger

Kazimierz Poschinger, od 1953 Poszinger (ur. 4 marca 1898 we Lwowie, zm. 11 lipca 1956 w Sanoku) – major piechoty Wojska Polskiego, kawaler Orderu Virtuti Militari.
Życiorys.
Urodził się 4 marca 1898 we Lwowie w rodzinie Jana (urzędnika C. K., skarbnika polskiej organizacji narodowej w Stanisławowie, w 1911 zastępcy kierownika VII sekcji Towarzystwa Wzajemnego Kredytu tamże, działacza tamtejszego TSL) i Kazimiery z domu Mszaneckiej. Miał siostrę Annę (ur. 1896, zamężna z Karolem Pasternakiem, także oficerem Wojska Polskiego).
Ukończył szkołę powszechną, a następnie kontynuował naukę w gimnazjach w Stanisławowie: C. K. I Gimnazjum z polskim językiem wykładowym (II klasa do 1910), C. K. II Gimnazjum z polskim językiem wykładowym (VI klasa do 1914). Podczas nauki szkolnej należał do XXIV Drużyny Strzeleckiej. 
Po wybuchu I wojny światowej, która przerwała jego edukację, powrócił z wakacji na Węgrzech do Stanisławowa, następnie z Drużynami Strzeleckimi udał się do Krakowa, skąd został odesłany do Stanisławowa. Tam po wkroczeniu Rosjan ukrywał się do 1915, a następnie został aresztowany przez Austriaków i wcielony do C. K. Armii. Jesienią tego roku zwolniono go ze służby (miał stopień szeregowego), po czym mógł dokończył naukę w stanisławowskim gimnazjum i zdać egzamin maturalny. Wówczas ponownie trafił do C. K. Armii w szeregi 55 Pułku Piechoty, a jednocześnie uczył się w szkole oficerskiej XI Korpusu. 15 września 1916 na stanowisku dowódcy plutonu oddelegowano go na front, na tereny rumuńskie, włoskie. W tym czasie kolejno odbywał kursy (kurs obsługi działek piechoty, miotaczy min, gazowy) i zyskiwał umiejętności, co zaowocowało awansem do stopnia chorążego w październiku 1917, a wkrótce potem do stopnia podporucznika 1 lutego 1918. Pod koniec wojny został wysłany pierwotnie do Albanii, lecz w listopadzie czas zakończenia walk zastał go w Sanoku.
Tam był ochotnikiem 3 Batalionu Strzelców Sanockich i brał udział w wojnie polsko-ukraińskiej 1918–1919. Następnie batalion wcielono do powstałego 18 pułku piechoty, w szeregach którego Poschinger uczestniczył w wojnie polsko-bolszewickiej. W czasie działań wojennych podporucznik walczył w obronie mostu na Bugu nieopodal miejscowości Serpelice. W rejonie Hołowczyc, 8 sierpnia 1920, wraz z kompanią odparł atak bolszewików, wykazując się męstwem, a przy tym został ranny i trafił do szpitala. Po rekonwalescencji został referentem w Dowództwie Okręgu Generalnego Łódź. Został awansowany do stopnia porucznika piechoty ze starszeństwem z 1 czerwca 1919. 27 sierpnia 1920 jego przełożeni z 18 pułku piechoty złożyli wniosek o nadanie mu Orderu Virtuti Militari, co zostało zrealizowane 17 czerwca 1922 w Koninie, gdy za wyjątkowe męstwo i czyny bojowe w wojnie polsko-bolszewickiej 1920, marszałek Józef Piłsudski uhonorował Kazimierza Poschingera Krzyżem Srebrnym Orderu Wojskowego Virtuti Militari (nr 2457), a dekoracji dokonał osobiście Józef Piłsudski. W 1923, 1924 pozostawał oficerem 18 pułku piechoty, w okresie pokoju stacjonującym w garnizonie Skierniewice. W tym czasie odbył kurs łączności w Centrum Szkolenia Łączności w Zegrzu, przeszkolenie młodszych oficerów piechoty, kurs aplikacyjny czołgów i samolotów. 4 sierpnia 1929 mianowano go dowódcą plutonu łączności w 18 pułku piechoty, w którym służył do 1927. Został awansowany do stopnia kapitana piechoty ze starszeństwem z dniem 1 stycznia 1927 (w 1928 był zweryfikowany z lokatą 94, w 1932 z lokatą 80). 14 maja 1928 otrzymał przydział służbowy do 35 pułku Piechoty, stacjonującym w Brześciu, w szeregach którego służył pierwotnie do 1936. Wówczas ukończył kurs dowódców kompanii karabinów maszynowych w Centralnej Szkole Strzelniczej w Toruniu, po czym został dowódcą kompanii karabinów maszynowych. W styczniu 1936 został awansowany do stopnia majora piechoty. Od kwietnia do października 1936 służył w 55 Poznańskim pułku piechoty, stacjonującym w Lesznie, po czym powrócił do 35 pułku piechoty, w którym mianowano go dowódcą II, a później I batalionu.
Po wybuchu II wojny światowej we wrześniu 1939 uczestniczył w polskiej wojnie obronnej w szeregach 35 pułku piechoty, który wchodził w skład 9 Dywizji Piechoty walczącej w Armii „Pomorze”. Pułk uczestniczył w walkach w rejonie Bydgoszczy i Borów Tucholskich. 20 września 1939 Poschinger trafił do niemieckiej niewoli. Przez cały okres wojny był osadzony w obozach jenieckich (Oflag) dla oficerów: Oflag IV A Hohnstein, Oflag II B Arnswalde, Oflag II D Gross-Born, Oflag X A Sandbostel. Z uwagi na niemieckobrzmiące nazwisko majora Poschingera, Niemcy złożyli mu propozycję podpisania Volkslisty (w tym samym czasie namawiano do tego samego jego żonę w Sanoku, przekonując ją kłamliwie o tym, iż jej mąż rzekomo już to uczynił). Mimo zabiegów okupanta Poschingerowie pozostali nieugięci. Po zakończeniu wojny, przez dwa lata przebywał na terenie nowych Niemiec, po czym w 1947 powrócił do Polski do Sanoka, skąd wskutek braku zatrudnienia wyjechał krótkotrwale do Wrocławia, skąd powrócił do Sanoka z tego samego powodu. W mieście pozostał do końca życia.
15 listopada 1923 w Sanoku poślubił Wandę Mazurek (1904–1955; świadkami na ich ślubie byli oficerowie Franciszek Stutzmann i ww. Karol Pasternak). Mieli dwie córki: Janinę (1925-1986, po mężu Mękarska) i Ewę (ur. 1930). W Sanoku rodzina Poschingerów zamieszkiwała przy ulicy Bartosza Głowackiego 7.
16 marca 1953 ogłoszono zmianę jego nazwiska z „Poschinger” na „Poszinger”. Zmarł 11 lipca 1956 w Sanoku. Został pochowany 13 lipca 1956 w grobowcu rodzin Mazurek i Poschinger na Cmentarzu Centralnym przy ul. Rymanowskiej w Sanoku (sektor 5, dzielnica 1-2-10).

</doc>
<doc id="3004468" url="https://pl.wikipedia.org/wiki?curid=3004468" title="W.C. Fields">
W.C. Fields

W.C. Fields, właśc. William Claude Dukenfield (ur. 29 stycznia 1880 w Darby (Pensylwania), zm. 25 grudnia 1946 w Pasadenie (Kalifornia)) – amerykański komik, żongler, aktor i pisarz.
Życiorys.
Stał się znany jako kuglarz komediowy. Następnie był gwiazdorem wodewilu, występując w latach 1915–1921 w rewiach "Ziegfeld Follies" na Broadwayu. Międzynarodowy rozgłos zdobył dzięki swoim filmom, m.in. "The Bank Dick" (1940).
Wyróżnienia.
Posiada dwie gwiazdy w Hollywoodzkiej Alei Gwiazd.
Dodatkowe informacje.
Postać W.C. Fieldsa pojawiła się w filmie animowanym "Mickey’s Polo Team", w którym drużyna Myszki Miki rozgrywa mecz polo z drużyną złożoną z przedwojennych aktorów. W.C. Fields jest pośród publiczności.

</doc>
<doc id="3004470" url="https://pl.wikipedia.org/wiki?curid=3004470" title="KTR">
KTR

KTR – belgijski zespół wyścigowy, założony w 1982 przez Kurta Mollekensa. Obecnie ekipa startuje jedynie w Europejskim Pucharze Formuły Renault 2.0 (od 2011 roku), jednak w przeszłości zespół pojawiał się także na starcie w Formule Vee, Francuskiej Formule 3, Brytyjskiej Formule 3, Formule 3000, World Series by Nissan, Formule Renault 3.5 oraz w Północnoeuropejskim Pucharze Formuły Renault 2.0. Siedziba znajduje się w pobliżu Brukseli w miejscowości Putte.

</doc>
<doc id="3004471" url="https://pl.wikipedia.org/wiki?curid=3004471" title="Mistrzostwa Polski Par Klubowych na Żużlu 1983">
Mistrzostwa Polski Par Klubowych na Żużlu 1983

Mistrzostwa Polski Par Klubowych na Żużlu 1983 – zawody żużlowe, mające na celu wyłonienie medalistów mistrzostw Polski par klubowych w sezonie 1983. Rozegrano eliminację dla klubów drugoligowych, dwa turnieje półfinałowe oraz finał, w którym zwyciężyli zawodnicy Falubazu Zielona Góra.

</doc>
<doc id="3004472" url="https://pl.wikipedia.org/wiki?curid=3004472" title="Velilla de Ebro">
Velilla de Ebro

Velilla de Ebro − gmina w Hiszpanii, we wspólnocie autonomicznej Aragonia.
W pobliżu miejscowości odnaleziono pozostałości kolonii rzymskiej "Iulia Victrix Lepida" z I wieku p.n.e. W późniejszym okresie odzyskała swą poprzedzającą okres wpływów rzymskich nazwę: "Celsa". Do znalezisk należą mozaiki. W "Celsie" bito monety w I i II wieku.

</doc>
<doc id="3004473" url="https://pl.wikipedia.org/wiki?curid=3004473" title="Rockanje">
Rockanje

Rockanje – miasteczko w holenderskiej prowincji Holandia Południowa. Należy do gminy Westvoorne i jest położone 7 km na północny zachód od Hellevoetsluis. Było osobną gminą do 1980, kiedy stało się częścią Westvoorne.
W miejscowości znajdował się uliczny tor wyścigowy, obecnie używany jako miejsce organizacji pokazów historycznych.
W miasteczku urodził się kierowca wyścigowy Meindert van Buuren.

</doc>
<doc id="3004474" url="https://pl.wikipedia.org/wiki?curid=3004474" title="Konfederacja - Ruch Obrony Bezrobotnych">
Konfederacja - Ruch Obrony Bezrobotnych



</doc>
<doc id="3004475" url="https://pl.wikipedia.org/wiki?curid=3004475" title="Skład Biura Politycznego KC RKP(b) i WKP(b) 1919–1952">
Skład Biura Politycznego KC RKP(b) i WKP(b) 1919–1952

Skład Biura Politycznego Komitetu Centralnego RKP(b) i WKP(b) w latach 1919-1952
Biuro Polityczne KC RKP(b) wybrane na plenum KC 25 marca 1919.
3 kwietnia 1919 wybrana na członka Politbiura Jelena Stasowa (21-26 września 1919 zwolniona z Politbiura).
Biuro Polityczne KC WKP(b) wybrane na plenum KC 1 stycznia 1926 (po XIV zjeździe RKP (b)).
Na plenum KC 23 lipca 1926 na członka Politbiura został wybrany Jan Rudzutak. Na zastępców członków wybrani zostali: Andriej Andriejew, Łazar Kaganowicz, Siergiej Kirow, Anastas Mikojan, Sergo Ordżonikidze (zwolniony z Politbiura 3.11.1926)
Na plenum KC 3 listopada 1926 na zastępcę członka został wybrany Włas Czubar.
Biuro Polityczne KC WKP(b) wybrane na plenum KC 19 grudnia 1927 (XV zjazd WKP(b)).
Na plenum KC 29 kwietnia 1929 na zastępcę członka Politbiura został wybrany Karl Bauman.
Na plenum KC 21 czerwca 1929 na zastępcę członka Politbiura został wybrany Siergiej Syrcow.
Biuro Polityczne KC WKP(b) wybrane na plenum KC 13 lipca 1930 (XVI zjazd WKP(b)).
Na plenum KC 21 grudnia 1930 został wybrany na członka Politbiura Sergo Ordżonikidze
Na plenum KC 4 lutego 1932 został wybrany na członka Politbiura Andriej Andriejew.
Biuro Polityczne KC WKP(b) wybrane na plenum KC 10 lutego 1934 (XVII zjazd WKP(b)).
Na plenum KC 1 lutego 1935 na członków Politbiura zostali wybrani: Anastas Mikojan i Włas Czubar, na zastępców członków Politbiura Andriej Żdanow i Robert Eiche (aresztowany przez NKWD 29.4.1938).
Na plenum KC 12 października 1937 na zastępcę członka Politbiura wybrany został Nikołaj Jeżow.
Na plenum KC 14 stycznia 1938 na zastępcę członka Politbiura wybrany został Nikita Chruszczow.
Biuro Polityczne KC WKP(b) wybrane na plenum KC 22 marca 1939 (po XVIII zjeździe WKP(b)).
Na plenum KC 21 lutego 1941 na zastępców członków Politbiura zostali wybrani: Nikołaj Wozniesienski (członek Politbiura 26.02.1947), Gieorgij Malenkow (członek Politbiura 18.03.1946) i Aleksandr Szczerbakow.
Na plenum KC 18 marca 1946 na członków Politbiura zostali wybrani: Ławrientij Beria i Gieorgij Malenkow, na zastępców członków Nikołaj Bułganin (członek Politbiura 18.02.1948 – obiegiem ), Aleksiej Kosygin (członek Politbiura 4.09.1948- obiegiem)
Na plenum KC 26 lutego 1947 na członka Politbiura został wybrany Nikołaj Wozniesienski (zwolniony z Politbiura 7.03.1949 – obiegiem)
18 lutego 1948 został wybrany na członka Politbiura Nikołaj Bułganin - obiegiem, bez zwoływania plenum KC.
4 września 1949 został wybrany na członka Politbiura Aleksiej Kosygin - obiegiem, bez zwoływania plenum KC.

</doc>
<doc id="3004476" url="https://pl.wikipedia.org/wiki?curid=3004476" title="Heinrich Stuhlfauth">
Heinrich Stuhlfauth

Heinrich Stuhlfauth (ur. 11 stycznia 1896 w Norymberdze, zm. 12 września 1966 tamże) – niemiecki piłkarz występujący na pozycji bramkarza. Zawodnik 1. FC Nürnberg.
Kariera piłkarska.
Stuhlfauth swoją karierę piłkarską rozpoczął w Franken Nürnberg, potem grał w Pfeil Nürnberg. Do 1. FC Nürnberg przeszedł w 1916 roku i był jedną z największych gwiazd niemieckiej piłki nożnej oraz drugim obok Ricardo Zamory najlepszym bramkarzem na świecie.
W okresie 8 lipca 1918-5 lutego 1922 1. FC Nürnberg ze Stuhlfauthem w bramce rozegrał 104 mecze z czystym kontem. Bilans bramkowy w meczach tego okresu wynosi 480:47. W czasie gry w 1. FC Nürnberg Stuhlfauth pięciokrotnie zdobywał mistrzostwo Niemiec (1920, 1921, 1924, 1925, 1927) oraz siedmiokrotnie mistrzostwo Południowych Niemiec (1916, 1918, 1920, 1921, 1924, 1927, 1929). Karierę zakończył w 1933 roku w wieku 37 lat. Łącznie dla zespołu z Norymbergi rozegrał 606 meczów.
W latach 1932–1933 jeszcze w czasie kariery piłkarskiej Stuhlfauth był grającym trenerem Kickers Würzburg.
Kariera reprezentacyjna.
Heinrich Stuhlfauth w reprezentacji Niemiec zadebiutował 27 czerwca 1920 roku w przegranym 1:4 meczu towarzyskim z reprezentacją Szwajcarii w Zurychu. Był podstawowym bramkarzem podczas igrzysk olimpijskich 1928 w Amsterdamie.
Dnia 28 kwietnia 1929 roku w meczu towarzyskim z Włochami (2:1) na Stadio Olimpico di Torino w Turynie rozegrał 19. mecz w reprezentacji, czym wtedy pobił rekord Eugena Kippa względem liczby występów w kadrze. Rekord Stuhlfautha pobił w 1932 roku Richard Hofmann.
Ostatni mecz Stuhlfautha w reprezentacji miał miejsce we Frankfurcie w przegranym 0:2 meczu towarzyskim z Włochami. Łącznie dla reprezentacji Niemiec rozegrał 21 meczów.
Po zakończeniu kariery.
Od połowy lat 30. XX wieku był jednym z najstarszych piłkarzy 1. FC Nürnberg. W czasie II wojny światowej brał udział w kampanii wrześniowej. Po wojnie pracował jako nauczyciel wychowania fizycznego i prowadził dla koncernu naftowego Shell filmy edukacyjne o tematyce piłkarskiej. W 1953 roku na zaproszenie Niemiecko-Amerykańskiego Związku Piłki Nożnej wyjechał wraz z drużyną 1. FC Nürnberg po Stanach Zjednoczonych. Został on przyjęty przez klub entuzjastycznie i nazwał to zaproszenie jako "ukoronowanie swojej kariery". W 1956 roku Stuhlfauth został wybrany w plebiscycie na najpopularniejszym zawodnikiem niemieckiej piłki nożnej.
Śmierć.
Heinrich Stuhlfauth zmarł dnia 12 września 1966 roku na zawał serca w wieku 70 lat.

</doc>
<doc id="3004477" url="https://pl.wikipedia.org/wiki?curid=3004477" title="Kabaret Banda">
Kabaret Banda

Kabaret Banda – otwarty 1 października 1931 r. przy Placu Trzech Krzyży (ul. Mokotowska 73) w Warszawie „kabaret komików”. Jego twórcami byli Fryderyk Jarosy, Julian Tuwim i Marian Hemar.
W programach kabaretu występowali najpopularniejsi artyści estradowi ówczesnej Warszawy: Hanka Ordonówna, Zula Pogorzelska, Mira Zimińska, Zofia Terné, Stanisława Nowicka, Nora Ney, Helena Buczyńska, Stefcia Górska, Lena Żelichowska, Adolf Dymsza, Ludwik Lawiński, Kazimierz Krukowski, Józef Orwid, Igo Sym, Orsza, Romuald Gierasieński, baletmistrze Feliks Parnell i Eugeniusz Koszutski oraz Chór Dana.
Od 24 września 1932 do 9 czerwca 1933 siedziba teatru znajdowała się przy ul. Moniuszki (gmach Filharmonii).
Choć kabaret funkcjonował krótko, na jego scenie pojawiły się teksty, które przeszły do historii kabaretu i rewii (m.in. monolog Antoniego Słonimskiego "Lekcja literatury" w wykonaniu Adolfa Dymszy czy tekst Juliana Tuwima "Melodie Warszawy", wykonywany przez Hankę Ordonównę.
Większość artystów teatru trzy tygodnie po jego zamknięciu spotkała się w nowym Teatrze Rex.

</doc>
<doc id="3004480" url="https://pl.wikipedia.org/wiki?curid=3004480" title="Johann Daniel Preyssler">
Johann Daniel Preyssler

Johann Daniel Eduard Preyssler, Jan Daniel Preysler (ur. 1768 w Pradze, zm. 23 kwietnia 1839 tamże) – czeski przyrodnik, entomolog. Z zawodu urzędnik państwowy, pracował jako inżynier górniczy w Zbirowie.

</doc>
<doc id="3004481" url="https://pl.wikipedia.org/wiki?curid=3004481" title="Michael Schrader">
Michael Schrader

Michael Schrader (ur. 1 lipca 1987 w Duisburgu) – niemiecki lekkoatleta specjalizujący się w wielobojach.
Nie ukończył zmagań dziesięcioboju podczas juniorskich mistrzostw świata w 2006. Rok później był szósty na młodzieżowym czempionacie Europy w Debreczynie. Dziesiąty zawodnik igrzysk olimpijskich w Londynie (2008).
W latach 2009-2012 zmagał się z kontuzją prawej stopy, która uniemożliwiała mu start w dużych imprezach. W 2013 sięgnął po srebro mistrzostw świata w Moskwie.
Złoty medalista mistrzostw Niemiec.
Rekord życiowy w dziesięcioboju: 8670 pkt. (11 sierpnia 2013, Moskwa).

</doc>
<doc id="3004484" url="https://pl.wikipedia.org/wiki?curid=3004484" title="Nel van Vliet">
Nel van Vliet

Nel van Vliet, właśc. "Petronella van Vliet" (ur. 17 stycznia 1926 w Hilversum zm. 4 stycznia 2006 w Naarden) – holenderska pływaczka, mistrzyni olimpijska z 1948.
Nauczyła się pływać dopiero w wieku 16 lat, ale już kilka miesięcy później zdobyła swój pierwszy tytuł mistrzyni Holandii. Po II wojnie światowej osiągała wyniki światowej klasy, ale nie mogła początkowo startować w reprezentacji Holandii, bo nie miała paszportu, gdyż jej ojciec zapomniał zgłosić jej urodzenie do odpowiedniego urzędu stanu cywilnego. Po uzupełnieniu tego braku mogła wyjeżdżać za granicę.
Specjalizowała się w pływaniu stylem klasycznym. Zdobyła złoty medal na 200 metrów stylem klasycznym na mistrzostwach Europy w 1947 w Monte Carlo.
Powtórzyła to osiągnięcie na igrzyskach olimpijskich w 1948 w Londynie, zdobywając złoty medal na tym samym dystansie. Jej zwycięski czas w finale był gorszy o 8 sekund od jej rekordu świata. Wkrótce po igrzyskach złoty medal Van Vliet został skradziony z domu jej rodziców. Erica Terpstra, członkini Holenderskiego Komitetu Olimpijskiego i medalistka olimpijska, ofiarowała Nel van Vliet kopię medalu w 2004.
Nelly van Vliet była trzykrotną mistrzynią Holandii na 200 metrów stylem klasycznym (w 1943, 1946 i 1948). Ustanowiła 12 rekordów świata (w tym 2 w sztafecie).

</doc>
<doc id="3004487" url="https://pl.wikipedia.org/wiki?curid=3004487" title="Ogólnopolski Ruch Obrony Bezrobotnych">
Ogólnopolski Ruch Obrony Bezrobotnych



</doc>
<doc id="3004488" url="https://pl.wikipedia.org/wiki?curid=3004488" title="Johnny Hart">
Johnny Hart

Johnny Hart (ur. 8 czerwca 1928, zm. 26 listopada 2018)) – angielski piłkarz, który występował na pozycji pomocnika w Manchesterze City.
Hart zadebiutował w City 10 stycznia 1946 roku w rewanżowym meczu 3. rundy Pucharu Anglii przeciwko Barrow, w którym strzelił bramkę. 19 marca 1955 roku w spotkaniu z Huddersfield Town na Leeds Road doznał złamania nogi, co spowodowało, iż w kolejnych sześciu sezonach zagrał tylko w jedenastu meczach. W maju 1963 oficjalnie zakończył zawodniczą karierę.
W późniejszym okresie był członkiem sztabu szkoleniowego w Manchesterze City, między innymi menadżerem tego zespołu w 1973 roku.

</doc>
<doc id="3004490" url="https://pl.wikipedia.org/wiki?curid=3004490" title="Älvsjö">
Älvsjö

Älvsjö – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Älvsjö. Graniczy z dzielnicami Långsjö, Långbro, Solberga, Liseberg, Örby slott, Örby i Hagsätra oraz z gminą Huddinge.
Według danych opublikowanych przez gminę Sztokholm, 31 grudnia 2020 r. Älvsjö liczyło 1469 mieszkańców. Powierzchnia dzielnicy wynosi łącznie 2,02 km², z czego 0,19 km² stanowi niezamieszkały obszar leśny ("Älvsjöskogen") położony na wschód od linii kolejowej (Västra stambanan), zaliczany do dzielnicy administracyjnej Enskede-Årsta-Vantör.
Na obszarze dzielnicy Älvsjö oraz sąsiedniej dzielnicy Solberga położona jest stacja kolei podmiejskiej, Älvsjö, gdzie łączą się linie J35 i J36 oraz rozpoczyna linia J38 sztokholmskiego pendeltågu.

</doc>
<doc id="3004493" url="https://pl.wikipedia.org/wiki?curid=3004493" title="Petronella van Vliet">
Petronella van Vliet



</doc>
<doc id="3004497" url="https://pl.wikipedia.org/wiki?curid=3004497" title="Jan Drwięga">
Jan Drwięga

Jan Drwięga, ps. „Tytus” (ur. 30 grudnia 1894 w Sanoku, zm. 11 czerwca 1970 tamże) – kapral piechoty Wojska Polskiego II RP, kawaler Orderu Virtuti Militari, urzędnik branży naftowej.
Życiorys.
Urodził się 30 grudnia 1894 w Sanoku jako syn Józefa i Agaty z domu Szmulik. W Sanoku ukończył szkołę wydziałową, po czym pracował w sklepie ojca i jako pisarz budowlany. Od 1912 należał do Drużyny Strzeleckiej, a służbę w Związku Strzeleckim kontynuował w Borysławiu, gdzie od 1913 był praktykantem wiertniczym w kopalni naftowej.
Po wybuchu I wojny światowej uczestniczył w walkach po stronie Armii Austro-Węgier, wstąpił do Legionów Polskich 4 sierpnia 1914. 4 września złożył przysięgę przyjmując pseudonim „Tytus”. Służył w 1 i 2 kompanii I batalionu 1 pułku piechoty. Czynnie na szlaku bojowym, podczas kampanii wołyńskiej został ranny. 27 marca 1916 został skierowany do służby werbunkowej. 12 kwietnia 1917 został awansowany do stopnia plutonowego. W 1917 przyłączył się do Polskiego Korpusu Posiłkowego, służył w oddziale uzupełnień 1 pułku artylerii, był ogniomistrzem. Po bitwie pod Rarańczą z lutego 1918 został internowany przez Austriaków w Huszt i Talaborfalva. Wcielony do c. i k. armii został skierowany na front włoski jako artylerzysta. Wówczas zachorował na malarię i od sierpnia 1918 przebywał w szpitalu w Cieszynie.
U schyłku wojny w listopadzie 1918 był ochotnikiem 3 batalionu Strzelców Sanockich, który stał się prekursorem 18 pułku piechoty, w szeregach którego brał udział w wojnie polsko-ukraińskiej 1918-1919 na całym szlaku bojowym. Następnie w lutym 1920 został przydzielony do batalionu zapasowego 1 pułku piechoty Legionów w Jabłonnie. W lutym 1921 został objęty rozkazem demobilizacji.
Następnie wyjechał ponownie do Borysławia, gdzie pracował w Towarzystwie Naftowym „Galicja”. W rejonie tego miasta pracował w okresie II Rzeczypospolitej. W 1923 jego żoną została Maria z domu Danielczuk, z którą miał dwoje dzieci: Krystynę (ur. 1924) i Tadeusza (ur. 1924). Po wybuchu II wojny światowej nadal pracował w kopalniach w zagłębiu borysławskim. Po zakończeniu wojny powrócił do Sanoka, był m.in. dyrektorem kopalni w miejscowości Mokre. W 1949, wskutek fałszywych oskarżeń skierowanych wobec Drwięgi z uwagi na jego działalność w przeszłości, został aresztowany i wyrokiem Sądu Apelacyjnego w Rzeszowie skazany za przestępstwa urzędnicze na karę 5 lat pozbawienia wolności. W wyniku wdrożenia amnestii i darowania części wymiaru kary, w 1953 opuścił zakład karny. Został zatrudniony przez Przedsiębiorstwo Poszukiwań Geofizycznych w Warszawie, po czym przeszedł na emeryturę.
Zmarł 11 czerwca 1970 w Sanoku. Został pochowany w grobowcu rodzin Drwięga i Nagaj na cmentarzu przy ul. Rymanowskiej w Sanoku.

</doc>
<doc id="3004500" url="https://pl.wikipedia.org/wiki?curid=3004500" title="Celsa">
Celsa

Celsa, Colonia Celsa − kolonia rzymska, której pozostałości odnaleziono na terenie gminy Velilla de Ebro w Hiszpanii.
Miasto założył Marek Emiliusz Lepidus ok. 44 p.n.e. Kolonia została opuszczona po roku 70, najprawdopodobniej ze względu na wzrost roli, jaką zaczęła odgrywać Caesar Augusta, dzisiejsza Saragossa.

</doc>
<doc id="3004501" url="https://pl.wikipedia.org/wiki?curid=3004501" title="Luyksgestel">
Luyksgestel

Luyksgestel – wieś w południowej Holandii, w prowincji Brabancja Północna, w gminie Bergeijk. Według stanu na 1 stycznia 2013 zamieszkiwały ją 2989 osoby.
We wsi znajduje się zabytkowa kaplica Świętego Krzyża, pochodząca z 1727 roku. W 1956 roku wykonano do niej witraże. Została odrestaurowana w 1974 roku i wtedy też większość wyposażenia kaplicy przeniesiono do kościoła parafialnego pod wezwaniem Świętego Marcina, znajdującego się w miejscowości. Były to m.in.: XVIII-wieczny ołtarz klasycystyczny, XVIII-wieczny krucyfiks, figurki Świętej Łucji z około 1800 roku, Świętej Barbary i Świętego Antoniego z 1880 roku.

</doc>
<doc id="3004503" url="https://pl.wikipedia.org/wiki?curid=3004503" title="Louis Handley">
Louis Handley

Louis de Breda „Lou” Handley (ur. 14 lutego 1874 w Rzymie, zm. 28 grudnia 1956 w Nowym Jorku) – amerykański pływak i piłkarz wodny, medalista olimpijski z Letnich Igrzysk 1904 w Saint Louis.
Razem z klubem "New York Athletic Club" zdobył złoty medal olimpijski w sztafecie pływackiej na 4 × 50 jardów stylem dowolnym oraz w turnieju piłki wodnej. Brał udział również w wyścigu na 1 milę stylem dowolnym, ale go nie ukończył.

</doc>
<doc id="3004504" url="https://pl.wikipedia.org/wiki?curid=3004504" title="Långsjö">
Långsjö

Långsjö – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Älvsjö. Graniczy z dzielnicami Herrängen, Långbro i Älvsjö oraz z gminą Huddinge.
Według danych opublikowanych przez gminę Sztokholm, 31 grudnia 2020 r. Långsjö liczyło 2961 mieszkańców. Powierzchnia dzielnicy wynosi łącznie 1,13 km², z czego 0,07 km² stanowią wody jeziora Långsjön.

</doc>
<doc id="3004509" url="https://pl.wikipedia.org/wiki?curid=3004509" title="David Hammond">
David Hammond

David Thurwell Hammond (ur. 5 stycznia 1881 w Chicago, zm. 3 lutego 1940 w Miami) – amerykański pływak i piłkarz wodny, medalista olimpijski Letnich Igrzysk 1904 w Saint Louis.
Razem z klubem "Chicago Athletic Association" zdobył srebrny medal olimpijski w sztafecie pływackiej na 4 × 50 jardów stylem dowolnym oraz w turnieju piłki wodnej. Zajął również 5. miejsce w wyścigu na 100 jardów stylem dowolnym i 5. lub 6. miejsce na 100 jardów stylem grzbietowym.

</doc>
<doc id="3004510" url="https://pl.wikipedia.org/wiki?curid=3004510" title="Olimpiada Wiedzy o Wynalazczości">
Olimpiada Wiedzy o Wynalazczości

Olimpiada Wiedzy o Wynalazczości – olimpiada szkolna przeznaczona dla uczniów szkół ponadgimnazjalnych, organizowana przez Polski Związek Stowarzyszeń Wynalazców i Racjonalizatorów jako zadanie zlecone przez Ministerstwo Edukacji Narodowej, na podstawie rozporządzeń Ministra Edukacji Narodowej przy współpracy z:
Formuła olimpiady zakładała ocenę stanu wiedzy uczestników z zakresu prawa własności przemysłowej i historii wynalazków, w wymiarze praktycznym i teoretycznym.
Honorowy patronat nad olimpiadą sprawowała Alicja Adamczak, prezes Urzędu Patentowego Rzeczypospolitej Polskiej.
W roku szkolnym 2012/2013 zorganizowano ostatnią, XXXIX edycję olimpiady. Na jej miejsce ustanowiono Olimpiadę Innowacji Technicznych i Wynalazczości.
Cel i zasady olimpiady.
Olimpiada Wiedzy o Wynalazczości przeznaczona była dla szkół ponadgimnazjalnych, a jej celem było zainteresowanie młodzieży:
Organizatorzy powoływali stale urzędujący oraz czuwający nad przebiegiem olimpiady, Komitet Główny Olimpiady Wiedzy o Wynalazczości,
w składzie minimum 4-osobowym, na 5-letnią kadencję.
Przebieg Olimpiady.
Na Olimpiadę Wiedzy o Wynalazczości składały się trzy etapy:
I Etap - Eliminacje szkolne.
Przeprowadzeniem eliminacji szkolnych zajmowały się Szkolne Komitety Organizacyjne, powywoływane przez dyrektora danej placówki edukacyjnej.
Na etap I składały się 2 części:
II Etap - Eliminacje okręgowe.
II etap olimpiady przeprowadzany był przez członków Polskiego Związku Stowarzyszeń Racjonalizatorów i Wynalazców lub innych upoważnionych przedstawicieli i składał się z części pisemnej oraz ustnej.
Celem części pisemnej było wyłonienie dwunastu uczestników do wzięcia udziału w kwalifikacjach ustnych, w których liczba punktów była sumą punktacji, zdobytej w całym drugim etapie.
Po przeprowadzeniu eliminacji okręgowych, organizatorzy zgłaszali trzyosobowe drużyny, reprezentujące dany okręg do wzięcia udziału w III etapie. 
III Etap - Eliminacje ogólnopolskie.
Miejscem przeprowadzania eliminacji ogólnopolskich były placówki szkolne, wyznaczane do tego celu każdego roku.
III etap rozpoczynał się egzaminem pisemnym, którego najlepszych piętnastu uczestników uzyskiwało tytuł laureata i brało udział w indywidualnym etapie ustnym. Pozostałym uczestnikom przysługiwał tytuł finalisty olimpiady.
Na podstawie rezultatów części pisemnej ustalało się klasyfikację drużynową, zaś na podstawie wyników obu części, klasyfikację indywidualną laureatów.
Przywileje dla finalistów i laureatów olimpiady.
Na uczestników etapu ogólnopolskiego czekały przywileje w dalszej ścieżce edukacyjnej, takie jak: ułatwienia w rekrutacji na wiele kierunków technicznych w uczelniach wyższych, czy zwolnienie z pisemnej części egzaminu potwierdzającego kwalifikacje zawodowe lub kwalifikacje w zawodzie.

</doc>
<doc id="3004511" url="https://pl.wikipedia.org/wiki?curid=3004511" title="Herrängen">
Herrängen

Herrängen – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Älvsjö. Graniczy z dzielnicami Fruängen, Långbro i Långsjö oraz z gminą Huddinge.
Według danych opublikowanych przez gminę Sztokholm, 31 grudnia 2020 r. Herrängen liczyło 3889 mieszkańców. Powierzchnia dzielnicy wynosi łącznie 1,45 km², z czego 0,09 km² stanowią wody jeziora Långsjön.

</doc>
<doc id="3004513" url="https://pl.wikipedia.org/wiki?curid=3004513" title="Kieszonkowe Turnie">
Kieszonkowe Turnie

Kieszonkowe Turnie – grupa skał i turni na południowo-wschodnich stokach Miedzianego w polskich Tatrach Wysokich. Tworzą rozgałęzioną grań opadającą od zwornika 2186 m w grani Miedzianego do wysokości ok. 1890 m. Początkowo w najwyższej części jest to jedna grań. Na Wyżnim Kieszonkowym Przechodzie Kieszonkowe Turnie rozgałęziają się na dwie granie; prawa (patrząc od dołu) stanowi ograniczenie górnej części Szerokiego Żlebu. Jest to główna grań Kieszonkowych Turni. W dolnej części przecięta jest przełączką zwaną Kieszonkowym Przechodem. Lewa odnoga tworzy ograniczenie głównego żlebu na południowo-wschodniej ścianie Miedzianego. W jej najniższej części wznosi się dobrze widoczna z Ceprostrady turnia zwana Miedzianą Pałą. Pomiędzy nimi jest rozszerzająca się ku dołowi depresja opadająca do Ceprostrady i na Mnichową Płaśń. Przecięta jest 5 wąskimi żlebkami oddzielonymi od siebie porośniętymi kosodrzewiną grzędami.
Obydwie odnogi Kieszonkowych Turni przecięte są systemem niemal poziomych półek i zachodów. Są to Kieszonkowa Ławka oraz Wyżnia Kieszonkowa Ławka. Obydwie te nazwy, jak również nazwy: "Kieszonkowy Przechód", "Wyżni Kieszonkowy Przechód" i "Miedziana Pała", są autorstwa Władysława Cywińskiego.
Łatwiejsze fragmenty lewej odnogi Kieszonkowych Turni były przechodzone przez pasterzy i górników jeszcze w czasach przedturystycznych, pozostałe trudniejsze fragmenty (II-IV stopień w skali trudności UIAA) przechodzili taternicy w wielu ratach oddzielonych czasowo. Pierwsze (prawdopodobnie) przejście prawą, główną odnogą (VI stopień w skali trudności UIAA): Krzysztof Gardyna i Tomasz Kohler 20 czerwca 2000. Było to przejście ściśle granią. Wcześniej podobną drogą szedł w latach 60. Janusz Kurczab, oceniając przejście na V+. Obecnie w rejonie Miedzianego wspinaczka jest zabroniona.

</doc>
<doc id="3004515" url="https://pl.wikipedia.org/wiki?curid=3004515" title="Blegny">
Blegny

Blegny – miejscowość i gmina we wschodniej Belgii, w regionie Walońskim, w prowincji Liège.

</doc>
<doc id="3004517" url="https://pl.wikipedia.org/wiki?curid=3004517" title="Långbro">
Långbro

Långbro – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Älvsjö. Graniczy z dzielnicami Fruängen, Solberga, Älvsjö, Långsjö i Herrängen.
Według danych opublikowanych przez gminę Sztokholm, 31 grudnia 2020 r. Långbro liczyło 7822 mieszkańców. Powierzchnia dzielnicy wynosi 1,94 km².

</doc>
<doc id="3004518" url="https://pl.wikipedia.org/wiki?curid=3004518" title="Eydie Gormé">
Eydie Gormé

Eydie Gormé, właśc. Edith Gormezano (ur. 16 sierpnia 1928 w Nowym Jorku, zm. 10 sierpnia 2013 w Las Vegas) – amerykańska piosenkarka.

</doc>
<doc id="3004519" url="https://pl.wikipedia.org/wiki?curid=3004519" title="John P. Ryan">
John P. Ryan

John P. Ryan (ur. 30 lipca 1936 w Nowym Jorku; zm. 20 marca 2007 w Los Angeles) – amerykański aktor charakterystyczny znany z kilkudziesięciu ról drugoplanowych w filmach i serialach TV. W pamięci widzów pozostaje przede wszystkim jego wyrazista rola w słynnym filmie Andrieja Konczałowskiego "Uciekający pociąg" (1985); gdzie zagrał bezwzględnego naczelnika więzienia Rankena.
Był synem irlandzkich emigrantów. Ukończył "Rice High School" i studiował język angielski w "City College" w Nowym Jorku, gdzie po raz pierwszy zainteresował się aktorstwem. Później przez 6 lat służył w Armii Amerykańskiej. Na dużym ekranie zadebiutował w 1967. Jednak do świata wielkiego filmu wprowadził go jego przyjaciel Jack Nicholson. Ryan zagrał obok Nicholsona w dwóch kolejnych filmach Boba Rafelsona; były to: "Pięć łatwych utworów" (1970) i "Król Marvin Gardens" (1972). Później obaj aktorzy spotkali się na filmowym planie jeszcze trzykrotnie, przy okazji realizacji filmów: "Przełomy Missouri" (1976), "Hoffa" (1992) oraz kolejnym obrazie reżyserowanym przez Rafelsona pt. "Listonosz zawsze dzwoni dwa razy" (1981). Często obsadzany był w rolach postaci twardych i negatywnych; złoczyńców, policjantów, wojskowych. Wyjątkiem była rola sympatycznego Franka Davisa, ojca broniącego pomimo wszystko swego zmutowanego dziecka, w horrorze "A jednak żyje" (1974) i jego kontynuacji "A jednak żyje 2" (1978). Swoją najsłynniejszą kreację stworzył zapewne w filmie "Uciekający pociąg" (1985) grając sadystycznego naczelnika Rankena, który za wszelką cenę chce zatrzymać uciekinierów z więzienia. Pod koniec lat 90. ostatecznie wycofał się z zawodu. W ostatnich latach życia pracował dając lekcje aktorstwa.
Zmarł nagle w wieku 70 lat, w wyniku wylewu krwi do mózgu.

</doc>
<doc id="3004520" url="https://pl.wikipedia.org/wiki?curid=3004520" title="Bill Tuttle">
Bill Tuttle

William Jeremiah „Bill” Tuttle (ur. 21 lutego 1882 w Chicago, zm. 22 lutego 1930 w Los Angeles) – amerykański pływak i piłkarz wodny, medalista olimpijski Letnich Igrzysk 1904 w Saint Louis.
Razem z klubem "Chicago Athletic Association" zdobył srebrny medal olimpijski w sztafecie pływackiej na 4 × 50 jardów stylem dowolnym oraz w turnieju piłki wodnej.

</doc>
<doc id="3004522" url="https://pl.wikipedia.org/wiki?curid=3004522" title="Tuliłezka">
Tuliłezka

Tuliłezka ("Roridula") – rodzaj roślin z monotypowej rodziny tuliłezkowatych ("Roridulaceae" ). Nazwa naukowa pochodzi od łacińskiego słowa "roridus", co oznacza wilgotny lub zroszony. Rodzaj obejmuje dwa gatunki występujące w naturze wyłącznie w Afryce południowej w Kraju Przylądkowym. Są to niewielkie krzewy z równowąskimi liśćmi pokrytymi włoskami wydzielającymi lepką wydzielinę. Wzdłuż nerwu i brzegów liścia włoski są dłuższe. Kwiaty składają się z trzech działek kielicha i trzech płatków korony. Pięć pręcików ma żółte miodniki u nasady. Słupek składa się z trzech owocolistków.
Systematyka.
Rodzaj jest jedynym przedstawicielem rodziny tuliłezkowatych ("Roridulaceae") z rzędu wrzosowców ("Ericales") w obrębie klasy okrytonasiennych. 

</doc>
<doc id="3004523" url="https://pl.wikipedia.org/wiki?curid=3004523" title="Hugo Goetz">
Hugo Goetz

Hugo Louis Goetz (ur. 18 października 1884 w Chicago, zm. 4 kwietnia 1972 w Foley) – amerykański pływak, srebrny medalista olimpijski Letnich Igrzysk 1904 w Saint Louis.
Kariera sportowa.
Razem z klubem "Chicago Athletic Association" zdobył srebrny medal olimpijski w sztafecie pływackiej na 4 × 50 jardów stylem dowolnym.

</doc>
<doc id="3004525" url="https://pl.wikipedia.org/wiki?curid=3004525" title="Raymond Thorne">
Raymond Thorne

Raymond Comstock „Ray” Thorne (ur. 29 kwietnia 1887 w Chicago, zm. 10 stycznia 1921 w Los Angeles) – amerykański pływak, srebrny medalista olimpijski Letnich Igrzysk 1904 w Saint Louis.
Razem z klubem "Chicago Athletic Association" zdobył srebrny medal olimpijski w sztafecie pływackiej na 4 × 50 jardów stylem dowolnym. Wziął również udział w wyścigu na 50 jardów stylem dowolnym, gdzie zajął 6. miejsce.
Zginął w wypadku samochodowym.

</doc>
<doc id="3004526" url="https://pl.wikipedia.org/wiki?curid=3004526" title="Szczecyn (Natura 2000)">
Szczecyn (Natura 2000)

Szczecyn (PLH060083) – specjalny obszar ochrony siedlisk położony na wschód i południowy wschód od Gościeradowa, składający się z czterech leśnych enklaw o łącznej powierzchni 932,52 ha. Leży na terenie gminy Gościeradów w powiecie kraśnickim (województwo lubelskie) oraz gminy Zaklików w powiecie stalowowolskim (województwo podkarpackie).
Występują tu m.in. dwa siedliska z załącznika I dyrektywy siedliskowej:
Występuje tu pachnica dębowa "Osmoderma eremita" – gatunek chrząszcza z załącznika II dyrektywy siedliskowej.
Prawie 39% powierzchni obszaru zajmują dwa rezerwaty przyrody: Doły Szczeckie i Marynopole.

</doc>
<doc id="3004527" url="https://pl.wikipedia.org/wiki?curid=3004527" title="Amedee Reyburn">
Amedee Reyburn

Amedee Valle Reyburn (ur. 25 marca 1879 w Saint Louis, zm. 10 lutego 1920) – amerykański pływak i piłkarz wodny, medalista olimpijski Letnich Igrzysk 1904 w Saint Louis.
Razem z klubem "Missouri Athletic Club" zdobył dwa brązowe medale olimpijskie w sztafecie pływackiej na 4 × 50 jardów stylem dowolnym oraz w turnieju piłki wodnej.

</doc>
<doc id="3004528" url="https://pl.wikipedia.org/wiki?curid=3004528" title="Puchar Afryki 2008–2009">
Puchar Afryki 2008–2009

Puchar Afryki 2008-2009 – dziewiąta edycja Pucharu Afryki, oficjalnych międzynarodowych zawodów rugby union o randze mistrzostw kontynentu organizowanych przez CAR mających na celu wyłonienie najlepszej męskiej reprezentacji narodowej w tej dyscyplinie sportu w Afryce. Zawody stanowiły część kwalifikacji do Pucharu Świata w Rugby 2011.
Poprzedzone fazą kwalifikacyjną główne zawody zostały rozegrane w formie czterech trzyzespołowych grup rozgrywających spotkania systemem kołowym. Zwycięzcy grup uzyskali awans do turnieju finałowego, którego triumfator został mistrzem Afryki i bezpośrednio awansował do Pucharu Świata. W walce o tytuł mistrzowski brało udział czternaście zespołów, pozostałe drużyny, które przystąpiły do rozgrywek, występowały zaś w niższych dywizjach. Mecze zostały rozegrane w okresie od 11 maja 2008 do 20 grudnia 2009 roku.
Informacje ogólne.
Pierwsze propozycje dotyczące nowego formatu mistrzostw Afryki pojawiły się w listopadzie 2007 roku, decyzja w tej sprawie została zaś podjęta w marcu 2008 roku na konferencji CAR w Abidżanie.
Zwycięzca Pucharu Afryki awansował bezpośrednio do Pucharu Świata 2011, finalista zaś otrzymał prawo gry w barażu o ostatnie, dwudzieste miejsce.
Africa Cup.
Kwalifikacje.
Cztery najniżej sklasyfikowane zespoły spotkały się w spotkaniach o awans do fazy grupowej. Zwycięsko z nich wyszły drużyny Kamerunu i Botswany, przechodząc jednocześnie do fazy zasadniczej odpowiednio do gru 3 i 4.
Faza grupowa.
Dwanaście uczestniczących reprezentacji zostało podzielone na cztery trzyzespołowe grupy rozgrywające spotkania systemem kołowym pomiędzy czerwcem a sierpniem 2008 roku. W swoich grupach zwyciężyły Uganda, Tunezja, Namibia oraz Wybrzeże Kości Słoniowej awansując do fazy pucharowej.
Mecz Zimbabwe–Senegal nie doszedł do skutku z powodu niepokojów politycznych.
Faza pucharowa.
W pierwszym spotkaniu półfinałowym zawodnicy z Wybrzeża Kości Słoniowej wywalczyli remis, jednak w drugim wyraźnie ulegli Namibijczykom, Tunezyjczycy zaś dwukrotnie wysoko pokonali reprezentantów Ugandy. Finałowy dwumecz na swoją korzyść rozstrzygnęła Namibia, bezpośrednio kwalifikując się do Pucharu Świata 2011, drużyna Tunezji uzyskała zaś szansę występu w barażach.
Turniej 2009.
Zespoły z drugich miejsc fazy grupowej z 2008 roku rozegrały w Maroku turniej systemem pucharowym w lipcu 2009 roku. W półfinałach lepsze okazały się zespoły Kenii i Maroka, w finale triumfowali zaś gospodarze.
CAR Trophy.
2008.
Grupa północna.
W turnieju rozegranym w Akrze triumfowali reprezentanci Nigru.
Grupa A
Grupa B
Mecz o 5. miejsce
Mecz o 3. miejsce
Mecz o 1. miejsce
Grupa centralna.
W stolicy Burundi gospodarze ulegli zawodnikom z Rwandy.
Grupa południowa.
W rozegranym systemem kołowym turnieju na Mauritiusie triumfowali zawodnicy z Reunionu.
2009.
Grupa północna.
Turniej z udziałem ośmiu zespołów odbył się w Lomé, a miejsce zespołu Czadu, który wycofał się w ostatniej chwili, zajęła druga reprezentacja Togo. Zawody zostały rozegrane w pierwszej fazie systemem kołowym w ramach dwóch czterozespołowych grup, których zwycięzcy awansowali do finału. Podobnie jak rok wcześniej triumfowali w nim reprezentanci Nigru.
Grupa A
Grupa B
Mecz o 7. miejsce
Mecz o 5. miejsce
Mecz o 3. miejsce
Mecz o 1. miejsce
Grupa centralna.
W dwumeczu triumfowali zawodnicy z Rwandy.
Grupa południowa.
Sześć uczestniczących zespołów rywalizowało w ramach jednej grupy na University of Botswana Stadium w Gaborone, a każdy z zespołów rozegrał trzy spotkania. Jedynym niepokonanym zespołem okazała się reprezentacja Zimbabwe.

</doc>
<doc id="3004530" url="https://pl.wikipedia.org/wiki?curid=3004530" title="Gwynne Evans">
Gwynne Evans

Gwynne Evans (ur.3 września 1880 w Saint Louis, zm. 21 stycznia 1965 tamże) – amerykański pływak i piłkarz wodny, dwukrotny brązowy medalista olimpijski Letnich Igrzysk 1904 w Saint Louis.
Razem z klubem "Missouri Athletic Club" zdobył dwa brązowe medale olimpijskie w sztafecie pływackiej na 4 × 50 jardów stylem dowolnym oraz w turnieju piłki wodnej.

</doc>
<doc id="3004531" url="https://pl.wikipedia.org/wiki?curid=3004531" title="Joanot Martorell">
Joanot Martorell

Joanot Martorell (1413-1468) – pochodzący z Walencji rycerz i autor powieści "Tirant lo Blanch", którą napisał w potocznym języku walenckim. Po raz pierwszy została wydana w Walencji w 1490 roku. Uważana jest czasem za pierwszą nowoczesną powieść europejską. Odbył liczne podróże po Europie.
Powieść opowiada o przygodach rycerza z Bizancjum, który należał do Kompanii Katalońskiej. Miguel de Cervantes w powieści "Don Kichot" podczas sceny spalania określił ją jako najlepszą rycerską powieść. Jego twórczością inspirował się także Mario Vargas Llosa. Krytycy zwracali szczególną uwagę na użycie mowy potocznej w powieści. Ponieważ Martorell zginął z powodu intrygi, książka została dokończona przez jego kolegę Martíego Joana de Galby.

</doc>
<doc id="3004533" url="https://pl.wikipedia.org/wiki?curid=3004533" title="Papyrocranus">
Papyrocranus

Papyrocranus – rodzaj słodkowodnych ryb kostnojęzykokształtnych z rodziny brzeszczotkowatych (Notopteridae).
Występowanie.
Występują w wodach Afryki Środkowej i Zachodniej.
Cechy charakterystyczne.
Brak płetw brzusznych.
Klasyfikacja.
Gatunki zaliczane do tego rodzaju:

</doc>
<doc id="3004535" url="https://pl.wikipedia.org/wiki?curid=3004535" title="Marquard Schwarz">
Marquard Schwarz

Marquard Schwarz (ur. [30 lipca]] 1887 w Saint Louis, zm. 17 lutego 1968 w Santa Monica) – amerykański pływak, medalista olimpijski Letnich Igrzysk 1904 w Saint Louis.
Razem z klubem "Missouri Athletic Club" zdobył brązowy medal olimpijski w sztafecie pływackiej na 4 × 50 jardów stylem dowolnym. Brał również udział w Olimpiadzie Letniej 1906, gdzie zajął 4. miejsce z drużyną w sztafecie 4 × 250 m stylem dowolnym oraz 7. miejsce na 100 metrów stylem dowolnym.

</doc>
<doc id="3004539" url="https://pl.wikipedia.org/wiki?curid=3004539" title="Kościół św. Marcina w Jaworze">
Kościół św. Marcina w Jaworze

Kościół św. Marcina w Jaworze – kościół katolicki w Jaworze, pod wezwaniem św. Marcina z Tours, aktualnie należy do Parafii św. Marcina w Jaworze.
Położenie.
Kościół położony jest w północno-zachodniej części średniowiecznego miasta, na wzgórzu o wysokości 203 m n.p.m. Od północy teren świątyni ogranicza zachowany fragment muru obronnego, od zachodu ulica Poniatowskiego, a od południa i wschodu ulica Szkolna i Kościelna, wraz z budynkiem plebanii.
Architektura.
Najstarszymi elementami kościoła jest budynek plebanii oraz prezbiterium. Na ścianach tego ostatniego zachowało się wiele dekoracji pochodzących z wczesnego gotyku, takie jak zwornik w kształcie rozety na sklepieniu zakrystii oraz proste laskowanie w oknie od północnej strony. Prezbiterium jest jednonawowe i czteroprzęsłowe, o wymiarach 21 m długości na 9 m szerokości. W południowej ścianie znajduje się otwór wejściowy obramowany gotyckim portalem z II połowy XIV w., w którego tympanonie znajduje się wyobrażenie św. Marcina na koniu, w stroju rycerskim, dzielącego się swą szatą z żebrakiem.
Świątynia jest trójnawowa, wszystkie są tej samej wysokości – 13,7 metra. Każda nawa jest nakryta osobnym dachem dwuspadowym. Wymiary kościoła wynoszą 53 m długości, 24,1 m szerokości (6,5 m nawa północna, 10,4 m nawa główna i 7,2 m nawa południowa) oraz 13,7 m wysokości.
Wnętrza naw przykryte są sklepieniami krzyżowo-żebrowymi. Żebra spływają na wsporniki przyścienne, połączone z przyporami. W miejscach przecięć każdego przęsła znajdują się zworniki. Zarówno wsporniki jak i zworniki są zdobione dekoracjami rzeźbiarskimi. Sklepienia są pokryte wykonanymi w technice suchego fresku malowidłami przedstawiającymi motywy roślinne.
Okna są wysokie, niezbyt smukłe, podobnie jak cała bryła kościoła. Podzielone są na trzy części i wypełnione witrażami pochodzącymi z lat siedemdziesiątych XIX wieku.
Kościół posiada jedną wieżę, od strony północnej, zbudowaną na planie kwadratu, zwieńczoną namiotowym daszkiem. W przeszłości istniała południowa wieża, która jednak uległa zawaleniu w 1533 roku, a odbudowana została jedynie do wysokości szczytu kościoła. Po tym wydarzeniu wybudowano w latach 1534-1536 nową wieżę po północnej stronie. W roku 1573 dobudowano od strony zachodniej małą wieżę na planie koła. Bryła kościoła jest zbudowana z łamanego granitu, a do prac wykończeniowych wykorzystano piaskowiec ciosany.
Teren wokół świątyni otoczony jest murem dawnego cmentarza z licznymi epitafiami.
W 2003 przy ul. św. Marcina (przy bramie kościelnej) z fundacji Anieli Turek został postawiony pomnik Jana Pawła II. Pomnik wykonany jest z piaskowca.

</doc>
<doc id="3004540" url="https://pl.wikipedia.org/wiki?curid=3004540" title="Blokada przykręgowa">
Blokada przykręgowa

Blokada przykręgowa, PVB (ang. "paravertebral blockade") – podanie środka znieczulenia miejscowego w okolicę ujścia nerwów wychodzących przez otwory międzykręgowe kręgosłupa celem jednostronnego wyłączenia transmisji impulsacji bólowej.
Historia.
Po raz pierwszy blokadę przykręgową wykonał w 1905 roku doktor Hugo Sellheim z Lipska. Technika ta przeżywała rozkwit w latach 1920 - 1930. W 1919 roku Kappis opisał PVB jako sposób znieczulenia i analgezji w operacjach jamy brzusznej. W roku 1933 Cleland opisał technikę PVB na wysokości Th11 i Th12 w celu zniesienia bólów porodowych. W 1947 roku Woolley i Roe donieśli o trwałym uszkodzeniu nerwów po podpajęczynówkowym podaniu cynchokainy zanieczyszczonej fenolem użytym do sterylizacji szklanych ampułek, w których znajdował się lek, co spowodowało ostudzenie zapału entuzjastów PVB. Blokada przykręgowa została ponownie opisana w roku 1979 przez Easona i Wyatta.
Anatomia przestrzeni przykręgowej.
Przestrzeń przykręgowa w odcinku piersiowym ma kształt graniastosłupa o podstawie trójkąta, którego ścianę tylną stanowi więzadło żebrowo-poprzeczne górne, ścianę przyśrodkową tworzy trzon kręgu i otwór międzykręgowy, ścianę przednio-boczną zaś opłucna ścienna. Nie posiada ściany górnej i dolnej, bocznie na poszczególnych poziomach przechodzi w przestrzenie międzyżebrowe, przyśrodkowo poprzez otwory międzykręgowe łączy się z przestrzenią zewnątrzoponową. Zawiera gałąź grzbietową i brzuszną nerwu rdzeniowego (nerw międzyżebrowy), gałązki łączące (białe i szare) oraz pień współczulny.
Techniki wykonania blokady przykręgowej w odcinku piersiowym kręgosłupa.
Opisywane są różne techniki zakładania cewnika przykręgowego. Technika chirurgiczna polega na umiejscowieniu cewnika pod opłucną ścienną w okolicy trzonów kręgów i wyprowadzeniu go na zewnątrz klatki piersiowej. W anestezjologii najczęściej stosowaną techniką identyfikacji przestrzeni przykręgowej jest metoda spadku oporu. Pomocnym narzędziem może być aparat USG. Miejsce wkłucia znajduje się 2.5 – 3 cm bocznie od linii pośrodkowej na poziomie górnej krawędzi wyrostka kolczystego 4-6 kręgu piersiowego. Igła Tuohy 18 G, wprowadzona prostopadle do skóry, na głębokości około 2-4 cm osiąga wyrostek poprzeczny kręgu położonego poniżej. Na tym etapie podłączyć należy niskooporową strzykawkę wypełnioną solą fizjologiczną. Po zmianie kierunku igły o 45˚ dogłowowo lub doogonowo celem ominięcia wyrostka poprzecznego, dalsze wprowadzanie igły wykonuje się poszukując spadku oporu tłoka strzykawki. Po przekroczeniu więzadła żebrowo-poprzecznego górnego metodą zawieszonej kropli oceniamy położenie końca igły. Nagłe zniknięcie kropli świadczy o punkcji jamy opłucnej, w której panuje ujemne ciśnienie w stosunku do atmosferycznego. Hura G. i wsp. zaobserwowali wahania zawieszonej kropli zgodnie z ruchami oddechowymi kiedy koniec igły znajdował się w przestrzeni przykręgowej. Po zaimplantowaniu cewnika należy wykonać test aspiracji, a następnie podać dawkę próbną 4 ml 2% lidokainy i 20 μg adrenaliny.
Przeciwwskazania.
Do nielicznych przeciwwskazań do wykonania blokady przykręgowej zaliczyć można zakażenie miejsca wkłucia, zarówno skóry jak i opłucnej (np. ropniak opłucnej), guz przestrzeni przykręgowej czy nadwrażliwość na leki znieczulenia miejscowego. Zaburzenia krzepnięcia krwi są względnym przeciwwskazaniem z uwagi na fakt, że krwiak w przestrzeni przykręgowej nie spowoduje ucisku na struktury rdzenia kręgowego.
Zalety.
Aktualnie znieczulenie zewnątrzoponowe w odcinku piersiowym jest złotym standardem analgezji po zabiegach torakochirurgicznych. Jednakże w badaniach porównujących znieczulenie przykręgowe z zewnątrzoponowym nie wykazano statystycznie istotnych różnic w zakresie skuteczności działania przeciwbólowego, częstości występowania depresji oddechowej, pooperacyjnego zużycia opioidów i czasu trwania hospitalizacji. W grupie pacjentów z PVB zaobserwowano znamiennie mniejszą częstość występowania pooperacyjnych powikłań płucnych, hipotensji, zatrzymania moczu, nudności i wymiotów. Chorzy otrzymujący leki do przestrzeni przykręgowej uzyskiwali lepsze wyniki testów spirometrycznych w okresie pooperacyjnym.
Powikłania.
Powikłania blokady przykręgowej to punkcja naczynia (6.8%), brak skutecznej blokady (6.1%), hipotensja (4%), zewnątrzoponowe rozprzestrzenianie anestetyku (1%), odma opłucnowa (0.5%), zespół Hornera, krwiak płuca.

</doc>
<doc id="3004541" url="https://pl.wikipedia.org/wiki?curid=3004541" title="Bill Orthwein">
Bill Orthwein

William Robert „Bill” Orthwein (ur. 16 października 1881 w Saint Louis, zm. 2 października 1955 tamże) – amerykański pływak i piłkarz wodny, medalista olimpijski Letnich Igrzysk 1904 w Saint Louis.
Razem z klubem "Missouri Athletic Club" zdobył dwa brązowe medale olimpijskie w sztafecie pływackiej na 4 × 50 jardów stylem dowolnym oraz w turnieju piłki wodnej. Wziął również udział w wyścigu na 100 jardów stylem grzbietowym, gdzie zajął 4. miejsce.

</doc>
<doc id="3004545" url="https://pl.wikipedia.org/wiki?curid=3004545" title="Józef Czyż">
Józef Czyż

Józef Czyż, ps. "Kula" (ur. 25 marca 1933 w Jasionowie, zm. 1 sierpnia 1950 r. w okolicach wsi Suchodoły) – członek młodzieżowej organizacji niepodległościowej Harcerska Grupa Pogromców Komunizmu (przekształcona później w "Konspiracyjną Organizację Młodzieżową"), żołnierz antykomunistycznego oddziału partyzanckiego.
Życiorys.
Urodził się w 1933 roku we wsi Jasionowo (ówczesna gmina Jeleniewo, obecnie gmina Szypliszki) w rodzinie Józefa i Marianny z domu Krzepeckiej. Dwaj starsi bracia, Henryk i Kazimierz służyli w czasie wojny w Armii Krajowej a następnie w Armii Krajowej Obywatelskiej i WiN. 
Po zakończeniu II wojny światowej Józef Czyż uczęszczał do liceum w Suwałkach. Tam zetknął się z kolegami, z którymi uczestniczył w działalności niepodległościowej. W grudniu 1949 roku rozbroił w Suwałkach na ulicy Krzywólskiej (obecnie ul. Szpitalna) funkcjonariusza Milicji Obywatelskiej zdobywając pistolet TT. Towarzyszył mu członek Harcerskiej Grupy Pogromców Komunizmu Jan Puczyłowski, ps. "Śmigły/Śmiały". Udana akcja zaowocowała przyjęciem Józefa Czyża do HGPK.
Na początku lutego 1950 wraz z dwoma kolegami przeprowadził akcję przejęcia pieniędzy pochodzących z podatków od sołtysów wsi Okuniowiec, Żubryn, Węgielnia i Osinki. Miała ona na celu zdobycie funduszy na działalność HGPK. Uczestnikom akcji nie udało się przejąć pieniędzy ale włamano się do szkoły w Osinkach i skonfiskowano jej pieczątki oraz ostrzelano portrety Bolesława Bieruta i Michała Roli-Żymierskiego. Kolejną, tym razem udaną próbę przejęcia pieniędzy z podatków konspiratorzy przeprowadzili 27 lutego 1950 roku rekwirując 27 tysięcy złotych od sołtysa Płociczna i 37 tys. od sołtysa wsi Białe. Niedługo potem HGPK powiększyła się zmieniając nazwę na Konspiracyjną Organizację Młodzieżową. 2 marca 1950 roku Józef Czyż wraz z kolegami rozbroili przebywającego na urlopie we wsi Osinki milicjanta zdobywając kolejny pistolet TT. W marcu 1950 roku dokonali włamania do siedziby powiatowego zarządu Związku Młodzieży Polskiej, kancelarii liceum mechanicznego i siedziby hufca harcerskiego w Suwałkach, konfiskując pieczątki, druki, maszynę do pisania i papier. Ponadto zdemolowano lokal ZMP. W nocy z 13 na 14 kwietnia 1950 roli przeprowadzili akcję ekspropriacyjną w sklepie spółdzielni Samopomoc Chłopska we wsi Podwysokie, skąd zabrali odzież i buty, żywność i artykuły papiernicze. Zniszczyli również cały zapas alkoholu. Łączna wartość skonfiskowanych towarów wyniosła około 200 tys. złotych.
2 maja 1950 roku Józef Czyż wraz z trzema kolegami wyruszyli na spotkanie z oddziałem partyzanckim Piotra Burdyna (ps. "Edward", "Kabel", "Mroźny") i Jana Sadowskiego, ps. "Blady" w okolice wsi Jasionowo w gminie Zaboryszki (obecnie gmina Rutka-Tartak) w celu przekazania zdobytych środków (broni, żywności, maszyny do pisania, artykułów papierniczych). Dzień wcześniej oddział przeprowadził w okolicy akcję, więc teren był patrolowany przez funkcjonariuszy Powiatowego Urzędu Bezpieczeństwa Publicznego w Suwałkach i grupy operacyjne MO i KBW. Młodzi konspiratorzy zostali zadenuncjowani i zorganizowano przeciw nim obławę. Józefowi Czyżowi wraz z dwoma kolegami (trzeci, ranny w obławie, został schwytany) udało się uciec w kierunku Kaletnika i następnego dnia, dzięki pomocy siostry Marianny, dotrzeć do oddziału Burdyna i Sadowskiego. Wszyscy trzej zostali przyjęci do oddziału.
W połowie maja 1950 do oddziału dołączył również starszy brat Józefa – Henryk Czyż. 1-2 lipca 1950 roku braciom udało się ujść z obławy KBW, MO i UB w okolicach Płociczna. 31 lipca 1950 roku powiadomili przez łącznika rodzinę, że oczekują na kontakt następnego dnia w kolonii Leszczewo. Informacja została przekazana do PUBP w Suwałkach przez Janinę Korzeniewską, mieszkającą w domu rodziców Józefa i Henryka. Zorganizowano obławę, w której wzięły udział trzy bataliony KBW. Bracia zdołali przedostać się do wsi Suchodoły. Rannego Henryka na jego prośbę dobił Józef, który następnie popełnił samobójstwo detonując granat. 
Miejsce ich pochówku nie jest znane, lecz siostra Marianna ufundowała symboliczny grób Henryka i Józefa Czyżów, który znajduje się w Suchodołach (w pobliżu Prudziszek)
25 lutego 2016 roku bracia Józef, Henryk i Kazimierz Czyżowie zostali pośmiertnie odznaczeni przez Prezydenta RP Andrzeja Dudę Krzyżami Komandorskimi Orderu Odrodzenia Polski a brat Julian i siostra Marianna Tylenda z domu Czyż, zostali uhonorowani Krzyżami Oficerskimi.

</doc>
<doc id="3004546" url="https://pl.wikipedia.org/wiki?curid=3004546" title="Tactical Armored Vehicle Patrol">
Tactical Armored Vehicle Patrol

Tactical Armored Vehicle Patrol (TAVP) – wielozadaniowy transporter opancerzony typu MRAP opracowany przez firmę Textron Systems dla kanadyjskiej armii.
TAVP został opracowany w oparciu o pojazd M1117 Armored Security Vehicle jako następca dotąd używanych w kanadyjskiej armii pojazdów RG-31 Nyala. Jest to pojazd dostosowany do zapewnienia ochrony przewożonych żołnierzy przed wybuchem min oraz IED o masie do 10 kg. Ponadto zastosowano kompozytowy pancerz, który zapewnia ochronę przed pociskami kal. 12,7 mm.
Uzbrojenie pojazdu TAVP jest umieszczone w wieżyczce bezzałogowej M151 PROTECTOR. Głównym uzbrojeniem jest granatnik kal. 40 mm lub karabin maszynowy kal. 12,7 mm. Dodatkowo montowany jest karabin maszynowy kal. 7,62 mm.
Układ napędowy pojazdu składa się z silnika wysokoprężnego z turbodoładowaniem "Cummins QSL" o mocy 370 KM oraz automatycznej skrzyni biegów "Allison MD3560" z sześcioma biegami w przód i jednym do tyłu.
W roku 2012 kanadyjski rząd zamówił 500 pojazdów tego typu (w dwóch wariantach: rozpoznania i podstawowy), które mają być dostarczone w latach 2014–2016.

</doc>
<doc id="3004549" url="https://pl.wikipedia.org/wiki?curid=3004549" title="Solberga">
Solberga

Solberga – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Älvsjö. Graniczy z dzielnicami Hägerstensåsen, Västberga, Östberga, Liseberg, Älvsjö i Långbro.
Według danych opublikowanych przez gminę Sztokholm, 31 grudnia 2020 r. Solberga liczyła 12 105 mieszkańców. Powierzchnia dzielnicy wynosi 1,87 km².
Na obszarze dzielnicy Solberga oraz sąsiedniej dzielnicy Älvsjö położona jest stacja sztokholmskiego pendeltågu, Älvsjö.

</doc>
<doc id="3004551" url="https://pl.wikipedia.org/wiki?curid=3004551" title="Roridula">
Roridula



</doc>
<doc id="3004553" url="https://pl.wikipedia.org/wiki?curid=3004553" title="Światła Nowego Jorku">
Światła Nowego Jorku

Światła Nowego Jorku (ang. "Lights of New York") – amerykański film dźwiękowy z 1928 roku w reżyserii Bryana Foya. Pierwszy całkowicie dźwiękowy ﬁlm wytwórni Warner Bros..

</doc>
<doc id="3004554" url="https://pl.wikipedia.org/wiki?curid=3004554" title="Roridulaceae">
Roridulaceae



</doc>
<doc id="3004557" url="https://pl.wikipedia.org/wiki?curid=3004557" title="Złożenie do grobu (obraz El Greca z 1570)">
Złożenie do grobu (obraz El Greca z 1570)

Złożenie do grobu – obraz hiszpańskiego malarza pochodzenia greckiego Dominikosa Theotokopulosa, znanego jako El Greco.
Opis obrazu.
Zgodnie z relacją zawartą w Ewangelii Mateusza Jezus po zdjęciu z krzyża został złożony do prywatnego grobu Józefa z Arymatei. Postać ta prawdopodobnie została uwieczniona po lewej stronie obrazu. Według relacji Ewangelii Jana na pogrzebie obecny był również Nikodem, członek Sanhedrynu, jednakże trudno go zidentyfikować wśród dwóch mężczyzn niosących ciało. Z prawej strony, mężczyzna w pomarańczowej szacie, to Jan Ewangelista. Pośrodku, bezpośrednio za grobowcem, pomiędzy dwoma Mariami, ukazana została omdlewająca Matka Boża. Na pierwszym planie, na ziemi, leżą gwoździe z krzyża i korona cierniowa; artefakty te staną się później najważniejszymi świętymi relikwiami.
Kompozycja obrazu została wzorowana na włoskich grafikach. Układ z pagórkiem i jaskinią po lewej stronie i z dwoma mężczyznami niosącymi ciało Chrystusa został zaczerpnięty z serii grafik Battisty Franca pt. "Złożenie do grobu" powstałych w latach 1540–1550. Grafiki te znajdują się w różnych muzeach, m.in. w Fitzwilliam Museum czy Metropolitan Museum of Art. Wizerunki trzech Marii zaczerpnięte są z pracy Parmigianina "Złożenie do grobu", artysty, którego El Greco podziwiał.
Proweniencja.
Do XIX wieku obraz znajdował się w prywatnej kolekcji we Francji, a następnie sprzedany został do meksykańskiej kolekcji. Z tego okresu pochodzą inicjały LF na rewersie obrazu. 19 maja 1992 roku został sprzedany na aukcji w Madrycie. 11 stycznia 1995 roku został ponownie wystawiony przez dom aukcyjny Christie's. W 2000 roku został nabyty przez National Gallery w Atenach.

</doc>
<doc id="3004558" url="https://pl.wikipedia.org/wiki?curid=3004558" title="Liseberg (Sztokholm)">
Liseberg (Sztokholm)

Liseberg – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Älvsjö. Graniczy z dzielnicami Östberga, Örby slott, Älvsjö i Solberga.
Według danych opublikowanych przez gminę Sztokholm, 31 grudnia 2020 r. Liseberg liczyło 1536 mieszkańców. Powierzchnia dzielnicy wynosi 0,38 km².

</doc>
<doc id="3004562" url="https://pl.wikipedia.org/wiki?curid=3004562" title="Géza Kiss">
Géza Kiss

Géza Kiss (ur. 22 października 1882 w Pálfalva, zm. 23 sierpnia 1952 w Budapeszcie) – węgierski pływak, medalista olimpijski z Letnich Igrzysk 1904 w Saint Louis.
Podczas igrzysk w 1904 zdobył srebrny medal na 1 milę stylem dowolnym oraz brązowy na 880 jardów stylem dowolnym.
Dwa lata później podczas Olimpiady Letniej 1906 zdobył złoto w sztafecie 4 × 250 m stylem dowolnym.

</doc>
<doc id="3004565" url="https://pl.wikipedia.org/wiki?curid=3004565" title="British Comedy Awards 2007">
British Comedy Awards 2007

British Comedy Awards 2007 – osiemnasta edycja nagród British Comedy Awards, zorganizowana w grudniu 2007 roku. Prowadzącym ceremonię rozdania był po raz siedemnasty Jonathan Ross. Najważniejszą kobiecą nagrodę aktorską otrzymała Liz Smith, jedna z gwiazd serialu "The Royle Family", która miała wówczas 85 lat i była zdecydowanie najstarszą osobą nagrodzoną w historii tej kategorii. 

</doc>
<doc id="3004568" url="https://pl.wikipedia.org/wiki?curid=3004568" title="Hrabstwo Merrick">
Hrabstwo Merrick

Hrabstwo Merrick (ang. "Merrick County") – hrabstwo w stanie Nebraska w Stanach Zjednoczonych. Obszar całkowity hrabstwa obejmuje powierzchnię 4494,50 mil2 (1 280,75 km2). Według danych z 2010 r. hrabstwo miało 7 845 mieszkańców. Hrabstwo powstało w 1858 roku i nosi imię Elviry Merrick - panieńskiego nazwiska, żony Henry’ego W. DePuy, który był legislatorem terytorialnym i przedstawił projekt aktu prawnego tworzącego hrabstwo Merrick.

</doc>
<doc id="3004569" url="https://pl.wikipedia.org/wiki?curid=3004569" title="Czepiga długosterna">
Czepiga długosterna

Czepiga długosterna ("Urocolius macrourus") – gatunek średniej wielkości ptaka z rodziny czepig (Coliidae). Zasiedla Afrykę na południe od Sahary oraz jej wschodnią część. Nie jest zagrożony.
Nazwa rodzajowa "Urocolius" pochodzi od greckiego słowa "oura" (ogon) oraz od nazwy rodzaju "Colius", co z kolei pochodzi od greckiego słowa "kolios", oznaczającego kawkę. Nazwa gatunkowa "macrourus" oznacza długi ogon.
Wyróżnia się następujące podgatunki:
Świetliste lasy terenów półpustynnych, zarośla kolczastych krzewów, zadrzewienia na sawannie, niekiedy ogrody.
Długość ciała wynosi 33–36 cm, zaś masa ciała 35–60 gramów. Dziób czerwony z czarnym zakończeniem. Między dziobem i okiem oraz dookoła niego naga, czerwona skóra. Upierzenie w większości płowe do szarawego. Na karku pióra niebiesko opalizują; cecha ta nie występuje u osobników młodych. Na głowie ruchomy czub. Skrzydła niezależnie od odcienia ubarwienia ptaka ciemniejsze od ciała, lotki brązowe. Ogon szarobrązowy z niebieskawym połyskiem. Nogi czerwonawe.
Nie ma określonego sezonu lęgowego. Gniazdo umieszczone na drzewie lub krzewie stanowi płytka czarka z gałązek wyściełana trawą. W lęgu 2–3 jaja. Inkubacja trwa 11 dni. W przeciągu dalszych 10 dni pisklęta opuszczają gniazdo, by być karmione poza nim, co jest charakterystyczną cechą czepig.
Międzynarodowa Unia Ochrony Przyrody (IUCN) uznaje czepigę długosterną za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako szeroko rozpowszechniony i pospolity. BirdLife International uznaje trend liczebności populacji za prawdopodobnie spadkowy.

</doc>
<doc id="3004570" url="https://pl.wikipedia.org/wiki?curid=3004570" title="Walenty Wierzycki">
Walenty Wierzycki

Walenty Wierzycki herbu Świnka (ur. 27 stycznia 1809 w Piętnie (województwo wielkopolskie), zm. 8 lipca 1871 w Warszawie) – polski ziemianin, działacz samorządowy, społeczny i niepodległościowy.
W latach 30. XIX wieku był ekonomem w Niechmirowie, na przełomie lat 40. przeniósł się do Brzeźnia, gdzie był rządcą, a później dzierżawcą majątku. Został wylegitymowany ze szlachectwa. Wszedł w skład Towarzystwa Rolniczego w Warszawie z okręgu sieradzkiego. W 1862 roku został wybrany na członka rady powiatu sieradzkiego. Uczestniczył w działaniach przygotowawczych przed powstaniem styczniowym.
Walenty Wierzycki był synem Filipa, a prawnukiem Michała Wierzyckiego, subdelegata brańskiego w 1747 roku. Miał starszego brata Franciszka (1798 – po 1850).
W 1832 roku ożenił się w Rząśni z Anną Bedyńską (ur. ok. 1814), z którą miał co najmniej 10 dzieci. Byli to:

</doc>
<doc id="3004571" url="https://pl.wikipedia.org/wiki?curid=3004571" title="Henrik Hajós">
Henrik Hajós

Henrik Hajós (ur. 21 lipca 1886 w Budapeszcie, zm. 30 grudnia 1963 tamże) – węgierski pływak, medalista Olimpiady Letniej 1906 oraz uczestnik Letnich Igrzysk 1908 w Londynie.
Podczas Olimpiady Letniej 1906 zdobył złoto w sztafecie 4 × 250 m stylem dowolnym. Na Letnich Igrzysk 1908 startował w konkurencjach pływackich na 100 m i 400 m stylem dowolnym, lecz odpadł w eliminacjach.
Jest młodszym bratem Alfréda Hajósa.

</doc>
<doc id="3004572" url="https://pl.wikipedia.org/wiki?curid=3004572" title="Örby slott">
Örby slott

Örby slott – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Älvsjö. Graniczy z dzielnicami Östberga, Stureby, Örby, Älvsjö i Liseberg.
Według danych opublikowanych przez gminę Sztokholm, 31 grudnia 2020 r. Örby slott liczyło 1985 mieszkańców. Powierzchnia dzielnicy wynosi 0,67 km².

</doc>
<doc id="3004573" url="https://pl.wikipedia.org/wiki?curid=3004573" title="Örby Slott">
Örby Slott



</doc>
<doc id="3004575" url="https://pl.wikipedia.org/wiki?curid=3004575" title="Itaka (biuro podróży)">
Itaka (biuro podróży)

Itaka – jedno z największych biur podróży w Polsce, założone w 1989 r. Zajmuje się organizacją wczasów i wycieczek objazdowych do ponad 100 krajów świata. Itaka jest członkiem Polskiej Izby Turystyki. Główna siedziba firmy znajduje się w Opolu.

</doc>
<doc id="3004576" url="https://pl.wikipedia.org/wiki?curid=3004576" title="Karabin Beretta ARX 160">
Karabin Beretta ARX 160

ARX-160 – broń opracowana dla Włoskich Sił Zbrojnych i produkowana przez Fabbrica d'Armi Pietro Beretta S.p.A.
Karabin szturmowy ARX 160 został opracowany jako część programu włoskiego żołnierza przyszłości i ma on docelowo zastąpić używane od 1970 roku przez jednostki lądowe Esercito Italiano karabiny Beretta AR70. Produkcja ARX-160 została uruchomiona w 2008 roku.
Karabin występuje w trzech odmianach: subkarabinka z lufą długości 305 mm, karabinka podstawowego z 406-mm lufą i karabinka wyborowego z 406-mm ciężką lufą.

</doc>
<doc id="3004581" url="https://pl.wikipedia.org/wiki?curid=3004581" title="Fishes of the World">
Fishes of the World

Fishes of the World – książka autorstwa Josepha S. Nelsona, stanowiąca standardowe odniesienie – źródło informacji – o systematyce ryb. Pierwsza edycja, wydana przez Wiley-Interscience w Nowym Jorku, ukazała się w 1976. Kolejne edycje wydane zostały przez wydawnictwo John Wiley &amp; Sons: druga w 1984, trzecia w 1994 i ostatnia wydana za życia Nelsona, w marcu 2006 roku.
Edycje 1–4.
Książkę rozpoczyna wprowadzenie do ichtiologii i ogólna charakterystyka ryb (bioróżnorodność, liczebność taksonów, biogeografia, różnorodność siedlisk i znaczenie gospodarcze). Praca zawiera opisy wszystkich wyższych znanych taksonów ryb współcześnie żyjących, do poziomu rodziny, a dla rodzin licznych w gatunki również podrodziny i plemienia. Krótko wspomniane zostały również taksony znane z zapisu kopalnego. Autor zebrał najistotniejsze informacje o każdym z omawianych taksonów: zasięg występowania, zajmowane środowisko, charakterystyczne cechy budowy oraz liczbę znanych gatunków. Opisy większości rodzin wzbogacone zostały rysunkiem obrazującym zarys ciała. Ważniejsze rodzaje i gatunki zostały wymienione, a złożoność wyższych taksonów zwięźle opisana, z wieloma odniesieniami do trudnych punktów.
W czwartej edycji autor uwzględnił szeroko stosowane analizy DNA, zmieniające wiele wcześniejszych klasyfikacji.
Kontynuacja.
W maju 2016 John Wiley &amp; Sons wydał piątą edycję "Fishes of the World". Autorami kolejnej edycji książki są (obok wymienionego na pierwszym miejscu Josepha S. Nelsona) Terry C. Grande i Mark V. H. Wilson. 

</doc>
<doc id="3004584" url="https://pl.wikipedia.org/wiki?curid=3004584" title="Jezioro Utikuma">
Jezioro Utikuma



</doc>
<doc id="3004587" url="https://pl.wikipedia.org/wiki?curid=3004587" title="Malta na Letnich Igrzyskach Olimpijskich 1960">
Malta na Letnich Igrzyskach Olimpijskich 1960

Maltę na Letnich Igrzyskach Olimpijskich 1960 reprezentowało dziesięciu zawodników (sami mężczyźni). Był to czwarty występ reprezentacji Malty na letnich igrzyskach.

</doc>
<doc id="3004590" url="https://pl.wikipedia.org/wiki?curid=3004590" title="Marius Klumperbeek">
Marius Klumperbeek

Marius Pieter Louis Klumperbeek (ur. 7 sierpnia 1938) – holenderski wioślarz (sternik). Brązowy medalista olimpijski z Tokio.
Urodził się na terenie dzisiejszej Indonezji. Zawody w 1964 były jego drugimi igrzyskami olimpijskimi, wcześniej brał udział w igrzyskach w 1960. W 1964 zajął trzecie miejsce w czwórce ze sternikiem.

</doc>
<doc id="3004591" url="https://pl.wikipedia.org/wiki?curid=3004591" title="Rmaich">
Rmaich



</doc>
<doc id="3004593" url="https://pl.wikipedia.org/wiki?curid=3004593" title="Riethoven">
Riethoven

Riethoven – wieś w południowej Holandii, w prowincji Brabancja Północna, w gminie Bergeijk. Według stanu na 1 stycznia 2013 zamieszkiwały ją 2362 osoby. Riethoven od 1810 roku było siedzibą administracyjną gminy o tej samej nazwie. W 1997 roku gmina została włączona w obszar nowo powstałej gminy Bergeijk.
Zabytki.
W miejscowości znajduje się kościół pod wezwaniem Świętego Wilibrorda. Powstanie kościoła datuje się na XV wiek. W 1892 roku został znacznie przebudowany przez Caspara Franssen. Z pierwotnej budowli zachowały się fragmenty ścian i wieża kościelna. W 1930 roku dobudowano dwie nawy boczne. We wnętrzu znajdują się dwa neogotyckie ołtarze, jeden pochodzący z 1903 roku, wykonany przez Jana Custersa. Do 1936 roku w kościele znajdowała się relikwia świętego Willibrorda w postaci kawałka czaszki. Jej autentyczność została potwierdzona przez opactwo w Westmalle w 1853. Mimo że szczątki ukryte były w sejfie, zostały zgrabione i nigdy ich nie odnaleziono.

</doc>
<doc id="3004595" url="https://pl.wikipedia.org/wiki?curid=3004595" title="Malta na Letnich Igrzyskach Olimpijskich 1968">
Malta na Letnich Igrzyskach Olimpijskich 1968

Maltę na Letnich Igrzyskach Olimpijskich 1968 reprezentował jeden zawodnik. Był to piąty występ reprezentacji Malty na letnich igrzyskach.

</doc>
<doc id="3004598" url="https://pl.wikipedia.org/wiki?curid=3004598" title="Mistrzostwa Świata w Lekkoatletyce 2013 - sztafeta 4 x 100 m mężczyzn">
Mistrzostwa Świata w Lekkoatletyce 2013 - sztafeta 4 x 100 m mężczyzn



</doc>
<doc id="3004600" url="https://pl.wikipedia.org/wiki?curid=3004600" title="Szlak im. Arkadego Fiedlera">
Szlak im. Arkadego Fiedlera

 Szlak im. Arkadego Fiedlera - znakowany szlak turystyczny w województwie wielkopolskim.
Szlak ten rozpoczyna się na dworcu PKP Puszczykowo i prowadzi przez największe atrakcje turystyczne w Puszczykowie: brzeg Warty, Muzeum Arkadego Fiedlera, kościół św. Józefa Oblubieńca, stację PKP Puszczykówko oraz cmentarz rzymskokatolicki, gdzie ma swój koniec.

</doc>
<doc id="3004601" url="https://pl.wikipedia.org/wiki?curid=3004601" title="Nadia Nadim">
Nadia Nadim

Nadia Nadim (ur. 2 stycznia 1988 w Kabulu) – duńska futbolistka i lekarka pochodzenia afgańskiego, reprezentantka kraju, uczestniczka Mistrzostw Europy 2009, 2013 i 2017.

</doc>
<doc id="3004604" url="https://pl.wikipedia.org/wiki?curid=3004604" title="Malta na Letnich Igrzyskach Olimpijskich 1972">
Malta na Letnich Igrzyskach Olimpijskich 1972

Maltę na Letnich Igrzyskach Olimpijskich 1972 reprezentowało pięciu zawodników (sami mężczyźni). Był to szósty występ reprezentacji Malty na letnich igrzyskach.
Kolarstwo.
Louis Bezzina, John Magri, Joseph Said, Alfred Tonna – wyścig drużynowy na dochodzenie – 31 miejsce

</doc>
<doc id="3004607" url="https://pl.wikipedia.org/wiki?curid=3004607" title="Shingeki no Kyōjin">
Shingeki no Kyōjin



</doc>
<doc id="3004609" url="https://pl.wikipedia.org/wiki?curid=3004609" title="Most Groszowy">
Most Groszowy

Most Groszowy w Opolu zw. "Zielony mostek", "Most Zakochanych" – most stanowiący przeprawę nad kanałem Młynówka przeznaczony dla pieszych i rowerzystów. Łączy bezpośrednio ul. Mozarta z ul. Piastowską i ul. Strzelców Bytomskich.
Historia.
Most Groszowy został powołany przez władze Opola w 1858 roku. "Komitet upiększania miasta", który planował przejąć wyspę od zamku, rozplanował ulice i wyznaczył działki pod zabudowę willową, a także udostępnił mieszkańcom park zamkowy i park nad Odrą. Ulica Mozarta prowadząca do mostku ze względu na funkcję promenowania była nazywana "Promenadową"'. W XIX wieku głównym miejscem spacerów był znajdujący się na ulicy Krakowskiej trakt. Zachodnia strona ulicy Krakowskiej żartobliwie była nazywana przez mieszkańców Opola "Drogą do małżeństwa" (niem. "Heiratstrottoir"), co później opisał w 1879 roku K. Urbanek z Gliwice we swoich wspomnieniach podczas swojego pobytu w Opolu.
Most Groszowy na Młynówce przeznaczony dla pieszych powstał w 1894 roku. Dwuprzęsłowy most został zbudowany w 1903 roku. Nazwa mostu pochodzi stąd, iż kiedyś za przejście przez most były pobierane opłaty w wysokości jednego grosza. Most został w całości wykonany ręcznie, metalowe elementy mostu są kute ręcznie..
Od 2010 roku Most Groszowy jest podświetlany nocą.

</doc>
<doc id="3004610" url="https://pl.wikipedia.org/wiki?curid=3004610" title="Ak Żoł">
Ak Żoł



</doc>
<doc id="3004611" url="https://pl.wikipedia.org/wiki?curid=3004611" title="Demokratyczno-Liberalna Partia Uzbekistanu">
Demokratyczno-Liberalna Partia Uzbekistanu



</doc>
<doc id="3004612" url="https://pl.wikipedia.org/wiki?curid=3004612" title="Paolo Bussetti">
Paolo Bussetti

Paolo Bussetti – włoski pływak, uczestnik Letnich Igrzysk 1900 w Paryżu, gdzie zajął 7. miejsce na 200 metrów stylem grzbietowym, a w konkurencji 200 metrów stylem dowolnym odpadł w eliminacjach.

</doc>
<doc id="3004617" url="https://pl.wikipedia.org/wiki?curid=3004617" title="Fabio Mainoni">
Fabio Mainoni

Fabio Mainoni (ur. ? w Mediolanie, zm. ?) – włoski pływak, uczestnik Letnich Igrzysk 1900 w Paryżu, gdzie zajął 6. miejsce na 4000 metrów stylem dowolnym.
W 1902 został prezesem Włoskiego Związku Pływackiego.

</doc>
<doc id="3004619" url="https://pl.wikipedia.org/wiki?curid=3004619" title="Wąsaczek żółtoczelny">
Wąsaczek żółtoczelny

Wąsaczek żółtoczelny ("Pogoniulus chrysoconus") – gatunek małego ptaka z rodziny tukanowatych (Ramphastidae). Występuje w Afryce na południe od Sahary.
Nazwa rodzajowa "Pogoniulus" jest zdrobnieniem od nazwy rodzaju "Pogonias" (obecnie "Lybius"), co oznacza „brodaty”. Nazwa gatunkowa "chrysoconus" pochodzi od greckich słów "khrusos" (złoto) oraz "konos" (szczyt hełmu).
Wyróżnia się następujące podgatunki:
Suche zadrzewione tereny, zarośla, nadrzeczne i górskie lasy oraz zadrzewienia na sawannie.
Długość ciała wynosi 10,5–12 cm, zaś masa ciała 8–20 g. Długość dzioba wynosi 13 mm, skrzydła 61 mm, ogona 33 mm, zaś skoku 14 mm. Dziób czarny. Czoło żółte, oddzielone czarno od dzioba. Wierzch głowy czarny w białe plamki, podobnie jak i kark. Paski policzkowy, przyżuchwowy i podbródkowy czarne. Pozostała część głowy biała. Gardło, pierś i brzuch jasnożółte, lecz pióra u nasady szare. Pokrywy skrzydłowe żółto-biało-czarne, zaś lotki ciemnoszare, żółto i biało obrzeżone. Sterówki również ciemnoszare, z jasnożółtymi obrzeżeniami.
Żywi się owocami i owadami. Na terenach żerowania agresywny.
Gniazdo stanowi dziupla w martwym pniu o szerokości wejścia ok. 10 cm. Niekiedy gniazdo jest przejmowane przez głowaczki białolice ("Tricholaema leucomelas"). W lęgu 2–4 jaja. W inkubacji biorą udział oba ptaki z pary, lecz nie jest znany jej czas. Młode opuszczają gniazdo po 4 tygodniach od wyklucia.
IUCN uznaje wąsaczka żółtoczelnego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako szeroko rozpowszechniony i pospolity. Trend liczebności populacji jest uznawany przez BirdLife International za stabilny ze względu na brak istotnych zagrożeń.

</doc>
<doc id="3004622" url="https://pl.wikipedia.org/wiki?curid=3004622" title="Andijk">
Andijk

Andijk - wieś i była gmina nad jeziorem IJsselmeer, od 1 stycznia 2011 administracyjnie należy do gminy Medemblik.
Nazwa "Andijk" pochodzi od holenderskiego "aan de dijk" (na grobli).
Historia.
W 1667 został zbudowany we wsi kościółek.
1 stycznia 1812 na mocy cesarskiego dekretu Andijk stał się samodzielną gminą. Po reorganizacji w 1869 zachodnia część miasteczka została przyłączona do Wervershoof.
Podczas II wojny światowej, w nocy 25/26 czerwca 1942 r. w Andijk rozbił się brytyjski bombowiec Vickers Wellington IC T2612-H z polską załogą w składzie ppor. pil. Maksymilian Niemczyk, por. obs. Zygmunt Wieczorek, kpr. r/op. Aleksander Rożdżyński, kpr/bom. Stanisław Wolski i st. szer. strz. Włodzimierz Jerzy Mikoś. Załoga ta kończąc cykl szkoleniowy w 18. Operational Training Unit w Bramcote została wyznaczona do udziału w nocnym nalocie „1000 bombowców”  na niemiecki ośrodek przemysłowy w Bremie. Podczas dolotu nad cel ich samolot został ostrzelany i uszkodzony przez niemiecki nocny myśliwiec. Próbując powrócić najkrótszą drogą do Bramcote rozbił się w miejscowości Andijk w północnej Holandii. Wszyscy członkowie załogi zginęli i ostatecznie zostali pochowani na alianckim cmentarzu wojennym w mieście Bergen (Bergen General Cemetery).
W dniu 25 czerwca 2010 roku w miejscu śmierci polskich lotników odsłonięto pamiątkowy pomnik.    
Gospodarka.
Gleby na terenie wsi są żyzne i nadają się do upraw kalafiora, cebuli i ziemniaka oraz pod ogrodnictwo. Istnieje tu parę dużych zakładów przetwórstwa. Produkowane są tu żarówki. Andijk jest również ważnym dostawcą wody pitnej dla całego regionu. Głównym źródłem dochodów jest turystyka z powodu możliwości uprawiania sportów wodnych i organizacji kempingów.

</doc>
<doc id="3004623" url="https://pl.wikipedia.org/wiki?curid=3004623" title="Arowana czarna">
Arowana czarna



</doc>
<doc id="3004625" url="https://pl.wikipedia.org/wiki?curid=3004625" title="Short track na Zimowych Igrzyskach Azjatyckich 2007">
Short track na Zimowych Igrzyskach Azjatyckich 2007

Short track na Zimowych Igrzyskach Azjatyckich 2007 rozegrany został w chińskim mieście Changchun. Zarówno kobiety, jak i mężczyźni, rywalizowali w czterech konkurencjach.
Short track w programie tych zawodów pojawił się szósty raz.

</doc>
<doc id="3004629" url="https://pl.wikipedia.org/wiki?curid=3004629" title="Sabá">
Sabá

Sabá – gmina ("municipio") w północnym Hondurasie, w departamencie Colón. W 2010 roku zamieszkana była przez ok. 26 tys. mieszkańców. Siedzibą administracyjną jest Sabá.
Położenie.
Gmina położona jest w zachodniej części departamentu. Graniczy z 4 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3004631" url="https://pl.wikipedia.org/wiki?curid=3004631" title="Herman de By">
Herman de By

Herman de By (ur. 16 lutego 1873 w Rotterdamie, zm. 24 lutego 1961 tamże) – holenderski pływak, uczestnik Letnich Igrzysk 1900 w Paryżu.
Startował w konkurencji pływackiej na dystansie 200 metrów stylem dowolnym, lecz odpadł w eliminacjach.
Planował wystartować na igrzyskach w 1908 jako bokser, lecz przeszkodziła w tym kontuzja nadgarstka. Trzecim uprawianym przez niego sportem było wioślarstwo, które trenował do końca jego życia.

</doc>
<doc id="3004632" url="https://pl.wikipedia.org/wiki?curid=3004632" title="Ragnar Östberg">
Ragnar Östberg

Ragnar Östberg (ur. 14 lipca 1866 w Sztokholmie, zm. 5 lutego 1945 tamże) – szwedzki architekt, czołowy przedstawiciel szwedzkiego stylu narodowo-romantycznego w architekturze.
Życiorys.
Studiował w Królewskim Instytucie Technicznym i Królewskiej Akademii Sztuki w Sztokholmie. W pierwszym okresie projektował głównie domy prywatne. Przełomem było otrzymanie zamówienia na wykonanie projektu nowego ratusza w Sztokholmie.

</doc>
<doc id="3004636" url="https://pl.wikipedia.org/wiki?curid=3004636" title="Kenneth McMillan">
Kenneth McMillan

Kenneth McMillan (ur. 2 lipca 1932 w Nowym Jorku; zm. 8 stycznia 1989 w Santa Monica) – amerykański aktor filmowy i telewizyjny.

</doc>
<doc id="3004637" url="https://pl.wikipedia.org/wiki?curid=3004637" title="Park im. Stanisława Staszica w Łodzi">
Park im. Stanisława Staszica w Łodzi

Park im. Stanisława Staszica w Łodzi – łódzki park położony w obrębie ulic Narutowicza, Uniwersyteckiej, Jaracza i Wierzbowej na obszarze dawnej dzielnicy Śródmieście.
Historia.
Park powstał w 1901 jako czwarty park miejski w Łodzi. Początkowo park określano jako Ogród na Dzielnej lub park miejski Przy Dzielnej – obecną nazwę otrzymał w 1918.
W 1912 z okazji Wystawy Rzemieślniczo-Przemysłowej w parku powstał Pomnik Pracy („symbol miasta pracy”), a po nadaniu parkowi imienia Stanisława Staszica, wzniesiono w nim pomnik patrona sfinansowany przez Stowarzyszenie Techników – oba pomniki zostały zniszczone w czasie II wojny światowej. Nowy pomnik Staszica autorstwa Kazimierza Karpińskiego odsłonięto w 1984 (od strony ul. Narutowicza), podczas trwania Kongresu Techników Naczelnej Organizacji Technicznej. Stanisław Staszic jest uznawany przez łodzian za jednego z „ojców miasta” – ludzi, którzy szczególnie przysłużyli się rozwojowi Łodzi.
W 1912 w parku zbudowano również muszlę koncertową – przerobioną następnie na letni teatr (budynek nie istnieje).
W latach 1930–1931 park został w niewielkim stopniu przebudowany zgodnie z projektem Stefana Rogowicza, ówczesnego dyrektora Plantacji Miejskich. Po II wojnie światowej powierzchnia parku uległa zmniejszeniu w czasie poszerzania ul. Uniwersyteckiej. W 1994 została dokonana szczegółowa konserwacja drzew w parku.
W parku znajdują się cztery drzewa i dwa głazy narzutowe ustanowione pomnikami przyrody.
W 1992 park został wpisany do rejestru zabytków.
Obok parku, przy ul. Narutowicza 68 usytuowany jest zabytkowy budynek dawnej szkoły Zgromadzenia Kupców.

</doc>
<doc id="3004638" url="https://pl.wikipedia.org/wiki?curid=3004638" title="Santa Fé">
Santa Fé

Santa Fé – gmina ("municipio") w północnym Hondurasie, w departamencie Colón. W 2010 roku zamieszkana była przez ok. 6,8 tys. mieszkańców. Siedzibą administracyjną jest Santa Fé.
Położenie.
Gmina położona jest w północno-zachodniej części departamentu. Graniczy z 2 gminami:
Od północy obszar ogranicza Morze Karaibskie.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3004641" url="https://pl.wikipedia.org/wiki?curid=3004641" title="Richard von Foregger (chemik)">
Richard von Foregger (chemik)

Richard von Foregger (ur. 27 czerwca 1872 w Wiedniu, zm. 18 stycznia 1960 w Roslyn) – amerykański chemik i przedsiębiorca pochodzenia austriackiego, w młodości pływak, uczestnik letnich igrzysk olimpijskich w 1900 w Paryżu.
Życiorys.
Urodził się w Wiedniu. Jego ojciec, również nazywający się Richard von Foregger, był adwokatem, a w latach 1873–1897 posłem do austriackiej Rady Państwa. Von Foregger ukończył studia chemiczne na Uniwersytecie Ludwika i Maksymiliana w Monachium, a następnie na Uniwersytecie w Stuttgarcie. Uzyskał stopień doktora chemii na Uniwersytecie w Bernie w 1896. Następnie pracował w Rosji przy budowie kolei transsyberyjskiej i w Stanach Zjednoczonych w General Electric.
W 1900 został wysłany jako przedstawiciel General Electric na wystawę światową do Paryża. Wówczas wziął udział w igrzyskach olimpijskich, w pływaniu na dystansie 200 metrów stylem dowolnym, lecz odpadł w eliminacjach z czasem 4:32,0.
W 1902 powrócił do Stanów Zjednoczonych i pracował dla przedsiębiorstw chemicznych, m.in. opracowując metodę wytwarzania nadtlenków cynku i magnezu. Od 1906 zainteresował się konstruowaniem urządzeń ratujących życie. Wynalazł przenośny generator tlenu, a następnie pracował przy tworzeniu i udoskonalaniu innych urządzeń anestezjologicznych. W 1910 roku przyjął obywatelstwo amerykańskie. a w 1914 założył własne przedsiębiorstwo produkujące aparaturę do znieczulania, które istniało po jego śmierci do 1984.

</doc>
<doc id="3004642" url="https://pl.wikipedia.org/wiki?curid=3004642" title="Francuskie Wojska Lądowe">
Francuskie Wojska Lądowe



</doc>
<doc id="3004646" url="https://pl.wikipedia.org/wiki?curid=3004646" title="Texier">
Texier

Texier – francuski pływak, uczestnik Letnich Igrzysk 1900 w Paryżu.
Na igrzyskach startował na 200, 1000 i 4000 metrów stylem dowolnym oraz 200 metrów stylem grzbietowym. We wszystkich z nich odpadł w pierwszej rundzie.

</doc>
<doc id="3004649" url="https://pl.wikipedia.org/wiki?curid=3004649" title="Paul Peyrusson">
Paul Peyrusson

Paul Peyrusson (ur. 27 kwietnia 1881 w Limoges, zm. 16 września 1914 w Montfaucon-d’Argonne) – francuski pływak, uczestnik Letnich Igrzysk 1900 w Paryżu.
Na igrzyskach startował na 200 metrów stylem dowolnym i 200 metrów stylem grzbietowym, lecz w obu konkurencjach odpadł w pierwszej rundzie. Wziął udział również w pływaniu podwodnym, gdzie zajął 9. miejsce.
Zginął na początku I wojny światowej.

</doc>
<doc id="3004651" url="https://pl.wikipedia.org/wiki?curid=3004651" title="De Romand">
De Romand

de Romand – francuski pływak, uczestnik Letnich Igrzysk 1900 w Paryżu.
Na igrzyskach zajął 6. miejsce na 200 metrów stylem grzbietowym oraz 4. miejsce w pływaniu podwodnym. W konkurencji 4000 metrów stylem dowolnym odpadł w pierwszej rundzie.

</doc>
<doc id="3004652" url="https://pl.wikipedia.org/wiki?curid=3004652" title="Mistrzostwa Polski Par Klubowych na Żużlu 1982">
Mistrzostwa Polski Par Klubowych na Żużlu 1982

Mistrzostwa Polski Par Klubowych na Żużlu 1982 – zawody żużlowe, mające na celu wyłonienie medalistów mistrzostw Polski par klubowych w sezonie 1982. Rozegrano eliminację dla klubów drugoligowych, dwa turnieje półfinałowe oraz finał, w którym zwyciężyli zawodnicy Falubazu Zielona Góra.

</doc>
<doc id="3004653" url="https://pl.wikipedia.org/wiki?curid=3004653" title="Wervershoof">
Wervershoof

Wervershoof – wieś w północno-zachodniej Holandii, w prowincji Holandia Północna, w gminie Medemblik. Do stycznia 2011 roku wieś stanowiła siedzibę administracyjną gminy o tej samej nazwie. Wraz z gminą Andijk została włączona w obszar gminy Medemblik.
Istnieje wiele wersji na temat pochodzenia nazwy "Wervershoof". Niektórzy mieszkańcy twierdzą, że pochodzi ona od św. Werenfrida (Werenfried van Elst), który w 690 roku głosił na tym terenie kazania i przez pewien czas zamieszkiwał w jednym z tamtejszych domów. Jemu również został poświęcony kościół.

</doc>
<doc id="3004654" url="https://pl.wikipedia.org/wiki?curid=3004654" title="Fumouze">
Fumouze

Fumouze – francuski pływak, uczestnik Letnich Igrzysk 1900 w Paryżu.
Na igrzyskach startował w konkurencjach pływackich: 1000 i 4000 metrów stylem dowolnym oraz 200 metrów stylem grzbietowym. We wszystkich z nich odpadł w pierwszej rundzie.

</doc>
<doc id="3004656" url="https://pl.wikipedia.org/wiki?curid=3004656" title="Lué">
Lué

Lué – francuski pływak, uczestnik Letnich Igrzysk 1900 w Paryżu.
Na igrzyskach startował w konkurencjach pływackich: 1000 i 4000 metrów stylem dowolnym oraz 200 metrów stylem grzbietowym. We wszystkich z nich odpadł w pierwszej rundzie.

</doc>
<doc id="3004658" url="https://pl.wikipedia.org/wiki?curid=3004658" title="Lapostolet">
Lapostolet

Lapostolet – francuski pływak, uczestnik Letnich Igrzysk 1900 w Paryżu.
Na igrzyskach startował w konkurencjach pływackich: 1000 metrów stylem dowolnym i 200 metrów stylem grzbietowym, lecz w obu z nich odpadł w pierwszej rundzie.

</doc>
<doc id="3004663" url="https://pl.wikipedia.org/wiki?curid=3004663" title="Roar">
Roar

Roar – pierwszy singiel amerykańskiej piosenkarki Katy Perry, promujący jej czwarty album, zatytułowany "Prism". Singel swoją premierę miał 10 sierpnia 2013 roku. Twórcami tekstu utworu są Katy Perry, Lukasz Gottwald, Max Martin, Bonnie McKee oraz Henry Walter, natomiast jego produkcją zajęli się Dr. Luke, Martin i Cirkut.
„Roar” pod względem muzycznym łączy w sobie przede wszystkim muzykę pop. Utwór otrzymał mieszane recenzje od krytyków muzycznych; wielu doceniało jego ogólną produkcję, podczas gdy inni uważali, że jego tekst nie wnosi nic nowego, tzw. „cliché”. Piosenka odniosła sukces komercyjny, stając się ósmym „numerem jeden” Perry na "Billboard" Hot 100, a także trafiła na szczyt w Australii, Kanadzie, Irlandii, Nowej Zelandii i Wielkiej Brytanii. Utwór był notowany w pierwszej piątce w większości międzynarodowych list, w tym we Francji, Niemczech, Włoszech, Japonii i Szwajcarii.
Aby promować piosenkę Perry wykonywanała m.in. przy Brooklyn Bridge na gali zamknięcia MTV Video Music Awards 2013, "The X Factor Australia", pod koniec października 2013 roku w Sydney Opera House oraz w niemieckim serialu "Schlag den Raab". Utwór został użyty do ścieżki dźwiękowej serialu "Glee".
Teledysk przedstawia Perry, która przeżyła katastrofę samolotu i próbuje przystosować się do życia w dżungli, wśród dzikich zwierząt. Reżyserami wideo zostali Grady Hall i Mark Kudsi. Klip zdobył ogólnie mieszane recenzje od krytyków muzycznych. Piosenka została nominowana do Nagrody Grammy w kategorii "Song of the Year" i "Best Pop Solo Performance". „Roar” sprzedano w 6,2 miliona egzemplarzy w Stanach Zjednoczonych, ponad 1 miliona w Wielkiej Brytanii, a 9,9 miliona egzemplarzy na całym świecie.

</doc>
<doc id="3004668" url="https://pl.wikipedia.org/wiki?curid=3004668" title="Lista akronimów przed nazwami okrętów">
Lista akronimów przed nazwami okrętów



</doc>
<doc id="3004670" url="https://pl.wikipedia.org/wiki?curid=3004670" title="Prema Powerteam">
Prema Powerteam

Prema Powerteam – włoski zespół wyścigowy, założony w 1984 przez Angelo Rosina i Giorgio Piccolo. Obecnie ekipa startuje w Europejskim Pucharze Formuły Renault 2.0, Alpejskiej Formule Renault 2.0, Formule Abarth oraz w Europejskiej Formule 3. W przeszłości zespół pojawiał się także na starcie w Formule Renault 3.5, Włoskiej Formule Renault, Włoskiej Formule 3 oraz w Formule 3 Euro Series.
Starty.
Europejski Puchar Formuły Renault 2.0.
† – zawodnik nie był liczony do klasyfikacji końcowej.
Formuła 3 Euro Series.
† – Zawodnik nie był liczony do klasyfikacji.

</doc>
<doc id="3004671" url="https://pl.wikipedia.org/wiki?curid=3004671" title="Filaret (Linczewski)">
Filaret (Linczewski)

Filaret, imię świeckie Andriej Konstantinowicz Linczewski (ur. 22 lipca 1873 w guberni kijowskiej, zm. 21 listopada 1941) - rosyjski biskup prawosławny.
Wykształcenie teologiczne zdobył w Kijowskiej Akademii Duchownej (dyplom końcowy w 1897). Po jej ukończeniu był nauczycielem szkół parafialnych, a następnie od 1914-1920, już po przyjęciu święceń kapłańskich, wykładowcą seminariów duchownych. W latach 1922-1923 pełnił obowiązki proboszcza nieznanej parafii. 
Chirotonię biskupią przyjął 2 grudnia 1923. Został wówczas wikariuszem eparchii kijowskiej z tytułem biskupa czerkaskiego i czehryńskiego. W 1925 aresztowany w Kijowie, opuścił więzienie po miesiącu. Ponownie został uwięziony we wrześniu roku następnego, po czym od listopada 1926 przez dwa lata znajdował się w Kudymkarze (ob. obwód permski) na zesłaniu.
Po powrocie do Ukraińskiej SRR został biskupem winnickim, wikariuszem eparchii podolskiej i bracławskiej, pozostawał nim od 1932 do 1933. W 1934 był krótko wikariuszem eparchii kijowskiej z tytułem arcybiskupa humańskiego, po czym objął katedrę wołyńską i żytomierską. Nielubiany przez duchowieństwo, które traktował wyjątkowo surowo, stale żył w Kijowie, zaś kierowanie funkcjonującymi jeszcze strukturami cerkiewnymi w Żytomierzu pozostawił w rękach biskupa Maksyma (Rubierowskiego), który był ordynariuszem eparchii wołyńskiej w r. 1929. W czerwcu 1937 został aresztowany. Zmarł cztery lata później, nie odzyskawszy wolności.
Jego symboliczny nagrobek (z podanym jedynie imieniem świeckim) znajduje się na Cmentarzu Zwierzynieckim w Kijowie.

</doc>
<doc id="3004674" url="https://pl.wikipedia.org/wiki?curid=3004674" title="Włodzimierz Kurec">
Włodzimierz Kurec

Włodzimierz Kurec ps. "Wołodja" (ur. 4 maja 1909 w Kopianach na Litwie, zm. 15 lipca 1972 w Lubece) – polski, wileński pilot, kierowca rajdowy i przemysłowiec . Syn Grzegorza Kureca.
Kurec znany był z dużej nadwagi (według różnych źródeł ważył 150–200 kg), która znacząco utrudniała mu zarówno udział w rajdach samochodowych (jego Ford miał specjalnie wzmocnione resory) jak i zawodach lotniczych. Jego egzemplarz RWD-8 producenci przystosowali poszerzając kabinę oraz montując jedno tylko siedzenie. Powodowało to szereg komplikacji – między innymi fakt, że nie mógł zabrać na pokład nawigatora, przez co musiał, oprócz sterowania, wykonywać także jego obowiązki.
Przygodę z lotnictwem rozpoczął w 1933 roku. Witold Rychter opisuje, że Kurec bardzo chciał doświadczyć podniebnej podróży, toteż postanowił mu w tym pomóc. Wyciągnął swój RWD-5 i z pomocą mechaników pomógł wpakować się „Wołodii” na tylne siedzenie. Po wzbiciu się, nie bez trudu, nad ziemię Kurec mógł co prawda tylko obracać głową, ale samo przeżycie lotu bardzo go podekscytowało. "Zaraz po wylądowaniu oświadczył, że jeszcze tego samego dnia zamówi sobie samolot u «Erwudziaków», a już następnego dnia zapisze się na kurs pilotażu w swym Aeroklubie Wileńskim". Postanowienie wydało się Rychterowi komiczne, ale Kurec mimo przeciwności losu dopiął swego i ukończył kurs uzyskując licencję pilota.
Brał udział w licznych zawodach, m.in. w Zjeździe Gwiaździstym (pierwsza nagroda za przebycie największej liczby kilometrów i srebrna plakieta), Międzynarodowym Rajdzie Automobilklubu Polski (3. miejsce), Krajowych Zawodach Lotniczych w 1937 i 1938 roku (już jako szef zespołu wileńskiego).
W czasie wojny przez krótki okres sprawował funkcję zarządcy fabryki w Grzegorzewie, założonej przez swojego ojca, który zaginął wówczas bez wieści. W 1944 roku wyemigrował na stałe do Niemiec, skąd pochodziła jego matka.
W 1939 roku został odznaczony Srebrnym Krzyżem Zasługi za udział w rozwoju sportu lotniczego.

</doc>
<doc id="3004680" url="https://pl.wikipedia.org/wiki?curid=3004680" title="Kościół św. Barbary w Jaworze">
Kościół św. Barbary w Jaworze

Kościół pomocniczy św. Barbary – kościół pomocniczy w mieście Jawor, położony przy ulicy Lipowej, obecnie kaplica pogrzebowa.
Historia.
Pierwsze wzmianki o istnieniu w tym miejscu świątyni chrześcijańskiej pod wezwaniem św. Barbary, pochodzą z połowy XIII wieku, gdy proboszcz Bartłomiej odprawił nabożeństwo żałobne w pierwszą rocznicę śmierci Henryka II Pobożnego w bitwie pod Legnicą. Oznaczałoby to, że była to pierwsza świątynia w Jaworze, przed kościołem św. Marcina. Później służyła jako kaplica szpitalna oraz, w latach 1564-1651 (gdy kościołem św. Marcina gospodarowała gmina ewangelicka) jako magazyn.
W 1776 kaplica spłonęła podczas pożaru, który strawił dwie trzecie miasta. W 1786 roku budowlę odbudowano, nadając jej obecny kształt. W latach 1846-1944 pełniła funkcję kaplicy pogrzebowej dla mniejszości katolickiej Jawora. Aktualnie kościół należy do parafii św Marcina, jego ostatni remont odbył się w 1987 roku i od tego czasu pełni funkcję kaplicy pogrzebowej.
Architektura.
Kościół jest budowlą jednonawową, zbudowaną na planie prostokąta. Fasada składa się z dwóch kondygnacji: dolnej, sięgającej do stropu, w której znajduje się nisza z figurą św. Barbary, oraz górnej, którą wieńczy szczyt udekorowany pilastrami i gzymsami.
Najcenniejszym elementem wyposażenia jest 3-kondygnacyjny ołtarz renesansowy.

</doc>
<doc id="3004681" url="https://pl.wikipedia.org/wiki?curid=3004681" title="Anne-Marie Quist">
Anne-Marie Quist

Johanne Maria "Anne-Marie" Quist (ur. 26 grudnia 1957), holenderska wioślarka. Brązowa medalistka olimpijska z Los Angeles.
Zawody w 1984 były jej jedynymi igrzyskami olimpijskimi. Zajęła, pod nieobecność sportowców z części Bloku Wschodniego, trzecie miejsce w ósemce. Płynęła również w czwórce ze sternikiem (piąte miejsce).

</doc>
<doc id="3004685" url="https://pl.wikipedia.org/wiki?curid=3004685" title="Osteoglossum">
Osteoglossum

Osteoglossum – rodzaj słodkowodnych ryb kostnojęzykoształtnych z rodziny kostnojęzykowych (Osteoglossidae).
Występowanie.
Ameryka Południowa.
Cechy charakterystyczne.
10–17 promieni branchiostegalnych. 42–57 miękkich promieni w płetwie grzbietowej. Występują wąsiki podbródkowe. Samce są pyszczakami.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Osteoglossum bicirrhosum".

</doc>
<doc id="3004686" url="https://pl.wikipedia.org/wiki?curid=3004686" title="Reid Motorsport">
Reid Motorsport

Reid Motorsport – brytyjski zespół startujący w wyścigach samochodowych, którego założycielem jest Anthoniego Reida. Zespół powstał w 2009 roku po rekonstrukcji byłej ekipy Ultimate Motorsport. Obecnie startuje jedynie w Europejskim Pucharze Formuły Renault 2.0, jednak w przeszłości pojawił się na starcie Superleague Formula.
Starty.
Europejski Puchar Formuły Renault 2.0.
† – zawodnik nie był liczony do klasyfikacji końcowej.

</doc>
<doc id="3004690" url="https://pl.wikipedia.org/wiki?curid=3004690" title="Mark Burdett Motorsport">
Mark Burdett Motorsport

Mark Burdett Motorsport – brytyjski zespół wyścigowy, założony w 1994 przez Marka Burdetta, który wciąż jest dyrektorem zespołu. Obecnie ekipa startuje w Północnoeuropejskim Pucharze Formuły Renault 2.0. W przeszłości zespół pojawiał się także na starcie w Europejskim Pucharze Formuły Renault 2.0, Brytyjskiej Formule Renault, Brytyjskiej Formule Renault BARC, oraz w Brytyjskiej Formule BMW.
Starty.
Europejski Puchar Formuły Renault 2.0.
† – Kierowca/Zespół nie był zaliczany do klasyfikacji.

</doc>
<doc id="3004691" url="https://pl.wikipedia.org/wiki?curid=3004691" title="Samorozwiązanie Sejmu">
Samorozwiązanie Sejmu



</doc>
<doc id="3004694" url="https://pl.wikipedia.org/wiki?curid=3004694" title="Skrócenie kadencji Sejmu">
Skrócenie kadencji Sejmu

Skrócenie kadencji Sejmu – uchwała Sejmu bądź postanowienie Prezydenta Rzeczypospolitej skracające konstytucyjną 4-letnią kadencję Sejmu, skutkujące jednocześnie skróceniem kadencji Senatu i prowadzące do przeprowadzenia przedterminowych wyborów parlamentarnych.
Skrócenie kadencji Sejmu w Konstytucji RP.
Uchwała Sejmu.
Według Konstytucji z 1997 Sejm może skrócić swoją kadencję uchwałą podjętą większością co najmniej 2/3 głosów ustawowej liczby posłów (tj. minimum 307 głosami na 460 posłów). Przegłosowanie takiej uchwały równoznaczne jest ze skróceniem kadencji Senatu. Po samorozwiązaniu się Sejmu Prezydent RP zarządza wybory i wyznacza ich datę na dzień przypadający nie później niż w ciągu 45 dni od dnia przegłosowania skrócenia kadencji Sejmu.
Postanowienie Prezydenta RP.
Zgodnie z art. 98 ust. 4 Prezydent RP może zarządzić (w formie postanowienia) skrócenie kadencji Sejmu po zasięgnięciu niemających wiążącego charakteru opinii Marszałka Sejmu i Marszałka Senatu wyłącznie w wypadkach określonych w Konstytucji.
W aktualnym stanie prawnym istnieją dwie sytuacje, w których dopuszczono taką decyzję Prezydenta:
Decyzja taka dla swojej ważności nie wymaga kontrasygnaty ze strony premiera.
Skutki skrócenia kadencji.
Podjęcie decyzji o skróceniu kadencji nie powoduje zmian w zakresie obowiązków i uprawnień parlamentu. Sejm i Senat mają prawo zbierać się na posiedzenia, uchwalać ustawy oraz wykonywać swoje funkcje kontrolne. Zakończenie dotychczasowych kadencji następuje w przeddzień pierwszego posiedzenia nowo wybranego Sejmu.
W przypadku skrócenia kadencji Prezydent RP ma obowiązek zarządzić wybory do Sejmu i Senatu, wyznaczając ich datę na dzień przypadający nie później niż w ciągu 45 dni od dnia zarządzenia skrócenia kadencji Sejmu. Pierwsze posiedzenie nowo wybranego Sejmu powinien zwołać nie później niż na 15 dzień po dniu przeprowadzenia wyborów.
Skrócenie kadencji a rozwiązanie Sejmu.
W polskich mediach często dochodzi do mylenia pojęć skrócenie kadencji Sejmu z jego rozwiązaniem lub samorozwiązaniem. Zgodnie z Konstytucją RP z 1997 roku zarówno Sejm, jak i Prezydent RP, mają prerogatywy jedynie do skrócenia kadencji. Ustawa zasadnicza nie daje możliwości rozwiązania Sejmu.
Głosowania nad skróceniem kadencji Sejmu od 1997 r..
Ponadto uchwałą Sejmu PRL X kadencji z 9 marca 1991 Sejm skrócił swoją kadencję z zastrzeżeniem terminu jej końca na dzień poprzedzający dzień przeprowadzenia nowych wyborów.

</doc>
<doc id="3004697" url="https://pl.wikipedia.org/wiki?curid=3004697" title="Straż Marszałkowska (kancelaria sejmu)">
Straż Marszałkowska (kancelaria sejmu)



</doc>
<doc id="3004700" url="https://pl.wikipedia.org/wiki?curid=3004700" title="Pole Services">
Pole Services



</doc>
<doc id="3004701" url="https://pl.wikipedia.org/wiki?curid=3004701" title="Keerbergs Transport Racing">
Keerbergs Transport Racing



</doc>
<doc id="3004703" url="https://pl.wikipedia.org/wiki?curid=3004703" title="Eydie Gorme">
Eydie Gorme



</doc>
<doc id="3004707" url="https://pl.wikipedia.org/wiki?curid=3004707" title="Antonio Sersale">
Antonio Sersale

Antonio Sersale (ur. 25 czerwca 1702 w Sorrento, zm. 24 czerwca 1775 w Neapolu) – włoski duchowny katolicki, kardynał, arcybiskup Neapolu.
Życiorys.
26 maja 1725 przyjął święcenia kapłańskie. 9 września 1743 został wybrany arcybiskupem Brindisi. Sakrę biskupią otrzymał 29 września 1743 w Neapolu z rąk kardynała Giuseppe Spinelliego. 16 listopada 1750 przeszedł na arcybiskupstwo Tarentu. 11 lutego 1754 objął stolicę metropolitalną Neapolu, na której pozostał już do śmierci. 22 kwietnia 1754 Benedykt XIV wyniósł go do godności kardynalskiej z tytułem prezbitera Santa Pudenziana. Brał udziału w konklawe wybierających Klemensa XIII, Klemensa XIV i Piusa VI.

</doc>
<doc id="3004708" url="https://pl.wikipedia.org/wiki?curid=3004708" title="Antonino Sersale">
Antonino Sersale



</doc>
<doc id="3004710" url="https://pl.wikipedia.org/wiki?curid=3004710" title="Zbiór kukurydzy metodą CCM">
Zbiór kukurydzy metodą CCM



</doc>
<doc id="3004713" url="https://pl.wikipedia.org/wiki?curid=3004713" title="Luís Carlos">
Luís Carlos

Luís Carlos Eneas da Conceição Lima (ur. 15 czerwca 1987 w Itaberabie) – brazylijski piłkarz występujący na pozycji pomocnika w cypryjskim klubie Doksa Katokopia. Wychowanek Fortalezy, w swojej karierze grał także w takich zespołach jak Santo André, Alagoano, Gama, Noroeste, América, Poços de Caldas, Gil Vicente, Zawisza Bydgoszcz, Korona Kielce, Moreirense FC, Zagłębie Lubin i União Madeira. Posiada także obywatelstwo portugalskie.

</doc>
<doc id="3004714" url="https://pl.wikipedia.org/wiki?curid=3004714" title="Elektroodpady">
Elektroodpady

Elektroodpady – grupa odpadów obejmująca zużyty sprzęt elektryczny i elektroniczny. Do elektroodpadów zalicza się elektryczne urządzenia gospodarstwa domowego, sprzęt teleinformatyczny, telekomunikacyjny, audiowizualny, oświetleniowy i medyczny, narzędzia elektryczne i elektroniczne, automaty, czujniki, urządzenia pomiarowe itp. Elektroodpady nie mogą być wyrzucane łącznie z innymi odpadami, ponieważ zawierają substancje szkodliwe oraz trujące. Zasady postępowania z elektroodpadami i prowadzenia ich odzysku regulowane są przez przepisy krajowe i unijne.
Grupy i rodzaje elektroodpadów.
W załączniku nr 6 do ustawy z dnia 11 września 2015 r. o zużytym sprzęcie elektrycznym i elektronicznym () wyróżnione zostało 10 grup, na które dzielą się wszelkiego rodzaju urządzenia:
1. Wielkogabarytowe urządzenia gospodarstwa domowego
2. Małogabarytowe urządzenia gospodarstwa domowego
3. Sprzęt teleinformatyczny i telekomunikacyjny
Scentralizowane przetwarzanie danych:
Komputery osobiste:
4. Sprzęt audiowizualny
5. Sprzęt oświetleniowy
6. Narzędzia elektryczne i elektroniczne, z wyjątkiem wielkogabarytowych, stacjonarnych narzędzi przemysłowych
7. Zabawki, sprzęt rekreacyjny i sportowy
8. Wyroby medyczne, z wyjątkiem wszystkich wszczepianych i skażonych produktów
9. Przyrządy do nadzoru i kontroli
10. Automaty do wydawania
Zgodnie z najnowszą Dyrektywą Parlamentu Europejskiego i Rady 2012/19/UE z dnia 4 lipca 2012 r. od dnia 15 sierpnia 2018 r. nowy podział na 6 grup będzie wyglądał następująco:
1. Sprzęt działający na zasadzie wymiany temperatury 
2. Ekrany, monitory i sprzęt zawierający ekrany o powierzchni większej niż 100 cm
3. Lampy
4. Sprzęt wielkogabarytowy
5. Sprzęt małogabarytowy
6. Małogabarytowy sprzęt informatyczny i telekomunikacyjny (żaden z zewnętrznych wymiarów nie przekracza 50 cm)
Substancje szkodliwe znajdujące się w elektroodpadach.
Odpady elektroniczne zawierają liczne substancje szkodliwe oraz trujące, które po wydostaniu się z uszkodzonego sprzętu: lodówki, pralki, komputera, świetlówki czy innego urządzenia elektronicznego łatwo przenikają do gleby, wód gruntowych i powietrza. Może to powodować zanieczyszczenie środowiska naturalnego, stanowiąc tym samym zagrożenie dla zdrowia ludzi i zwierząt.
Sytuacja prawna w Polsce.
Postępowanie z elektroodpadami.
Zgodnie z obowiązującą Ustawą z dnia 11 września 2015 r. o zużytym sprzęcie elektrycznym i elektronicznym () nie wolno wyrzucać elektroodpadów do zwykłego śmietnika. Grozi za to kara grzywny do 5 000 złotych. Na sprzętach elektronicznych i elektrycznych umieszczany jest zazwyczaj znak przekreślonego kosza ZSEE, który informuje o zakazie wyrzucania elektroodpadów do zwykłego pojemnika.
Wprowadzający sprzęt tj. sprzedawcy detaliczni i hurtowi sprzedając nowy sprzęt mają obowiązek nieodpłatnie przyjąć od swojego klienta zużyty sprzęt elektryczny i elektroniczny (ZSEE), który jest tego samego rodzaju i w takiej samej ilości (stosunek 1:1 tj. zużyta pralka za nową pralkę). Posiadacz zużytego, zepsutego sprzętu może oddać go do specjalnych punktów zbiórki ZSEE działających w ramach gminnych jednostek organizacyjnych prowadzących działalność w zakresie odbierania odpadów komunalnych, lub w punktach legalnie istniejących przedsiębiorstw prywatnych. Od 2006 każda gmina ma obowiązek udostępnić mieszkańcom informację o znajdujących się na jej terenie podmiotach zbierających zużyty sprzęt oraz adresach prowadzonych przez nie punktów zbierania zużytego sprzętu. Legalnie działające zakłady zbiórki i przetwarzania powinny być wpisane w rejestr Głównego Inspektoratu Ochrony Środowiska.
Każdy może w łatwy sposób ograniczyć negatywny wpływ elektroodpadów na środowisko. Wystarczy oddać je bezpłatnie w sklepie (kupując nowy sprzęt tego samego rodzaju) lub specjalnym punkcie zbiórki elektroodpadów. Warto sprawdzić, czy firma której oddajemy zużyty sprzęt działa legalnie – powinna znajdować się w rejestrze Głównego Inspektoratu Ochrony Środowiska.
Prawa i obowiązki sprzedawców i punktów serwisowych.
Detaliści i hurtownicy są zobowiązani do sporządzania sprawozdań do Głównego Inspektora Ochrony Środowiska (w terminie do dnia 31 lipca za okres od 1 stycznia do 30 czerwca i do dnia 15 marca za okres 1 lipca do 31 grudnia każdego roku). Sprawozdania mają informować o masie zebranego i przekazanego do zakładu przetwarzania zużytego sprzętu.
Prawa i obowiązki organizacji odzysku.
Organizacje odzysku zostały powołane po to, aby w imieniu Wprowadzających - Producentów i Importerów spełniać ich obowiązki wynikające z ustawy, czyli:

</doc>
<doc id="3004716" url="https://pl.wikipedia.org/wiki?curid=3004716" title="John Johnsen">
John Johnsen

John Haakon Johnsen (ur. 5 stycznia 1892 w Oslo, zm. 24 sierpnia 1984 tamże) – norweski pływak, uczestnik Letnich Igrzysk 1912 w Sztokholmie.
Startował na igrzyskach olimpijskich w konkurencjach pływackich: 100, 400 i 1500 metrów stylem dowolnym oraz 100 metrów stylem grzbietowym. Tylko na dystansie 400 metrów udało mu się awansować do półfinału. W pozostałych odpadł w pierwszej rundzie.

</doc>
<doc id="3004720" url="https://pl.wikipedia.org/wiki?curid=3004720" title="James Reilly (pływak)">
James Reilly (pływak)

James Herbert Reilly (ur. 11 marca 1890 w Nowym Jorku, zm. 3 marca 1962 w Auburn) – amerykański pływak, uczestnik Letnich Igrzysk 1912 w Sztokholmie.
Startował na igrzyskach olimpijskich w konkurencjach pływackich: 100 i 400 metrów stylem dowolnym, lecz na obu dystansach odpadł w pierwszej rundzie.

</doc>
<doc id="3004721" url="https://pl.wikipedia.org/wiki?curid=3004721" title="Nicholas Nerich">
Nicholas Nerich

Nicholas Thomas „Nick” Nerich (ur. 13 listopada 1893 w Nowym Jorku, zm. 7 lutego 1957 w Queens) – amerykański pływak, uczestnik Letnich Igrzysk 1912 w Sztokholmie.
Startował na igrzyskach olimpijskich w konkurencjach pływackich: 100 i 400 metrów stylem dowolnym, lecz na obu dystansach nie zakwalifikował się do finału. Pływał w klubie "New York Athletic Club".

</doc>
<doc id="3004723" url="https://pl.wikipedia.org/wiki?curid=3004723" title="SETI">
SETI



</doc>
<doc id="3004731" url="https://pl.wikipedia.org/wiki?curid=3004731" title="Hal Fishman">
Hal Fishman

Hal Fishman (ur. 25 sierpnia 1931, zm. 7 sierpnia 2007) – amerykański dziennikarz i osobowość telewizyjna.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3004732" url="https://pl.wikipedia.org/wiki?curid=3004732" title="Barysta">
Barysta



</doc>
<doc id="3004733" url="https://pl.wikipedia.org/wiki?curid=3004733" title="George Fitzmaurice">
George Fitzmaurice

George Fitzmaurice (ur. 13 lutego 1885 w Paryżu, zm. 13 czerwca 1940 w Los Angeles) – francuski reżyser filmowy i producent.
Wybrana filmografia.
producent
reżyser
Wyróżnienia.
Posiada gwiazdę na Hollywoodzkiej Alei Gwiazd.

</doc>
<doc id="3004734" url="https://pl.wikipedia.org/wiki?curid=3004734" title="David Nicolle">
David Nicolle

David Nicolle (ur. 4 kwietnia 1944 w Londynie) – brytyjski historyk mediewista i publicysta specjalizujący się w historii wojen średniowiecza, wyprawach krzyżowych i wojnie stuletniej.
Życiorys.
David Nicolle pracował dla BBC Arabic, zanim uzyskał tytuł magistra na SOAS, jednej z 18 uczelni wyższych Uniwersytetu Londyńskiego. Uzyskał tytuł doktora na Uniwersytecie Edynburskim. Wykładał sztukę i architekturę na Uniwersytecie Yarmouk w Irbid w Jordanii. Był także członkiem rady redakcyjnej "„Medieval History Magazine”".

</doc>
<doc id="3004737" url="https://pl.wikipedia.org/wiki?curid=3004737" title="Cmentarz rzymskokatolicki w Puszczykowie">
Cmentarz rzymskokatolicki w Puszczykowie

Cmentarz rzymskokatolicki w Puszczykowie – cmentarz parafii Matki Boskiej Wniebowziętej w Puszczykowie, którego budowa została zakończona 12 grudnia 1947.

</doc>
<doc id="3004741" url="https://pl.wikipedia.org/wiki?curid=3004741" title="Mélanie Cohl">
Mélanie Cohl

Mélanie Cohl, właśc. Mélanie Picron (ur. 4 stycznia 1982 w Tournai) – belgijska piosenkarka i autorka tekstów.
Mélanie Cohl rozpoczęła swoją karierę w wieku 15 lat, kiedy to po raz pierwszy wygrała konkurs "Pour la Gloire", organizowany przez belgijskiego nadawcę radiowo-telewizyjnego RTBF w kategorii "junior". W 1998 roku nagrała swój debiutancki album "Mes Îles". 
W 1998 roku wokalistka wygrała belgijskie preselekcje do 43. Konkursu Piosenki Eurowizji z utworem „Dis Oui”, który w całości skomponował Philippe Swan. W finałowym koncercie, który odbył się 9 maja 1998 roku, zdobyła 122 punkty i uplasowała się na 6. miejscu. 
Po festiwalu wydała singel z utworami „Je Rêve De Vous” oraz „Amalaya Prie” utrzymany w stylistyce chanson.
W 2005 roku wystąpiła gościnnie w serialu "Ils sont fous ces Wallons!". W tym samym roku ukazał się kompilacyjny album z największymi przebojami piosenkarki, zatytułowany "Le Meilleur De Mélanie Cohl". Album został wydany nakładem wytwórni fonograficznej AMC.

</doc>
<doc id="3004746" url="https://pl.wikipedia.org/wiki?curid=3004746" title="Lichnówki (przystanek kolejowy)">
Lichnówki (przystanek kolejowy)

Lichnówki – dawny wąskotorowy przystanek osobowy znajdujący się we wsi Lichnówki, w gminie Lichnowy, w powiecie malborskim, w województwie pomorskim. Położony był na linii kolejowej z Lichnów do Malborka Kałdowa Wąskotorowego. Odcinek do Lisewa Malborskiego został otwarty w 1899 roku.
W Żuławskim Parku Historycznym w Nowym Dworze Gdańskim znajduje się makieta przystanku w skali 1:87, wykonana w latach 1996-2002 przez Andrzeja Sadłowskiego.

</doc>
<doc id="3004748" url="https://pl.wikipedia.org/wiki?curid=3004748" title="Western &amp; Southern Open 2013 (mężczyźni)">
Western &amp; Southern Open 2013 (mężczyźni)

Western &amp; Southern Open 2013 – tenisowy turniej ATP rangi ATP World Tour Masters 1000 z cyklu Western &amp; Southern Open rozgrywany w dniach 11–18 sierpnia 2013 roku w Cincinnati na kortach twardych o puli nagród 3 368 265 dolarów amerykańskich.

</doc>
<doc id="3004751" url="https://pl.wikipedia.org/wiki?curid=3004751" title="Walter Ramme">
Walter Ramme

Walter Ramme (ur. 28 stycznia 1895 w Glentorf, zm. ?) – niemiecki pływak, uczestnik Letnich Igrzysk 1912 w Sztokholmie.
Na igrzyskach w 1912 roku zajął 5. miejsce w wyścigu na 100 metrów stylem dowolnym.

</doc>
