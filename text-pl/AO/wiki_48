<doc id="3027170" url="https://pl.wikipedia.org/wiki?curid=3027170" title="Andrew Neethling">
Andrew Neethling

Andrew Neethling (ur. 5 sierpnia 1984) − południowoafrykański kolarz górski.
Kariera.
Pierwszy sukces w karierze Andrew Neethling osiągnął 10 lipca 2011 roku w amerykańskim Windham. W zawodach Pucharu Świata w downhillu zajął tam trzecie miejsce, za reprezentantem gospodarzy Aaronem Gwinem i Brytyjczykiem Steve'em Peatem. Było to jego jedyne podium w sezonie 2011 i w klasyfikacji końcowej zajął piętnaste miejsce. Kolejne podium wywalczył w sezonie 2013 - 15 września w norweskim Hafjell ponownie był trzeci. Tym razem wyprzedzili go tylko Kanadyjczyk Steve Smith oraz Danny Hart z Wielkiej Brytanii. Na mistrzostwach świata w Mont-Saint-Anne w 2010 roku i rozgrywanych rok później mistrzostwach świata w Champéry był jedenasty w downhillu, co jest jego najlepszym wynikiem na imprezie tej rangi. 

</doc>
<doc id="3027172" url="https://pl.wikipedia.org/wiki?curid=3027172" title="Lainie Kazan">
Lainie Kazan

Lainie Kazan; "właściwie Lanie Levine" (ur. 15 maja 1940 w Nowym Jorku) – amerykańska aktorka i piosenkarka.
Życiorys.
Urodzona w nowojorskim Brooklynie jako Lanie Levine jest córką żydowskich emigrantów; ojciec urodził się w Rosji, a matka pochodziła ze społeczności sefardyjskiej z Jerozolimy. Ukończyła "Hofstra University". W 1961 zadebiutowała jako aktorka na Broadwayu rolą w musicalu "The Happiest Girl in the World". Później była m.in. dublerką Barbry Streisand w musicalu "Zabawna dziewczyna" wystawionym po raz pierwszy w 1964. Po tych musicalowych sukcesach zwróciła się ku karierze piosenkarskiej. W 1970 pozowała nago w październikowym numerze Playboya. W drugiej połowie lat 60. zaczęła również występować w serialach telewizyjnych i filmach. Jednak swoje największe aktorskie sukcesy na ekranie odniosła po roku 1980. Do jej najbardziej znaczących i znanych kreacji należą role w filmach: "Wariatki" (1988), "Dwudziesta dziewiąta ulica" (1991) czy "Moje wielkie greckie wesele" (2002). W 1983 otrzymała nominację do Złotego Globu za drugoplanową rolę w komedii "Mój najlepszy rok" (1982). 10 lat później ta sama rola w teatralnej adaptacji tego filmu, wystawionej na Broadwayu w 1992 przyniosła jej nominację do nagrody Tony.
Ze zmarłym mężem Peterem Danielsem, za którego wyszła 28 lutego 1971 roku, ma córkę Jennifer.
Wydała 3 albumy z piosenkami.

</doc>
<doc id="3027173" url="https://pl.wikipedia.org/wiki?curid=3027173" title="Miłość (film dokumentalny 2013)">
Miłość (film dokumentalny 2013)

Miłość – film dokumentalny w reżyserii Filipa Dzierżawskiego poświęcony gdańskiej grupie yassowej Miłość. Film powstał w latach 2008-2012, na ekrany kin wszedł rok później. Również w 2013 roku pojawiło się wydanie DVD.
O filmie.
Filip Dzierżawski towarzyszył członkom słynnego yassowego zespołu Miłość podczas próby reaktywacji w 2008 roku, kiedy to Miłość miała wystąpić na katowckim Off Festivalu. Na inicjatywę uważanego za lidera zespołu Tymona Tymańskiego jego żyjący muzycy - Leszek Możdżer, Mikołaj Trzaska i Maciej Sikała - spotkali się ponownie, 7 lat po ostatecznym rozpadzie Miłości. Nieżyjącego Jacka Oltera zastąpił Kuba Staruszkiewicz, w którego studio miało miejsce spotkanie. Film składa się z ujęć ze wspólnych prób muzyków, ich oddzielnie nagranych wypowiedzi oraz materiałów archiwalnych głównie z lat 90.
Dużą część filmu stanowią wspomnienia świetności zespołu Miłość, kiedy grał on wspólnie z Lesterem Bowiem i zdobywał krajowe wyróżnienia jazzowe. Jednocześnie dość dużo miejsca poświęcona jest tragedii związanej z samobójstwem Oltera w 2001 roku. Z rozmów z muzykami wynika, że od rozpadu Miłości poszli bardzo różnymi drogami - podczas gdy np. Możdżer stał się jednym z najbardziej uznanych i popularnych polskich muzyków, Trzaska jest dzisiaj raczej mało znanym muzykiem awangardowym. Film pokazuje brak zrozumienia między członkami Miłości, który ostatecznie uniemożliwia reaktywację zespołu - na Off Festivalu Miłość występuje w składzie, w którym tylko Tymański i Możdżer reprezentują dawną Miłość.
W 2011 roku Tymański po raz pierwszy wspomniał na swoim blogu o rozpoczęciu przez Filipa Dzierżawskiego prac nad filmem. Dwa i pół roku później film ukazał się w kinach.
Recenzje.
Większość recenzji filmu Dzierżawskiego była wyraźnie pozytywna. W uzasadnieniu przyznania "Miłości" Złotego Lajkonika na Krakowskim Festiwalu Filmowym jury napisało, że jest on opowieścią o pokoleniu dojrzewającym w burzliwym okresie polskich przemian, mając na myśli koniec lat 80. oraz lata 90., kiedy funkcjonował zespół Miłość.
W recenzji dla Onet.pl Bartosz Sadulski nazwał film "najbardziej emocjonalny[m] ze wszystkich filmów o tytule "Miłość", jakie ostatnio weszły do kin".
W recenzji dla portalu jazzarium.pl Piotr Jagielski napisał: 
"Miłość" znalazła się na liście najlepszych filmów polskich 2013 roku portalu Culture.pl. W recenzji filmu na tym samym portalu Bartosz Staszczyszyn napisał:

</doc>
<doc id="3027174" url="https://pl.wikipedia.org/wiki?curid=3027174" title="Cienie Paryża">
Cienie Paryża

Cienie Paryża (ang. "Shadows of Paris") – amerykański film niemy z 1924.
Opis fabuły.
Młoda dziewczyna, tancerka w klubie, staje się bogatą, wpływową kobietą. Akcja się dzieje w Paryżu po I wojnie światowej.

</doc>
<doc id="3027175" url="https://pl.wikipedia.org/wiki?curid=3027175" title="Hilarion (Arabadżijew)">
Hilarion (Arabadżijew)

Hilarion, imię świeckie Grigori Arabadżijew (ur. 8 lutego 1870 w Sewliewie, zm. 1939 w Sliwenie) – bułgarski biskup prawosławny.
Życiorys.
Ukończył szkołę duchowną w Tyrnowie, następnie uczył przez trzy lata w szkole w rodzinnym mieście, po czym wyjechał do Imperium Rosyjskiego, gdzie ukończył wyższe studia teologiczne w Kijowskiej Akademii Duchownej w 1898. Po powrocie do Bułgarii do 1903 pracował jako nauczyciel w szkole pedagogicznej w Kazanłyku. Przed 1904 został mnichem, zaś w wymienionym roku został wyświęcony na hierodiakona przez metropolitę sliweńskiego Gerwazego. Ten sam hierarcha mianował go protosynglem metropolii sliweńskiej, zaś w 1905 wyświęcił na hieromnicha.
W 1908 wyjechał do Konstantynopola, by objąć stanowisko rektora seminarium duchownego Patriarchatu Konstantynopolitańskiego na wyspie Chalki. Po roku wrócił do metropolii sliweńskiej i ponownie został mianowany jej protosynglem. Był także redaktorem pisma „Misjonarz”. Od 1916 do 1917 pracował również w męskim gimnazjum w Sliwenie.
25 listopada 1917 miała miejsce jego chirotonia na biskupa welickiego, wikariusza metropolii sliweńskiej. W 1922, po śmierci metropolity sliweńskiego Gerwazego, został wybrany na jego następcę. W 1934 rozpoczął budowę nowej rezydencji metropolitalnej w Sliwenie, lecz zmarł, nie doczekawszy zakończenia prac budowlanych. Wyróżniający się kaznodzieja, wydał szereg swoich homilii drukiem.

</doc>
<doc id="3027181" url="https://pl.wikipedia.org/wiki?curid=3027181" title="Annie Last">
Annie Last

Annie Last (ur. 7 września 1990 w Nottingham) − brytyjska kolarka górska i przełajowa, trzykrotna wicemistrzyni świata oraz wicemistrzyni Europy.
Kariera.
Pierwszy sukces w karierze Annie Last osiągnęła w 2010 roku, kiedy zdobyła srebrny medal w kategorii U-23 podczas mistrzostw świata MTB w Mont-Sainte-Anne. Wynik ten powtórzyła na rozgrywanych rok później mistrzostwach świata w Champéry oraz mistrzostwach Europy w Dohňanach. W 2012 roku po raz pierwszy stanęła na podium zawodów Pucharu Świata MTB – 29 lipca w Val d’Isère zajęła trzecie miejsce. Lepsze okazały się tylko Gunn-Rita Dahle Flesjå z Norwegii oraz Francuzka Julie Bresset. W 2012 roku Brytyjka wystąpiła również na igrzyskach olimpijskich w Londynie, gdzie rywalizację ukończyła na ósmej pozycji. Last startuje także w wyścigach przełajowych, była między innymi jedenasta na mistrzostwach świata w Taborze w 2010 roku.

</doc>
<doc id="3027185" url="https://pl.wikipedia.org/wiki?curid=3027185" title="Edward Görlich">
Edward Görlich

Edward Görlich (ur. 26 lipca 1914 w Krakowie, zm. 8 lipca 2009 tamże) – polski profesor zwyczajny nauk technicznych Akademii Górniczo-Hutniczej w Krakowie. Dziekan Wydziału Ceramicznego w latach 1960–1964, członek czynny Polskiej Akademii Umiejętności, dyrektor Instytutu Inżynierii Materiałowej (1971), prorektor ds.ogólnych AGH (1971–1973), przewodniczący komitetu redakcyjnego wyd. „Nauka dla wszystkich” (1964–2002).
Życiorys.
Studia wyższe ukończył na Wydziale Matematyczno-Przyrodniczym UJ w 1947 roku. 
Stopień doktora uzyskał w roku 1951, tytuł profesora nadzwyczajnego w 1959 r. zaś profesora zwyczajnego w 1969 roku. W latach 1960–1972 pełnił obowiązki kierownika Katedry Chemii Krzemianów na Wydziale Inżynierii Materiałowej i Ceramiki. 
Jeden ze współtwórców Wydziału Ceramicznego i jedynej w Polsce Katedry Chemii Krzemianów. Stworzył polską szkołę chemii krzemianów. Z jego inicjatywy powstał w Polsce pierwszy Wydział Inżynierii Materiałowej i Ceramiki i pierwszy kierunek studiów „Inżynieria Materiałowa”. W dorobku naukowym posiadał ponad 120 publikacji oraz kilka monografii (w tym pierwszego w Polsce podręcznika chemii krzemianów). Jednym z jego uczniów był Mirosław Handke.

</doc>
<doc id="3027192" url="https://pl.wikipedia.org/wiki?curid=3027192" title="Dworek Olszewskich">
Dworek Olszewskich



</doc>
<doc id="3027196" url="https://pl.wikipedia.org/wiki?curid=3027196" title="MLB All-Star Game 1964">
MLB All-Star Game 1964

MLB All-Star Game 1964 – 35. Mecz Gwiazd ligi MLB, który rozegrano 7 lipca 1964 roku na stadionie Shea Stadium w Nowym Jorku. Mecz zakończył się zwycięstwem National League All-Stars 7–4. Spotkanie obejrzało 50 850 widzów. Najbardziej wartościowym zawodnikiem wybrany został Johnny Callison z Philadelphia Phillies, który jako pinch hitter w drugiej połowie dziewiątej zmiany przy stanie 4–4, zdobył trzypunktowego, zwycięskiego home runa.

</doc>
<doc id="3027197" url="https://pl.wikipedia.org/wiki?curid=3027197" title="Josh Bryceland">
Josh Bryceland

Joshua Antonio Torres "Josh" Bryceland (ur. 23 marca 1990 w Poynton) − brytyjski kolarz górski, trzykrotny medalista mistrzostw świata, a także zdobywca Pucharu Świata.
Kariera.
Pierwszy sukces w karierze Josh Bryceland osiągnął w 2008 roku, kiedy zdobył złoty medal w kategorii juniorów podczas mistrzostw świata w Val di Sole. W kategorii elite najlepszy wynik osiągnął na rozgrywanych w 2013 roku mistrzostwach świata w Pietermaritzburgu, gdzie był dziewiętnasty. W zawodach Pucharu Świata po raz pierwszy na podium stanął 3 lipca 2011 roku w Mont-Sainte-Anne, gdzie był drugi za Aaronem Gwinem z USA. Było to jego jedyne podium w sezonie 2011, który ukończył ostatecznie ukończył na dziesiątej pozycji. Na podium stanął także 29 lipca 2012 roku w Val d’Isère, gdzie zajął trzecie miejsce, za Brookiem MacDonaldem z Nowej Zelandii i swym rodakiem Gee Athertonem. Nie stawał więcej na podium w sezonie 2012, jednak uzyskane wyniki dały mu szóste miejsce w klasyfikacji generalnej. W sezonie 2014 zwyciężył w klasyfikacji końcowej Pucharu Świata, wyprzedzając Gwina i Troya Brosnana z Australii. Stanął na podium w pięciu z siedmiu zawodów, odnosząc dwa zwycięstwa: 15 czerwca w Leogang i 9 sierpnia w Windham.

</doc>
<doc id="3027200" url="https://pl.wikipedia.org/wiki?curid=3027200" title="Na zawsze Laurence">
Na zawsze Laurence

Na zawsze Laurence (ang. "Laurence Anyways") – kanadyjsko-francuski film obyczajowy z 2012 roku oparty na scenariuszu i reżyserii Xaviera Dolana. Wyprodukowany przez brytyjskie studio Network Releasing.
Premiera filmu miała miejsce 18 maja 2012 roku podczas 65. Międzynarodowego Festiwalu Filmowego w Cannes.
Opis fabuły.
Rok 1989. Wykładowca literatury, Laurence Alia (Melvil Poupaud), od lat związany jest z atrakcyjną Fred (Suzanne Clément). W dniu swoich trzydziestych urodzin mężczyzna wyznaje ukochanej, że psychicznie od zawsze czuł się kobietą i chciałby zmienić swoją biologiczną płeć.

</doc>
<doc id="3027201" url="https://pl.wikipedia.org/wiki?curid=3027201" title="Nikodem (Piperow)">
Nikodem (Piperow)

Nikodem, imię świeckie Nikoła Nikołow Piperow (ur. 18 stycznia 1895 w Ruse, zm. 23 stycznia 1980) – bułgarski biskup prawosławny.
Życiorys.
Uzyskał wykształcenie teologiczne w seminarium duchownym w Sofii, następnie kontynuował studia teologiczne na Uniwersytecie w Oxfordzie, gdzie uzyskał stopień licencjata.
Po powrocie do Bułgarii został wyświęcony na kapłana i od 1925 do 1927 był protosynglem metropolii płowdiwskiej. Następnie przez dwa lata był przełożonym Monasteru Baczkowskiego z godnością ihumena. Od 1929 do 1936 wykładał w seminarium duchownym w Płowdiwie, po czym powtórnie został mianowany protosynglem metropolii płowdiwskiej. Funkcję tę pełnił przez dwa lata, po czym w 1939 został głównym sekretarzem Świętego Synodu Bułgarskiego Kościoła Prawosławnego. Pozostawał nim do 1941, gdy wyznaczono go na rektora seminarium w Płowdiwie. W 1941 został wyświęcony na biskupa stobijskiego, wikariusza metropolii płowdiwskiej. Stanowisko to piastował do 1947, tj. do momentu wyboru na metropolitę sliweńskiego. Był jednym z przedstawicieli Bułgarskiego Kościoła Prawosławnego na uroczystościach 500-lecia Patriarchatu Moskiewskiego w 1948. Urząd metropolity sliweńskiego sprawował do końca życia.
Biegle władał kilkoma zachodnimi językami, wyróżniał się erudycją.

</doc>
<doc id="3027202" url="https://pl.wikipedia.org/wiki?curid=3027202" title="Herbert Kalmus">
Herbert Kalmus

Herbert Kalmus (ur. 9 listopada 1881 w Chelsea w stanie Massachusetts, zm. 11 lipca 1963) – amerykański naukowiec i inżynier, który odegrał kluczową rolę w rozwoju ruchu kolorowego obrazu filmowego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3027203" url="https://pl.wikipedia.org/wiki?curid=3027203" title="George Brannigan">
George Brannigan

George Brannigan (ur. 9 kwietnia 1992 w Hastings) − nowozelandzki kolarz górski.
Kariera.
Pierwszy sukces w karierze George Brannigan osiągnął 16 września 2012 roku w norweski Hafjell. W zawodach Pucharu Świata w downhillu zajął tam drugie miejsce, za Kanadyjczykiem Steve'em Smithem, a przed Gregiem Minnaarem z Republiki Południowej Afryki. Było to jego jedyne podium w sezonie 2012 i w klasyfikacji końcowej zajął dziesiąte miejsce. Ponadto na mistrzostwach świata w Mont-Sainte-Anne w 2010 roku był czwarty wśród juniorów. W kategorii elite najlepszy wynik osiągnął na rozgrywanych w 2013 roku mistrzostwach świata w Pietermaritzburgu, gdzie był trzynasty.

</doc>
<doc id="3027204" url="https://pl.wikipedia.org/wiki?curid=3027204" title="Tyrańczyk żółtolicy">
Tyrańczyk żółtolicy

Tyrańczyk żółtolicy ("Phylloscartes kronei") – gatunek małego ptaka z rodziny muchotyranikowatych (Pipromorphidae). Opisany po raz pierwszy w roku 1991. Występuje endemicznie w południowo-wschodniej Brazylii. Nie jest zagrożony wyginięciem.
Taksonomia i odkrycie.
Gatunek został opisany po raz pierwszy w roku 1991 (publikacja ukazała się drukiem w 1992). Od 5 do 10 lipca 1983 w okolicach Boqueirão (Paraíba, Brazylia) odnotowywano nieznany dotąd głos nieokreślonego przedstawiciela tyrankowatych. Niektóre cechy przypominały tyrańczyka skromnego ("P. ventralis"), jednakże obserwowany ptak posiadał żółty przód głowy i spód ciała. Obserwatorzy, Edwin Willis oraz Yoshika Oniki przypuszczali, że może być to tyrańczyk gujański ("P. virescens"), jednakże po analizie głosu obydwu gatunków uznany został za nowy gatunek.
Holotyp stanowi dorosła samica, złapana 3 czerwca 1991 roku w Ilha Comprida. Paratypem jest samiec zebrany tego samego dnia, także w Ilha Comprida.
Jest to gatunek monotypowy.
Morfologia.
Brak dymorfizmu płciowego w upierzeniu, zebrany okaz samca cechowały jedynie większe wymiary (patrz poniższa tabela). Wierzch ciała oliwkowozielony, na wierzchu głowy z brązowym odcieniem. Pióra z boków głowy od góry i od dołu oddzielone czarniawym paskiem. Pokrywy skrzydłowe, ogon i lotki czarniawe. Pokrywy duże i średnie II rzędu posiadają żółte zakończenia, przy złożonym skrzydle tworzące dwa paski. Brew i boki głowy żółtawe. Spód ciała żółty, ciemniejący w stronę gardła. Tęczówki brązowe, nogi i stopy czarne. 
Wymiary.
Wymiary podane są w milimetrach.
Zasięg występowania.
Według BirdLife International całkowity zasięg występowania (EOO – "Extent of Occurrence") wynosi 58,5 tys. km2, jednak w rzeczywistości obszar zasiedlany przez ten gatunek jest znacznie mniejszy. Rozciąga się wzdłuż wybrzeży Atlantyku od okolic miasta Capão da Canoa w stanie Rio Grande do Sul po południowo-wschodnią część stanu São Paulo, również wzdłuż dolnego biegu rzeki Rio Ribeira de Iguape w tymże stanie. Środowisko życia stanowią tereny typu restinga, które są wydmami porośniętymi przez krzewy lub niskie lasy; zasiedla także przyległe lasy nadrzeczne.
Zachowanie.
Obserwowano gatunek włączający się w wielogatunkowe, żerujące stada. 14 grudnia znaleziono dwa młode, w przeciwieństwie do piskląt tyrańczyka skromnego nie nawoływały głośno. Oszacowano, że zagęszczenie wynosi jedną parę na hektar. Głos stanowi nagle, szybko powtarzane "plea" lub "fesee". Pieśń brzmi jak "sit-it-it-it-it-it-it-it-it-it-sitit-sitit".
Status, zagrożenia i ochrona.
Międzynarodowa Unia Ochrony Przyrody po raz pierwszy sklasyfikowała tyrańczyka żółtolicego w 1994 roku, uznając go za gatunek narażony (VU, "Vulnerable"). W 2019 roku zmieniła status na „najmniejszej troski” (LC, "Least Concern"). Populacja szacowana jest na 2500–9999 osobników dorosłych. Przypuszczalnie powoli się zmniejsza w wyniku utraty środowiska. Tyrańczyk żółtolicy występuje na jedenastu obszarach chronionych, z czego niektóre obejmują wyspy. Wycinka drzew w obszarze występowania prowadzona jest celem uzyskania miejsc pod budowę mieszkań i obiektów turystycznych. Innym zagrożeniem są pożary.

</doc>
<doc id="3027207" url="https://pl.wikipedia.org/wiki?curid=3027207" title="Artur Bloch">
Artur Bloch

Artur Bloch, ps. Nerchio (ur. 9 sierpnia 1992 w Bydgoszczy) – polski profesjonalny gracz e-sportowy w . Były członek drużyny EURONICS Gaming.
Przebieg kariery.
Internetowe początki (2010-2011).
Swoją karierę Nerchio rozpoczął w polskiej drużynie „Universal Soldiers”. Szybko dał się poznać biorąc udział w cotygodniowych rozgrywkach prowadzonych przez Internet i wygrywając wiele z nich.
W grudniu 2010 roku dołączył do francuskiej organizacji against All authority
Pod koniec 2010 roku Nerchio zaczął grać Losową Rasą i był najwyżej w lidze Battle.net pośród graczy grających Losową Rasą. W lutym 2011 roku powrócił do zergów, ale jego umiejętności grania wszystkimi rasami pozostały na wysokim poziomie. Grając Zergami zapewnił sobie pierwsze miejsce w Arcymistrzowskiej Lidze na serwerze europejskim w sezonie 6. W marcu 2011 roku opuścił zespół against All authority i dołączył do rosyjskiej drużyny Team Empire, 19 lipca 2011 znów zmienił drużynę i stał się członkiem nowo powstałego Team Acer.
Pierwsze turnieje offline (lato 2011 – lato 2012).
W lipcu 2011 roku dotarł do finału drugich eliminacji IEM Season VI Global Challenge Cologne. Pokonując Europejskiego Mistrza IEM Jeffreya „SjoW” Brusiego, zapewnił sobie awans do turnieju głównego. Miesiąc później Blizzard uznał Nerchio za jednego z ośmiu najlepszych graczy w Europie i zaprosił go na European Battle.net Invitational 2011. Turniej ten był organizowany w Polsce i był się pierwszym turniejem offline na którym pojawił się Nerchio.
Nerchio brał udział w IGN ProLeague Season 2, w którym zajął drugie miejsce.
W sierpniu 2011 roku Nerchio zaliczył drugi udział w prestiżowym turnieju offline – IEM Season VI – Global Challenge Cologne, gdzie zajął pierwsze miejsce w grupie bez przegrania jakiejkolwiek rundy. Został jednak zatrzymany w ćwierćfinale przez ostatecznego zwycięzcę turnieju, Lee „PuMa” Ho Joona.
W październiku 2011 roku Nerchio wygrał polskie kwalifikacje do World Cyber Games 2011, zgarniając miejsce w głównym turnieju w Pusan. Ze względu na studia zrezygnował z udziału w rozgrywkach, a jego miejsce zajął Dominik „SLiDeR” Rogacki. Pod koniec miesiąca wziął udział w ESWC 2011 jako jeden z dwóch reprezentantów Polski, z którego ostatecznie odpadł w 1/16.
W listopadzie 2011 wygrał swój pierwszy duży turniej offline. Podczas Battle in Berlin w finale pokonał Saschę „GoOdy” Luppa, czym zapewnił sobie pierwsze miejsce. W tym samym miesiącu Nerchio wziął jeszcze udział w DreamHack Winter 2011, w którym w ćwierćfinale uległ holenderskiemu Zergowi Josephowi „Ret” de Kroonowi.
W styczniu 2012 wziął udział w HomeStory Cup IV. Zajął pierwsze miejsce w obu fazach grupowych. W ćwierćfinale musiał uznać wyższość południowokoreańskiego gracza Jang Min Chula „MC”.
12 maja 2012 wygrał StarCraft II World Championship Series: Poland Nationals, pokonując Grzegorza „MaNa” Komincza i stał się razem z nim reprezentantem Polski podczas Battle.net World Championship Series. Ta wygrana dała mu również tytuł Polskiego Mistrza "StarCraft II".
Lato sukcesów (lato 2012 – jesień 2012).
Wygrał HomeStory Cup V, w finale pokonując Choi „YongHwa” Yong Hwa 4:1. Podczas całego turnieju stracił tylko 5 map.
W sierpniu wziął udział w IEM Season VII – Cologne, gdzie awansował z pierwszego miejsca w grupie mimo obecności koreańskich graczy. Następnie pokonał Janga „MC” Min Chula w ćwierćfinale i Kima „viOLet” Dong Hwana w półfinale by przegrać z czterokrotnym mistrzem GSL Jung „Mvp” Jong Hyunem. Zajął drugie miejsce zgarniając $3,300.
15 września Nerchio dołączył do najlepszych graczy z Europy podczas World Championship Series 2012, w którym zajął siódme miejsce.
W październiku wziął udział w DreamHack Open Bucharest 2012, gdzie w finale spotkał się ze swoim kolegą z drużyny – Aleksandrem „Bly” Swusujkiem, którego pokonał 3:0, stając się tym samym zwycięzcą DreamHack. Natomiast swój udział w DreamHack Open: Winter zakończył w półfinale.
W latach 2014 i 2015 nie osiągnął znaczących sukcesów w turniejach offline.
Powrót do czołówki (zima 2016 – teraz).
Wraz z nadejściem dodatku powrócił to czołówki europejskich graczy, rywalizując o najwyższe miejsca w turniejach.
W lipcu 2016 wygrał DreamHack Open: Valencia, pokonując zdecydowanie w finale rywala 4:0 i zgarniając nagrodę $16,000. W październiku zajął pierwsze miejsce w europejskich kwalifikacjach do turnieju WESG. W finałach o łącznej puli nagród $402,000, odpadł w 1/8, wracając do domu z $8,000.
Osiągnięcia.
Najważniejsze osiągnięcia
Bibliografia.
 

</doc>
<doc id="3027208" url="https://pl.wikipedia.org/wiki?curid=3027208" title="Roberto Román Triguero">
Roberto Román Triguero

Tito, właśc. Roberto Román Triguero (ur. 11 lipca 1985 roku w Madrycie) hiszpański piłkarz grający na pozycji prawego obrońcy w Rayo Vallecano.
Kariera.
Tito przez sześć lat grał w niższych ligach, głównie w klubach z rejonu Madryckiego, ale bronił również barw RCD Mallorca B.
31 lipca 2009 roku podpisał kontrakt z Rayo Vallecano. W drugim sezonie gry wywalczył z zespołem awans do Primera División.

</doc>
<doc id="3027210" url="https://pl.wikipedia.org/wiki?curid=3027210" title="Formuła 1 Sezon 2014">
Formuła 1 Sezon 2014

Sezon 2014 Formuły 1 – 65. sezon Mistrzostw Świata Formuły 1.
Był to pierwszy sezon, w którym używane były turbodoładowane silniki V6 o pojemności 1,6 litra wraz z systemem odzyskiwania energii, w miejsce poprzednio używanych, wolnossących jednostek 2,4 litra V8.
Kalendarz zawierał liczbę 19 wyścigów: z kalendarza usunięto Grand Prix Indii i Grand Prix Korei Południowej, za to powróciło Grand Prix Austrii, a po raz pierwszy odbyło się Grand Prix Rosji.
Lista startowa.
Piątkowi kierowcy.
"Jeśli kierowca brał udział w piątkowym treningu, symbol oznacza, którego z kierowców wyścigowych zastąpił."
"Udział kierowcy w całym weekendzie wyścigowym zaznaczono przez pogrubioną nazwę zespołu, w którym startował."
Zmiany wśród zespołów.
Marussia F1 Team
Scuderia Toro Rosso
Williams F1 Team
Zmiany wśród kierowców.
Caterham F1 Team
Force India F1 Team
Lotus F1 Team
McLaren Mercedes
Red Bull Racing
Sauber F1 Team
Scuderia Ferrari
Scuderia Toro Rosso
Williams F1 Team
Kalendarz.
Lista przedstawia oficjalny kalendarz Fédération Internationale de l’Automobile z dnia 4 grudnia 2013
1 Wyścig nocny – rozgrywany przy sztucznym oświetleniu.
2 Wyścig dzienno-nocny – start wyścigu rozegrany zostanie przed zachodem słońca, a zawodnicy przyjadą na metę przy ciemnym niebie. Oświetlenie zostanie włączone przed wyścigiem.
Zmiany.
W przepisach.
Techniczne
Sportowe

</doc>
<doc id="3027214" url="https://pl.wikipedia.org/wiki?curid=3027214" title="Naum (Szotlew)">
Naum (Szotlew)

Naum, imię świeckie Nikoła Ilijew Szotlew (ur. 24 lipca 1926 w Warnie, zm. 31 marca 2005) – bułgarski biskup prawosławny.
Życiorys.
Po stracie rodziców we wczesnym dzieciństwie, w wieku szesnastu lat wstąpił jako posłusznik do monasteru Zaśnięcia Matki Bożej w Baczkowie. Rok później, 27 września 1943, złożył w nim wieczyste śluby mnisze przed przełożonym wspólnoty, archimandrytą Pimenem, przyjął imię zakonne Naum. Wykształcenie podstawowe uzyskał w szkole w Baczkowie, zaś w 1945 podjął naukę w seminarium duchownym w Płowdiwie, które ukończył w 1950. 19 maja tego samego roku biskup smoleński Tichon wyświęcił go na hierodiakona. Hierodiakon Naum kontynuował naukę teologii w Akademii Duchownej św. św. Klemensa Ochrydzkiego w Sofii i ukończył studia w 1955. Powrócił wówczas do monasteru i w maju 1956 został wyświęcony na hieromnicha przez jego przełożonego, biskupa agatonikijskiego Jonasza. W 1965 otrzymał godność archimandryty.
W latach 1977–1982 służył w placówce Bułgarskiego Kościoła Prawosławnego w Moskwie.
Po powrocie do Bułgarii został mianowany ihumenem Monasteru Trojańskiego. 28 listopada 1982 w soborze św. Aleksandra Newskiego w Sofii miała miejsce jego chirotonia na biskupa agatonikijskiego. W 1986 został przełożonym monasteru Zaśnięcia Matki Bożej w Baczkowie. Godność tę pełnił do końca życia. W latach 2004–2005 nosił honorowy tytuł proigumena.

</doc>
<doc id="3027220" url="https://pl.wikipedia.org/wiki?curid=3027220" title="Jerzy I Dołgoruki">
Jerzy I Dołgoruki



</doc>
<doc id="3027221" url="https://pl.wikipedia.org/wiki?curid=3027221" title="Tanosom">
Tanosom

Tanosom – organellum występujące w komórkach roślinnych odpowiedzialne za wytwarzanie i przechowywanie tanin.
Tanosomy powstają ze zwijających się w kulki tylakoidów wewnątrz chloroplastów, z którymi początkowo je mylono. Po powstaniu kuliste tanosomy przepływają przez cytozol do wnętrza wakuol. W trakcie transportu przejmują błonę chloroplastu, a potem tonoplastu, tak że są okryte najpierw jedną, potem dwiema, a ostatecznie trzema błonami. W trakcie polimeryzacji tanin są one oddzielane od białek, żeby zapobiec ich denaturacji. 
W odróżnieniu od stosunkowo dużych, mniej lub bardziej wydłużonych chloroplastów tanosomy są kuliste, przeciętnie o średnicy 0,5 μm. Mają sinozielony kolor i skupiają się w wakuolach. Zawierają związki z grupy chlorofili i tanin. System polimeryzacji tanin jest podobny do szlaku fotosyntezy. Skład tanosomów zależy od gatunku rośliny – przykładowo w tanosomach miłorzębu dwuklapowego występują prawie wyłącznie epigallokatechiny, winorośli właściwej prawie wyłącznie epikatechiny, podczas gdy w tanosomach hurmy wschodniej występuje ich mieszanina.
Tanosomy obserwowane są w zielonych organach roślin naczyniowych z różnych grup systematycznych. Informacje o ich odkryciu przez zespół pod przewodnictwem Geneviève Conéjéro opublikowano w 2013 roku.

</doc>
<doc id="3027222" url="https://pl.wikipedia.org/wiki?curid=3027222" title="Marian Kuliński">
Marian Kuliński

Marian Kuliński pseud. "Kaziek", "Maniek" (ur. 8 grudnia 1913 w Tomaszowie Mazowieckim, zm. 9 marca 1982 w Warszawie) – działacz i polityk komunistyczny, zastępca kierownika Wydziału Przemysłu Ciężkiego KC PZPR (1951–1953), zastępca członka KC PZPR.
Życiorys.
Od 1920 mieszkał z rodzicami w Łodzi, gdzie w 1927 skończył szkołę podstawową i zaczął naukę w wieczorowym gimnazjum, a w 1929 w Miejskiej Szkole Handlowej, gdzie wstąpił do Związku Młodzieży Socjalistycznej Szkół Średnich, członek Komitetu Łódzkiego (KŁ) tego Związku. W 1930 wstąpił do KZMP, agitator i kolporter nielegalnych odezw komunistycznych wśród uczniów gimnazjów w Łodzi, za co 22 X 1930 został aresztowany, po zwolnieniu w marcu 1931 został członkiem Komitetu Dzielnicowego (KD), potem KŁ KZMP. Od 1932 w KPP, pracownik fabryki drewnianych szpulek i kół pasowych, a potem w fabryce włókienniczej, gdzie był gońcem, a potem księgowym (po ukończeniu rocznych kursów księgowości).
Od 1933 członek KŁ MOPR. 1934–1935 studiował na wydziale prawa i nauk społeczno-ekonomicznych Wolnej Wszechnicy Polskiej. Członek zarządu Legionu Młodych i sekretarz Związku Myśli Wolnej, a od 1938 sekretarz zarządu Związku Zawodowego Handlowców Polskich w Łodzi, w 1939 przewodniczący koła Legionu Młodzieży Polskiej. Jesienią 1939 nawiązał kontakty z komunistami z Retkini, wspólnie z którymi od początku 1940 wydawał pismo "Wyzwolenie". Współtwórca grup sabotażowych w fabrykach. W lipcu 1940 brał udział w naradzie aktywu komunistycznego, na którym omawiał sytuację polityczną i program działania. Członek kierownictwa Komitetu Sabotażowego do Walki z Hitleryzmem. Od końca sierpnia 1940 do końca okupacji był w Tomaszowie Mazowieckim, gdzie w styczniu 1945 współorganizował struktury PPR, podpisał odezwę PPR nawołującą mieszkańców do ochrony warsztatów pracy. Był inicjatorem utworzenia grupy robotników dla ratowania i ochrony publicznych obiektów. Wkrótce został miejscowym komendantem MO i zastępcą dyrektora zakładów Piescha.
Od 24 I 1945 II sekretarz tymczasowego Komitetu Miejskiego (KM) PPR, od maja 1945 instruktor Wydziału Propagandy Komitetu Wojewódzkiego (KW) PPR w Łodzi. Od 1945 sekretarz Wojewódzkiej Komisji Porozumiewawczej Stronnictw Demokratycznych. W grudniu 1945 był delegatem na I Zjazd PPR, a w grudniu 1948 na I Zjazd PZPR. 1947–1949 dyrektor techniczny, a później naczelny Państwowych Zakładów Przemysłu Wełnianego nr 27 w Tomaszowie Mazowieckim i Tomaszowskiej Fabryki Sztucznego Jedwabiu. IV 1949 – IV 1950 sekretarz ekonomiczny KW PZPR w Łodzi, potem KŁ PZPR. IV 1951 – X 1953 zastępca kierownika Wydziału Przemysłu Ciężkiego KC PZPR, później dyrektor Departamentu Zaopatrzenia i Zbytu w Ministerstwie Przemysłu Lekkiego. Od stycznia 1959 ponownie sekretarz ekonomiczny KŁ PZPR, XII 1961 skończył wydział ekonomiczny UŁ. W 1964 i w 1968 brał udział w IV i V Zjazdach PZPR, na których wybierano go zastępcą członka KC PZPR. I 1971 – IX 1975 inspektor w Wydziale Przemysłu i Komunikacji KC PZPR, potem zastępca dyrektora Budowy Ropociągu Nowopołock w ZSRR. X 1979 – III 1980 starszy inspektor w Wydziale Przemysłu Ciężkiego, Transportu i Budownictwa KC PZPR. Potem na emeryturze.
Był odznaczony m.in. Orderem Sztandaru Pracy I i II klasy i Krzyżem Komandorskim z Gwiazdą Orderu Odrodzenia Polski.

</doc>
<doc id="3027223" url="https://pl.wikipedia.org/wiki?curid=3027223" title="Diecezja Texcoco">
Diecezja Texcoco

Diecezja Texcoco – diecezja Kościoła rzymskokatolickiego w Meksyku, sufragania archidiecezji Tlalnepantla. 
Historia.
Diecezja Texcoco została erygowana 30 kwietnia 1960 roku. Diecezja powstała poprzez wyłączenie z terytorium archidiecezji meksykańskiej. Jest sufraganią archidiecezji Tlalnepantla.
Przekształcenia terytorialne:

</doc>
<doc id="3027224" url="https://pl.wikipedia.org/wiki?curid=3027224" title="I liga polska w hokeju na lodzie (1983/1984)">
I liga polska w hokeju na lodzie (1983/1984)

29. sezon I ligi polskiej w hokeju na lodzie rozegrany został na przełomie 1983 i 1984 roku. Był to 48 sezon rozgrywek o Mistrzostwo Polski w hokeju na lodzie. Mistrzem Polski został zespół Polonii Bytom. Był to pierwszy tytuł mistrzowski w historii klubu. 
Nagrodę „Złoty Kija” za sezon otrzymał Jerzy Christ (Polonia Bytom).
Formuła rozgrywek.
W maju 1983 na spotkaniu klubów został opracowany nowy system rozgrywek na sezon 1983/1984, zgodnie z którym po dwóch rundach gry systemem „każdy z każdym” zaplanowano podział na Grupę I tzw. Finałową, złożoną z pierwszych sześciu drużyn w tabeli, oraz Grupę II tzw. Spadkową, w których przewidziano drugą fazę sezonu (dwie rundy w Grupie I i cztery rundy w Grupie II), a następnie w trzeciej części ustalono fazę play-off (po raz pierwszy w historii polskich rozgrywek), do której klasyfikację określono dla zespołów z Grupy I oraz dwóch pierwszych z Grupy II. Dla określenia grup w drugiej fazie sezonu stosowano także nazwy Finał A i Finał B.
Sezon zainaugurowano 21 września 1983. Po I rundzie sezonu zasadniczego prowadziła Polonia bez straty punktu (18 pkt. w 9 meczach). Ta drużyny wygrała 12 pierwszych meczów i poniosła porażkę dopiero w 13. kolejce.
Druga faza z podziałem na ww. grupy została rozpoczęta po tygodniowej przerwie, 23 listopada 1983. Od 27 listopada 1983 trwała dłuższa przerwa w rozgrywkach (trwająca co najmniej do końca kalendarzowego roku), z uwagi na przygotowania reprezentacji Polski do turnieju Zimowych Igrzyskach Olimpijskich 1984.
Grupa Spadkowa.
     = awans do ćwierćfinału

</doc>
<doc id="3027225" url="https://pl.wikipedia.org/wiki?curid=3027225" title="Antoni Michałowski (zm. 1802)">
Antoni Michałowski (zm. 1802)

Antoni Michałowski herbu Jasieńczyk (zm. w 1802) – generał major wojsk koronnych, podkomorzy krakowski w 1785 roku, chorąży krakowski w latach 1781–1785, stolnik krakowski w latach 1765–1781, podstoli krakowski w latach 1759–1765, łowczy krakowski w 1759.
Był posłem województwa krakowskiego na sejm 1760 roku.

</doc>
<doc id="3027226" url="https://pl.wikipedia.org/wiki?curid=3027226" title="Joey Gough">
Joey Gough

Joey Gough (ur. 30 stycznia 1981) – brytyjska kolarka startująca w konkurencji four-cross i BMX.
Kariera.
Pierwszy sukces w karierze Joey Gough osiągnęła 12 czerwca 2005 roku w austriackim Schladming. W zawodach Pucharu Świata MTB w four-crossie zajęła tam drugie miejsce, za Holenderką Anneke Beerten. Było to jej jedyne podium w sezonie 2005 i w klasyfikacji końcowej zajęła szóste miejsce. W tej samej miejscowości na podium stanęła także 9 września 2006 roku, kiedy zajęła trzecie miejsce. W zawodach tych wyprzedziły ją tylko jej rodaczka Brytyjka Fionn Griffiths oraz Amerykanka Tara Llanes. Z tym jednym podium Gough zajęła siódme miejsce w sezonie 2006. Ostatni raz na podium zawodów PŚ stanęła 4 czerwca 2011 roku w Fort William, gdzie ponownie była druga za Beerten. Sezon 2011 także ukończyła na siódmym miejscu. Gough startuje także w zawodach BMX, jest między innymi mistrzynią świata amatorek z 2012 roku. Nie brała udziału w igrzyskach olimpijskich.

</doc>
<doc id="3027227" url="https://pl.wikipedia.org/wiki?curid=3027227" title="Rastislav Pavlikovský">
Rastislav Pavlikovský

Rastislav Pavlikovský (ur. 2 marca 1977 w Dubnicy nad Váhom) – słowacki hokeista, reprezentant Słowacji, olimpijczyk.
Jego brat Richard (ur. 1975) także został hokeistą.
Kariera.
Wychowanek klubu HC Dukla Trenczyn. W barwach tej drużyny grał w słowackiej ekstralidze. Występował krótkotrwale w kanadyjskich rozgrywkach juniorskich OHL
w ramach CHL. W drafcie NHL z 1998 został wybrany przez Ottawa Senators, po czym w tym samym roku wyjechał do USA, gdzie grał do 2000, lecz nie zadebiutował w NHL i grał zespołach farmerskich w AHL i IHL. Po powrocie do Europy przez kolejne lata grał w rozgrywkach szwedzkich Elitserien i Allsvenskan (hokej na lodzie), fińskiej SM-liiga, szwajcarskiej NLA, rosyjskiej KHL oraz czeskiej ekstraligi.
Od września 2013 związany tymczasowym kontraktem z macierzystą Duklą Trenczyn (wraz z nim Ján Lašák, Richard Lintner, Róbert Petrovický). Od listopada 2013 zawodnik fińskiego klubu KalPa.
Uczestniczył w turniejach mistrzostw świata w 2002, 2004, 2006, 2009, na Zimowych Igrzyskach Olimpijskich 2002 oraz Pucharu Świata 2004.

</doc>
<doc id="3027231" url="https://pl.wikipedia.org/wiki?curid=3027231" title="José Herrada">
José Herrada

José Herrada López (ur. 1 października 1985 w Cuenca) – hiszpański kolarz szosowy profesjonalnej grupy Cofidis.

</doc>
<doc id="3027233" url="https://pl.wikipedia.org/wiki?curid=3027233" title="Karamandere (dopływ Suchej reki)">
Karamandere (dopływ Suchej reki)

Karamandere (bułg. "Карамандере") – rzeka w północno-wschodniej Bułgarii. 
Swój bieg zaczyna na płaskowyżu Stana na wysokości 409 m n.p.m., 2,5 km na północny zachód od Mirowci. W górnym biegu nazywa się Dumandere. Mijając dopływ Tułumdere nosi nazwę Jankydere. Do wsi Strachił płynie w kierunku wschodnim pod nazwą Karamandere. Następnie skręca na północ. Jest lewym ujściem Suchej reki, na wysokości 114 m n.p.m., 3,8 km od Karapelitu. Rzeka ma 66,4 km długości oraz powierzchnię dorzecza o wielkości 628,9 km², co stanowi 26,2% powierzchni dorzecza Suchej reki.
Do Karamandere uchodzą: 
Rzeka przepływa przez 4 miejscowości: kolejno Esenica, Metliczina, Brestak, Strachił.

</doc>
<doc id="3027236" url="https://pl.wikipedia.org/wiki?curid=3027236" title="Brendan Fairclough">
Brendan Fairclough

Brendan Fairclough (ur. 10 stycznia 1988 w Guildford) – brytyjski kolarz górski, wicemistrz świata juniorów.
Kariera.
Największy sukces w karierze Brendan Fairclough osiągnął w 2005 roku kiedy zdobył srebrny medal w downhillu juniorów podczas mistrzostw świata w Livigno. W kategorii elite najlepszy wynik osiągnął na mistrzostwach świata w Champéry w 2011 roku, gdzie był czwarty. W walce o medal minimalnie szybszy okazał się Samuel Blenkinsop z Nowej Zelandii. Pierwszy raz na podium zawodów Pucharu Świata stanął 21 sierpnia 2005 roku w Gressan, gdzie był trzeci za Australijczykiem Samuelem Hillem i Gregiem Minnaarem z RPA. Na kolejne podium musiał poczekać do sezonu 2010. Najpierw był trzeci 16 maja w Mariborze, a następnie trzeci 25 lipca w Champéry. W klasyfikacji generalnej pozwoliło mu to zająć szóste miejsce.

</doc>
<doc id="3027237" url="https://pl.wikipedia.org/wiki?curid=3027237" title="Karamandere">
Karamandere



</doc>
<doc id="3027243" url="https://pl.wikipedia.org/wiki?curid=3027243" title="Cameron Cole">
Cameron Cole

Cameron Cole (ur. 3 lutego 1988) − nowozelandzki kolarz górski, mistrz świata juniorów.
Kariera.
Pierwszy sukces w karierze Cameron Cole osiągnął w 2006 roku kiedy zdobył brązowy złoty w downhillu juniorów podczas mistrzostw świata w Rotorua. W kategorii elite najlepszy wynik osiągnął na rozgrywanych w 2012 roku mistrzostwach świata w Leogang, gdzie był szesnasty. Pierwszy raz na podium zawodów Pucharu Świata w kolarstwie górskim stanął 6 czerwca 2010 roku w brytyjskim Fort William, gdzie był drugi. W zawodach tych wyprzedził go tylko reprezentant gospodarzy Gee Atherton, a trzeci był Greg Minnaar z RPA. Było to jego jedyne podium w sezonie 2010 i w klasyfikacji generalnej zajął ostatecznie jedenaste miejsce.

</doc>
<doc id="3027244" url="https://pl.wikipedia.org/wiki?curid=3027244" title="Antoni Potkański">
Antoni Potkański

Antoni Potkański herbu Brochwicz (zm. w lutym 1782 roku) – podkomorzy sandomierski w 1762 roku, chorąży stężycki w latach 1755-1762, porucznik chorągwi pancernej kasztelana przemyskiego Morskiego w Pułku Najjaśniejszego Króla w 1760 roku.
Był synem Jana Potkańskiego łowczego sandomierskiego bratem Józefa, biskupa i jezuity Franciszka oraz zakonnika z zakonu pijarów Florentego Jana. W 1733 był podczaszym urzędowskim i podpisał akt elekcji Stanisława Leszczyńskiego z województwem sandomierskim. Zapewne w r. 1755 został chorążym stężyckim. Był posłem województwa sandomierskiego na sejm 1760 roku. W 1764 roku był elektorem Stanisława Augusta Poniatowskiego z województwa sandomierskiego. 15 maja 1774 otrzymał Order Świętego Stanisława był deputatem na Trybunał Koronny. Z ramienia sejmu 1773–1775 był członkiem 7 komisji do rozsądzenia spornych spraw majątkowych. Poseł na sejm 1778 roku z województwa sandomierskiego. Powołany został w skład komisji do skontrolowania prac Komisji Edukacji Narodowej. Był właścicielem Blizina i Potworowa.
Żonaty z Ludwiką Rostworowską podkomorzanką sandomierską miał 4 synów: Jacka rotmistrza kawalerii, Franciszka porucznika kawalerii, Wincentego (1777–1812), pułkownika wojsk napoleońskich i Stanisława (zm. 1793), kanonika krakowskiego oraz 3 córki Anielę, Mariannę i Barbarę.

</doc>
<doc id="3027248" url="https://pl.wikipedia.org/wiki?curid=3027248" title="Czarny Kopiniak">
Czarny Kopiniak

Czarny Kopiniak (słow. "Čierny kopiniak", "Čierna kopa") – wybitna turnia w północno-zachodniej grani Czarnego Szczytu w słowackiej części Tatr Wysokich, będącej fragmentem grani głównej Tatr Wysokich. Na południowym wschodzie graniczy z Czarnym Grzebieniem, od którego odgranicza go Czarny Karb, natomiast na północnym zachodzie od Czarnych Czub i masywu Kołowego Szczytu oddzielony jest Czarną Przełęczą. Jest to jedyna samodzielna turnia na odcinku między Czarną Przełęczą a Czarnym Szczytem, położona w jednej trzeciej jego wysokości.
Południowo-zachodnie stoki grani opadają w kierunku Czarnego Bańdziocha – górnego piętra Doliny Czarnej Jaworowej – stosunkowo urwistą, choć niewysoką ścianą. W jej dolnych fragmentach położona jest lewa część Niżniego Szymkowego Ogrodu. Po stronie północno-wschodniej z Czarnego Kopiniaka opada stroma ściana do Danielowego Cmentarzyska w Dolinie Jastrzębiej.
Na Czarnego Kopiniaka nie prowadzą żadne szlaki turystyczne. Najdogodniejsza droga dla taterników jest nieco trudna (I w skali UIAA) i wiedzie południowo-zachodnią granią z Czarnej Przełęczy. Wejście od strony Czarnego Karbu jest łatwiejsze (0+), ale mniej dogodne.
Pierwsze wejścia:

</doc>
<doc id="3027249" url="https://pl.wikipedia.org/wiki?curid=3027249" title="Čierny kopiniak">
Čierny kopiniak



</doc>
<doc id="3027250" url="https://pl.wikipedia.org/wiki?curid=3027250" title="Fruängen">
Fruängen

Fruängen – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Hägersten-Liljeholmen. Graniczy z dzielnicami Mälarhöjden, Västertorp, Långbro i Herrängen oraz z gminą Huddinge.
Według danych opublikowanych przez gminę Sztokholm, 31 grudnia 2020 r. Fruängen liczyło 9766 mieszkańców. Powierzchnia dzielnicy wynosi 1,27 km².
Fruängen jest początkową/końcową stacją na czerwonej linii (T14) sztokholmskiego metra.

</doc>
<doc id="3027251" url="https://pl.wikipedia.org/wiki?curid=3027251" title="Čierna kopa">
Čierna kopa



</doc>
<doc id="3027252" url="https://pl.wikipedia.org/wiki?curid=3027252" title="Sarsha Huntington">
Sarsha Huntington

Sarsha Huntington (ur. 22 sierpnia 1983 w Brisbane) – brytyjska kolarka górska.
Kariera.
Największy sukces w karierze Sarsha Huntington osiągnęła 15 maja 2010 roku w słoweńskim Mariborze. W zawodach Pucharu Świata w kolarstwie górskim w four-crossie zajęła tam drugie miejsce, za Brytyjką Fionn Griffiths, a przed Holenderką Anneke Beerten. Było to jej jedyne podium w sezonie 2010 i w klasyfikacji końcowej zajęła dziewiąte miejsce. Ponadto na mistrzostwach świata w Canberze w 2009 roku i rozgrywanych rok później mistrzostwach świata w Mont-Sainte-Anne zajmowała siódme miejsce w four-crossie.

</doc>
<doc id="3027255" url="https://pl.wikipedia.org/wiki?curid=3027255" title="Roberto Alderete">
Roberto Alderete

Roberto Alderete Morales (ur. 7 czerwca 1961 w mieście Meksyk) – meksykański piłkarz występujący na pozycji pomocnika, w późniejszym czasie trener.
Kariera klubowa.
Alderete pochodzi ze stołecznego miasta Meksyk i jest wychowankiem akademii juniorskiej tamtejszego zespołu Club América. Do seniorskiej drużyny został włączony w wieku dwudziestu jeden lat przez chilijskiego szkoleniowca Carlosa Reinoso i w meksykańskiej Primera División zadebiutował w sezonie 1982/1983. W rozgrywkach 1983/1984 wywalczył pierwsze w swojej karierze mistrzostwo Meksyku i sukces ten powtórzył również rok później, podczas sezonu 1984/1985. Po raz trzeci tytuł mistrzowski zdobył z Américą podczas półrocznych rozgrywek Prode '85, zaś w 1987 roku triumfował w najbardziej prestiżowych rozgrywkach północnoamerykańskiego kontynentu – Pucharze Mistrzów CONCACAF. W sezonie 1987/1988 czwarty raz został mistrzem Meksyku, a następnie wywalczył superpuchar kraju – Campeón de Campeones. Ogółem w barwach Amériki spędził sześć lat obfitujących w liczne sukcesy, lecz przeważnie nie miał niepodważalnej pozycji w wyjściowym składzie i często pojawiał się na boiskach jako rezerwowy.
Latem 1988 Alderete został piłkarzem innej ekipy ze stolicy, Club Necaxa. Występował w niej przez kolejne cztery lata, podczas pierwszych dwóch sezonów będąc podstawowym piłkarzem klubu, lecz w następnych notując już sporadyczne występy. Nie zdołał również odnieść z Necaxą większych osiągnięć. W połowie 1992 roku podpisał umowę z beniaminkiem najwyższej klasy rozgrywkowej, CF Pachuca, jednak nie zdołał uchronić drużyny przed spadkiem z powrotem do drugiej ligi już na koniec rozgrywek 1992/1993. On sam pozostał jednak w Primera División, przechodząc do zespołu Toros Neza z siedzibą w mieście Nezahualcóyotl. Tam również nie zdołał nawiązać do sukcesów odnoszonych w Américe i w wieku 33 lat zakończył profesjonalną karierę piłkarską.
Kariera trenerska.
Po zakończeniu kariery piłkarskiej Alderete rozpoczął pracę w roli szkoleniowca. W październiku 1999, po odejściu Carlosa Kiese, został tymczasowym trenerem swojego macierzystego Club América i poprowadził go w dwóch ligowych spotkaniach, notując zwycięstwo i remis, po czym został zastąpiony przez Alfredo Tenę. W latach 2011–2012 był asystentem swojego byłego boiskowego kolegi Mario Trejo w trzecioligowym Uniónie de Curtidores, a po upływie kilku miesięcy powrócił do Amériki, gdzie rozpoczął pracę z grupami juniorskimi, początkowo pracując tam z drużyną siedemnastolatków, a następnie piętnastolatków.

</doc>
<doc id="3027256" url="https://pl.wikipedia.org/wiki?curid=3027256" title="Franciszek Kusto">
Franciszek Kusto

Franciszek Kusto (ur. 5 września 1901 w Łapczycy, zm. 24 grudnia 1981 w Krakowie) – nauczyciel, dziennikarz, publicysta, działacz komunistyczny.
Uczeń gimnazjum w Bochni, w 1919 powołany do WP, uczestnik wojny z Rosją 1920. W 1922 po ukończeniu gimnazjum został nauczycielem w szkole podstawowej w Szopienicach. Członek Związku Nauczycielstwa Polskich Szkół Powszechnych. 1925–1929 studiował historię i literaturę na Wydziale Filozoficznym UJ w Krakowie, członek Bratniej Pomocy, od 1926 w Związku Młodzieży Komunistycznej (ZMK), 1927 był współzałożycielem i został prezesem Organizacji Niezależnej Młodzieży Ludowej "Orka" na UJ, w 1928 wstąpił do KPP. Członek Wydziału Rolnego i Akademickiego Komitetu Okręgowego (KO) KPP w Krakowie. Działacz związków zawodowych i PPS-Lewicy. Od 1929 pracował w sekretariacie Związku Zawodowego Robotników Przemysłu Chemicznego i Pokrewnych RP i redagował pismo "Robotnik Chemiczny". W maju 1929 wydał jednodniówkę "Czechowicki Robotnik Chemiczny", w której zamieścił list Władysława Gomułki z protestem przeciwko "pomawianiu go przez prawicę o sprzeniewierzanie pieniędzy związkowych" i artykuł "Przeciw faszyzacji związków zawodowych", który został skonfiskowany na mocy decyzji administracyjnej, a F. Kusto wytoczono proces, w którym został jednak uniewinniony. Od 23 VI 1929 członek Tymczasowego Sekretariatu Generalnego PPS-Lewicy i redakcji "Robociarza" - odtąd faktycznie kierował działalnością PPS-Lewicy. 4 VII 1929 zwołał krajową konferencję PPS-Lewicy i kierował przygotowaniami do 1 Zjazdu tej partii (20-21 VII 1929 w Warszawie), na którym złożył sprawozdanie z działalności KC i wszedł w skład Komisji Programowej i Wnioskowej (Redakcyjnej) i został wybrany członkiem KC PPS-Lewicy. 27 VIII 1929 aresztowany, 26 II 1930 skazany na 2 lata więzienia, w związku z apelacją zwolniony za kaucją, brał udział w redagowaniu legalnego pisma KPP "Przegląd Społeczny" w Krakowie. W marcu 1931 ponownie aresztowany, gdyż w grudniu 1931 sąd apelacyjny zatwierdził wyrok 2 lat więzienia, był więziony w Krakowie, Łęczycy i Sieradzu, gdzie był członkiem komun więziennych, m.in. starostą komuny w więzieniu w Sieradzu. Zwolniony XI 1932, działał w Komitecie Okręgowym (KO) KPP w Krakowie do czerwca 1933, później działał w Łodzi (do 1939), gdzie był dziennikarzem działu ekonomicznego wydawnictwa "Republika". Działacz Związku Dziennikarzy RP. Po wrześniu 1939 na krótko wrócił do Krakowa, później zamieszkał w Warszawie. W sierpniu 1941 wraz ze Stanisławem Ziają utworzył konspiracyjną grupę komunistyczną "Proletariusz", wydającą od grudnia 1941 pismo pod tym samym tytułem. Od grudnia 1941 współwłaściciel i dyrektor administracyjny firmy chemiczno-farmaceutycznej "Opotherapia". Od stycznia 1942 w PPR, był pośrednikiem w kontaktach między sympatyzującymi z PPR grupami inteligenckimi a Marianem Spychalskim, Ignacym Logą-Sowińskim i innymi czołowymi działaczami PPR i GL. Poza tym dostarczał urządzeń technicznych dla wydawnictw partyjnych. Od 1945 działacz krakowskiej PPR, w grudniu 1945 był członkiem Komitetu Wojewódzkiego (KW) i delegatem na I Zjazd PPR, od grudnia 1948 w PZPR. Etatowy prezes Zarządu Wojewódzkiego (ZW) Związku Samopomocy Chłopskiej (ZSCh), przewodniczący Zrzeszenia Spółdzielczego Samopomocy Chłopskiej. 1946–1947 członek zarządu Zrzeszenia Spółdzielczej Samopomocy Chłopskiej. Od 29 XII 1945 do 19 I 1947 poseł do KRN. 1948–1950 sekretarz generalny Centralnego Związku Spółdzielczego. 1950–1952 attaché handlowy w ambasadzie PRL w Pekinie, później wicedyrektor w Ministerstwie Handlu Zagranicznego. VI 1956 - I 1957 inspektor w kancelarii I sekretarza KC PZPR, a 1957–1960 radca handlowy PRL w Sofii i w Pradze. 1964–1968 dyrektor zespołu NIK, później na rencie. Był odznaczony m.in. Orderem Sztandaru Pracy I i II klasy. Pochowany w alei zasłużonych Cmentarza Rakowickiego w Krakowie (kwatera LXIX pas A-II-13).

</doc>
<doc id="3027257" url="https://pl.wikipedia.org/wiki?curid=3027257" title="Pałac w Zebrzydowicach">
Pałac w Zebrzydowicach

Pałac w Zebrzydowicach – dawny gotycki zamek, później barokowy pałac w Zebrzydowicach, w powiecie cieszyńskim.
Historia.
Pierwszy zamek został wzniesiony na przełomie XV/XVI wieku. Świadczą o tym odkryte fragmenty ścian o gotyckim rodowodzie. Także same umiejscowienie obiektu sugeruje jego obronny charakter. Położony nad rzeką Pietrówką od wschodu i północy otoczony był stawem, od zachodu bagnistą łąką. Z powodu późniejszych przebudów oraz braku materiałów ikonograficznych nie jest możliwe odtworzenie jego pierwotnego wyglądu. 
Najstarszymi właścicielami zamku była rodzina Mikesz z Jedłownika (ok. 1467 r.), która sprzedała zamek Janowi Burzejowi z Klvova. Kolejnym właścicielem zamku był Paweł z Kornic i Šumperku. W roku 1524 Hynek Bielik z Kornic za kwotę 1550 węgierskich dukatów sprzedał Zebrzydowice (razem z pobliskimi Marklowicami) Jerzemu Liszce z Niemieckiej Lutyni. Jego wnuk Hynek Liszka odziedziczył rodowy majątek w roku 1575. Dzięki Hynkowi posiadamy najstarszą wzmiankę o „twierdzy Zebrzydowice”. 14 marca 1580 doszło do krwawej bójki między goszczącym w Zebrzydowicach Jaremiaszem Szobiszowskim a gospodarzem. W jej wyniku Hynek został poważnie zraniony, a dla potomnych zachował się sądowy opis zajścia. Kłopoty ze zdrowiem i zadłużenie Zebrzydowic zmusiły Hynka do sprzedania wsi w roku 1583.
W następnych wiekach często zmieniali się właściciele miejscowości, a majątek zebrzydowicki podzielono na kilka działów. W wyniku tego wyodrębniły się Zebrzydowice Górne, w których istniał drewniany dwór, niezachowany do dziś oraz Zebrzydowice Dolne, w nich znajduje się pałac wzniesiony w miejscu wcześniejszego zamku.
13 marca 1747 roku hrabia Karol Józef Hoditz von Volfranitz sprzedał zamek baronowej Marii Agnieszce de Mattencloit i jej małżonkowi Franciszkowi Ludwikowi, uzyskawszy za niego cenę 35.000 florenów. Zamek przebudowany został na otoczony parkiem pałac (rezydencje reprezentacyjną) w stylu barokowym w 1764 r. przez barona Jana Ryszarda von Mattencloit i jego małżonkę Marię Renatę von Beess. Majątek pozostał w rękach baronów de Mattencloit przez 140 lat, a zebrzydowicki dwór stał się ich główną siedzibą przeżywając wówczas czas swej największej świetności. Przy wykorzystaniu starych murów wzniesiono pałac na planie prostokąta w stylu niemieckiego baroku. Po stronie północno-zachodniej pałacu rozciągał się, ukształtowany w formie dwóch tarasów, prawie dwuhektarowy park. Parter budowli oszkarpowano co nawiązywało do jej obronnych początków. Pierwsze piętro oddzielone zostało gzymsem od przysadzistego przyziemia. Jego narożniki zostały zaokrąglone, elewacje ozdobiono lizenami z belkowaniem, które oddzielały od siebie prostokątne okna nakryte ozdobnymi gzymsami. Główną ozdobą frontowej ośmioosiowej fasady stał się przewyższający elewację ryzalit, z szeroką bramą w parterze, na piętrze ujęty parami pilastrów o kompozytowych kapitelach i zwieńczony trójkątnym przyczółkiem. W jego szczycie umieszczono okrągły kamienny kartusz z herbami baronów de Mattencloit i Beessów (wokół herbów znajdują się nieczytelne dzisiaj napisy fundatorów &gt;ETE&gt;MATTENCLOIT&gt;RENATA&gt;TE&gt;BEEHS i zatarta data, prawdopodobnie 1764). Całość budynku została przykryta mansardowym dachem z dwoma symetrycznymi lukarnami.
Jan Baptysta de Mattencloit w 1836 r. wykupił Zebrzydowice Górne i ponownie zjednoczył wioskę. Jednakże przeprowadzone po Wiośnie Ludów w roku 1848 zmiany znoszące obowiązek pańszczyzny spowodowały poważne kłopoty finansowe rodziny de Mattencloit. W roku 1887 zadłużenie majątku przekroczyło jego wartość i decyzją Sądu Obwodowego w Cieszynie został wystawiony na licytację. Dodatkowo w 1888 r. zmarł ostatni z rodu właściciel Zebrzydowic – Emeryk Emanuel de Mattencloit. Zadłużoną wieś, 25 kwietnia 1888 r. zakupił hrabia Henryk Larisch von Mönnich, ówczesny właściciel Frysztackiego Państwa Stanowego, pochodzący z jednego z najbardziej wpływowych rodów w Austro-Węgrzech, czesko-austriackiego rodu Larischów. Pod koniec XIX wieku nowi właściciele przebudowali pałac - do piętrowego budynku dobudowali oficyny. Ostatnim właścicielem pałacu (jak i Zebrzydowic) był Jan Henryk hrabia Larisch von Mönnich.
Podczas II wojny światowej pałac spłonął, lecz po zniszczeniach wojennych został zrekonstruowany w latach 1958-1963 r., a po rozbudowie w 1970 r. przeznaczony na cele kulturalne. Miejscowe władze, jako nowy właściciel pałacu, postanowiły wówczas dobudować do wschodniej ściany salę widowiskową. Obecnie znajduje się tu Gminny Ośrodek Kultury i Punkt Informacji Turystycznej oraz restauracja, a na terenach przylegających do pałacu znajduje się amfiteatr, molo widokowe oraz Ośrodek Sportów Wodnych "Młyńszczok".
Turystyka.
Tuż obok pałacu przebiegają znakowane szlaki:

</doc>
<doc id="3027263" url="https://pl.wikipedia.org/wiki?curid=3027263" title="Joanna Petterson">
Joanna Petterson

Joanna Petterson (ur. 24 listopada 1979) – południowoafrykańska kolarka górska.
Kariera.
Największy sukces w karierze Joanna Petterson osiągnęła 19 czerwca 2010 roku w austriackim Leogang. W zawodach Pucharu Świata w kolarstwie górskim w four-crossie zajęła tam drugie miejsce, za Holenderką Anneke Beerten, a przed Czeszką Romaną Labounkovą. Było to jej jedyne podium w sezonie 2010 i w klasyfikacji końcowej zajęła szóste miejsce. Na podium stała także w sezonie 2009 - 26 lipca w kanadyjskim Mont-Sainte-Anne była trzecia, za Anneke Beerten i Brytyjką Fionn Griffiths. Ponadto na mistrzostwach świata w Canberze w 2009 roku i rozgrywanych dwa lata później mistrzostwach świata w Champéry zajmowała dziesiąte miejsce w four-crossie. Na mistrzostwach w Canberze była także dziesiąta w downhillu. 

</doc>
<doc id="3027266" url="https://pl.wikipedia.org/wiki?curid=3027266" title="Richard Lintner">
Richard Lintner

Richard Lintner (ur. 15 listopada 1977 w Trenczynie) – słowacki hokeista, reprezentant Słowacji, olimpijczyk. Działacz hokejowy.
Kariera.
Wychowanek Dukli Trenczyn. W drafcie NHL z 1996 został wybrany przez Phoenix Coyotes, po czym od 1997 wyjechał do USA, gdzie grał do 2003, w czterech klubach NHL, a także w zespołach farmerskich w AHL i IHL. Po powrocie do Europy przez kolejne lata grał w rozgrywkach szwedzkich Elitserien, szwajcarskich NLA, fińskich SM-liiga, rosyjskich KHL oraz słowackiej ekstraligi.
Od września 2013 związany tymczasowym kontraktem z macierzystą Duklą Trenczyn (wraz z nim Ján Lašák, Rastislav Pavlikovský, Róbert Petrovický). Od końca listopada 2013 po raz trzeci w karierze zawodnik Dynama Mińsk. Sezon 2014/2015 rozpoczął ponownie w macierzystej Dukli Trenczyn. W połowie lutego 2015 ogłosił zakończenie kariery zawodniczej.
Uczestniczył w turniejach mistrzostw świata w 2001, 2002, 2003, 2004, 2005, 2010, zimowych igrzysk olimpijskich 2002 oraz Pucharu Świata 2004.
W połowie 2015 został dyrektorem narodowych słowackich rozgrywek hokeja na lodzie Tipsport Liga

</doc>
<doc id="3027267" url="https://pl.wikipedia.org/wiki?curid=3027267" title="Potrerillos (Cortés)">
Potrerillos (Cortés)

Potrerillos – gmina ("municipio") w północnym Hondurasie, w departamencie Cortés. W 2010 roku zamieszkana była przez ok. 23,1 tys. mieszkańców. Siedzibą administracyjną jest miasteczko Potrerillos.
Położenie.
Gmina położona jest w środkowej części departamentu. Graniczy z 6 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:
Dodatkowo na obszarze gminy położone były 24 przysiółki.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3027269" url="https://pl.wikipedia.org/wiki?curid=3027269" title="Bridging Eastern and Western Psychiatry">
Bridging Eastern and Western Psychiatry

Bridging Eastern &amp; Western Psychiatry (BE&amp;WP) (ros. "Мост между Восточной и Западной психиатрией") jest stowarzyszeniem non-profit europejskich psychiatrów, które promuje nawiązywanie współpracy naukowej oraz wymiany doświadczeń między psychiatrami z Europy środkowo-wschodniej i zachodniej. Zostało ono założone w 2002 przez grupę psychiatrów i psychologów, naukowców z europejskich uczelni. Inicjatorami powstania stowarzyszenia byli: Prof. Maria Luisa Figueira, oraz Prof. Mario Di Fiorino.
BE&amp;WP jest stowarzyszone z "International Review of Bipolar Disorders" oraz "Winter Workshop on Psychosis".
Stowarzyszenie wydaje też własny periodyk. Czasopismo "Bridging Eastern &amp; Western Psychiatry" jest publikowane dwa razy do roku, w języku angielskim, z obszernymi streszczeniami po rosyjsku.
Organizowane przez BE&amp;WP corocznie konferencje naukowe, odbywają się w lokalizacjach pozwalających na łatwiejszy i tańszy dostęp dla profesjonalistów z krajów Europy środkowowschodniej. BE&amp;WP wspiera też wspólne programy edukacyjne i prace naukowe.
W czerwcu 2014 r. konferencja Bridging odbędzie się w Warszawie (Polska). Organizatorami spotkania są prof. Irena Krupka-Matuszczyk oraz dr Maciej Pilecki.

</doc>
<doc id="3027278" url="https://pl.wikipedia.org/wiki?curid=3027278" title="Katy Curd">
Katy Curd

Katy Curd (ur. 27 kwietnia 1989 w Wiltshire) – brytyjska kolarka górska, dwukrotna medalistka mistrzostw świata, a także mistrzyni Europy.
Kariera.
Pierwszy sukces w karierze Katy Curd osiągnęła w 2007 roku, kiedy zdobyła srebrny medal w downhillu juniorek podczas mistrzostw świata w Fort William. W kategorii elite najlepszy wynik osiągnęła na mistrzostwach świata w Mont-Sainte-Anne w 2010 roku, gdzie była czwarta w four crossie. W 2012 roku zdobyła złoty medal w tej samej konkurencji podczas mistrzostw Europy w Moskwie. W zawodach tych wyprzedziła Austriaczkę Anitę Molcik i Lucię Oetjen ze Szwajcarii. Kolejny medal zdobyła na mistrzostwach świata w Pietermaritzburgu w 2013 roku. Była tam druga w four crossie, ulegając tylko Australijce Caroline Buchanan. Pierwszy raz na podium zawodów Pucharu Świata stanęła 19 września 2009 roku w Schladming, gdzie była trzecia w four crossie. Było to jej jedyne podium w sezonie 2009 i w klasyfikacji końcowej zajęła dwunaste miejsce. Na podium stała także w sezonie 2010 – 19 czerwca w Leogang była druga za Holenderką Anneke Beerten. W klasyfikacji generalnej była tym razem szósta.

</doc>
<doc id="3027280" url="https://pl.wikipedia.org/wiki?curid=3027280" title="Indywidualne Mistrzostwa Europy na Żużlu 2012">
Indywidualne Mistrzostwa Europy na Żużlu 2012

Indywidualne Mistrzostwa Europy na Żużlu 2012 – cykl zawodów żużlowych, mających wyłonić medalistów indywidualnych mistrzostw Europy w sezonie 2012. Rozegrano turnieje eliminacyjne (trzy półfinały i turniej "Challenge") oraz 4 turnieje finałowe (Rawicz, Dyneburg, Krško i Mureck), w których wystąpiło 8 najlepszych zawodników turnieju "Challenge", trójka medalistów z IME 2011 (Grigorij Łaguta, Tomasz Gapiński, Aleš Dryml), czterech nominowanych przez Europejską Unię Motocyklową (Claus Vissing, Maks Gregorič, Max Dilger, József Tabaka) oraz każdorazowo zawodnik z "dziką kartą" (w poszczególnych turniejach starowali również kolejni zawodnicy turnieju "Challenge" bądź zawodnicy nominowani przez organizatorów, zastępując w razie potrzeby zawodników uprawnionych). Złoty medal zdobył Czech Aleš Dryml.

</doc>
<doc id="3027283" url="https://pl.wikipedia.org/wiki?curid=3027283" title="Zygmunt Krzywański">
Zygmunt Krzywański

Zygmunt Krzywański (ur. 2 listopada 1907 w Łodzi, zm. 25 grudnia 1981 tamże) – polityk komunistyczny, poseł na Sejm PRL I kadencji (1952-1956).
Życiorys.
Skończył 3 klasy miejskiej szkoły handlowej, od 1922 goniec w firmie handlowej, potem tkacz. Od 1931 utrzymywał kontakt z działaczami KZMP, 6 III - 3 IV 1933 brał udział w powszechnym strajku włókniarzy w Łodzi; członek komitetu strajkowego. Związany z Lewicą Związkową, 1934-1938 był delegatem fabrycznym, od 1936 członek zarządu oddziału niemieckiego klasowego związku zawodowego włókniarzy. W jego rodzinnym mieszkaniu odbywały się zebrania komunistów. W 1938 zwolniony z pracy, podjął pracę w fabryce włókienniczej Horaka. W maju 1940 wywieziony na roboty przymusowe do Niemiec, do wyzwolenia 28 III 1945 był robotnikiem-metalowcem w Wetzlar, do kraju wrócił VI 1945, wstąpił do PPR i ponownie pracował jako tkacz w Łodzi, od 1946 majster w fabryce "Miller". Współorganizator i sekretarz fabrycznego koła PPR i członek Rady Zakładowej. Członek Komitetu Dzielnicowego (KD) PPR na Górnej. Od IX 1946 instruktor, a od XI 1948 kierownik Wydziału Zawodowego Komitetu Łódzkiego (KŁ) PPR. Był delegatem z Łodzi na II Zjazd PPR 14 XII 1948 i na I Zjazd PZPR. Od 1949 przewodniczący Okręgowej Rady Związków Zawodowych (ORZZ) w Łodzi, 1950-1956 przewodniczący Zarządu Głównego (ZG) Związku Zawodowego Pracowników Przemysłu Włókienniczego, Odzieżowego i Skórzanego, 1957-1970 przewodniczący Wojewódzkiej Komisji Związków Zawodowych (WKZZ) w Łodzi. 1952-1956 był posłem na Sejm PRL, 1960-1971 członkiem KŁ PZPR, od 1950 radnym miasta Łodzi, członkiem Prezydium Miejskiej Rady Narodowej (MRN) i łódzkiego komitetu FJN. Potem przeszedł na rentę dla zasłużonych. Był odznaczony m.in. Orderem Sztandaru Pracy I klasy i Krzyżem Komandorskim Orderu Odrodzenia Polski.

</doc>
<doc id="3027286" url="https://pl.wikipedia.org/wiki?curid=3027286" title="Mężczyźni (film)">
Mężczyźni (film)

Mężczyźni (ang. "Men") – amerykański film niemy z 1924. Nie zachował się do dnia dzisiejszego.

</doc>
<doc id="3027288" url="https://pl.wikipedia.org/wiki?curid=3027288" title="Pająki Polski">
Pająki Polski

Liczba gatunków pająków (Araneae) stwierdzonych w Polsce wynosi ponad 800 taksonów.

</doc>
<doc id="3027290" url="https://pl.wikipedia.org/wiki?curid=3027290" title="Hrabstwo Pitkin">
Hrabstwo Pitkin

Hrabstwo Pitkin (ang. "Pitkin County") – hrabstwo w stanie Kolorado w Stanach Zjednoczonych.
Geografia.
Według spisu z 2000 roku obszar całkowity hrabstwa obejmuje powierzchnię 973,23 mili2 (2520,65 km2), z czego 970,42 mili2 (2513,38 km2) stanowią lądy, a 2,81 mili2 (7,28 km2) stanowią wody. Według szacunków United States Census Bureau w roku 2012 miało 17 263 mieszkańców. Jego siedzibą administracyjną jest Aspen.

</doc>
<doc id="3027291" url="https://pl.wikipedia.org/wiki?curid=3027291" title="Jej wielka miłość">
Jej wielka miłość

Jej wielka miłość (ang. "Lily of the Dust") – amerykański film niemy z 1924. Nie zachował się do dnia dzisiejszego.

</doc>
<doc id="3027293" url="https://pl.wikipedia.org/wiki?curid=3027293" title="Nicola Bacciocchi">
Nicola Bacciocchi

Nicola Bacciocchi (ur. 16 grudnia 1971 w Domagnano) – sanmaryński piłkarz występujący na pozycji pomocnika, reprezentant San Marino w latach 1991–2000.
Kariera klubowa.
Podczas swojej kariery grał w klubach AS Santarcangiolese, San Marino Calcio, SP Domagnano oraz SS Juvenes.
Kariera reprezentacyjna.
22 maja 1991 zadebiutował w reprezentacji San Marino w przegranym 0:3 meczu z Bułgarią. 28 października 1992 zdobył jedyną bramkę dla drużyny narodowej w spotkaniu z Turcją w Ankarze (1:4). Był to pierwszy gol reprezentacji w jej 9. występie w historii, który został strzelony z gry. Ogółem w latach 1991–2000 Bacciocchi zanotował w kadrze 33 spotkania, zdobywając jedną bramkę.

</doc>
<doc id="3027298" url="https://pl.wikipedia.org/wiki?curid=3027298" title="112N">
112N



</doc>
<doc id="3027299" url="https://pl.wikipedia.org/wiki?curid=3027299" title="114Na">
114Na



</doc>
<doc id="3027301" url="https://pl.wikipedia.org/wiki?curid=3027301" title="116N">
116N



</doc>
<doc id="3027302" url="https://pl.wikipedia.org/wiki?curid=3027302" title="116Na">
116Na



</doc>
<doc id="3027303" url="https://pl.wikipedia.org/wiki?curid=3027303" title="Ruben Carrapatoso">
Ruben Carrapatoso

Ruben Carrapatoso (ur. 29 lipca 1981 w São Paulo) – brazylijski kierowca wyścigowy.
Kariera.
Carrapatoso rozpoczął karierę w wyścigach samochodowych w roku 2000, od startów w Holenderskiej Formule Ford 1800 oraz w Formule Ford Benelux. W tej drugiej z serii raz stawał na podium. Z dorobkiem odpowiednio 26 i 21 punktów uplasował się na 14 i 12 pozycji w klasyfikacji generalnej. W późniejszych latach startował także w Brytyjskiej Formule Ford Zetec Junior, (czwarte miejsce w 2001 roku), Południowoamerykańskiej Formule 3, Brazylijskiej Formule Renault, edycji zimowej Brytyjskiej Formuły Renault, Włoskiej Formule Renault, Brytyjskiej Formule Renault, Formule 3 Euro Series, Argentyńskiej Formule Renault 1,6, Stock Car Brasil oraz w American Le Mans Series (klasa GT2).
W Formule 3 Euro Series wystartował w 2004 roku ze szwajcarską ekipą Opel Team KMS. W żadnym z ośmiu wyścigów, w których startował, nie zdobywał punktów. Został sklasyfikowany na 33 miejscu w klasyfikacji końcowej.

</doc>
<doc id="3027306" url="https://pl.wikipedia.org/wiki?curid=3027306" title="Ulica Piastów Śląskich w Wałbrzychu">
Ulica Piastów Śląskich w Wałbrzychu

Ulica Piastów Śląskich (Kirsch-Allee) – ulica w dzielnicy Książ na terenie Książańskiego Parku Krajobrazowego w Wałbrzychu.
Ulica powstała w XIII wieku, gdy zaczęto budowę zamku Książ.
Opis.
Ulica jest wykonana z kostki granitowej, rozpoczyna się od ulicy Wrocławskiej (Drogi Krajowej 35), dalej łączy się z ulicą Jeździecką w kierunku zamku. Ulica była gruntownie przebudowana w 2009 roku, wymieniono wówczas nawierzchnię oraz wykonano stylizowane oświetlenie. Ulica przebiega przez Książański Park Krajobrazowy.
Obiekty.
Przy ulicy znajdują się następujące obiekty:

</doc>
<doc id="3027308" url="https://pl.wikipedia.org/wiki?curid=3027308" title="A. E. Bizottság">
A. E. Bizottság

A. E. Bizottság – węgierski zespół rockowy istniejący w latach 1979–1985.
Historia.
Zespół A. E. Bizottság (pełna nazwa: Albert Einstein Bizottság) powstał wiosną 1979 roku i skupiał artystów związanych ze studiem Lajosa Vajdy w Szentendre.
Pierwszego koncertu grupa udzieliła 23 sierpnia 1980 roku na wyspie Óbudai, stanowiąc support na festiwalu Fekete Bárányok przed takimi zespołami jak Beatrice, Hobo Blues Band i P. Mobil. Następnie zespół grał wiele koncertów w klubach i domach kultury w Budapeszcie, Gödöllő i Szentendre. Cechą charakterystyczną zespołu stały się absurdalny humor, ironia oraz działalność na scenie mająca charakter performance.
Pierwszy album grupy, "Kalandra fel!", został wydany przez Hungaroton w 1983 i zawierał nagranie koncertu w Gödöllő, w którym nie uczestniczył jednak Sándor Bernáthy. Był to 29 w kolejności najlepiej sprzedający się album na Węgrzech w 1983 roku. Niektóre piosenki grupy, takie jak „Szerelem”, „Egy lány kéne nékem” czy „Kamikázé” stały się popularne na Węgrzech.
Również w 1983 roku zespół wykonywał muzykę w filmie Gábora Bódyego "Kutya éji dala". Rok później w studio Béli Balázsa grupa nagrała materiał muzyczny do innego filmu, "Jégkrémbalett". Materiał ten posłużył do wydania drugiego albumu grupy.
W 1985 roku zespół odbył trasę koncertową po Europie Zachodniej. Wkrótce później zespół rozpadł się.
W 1995 roku Hungaroton wydał albumy grupy na CD.

</doc>
<doc id="3027309" url="https://pl.wikipedia.org/wiki?curid=3027309" title="Robert Kath">
Robert Kath

Robert Kath (ur. 5 lipca 1985 w Plauen) – niemiecki kierowca wyścigowy.
Kariera.
Kath rozpoczął karierę w wyścigach samochodowych w roku 2001, od startów w Formule BMW Junior, gdzie dwukrotnie zwyciężał i siedmiokrotnie stawał na podium. Z dorobkiem 190 punktów uplasował się na czwartej pozycji w klasyfikacji generalnej. W późniejszych latach startował także w Formule BMW ADAC, Formule 3 Euro Series oraz w Recaro Formel 3 Cup.
W Formule 3 Euro Series wystartował w 2004 roku ze szwajcarską ekipą Opel Team KMS. W żadnym z dwunastu wyścigów, w których startował, nie zdobywał punktów. Został sklasyfikowany na 24 miejscu w klasyfikacji końcowej.

</doc>
<doc id="3027310" url="https://pl.wikipedia.org/wiki?curid=3027310" title="Willa Eisenacka">
Willa Eisenacka

Willa Eisenacka – zabytkowa willa w Tczewie, zbudowana w 1911 roku. Należała do kupca zbożowego Eisenacka. W 1935 właścicielem budynku został lekarz Włodzimierz Meger. W czasie II wojny światowej obiekt użytkowały lokalne struktury NSDAP. Współcześnie jest siedzibą tczewskiego Sanepidu. W 1995 została wpisana do rejestru zabytków.

</doc>
<doc id="3027311" url="https://pl.wikipedia.org/wiki?curid=3027311" title="Szybka szóstka">
Szybka szóstka



</doc>
<doc id="3027312" url="https://pl.wikipedia.org/wiki?curid=3027312" title="Augusto Dutra">
Augusto Dutra



</doc>
<doc id="3027314" url="https://pl.wikipedia.org/wiki?curid=3027314" title="Philipp Baron">
Philipp Baron

Philipp Baron (ur. 7 kwietnia 1986 w Klosterneuburgu) – austriacki kierowca wyścigowy.
Kariera.
Baron rozpoczął karierę w wyścigach samochodowych w roku 2002, od startów w Formule Renault Monza. Z dorobkiem 80 punktów uplasował się na ósmej pozycji w klasyfikacji generalnej. W późniejszych latach startował także w Włoskiej Formule 3, Formule 3 Euro Series, Ferrari Challenge Europe (Trofeo Pirelli) - wicemistrz w 2009, mistrz w 2010 roku, Ferrari Challenge Italy (Trofeo Pirelli) oraz w Swedish GT (klasa GTA). 
W Formule 3 Euro Series startował w latach 2003-2004 z włoską ekipą Team Ghinzani. Zarówno w pierwszym, jak i w drugim sezonie startów w ciągu odpowiednio 18 i 20 wyścigów, w których wystartował, nie zdobywał punktów. Został sklasyfikowany odpowiednio na 32 i 22 miejscu w klasyfikacji końcowej.

</doc>
<doc id="3027316" url="https://pl.wikipedia.org/wiki?curid=3027316" title="Latina Calcio 1932">
Latina Calcio 1932

Società Sportiva Dilettantistica a r.l. Latina Calcio 1932 – włoski klub piłkarski z siedzibą w Latinie. Obecnie gra w Serie C.
W sezonie 2012/13 klub po raz pierwszy awansował do Serie B.

</doc>
<doc id="3027319" url="https://pl.wikipedia.org/wiki?curid=3027319" title="Derek Hayes">
Derek Hayes

Derek Hayes (ur. 8 grudnia 1977 w Dungannon) – brytyjski kierowca wyścigowy.
Kariera.
Hayes rozpoczął karierę w wyścigach samochodowych w roku 1998, od startów w edycji zimowej Formuły Palmer Audi, Europejskiej Formule Ford oraz w Brytyjskiej Formule Ford. W Formule Palmer trzykrotnie stawał na najwyższym stopniu podium (w ciągu czterech wyścigów). Podczas gdy w Brytyjskiej Formule Ford został wicemistrzem, w pozostałych seriach zdobywał tytuły mistrzowskie. W późniejszych latach startował także w Brytyjskiej Formule 3, Formule 3 Korea Super Prix, Masters of Formula 3, Grand Prix Makau, Europejskim Pucharze Formuły 3, Francuskiej Formule 3, NASCAR Busch Series oraz w Formule 3 Euro Series. 
W Formule 3 Euro Series wystartował w 2004 roku z włoską ekipą Team Ghinzani. W żadnym z dwóch wyścigów, w których startował, nie zdobywał punktów. Został sklasyfikowany na 34 miejscu w klasyfikacji końcowej.

</doc>
<doc id="3027324" url="https://pl.wikipedia.org/wiki?curid=3027324" title="Dennis Furchheim">
Dennis Furchheim

Dennis Furchheim (ur. 16 sierpnia 1984 w Essen) – niemiecki kierowca wyścigowy.
Kariera.
Furchheim rozpoczął karierę w wyścigach samochodowych w roku 2002, od startów w Niemieckiej Formule Renault oraz w Europejskim Pucharze Formuły Renault 2000. Z dorobkiem odpowiednio 88 i 4 punktów uplasował się na 16 i 24 pozycji w klasyfikacji generalnej. W późniejszych latach startował także w Hiszpańskiej Formule 3 oraz w Formule 3 Euro Series.
W Formule 3 Euro Series wystartował w 2004 roku ze szwajcarską ekipą Swiss Racing Team. W ciągu czterech wyścigów zdołał uzbierać 5 punktów. Dało mu to 17 miejsce w klasyfikacji końcowej.

</doc>
<doc id="3027325" url="https://pl.wikipedia.org/wiki?curid=3027325" title="Benjamin Percy">
Benjamin Percy

Benjamin Percy (ur. 28 marca 1979 w Eugene w stanie Oregon) – amerykański pisarz.
Ukończył studia licencjackie na Brown University i magisterskie na Southern Illinois University. Za swoją książkę "Refresh, Refresh" otrzymał m.in. nagrodę Plimpton Prize. W 2008 został uhonorowany nagrodą Whiting Writers' Award.
Mieszka w Ames w stanie Iowa. Jest żonaty i ma dwoje dzieci.

</doc>
<doc id="3027326" url="https://pl.wikipedia.org/wiki?curid=3027326" title="Roman Górowski">
Roman Górowski

Roman Górowski (ur. 1900, zm. 10 sierpnia 1938 w Tatrach) – polski aktor teatralny.
Od 1924 przez dwa sezony występował w warszawskim Teatrze im. Bogusławskiego, a następnie wyjechał do Lublina i w sezonie 1926/1927 był aktorem Teatru Miejskiego. Kolejny sezon spędził w Teatrze Miejskim w Grodnie, w kolejnych latach często zmieniał sceny na których występował. Z epitafium nagrobnego na cmentarzu Bródnowskim (kw. 54E-II-15) wynika, że zginął tragicznie podczas wyprawy w Tatrach.

</doc>
<doc id="3027329" url="https://pl.wikipedia.org/wiki?curid=3027329" title="Tom Kimber-Smith">
Tom Kimber-Smith

Tom Kimber-Smith (ur. 1 listopada 1984 w Ascot) – brytyjski kierowca wyścigowy.
Kariera.
Kimber-Smith rozpoczął karierę w wyścigach samochodowych w roku 2000, od startów w T Cars, gdzie w każdym z 20 wyścigów, w których startował, stawał na podium, a dziesięciokrotnie na jego najwyższym stopniu. Dało mu to tytuł mistrzowski serii. W późniejszych latach startował także w Formule Ford Eurotur (klasa druga), Formule Ford Slick 50, Brytyjskiej Formule Zip, Festiwalu Formuły Ford, Brytyjskiej Formule Ford, edycji zimowej Brytyjskiej Formuły Ford, edycji zimowej Brytyjskiej Formuły Renault, Masters of Formula 3, Formule 3 Euro Series, Holenderskiej Formule Renault, Brytyjskiej Formule Renault, Le Mans Series, 24h Le Mans, American Le Mans Series, British GT Championship, GT4 European Cup, Grand American Rolex Series, Spanish GT Championship, 24H Series, Intercontinental Le Mans Cup, FIA World Endurance Championship, Britcar Silverstone 24hr, FIA GT3 European Championship oraz w European Le Mans Series.
W Formule 3 Euro Series wystartował w 2004 roku z niemiecką ekipą Team Kolles. W ciągu dwudziestu wyścigów uzbierał dwa punkty. Dały mu one 20 miejsce w klasyfikacji końcowej.

</doc>
<doc id="3027331" url="https://pl.wikipedia.org/wiki?curid=3027331" title="Charles Zwolsman Jr.">
Charles Zwolsman Jr.

Charles Zwolsman Jr. (ur. 15 czerwca 1979 w Lelystad) – holenderski kierowca wyścigowy.
Kariera.
Zwolsman rozpoczął karierę w wyścigach samochodowych w roku 1990, od startów w World Sports-Prototype Championship oraz w 24h Le Mans (klasa C2). W żadnej z tych serii nie był jednak klasyfikowany. W późniejszych latach startował także w Sportscar World Championship, Festiwalu Formuły Ford, Niemieckiej Formule Ford 1800, Francuskiej Formule Renault, Europejskim Pucharze Formuły Renault 2000, Niemieckiej Formule Renault, Niemieckiej Formule 3, Masters of Formula 3, Formule 3 Euro Series, Champ Car, Toyota Atlantic Championship oraz w Le Mans Series (klasa LMP1).
W Formule 3 Euro Series startował w latach 2003-2004. W sezonie 2033 z niemiecką ekipą Team Kolles uzbierał siedem punktów. Dało mu to 19 miejsce. Rok później jeżdżąc w zespole Manor Motorsport stanął raz na podium. Dorobek 9 punktów uplasował go na szesnastej pozycji w klasyfikacji końcowej.

</doc>
<doc id="3027333" url="https://pl.wikipedia.org/wiki?curid=3027333" title="Pyrosomida">
Pyrosomida

Pyrosomida (iskrzyłudy) – monotypowy rząd kolonijnych sprzągli występujących najczęściej w ciepłych morzach. Do rzędu zalicza się dziewięć gatunków opisanych w trzech rodzajach.
Budowa.
Wszystkie pyrosomidy mają podobną budowę. Są to cylindryczne, z jednej strony ślepo zakończone, kolonie licznych zooidów. Każdy osobnik posiada kosz skrzelowy, zajmujący większą część ciała, syfon wlotowy i wylotowy. Syfony wlotowe wszystkich zooidów umieszczone są po zewnętrznej stronie kolonii, a wylotowe po wewnętrznej, woda filtrowana przez poszczególne osobniki jest wpychana do wspólnej jamy atrialnej, skąd uchodzi otwartym końcem kolonii napędzając całość ruchem odrzutowym. Poszczególne zooidy są bardzo małe (kilka milimetrów) i przypominają swoją budową żachwy. Wszystkie osobniki otoczone są jedną wspólną tuniką.
Bioluminescencja.
Pyrosomidy są zdolne do bioluminescencji, skąd bierze się ich nazwa (gr. "pyro" – ogień i "soma" – ciało). Organami wytwarzającymi światło są skupiska gruczołowatych komórek położone na końcu gardzieli.
Rozmnażanie i rozwój.
Iskrzyłudy są organizmami hermafrodytycznymi. Zapłodnienie bogatego w żółtko jaja zachodzi w jamie atrialnej macierzystego osobnika. Z jaja rozwija się bezpośrednio (brak typowej dla osłonic kijankowatej larwy) cyathozooid – pierwszy zooid potomnej kolonii, który u przedstawicieli rodzaju "Pyrostremma" przypomina zwykłego osobnika, natomiast u rodzajów "Pyrosoma" i "Pyrosomella" jest znacząco zredukowany. U "Pyrostremma" z cyatozooidu wypączkowuje 30-80 pierwotnych zooidów, natomiast u "Pyrosoma" i "Pyrosomella" jedynie cztery nazywane tetrazooidami. Tak ukształtowana młoda kolonia opuszcza macierzystą przez jamę atrialną.
Cyathozooid pełni funkcje odżywcze – trawi embrionalne zapasy żółtka, które rozprowadza następnie po młodocianej kolonii dzięki uwspólnionemu układowi krwionośnemu. Atrium cyathozooidu stanowi zawiązek przyszłej wspólnej jamy atrialnej kolonii. Gdy zooidy potomne dojrzewają zaczynają rozmnażać się bezpłciowo przez pączkowanie powodując wzrost całej kolonii. W pełni ukształtowana kolonia pyrosomidów może osiągnąć ok. 4 m długości.
Systematyka.
Rząd Pyrosomida zawiera jedną rodzinę, dzieloną na dwie podrodziny, których oddzielność potwierdzają dane morfologiczne i molekularne.

</doc>
<doc id="3027334" url="https://pl.wikipedia.org/wiki?curid=3027334" title="Iskrzyłudy">
Iskrzyłudy



</doc>
<doc id="3027335" url="https://pl.wikipedia.org/wiki?curid=3027335" title="Sobór Fiodorowskiej Ikony Matki Bożej w Petersburgu">
Sobór Fiodorowskiej Ikony Matki Bożej w Petersburgu

Sobór Fiodorowskiej Ikony Matki Bożej, także: "sobór Fiodorowskiej Ikony Matki Bożej, św. Michała Maleina i św. Aleksandra Newskiego" – prawosławny sobór, wzniesiony w Petersburgu dla uczczenia 300. rocznicy panowania Romanowów w Rosji. Zamknięty dla kultu w 1932 i zdewastowany w kolejnych latach, został odbudowany w XXI w. i poświęcony powtórnie w 2013.
Historia.
Cerkiew Fiodorowskiej Ikony Matki Bożej powstała w latach 1909–1913 w ramach ogólnorosyjskich obchodów 300. rocznicy objęcia tronu rosyjskiego przez dynastię Romanowów. Komisją nadzorującą budowę świątyni kierował wielki książę Michał Aleksandrowicz Romanow. Świątynią administrowały mniszki z monasteru Fiodorowskiej Ikony Matki Bożej w Gorodku, gdyż przy cerkwi powstała placówka filialna tegoż klasztoru. Autorem projektu soboru był Stiepan Kriczinski.
Budowla została poświęcona w 1914 w obecności cara Mikołaja II i jego żony Aleksandry. Już cztery lata później, po rewolucji październikowej, sobór stracił status monasterskiej placówki filialnej i stał się zwykłą świątynią parafialną. Pozostawał czynny do 1932, gdy proboszcz miejscowej parafii archimandryta Lew oraz grupa parafian została aresztowana pod zarzutami działalności kontrrewolucyjnej i agitacji antyradzieckiej. Cerkiew odebrano wiernym i zaadaptowano na fabrykę mleka. Budowla została przebudowana na potrzeby zakładu – zniszczono kopuły, wewnątrz wprowadzono podział na piętra, dobudowano nowe pomieszczenia służące produkcji, zniszczono dzwony z imionami członków rodziny carskiej.
Rosyjski Kościół Prawosławny ostatecznie odzyskał świątynię w 2005 (formalnie parafia Fiodorowskiej Ikony Matki Bożej istniała od 1992). W latach 2007–2013 miał miejsce jej kompleksowy remont, współfinansowany przez państwo (z uwagi na status zabytku, jaki posiada budowla) i prywatnych sponsorów. Odbudowaną cerkiew poświęcił 14 września 2013 patriarcha moskiewski i całej Rusi Cyryl.
W budynku soboru znajdują się dwie świątynie: górna i dolna. Cały obiekt wzniesiony jest w stylu bizantyjsko-rosyjskim. Patronami górnej cerkwi są Fiodorowska Ikona Matki Bożej, uważana za opiekunkę rodu Romanowów, oraz patron cara Michała I, święty mnich Michał Malein. Pierwotnie w soborze funkcjonowały także ołtarze św. św. Mikołaja i Aleksandry (patronów Mikołaja II i jego małżonki Aleksandry Fiodorowny), św. Michała Twerskiego oraz św. Aleksego Moskiewskiego. Po odbudowie jeden z bocznych ołtarzy soboru poświęcono Świętym Nowomęczennikom i Wyznawcom Cerkwi Rosyjskiej, zaś drugi – Świętym Cierpiętnikom Carskim. Na patronów cerkwi dolnej wybrano patronów cara Aleksandra III i jego żony Marii Fiodorowny – św. Aleksandra Newskiego i św. Marię Magdalenę.

</doc>
<doc id="3027338" url="https://pl.wikipedia.org/wiki?curid=3027338" title="Deutsche Bank Skyliners">
Deutsche Bank Skyliners



</doc>
<doc id="3027346" url="https://pl.wikipedia.org/wiki?curid=3027346" title="Torpeda Typ 4">
Torpeda Typ 4

Torpeda Typ 4 – japońska, eksperymentalna, beznapędowa torpeda lotnicza z okresu II wojny światowej przeznaczona do zwalczania celów nawodnych.
Historia.
Torpeda lotnicza Typ 4 była beznapędową torpedą lotniczą, opracowaną w 1943 roku. Była ona przeznaczona do zwalczania celów nawodnych. Torpeda nie miała własnego napędu, cały jej ruch był rezultatem pędu nadanego jej przez samolot, z którego została zrzucona. Nazwa torpedy „Typ 4” pochodzi od roku 2604 według imperialnego kalendarza japońskiego, w którym torpeda weszła do służby.
Torpeda składała się z głowicy i zespołu stabilizującego; głowica zawierała 250 kilogramów materiału wybuchowego Typ 98. Kadłub torpedy wykonany był z metalu.
Według założenia, torpeda miała być zrzucana z samolotu lecącego z prędkością pomiędzy ok. 370 a 550 km/h, lecącego na wysokości 275 – 400 metrów, po uderzeniu w wodę i kącie nurkowania około 20°-30° głębokość biegu torpedy nie miała przekraczać 10 metrów. Po przepłynięciu około 100 metrów pod wodą prędkość torpedy wynosiła ponad 20 węzłów (37 km/h).
Pomiędzy lutym a październikiem 1943 roku przeprowadzono około 40 testów, które dały niezadowalające wyniki. Tylko jedna trzecia ze zrzuconych torped miała dobry bieg na odpowiedniej głębokości, jedna trzecia miała bardzo kręty bieg, a pozostała jedna trzecia zeszła zbyt głęboko. Dodatkowe eksperymenty przeprowadzone z samolotów lecących niżej (150 metrów) i wolniej (275 – 445 km/h) dały lepsze wyniki. Około dwóch trzecich torped miało dobry bieg. W 1945 roku zaprojektowano wersję rozwojową – torpedę lotniczą Typ 8.

</doc>
<doc id="3027347" url="https://pl.wikipedia.org/wiki?curid=3027347" title="Torpeda Typ 6">
Torpeda Typ 6

Torpeda Typ 6 (Kurai No. 6) – japońska, eksperymentalna, beznapędowa torpeda lotnicza z okresu II wojny światowej przeznaczona do zwalczania okrętów podwodnych (ZOP).
Historia.
Prace nad torpedą rozpoczęto w kwietniu 1944. Nie miała ona własnego napędu, jej ruch był rezultatem pędu nadanego jej przez samolot, z którego została zrzucona. Po zrzuceniu z samolotu, torpeda uderzała w wodę i rozpoczynała krążyć, zataczając koła o promieniu około 80 metrów, zanurzając się o około 60 metrów co jedno okrążenie.
Torpeda miała zapalnik uderzeniowy, planowano także wyposażenie jej w zbliżeniowy zapalnik magnetyczny. Z wyjątkiem metalowej pokrywy nosa torpedy i niewielkich metalowych klamer użytych do przymocowania skrzydeł do korpusu torpedy, jej cała konstrukcja była drewniana. Głowica zawierała 100 kg materiału wybuchowego Typ 98, skrzydła i nieruchomy ster kierunku były klejone do kadłuba; skrzydła miały wznos wynoszący około 20°, nieruchomy ster przymocowany był pod kątem ośmiu stopni, nadając torpedzie w wodzie jej ruch kołowy. Aby zapobiec wpływowi steru wodnego na ruch torpedy, w czasie lotu w powietrzu przykryty był on drewnianą osłoną, która odrywała się od niego w momencie uderzenia torpedy w wodę. Długość skrzydeł wynosiła około 150 cm, a ich rozpiętość około 90 cm.
We wrześniu 1944 przeprowadzono około 40 testów, które dały niezadowalające wyniki. Lecące w powietrzu torpedy były bardzo niestabilne i pomimo wznosu skrzydeł miały bardzo chwiejny lot. Silne uderzenie w wodę powodowało oderwanie lub zniekształcenie skrzydeł, co miało negatywny wpływ na ruch torpedy w wodzie. Przeprowadzono także szereg testów, w których sprawdzono w jaki sposób torpeda porusza się w wodzie. Testy podwodne przeprowadzono wrzucając torpedę do wody z pokładu łodzi i obserwując jej tor ruchu. Prędkość torpedy w wodzie wynosiła około 5-6 węzłów.
Łącznie zbudowano około stu torped tego typu z czego większość została zużytych i zniszczonych w czasie prób.
Testów z torpedą zaprzestano w 1944. Na jej podstawie zaprojektowano torpedę lotniczą Typ 7.

</doc>
<doc id="3027350" url="https://pl.wikipedia.org/wiki?curid=3027350" title="Daniel Abraham">
Daniel Abraham

Daniel James Abraham (ur. 14 listopada 1969) – amerykański pisarz, twórca science-fiction i fantasy.
Jego krótkie opowiadania pojawiły się w wielu publikacjach i antologiach. Współautor, wydanego pod pseudonimem James S.A. Corey, cyklu Expanse, którego części nominowane były do nagrody Locusa oraz nagrody Hugo, a sam cykl zdobył nagrodę Hugo za najlepszy cykl w 2020 roku. Jego utwór "Flat Diane" został nominowany do nagrody Nebula. "The Cambist" oraz "Lord Iron: a Fairytale of Economics" zostały nominowane do Hugo oraz Nagrody World Fantasy. Mieszka w Albuquerque.
Publikacje.
Cykl "The Black Sun's Daughter".
Cykl napisany pod pseudonimem M.L.N. Hanover.
Cykl "Expanse".
Space opera napisana wraz z Ty Franckiem pod pseudonimem zbiorczym James S.A. Corey;

</doc>
<doc id="3027352" url="https://pl.wikipedia.org/wiki?curid=3027352" title="Ali Szari’ati">
Ali Szari’ati

Ali Szari’ati (; ur. 23 listopada 1933 w Kahak, zm. 19 czerwca 1977 w Southampton) – filozof, rewolucjonista, socjolog i teolog irański. Skupiał się na socjologii religii. Jest uznawany za jednego z głównych, wpływowych irańskich intelektualistów XX wieku.
Życie.
Ali Szari’ati urodził się 23 listopada 1933 w wiosce Kahak (ostan Chorasan-e Razawi) w północno-wschodnim Iranie. Rodzina ze strony ojca była związana z szyickim duchowieństwem.
Poglądy.
Szari’ati przyjął kompletnie nowe podejście do szyickiego islamu, interpretując wiarę pod kątem rewolucjonizmu. Jego interpretacja szyizmu wzywała do rewolucji w świecie, obiecując przy tym zbawienie po śmierci. Szari’ati nazwał swoją ideę „czerwonym szyizmem” w przeciwieństwie do klerykalnego, nierewolucyjnego, „czarnego szyizmu” (safawidzki szyizm). Jego poglądy są porównywane do katolickiej teologii wyzwolenia peruwiańskiego dominikanina Gutiérreza i brazylijskiego franciszkanina Boffa. Jednym z produktów „czerwonego szyizmu” była irańska lewicowa organizacja Ludowi Mudżahedini.
Podczas studiów w Paryżu, za sprawą kontaktów ze skrajnie lewicowymi intelektualistami paryskimi, na poglądy Szari’atiego wpływ wywarły maoizm i ideologie rewolucyjne w Trzecim Świecie. Szari’ati wierzył, że walka klas razem z rewolucją zapewni sprawiedliwe i bezklasowe społeczeństwo. Z drugiej strony, jego poglądy były pod silnym wpływem islamu imamickiego. Łącząc oba, twierdził, iż szyici nie powinni jedynie oczekiwać nadejścia dwunastego Imama, ale ‘przyspieszyć’ jego pojawienie się poprzez rewolucyjną walkę o sprawiedliwość społeczną, „nawet wykorzystując do tego męczeństwo”. Jego poglądy zostały streszczone w sloganie własnego autorstwa, „każdego dnia jest Aszura, każde miejsce to Karbala”. Slogan ten cieszy się dzisiaj wielką popularnością pośród szyitów, bez względu na ich poglądy. Jest używany m.in. przez libański Hezbollah.

</doc>
<doc id="3027356" url="https://pl.wikipedia.org/wiki?curid=3027356" title="Bitwa w puszczy">
Bitwa w puszczy



</doc>
<doc id="3027361" url="https://pl.wikipedia.org/wiki?curid=3027361" title="Casey Kasem">
Casey Kasem

Kemal Amin „Casey” Kasem (ur. 27 kwietnia 1932 w Detroit w stanie Michigan, zm. 15 czerwca 2014 w Gig Harbor, pochowany anonimowo w Oslo) – amerykański aktor filmowy i głosowy, radiowiec pochodzenia libańskiego. Posiada swoją gwiazdę na Hollywoodzkiej Alei Gwiazd.

</doc>
<doc id="3027367" url="https://pl.wikipedia.org/wiki?curid=3027367" title="Lukáš Měchura">
Lukáš Měchura

Lukáš Měchura (ur. 17 lutego 1987) – czeski kolarz górski, brązowy medalista mistrzostw Europy.
Kariera.
Największy sukces w karierze Lukáš Měchura osiągnął w 2012 roku, kiedy zdobył brązowy medal w four-crossie podczas mistrzostw Europy w Szczawnie-Zdroju. W zawodach tych wyprzedzili go tylko Szwed Felix Beckeman oraz Marek Peško ze Słowacji. Měchura był ponadto szósty na rozgrywanych w tym samym roku mistrzostwach świata w Leogang. Czech raz stanął także na podium zawodów Pucharu Świata w kolarstwie górskim - 7 czerwca 2009 roku w Fort William był trzeci. Uległ tam jedynie Australijczykowi Jaredowi Gravesowi i Francuzowi Romainowi Saladiniemu. W klasyfikacji generalnej sezonu 2009 zajął ostatecznie piętnaste miejsce. Nie brał udziału w igrzyskach olimpijskich.
Jego brat - Michael również jest kolarzem.

</doc>
<doc id="3027368" url="https://pl.wikipedia.org/wiki?curid=3027368" title="Moselle Open 2013">
Moselle Open 2013

Moselle Open 2013 – tenisowy turniej ATP rangi ATP World Tour 250 z cyklu Moselle Open rozgrywany w dniach 16–22 września 2013 roku w Metzu na kortach twardych w hali o puli nagród 410 200 euro.

</doc>
<doc id="3027370" url="https://pl.wikipedia.org/wiki?curid=3027370" title="Mitch Ropelato">
Mitch Ropelato

Mitch Ropelato (ur. 3 marca 1992) – amerykański kolarz górski.
Kariera.
Pierwszy sukces w karierze Mitch Ropelato osiągnął 2 sierpnia 2009 roku w kanadyjskim Bromont. W zawodach Pucharu Świata w four crossie zajął tam drugie miejsce, za Holendrem Joostem Wichmanem, a przed Brytyjczykiem Danem Athertonem. Było to jego jedyne podium karierze i w sezonie 2009, w klasyfikacji końcowej zajął trzynaste miejsce. Startuje także w downhillu, zajął między innymi 31. miejsce na rozgrywanych w 2012 roku mistrzostwach świata w Leogang.

</doc>
<doc id="3027371" url="https://pl.wikipedia.org/wiki?curid=3027371" title="GRC Bank Guangzhou International Women's Open">
GRC Bank Guangzhou International Women's Open



</doc>
<doc id="3027373" url="https://pl.wikipedia.org/wiki?curid=3027373" title="Stany Zjednoczone na Zimowych Igrzyskach Olimpijskich 1964">
Stany Zjednoczone na Zimowych Igrzyskach Olimpijskich 1964

 
Stany Zjednoczone na Zimowych Igrzyskach Olimpijskich 1964 reprezentowało 90 zawodników: 71 mężczyzn i 19 kobiet. Był to dziewiąty start reprezentacji Stanów Zjednoczonych na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Stanów Zjednoczonych w rundzie kwalifikacyjnej pokonała reprezentację Rumunii i awansowała do rundy finałowej, w której zajęła 5. miejsce.
Tabela końcowa.
Grupa finałowa.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3027377" url="https://pl.wikipedia.org/wiki?curid=3027377" title="Siemens-Vectron">
Siemens-Vectron



</doc>
<doc id="3027384" url="https://pl.wikipedia.org/wiki?curid=3027384" title="André Cardoso">
André Cardoso

André Fernando Santos Cardoso Martins (ur. 3 września 1984 w Gondomar) – portugalski kolarz szosowy, zawodnik profesjonalnej grupy Trek-Segafredo.

</doc>
<doc id="3027385" url="https://pl.wikipedia.org/wiki?curid=3027385" title="Szwecja na Zimowych Igrzyskach Olimpijskich 1964">
Szwecja na Zimowych Igrzyskach Olimpijskich 1964

Szwecję na Zimowych Igrzyskach Olimpijskich 1964 reprezentowało 57 zawodników: 49 mężczyzn i osiem kobiet. Był to dziewiąty start reprezentacji Szwecji na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Kobiety
Bobsleje.
Mężczyźni
Hokej na lodzie.
Reprezentacja mężczyzn
W rundzie kwalifikacyjnej reprezentacja Szwecji pokonała reprezentację Włoch i awansowała do grupy finałowej. W grupie finałowej reprezentacja Szwecji zajęła drugie miejsce i zdobyła srebrny medal.
Tabela końcowa.
Grupa finałowa.
Wyniki
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Skoki narciarskie.
Mężczyźni

</doc>
<doc id="3027388" url="https://pl.wikipedia.org/wiki?curid=3027388" title="Włochy na Zimowych Igrzyskach Olimpijskich 1964">
Włochy na Zimowych Igrzyskach Olimpijskich 1964

Włochy na Zimowych Igrzyskach Olimpijskich 1964 reprezentowało 61 zawodników: 53 mężczyzn i osiem kobiet. Był to dziewiąty start reprezentacji Włoch na zimowych igrzyskach olimpijskich.
Skład kadry.
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Włoch w rundzie kwalifikacyjnej ulegała reprezentacji Szwecji i w dalszej części turnieju uczestniczyła w rozgrywkach grupy pocieszenia w której zajęła 7. miejsce. Ostatecznie reprezentacja Włoch zajęła 15. miejsce.
Grupa pocieszenia.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3027392" url="https://pl.wikipedia.org/wiki?curid=3027392" title="Wielka Brytania na Zimowych Igrzyskach Olimpijskich 1964">
Wielka Brytania na Zimowych Igrzyskach Olimpijskich 1964

Wielką Brytanię na Zimowych Igrzyskach Olimpijskich 1964 reprezentowało 36 zawodników: 27 mężczyzn i dziewięć kobiet. Był to dziewiąty start reprezentacji Wielkiej Brytanii na zimowych igrzyskach olimpijskich.
Podczas przygotowań do igrzysk wypadek odniósł na treningu brytyjski saneczkarz pochodzenia polskiego, inż. Kazimierz Skrzypecki, którego pamięć została uczczona minutą podczas ceremonii otwarcia ZIO 1964 w Innsbrucku 29 stycznia 1964.
Skład kadry.
Biathlon.
Mężczyźni
Biegi narciarskie.
Mężczyźni
Bobsleje.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Saneczkarstwo.
Mężczyźni

</doc>
<doc id="3027394" url="https://pl.wikipedia.org/wiki?curid=3027394" title="Schronisko na Skupowej">
Schronisko na Skupowej

Schronisko PTT na Skupowej – nieistniejące obecnie schronisko turystyczne położone na wysokości 1300 m n.p.m., na północny zachód od szczytu Skupowej (1583 m n.p.m.) (Połoniny Hryniawskie) na terenie przysiółka Bereźniak.
Obiekt powstał w 1935 roku i był prowadzony przez oddział Polskiego Towarzystwa Tatrzańskiego w Kosowie. Dysponował 20 łóżkami.
Szlaki turystyczne w 1936 r..
Szczyt Skupowej był ważnym węzłem szlaków turystycznych. Zbiegały się tu następujące szlaki:

</doc>
<doc id="3027400" url="https://pl.wikipedia.org/wiki?curid=3027400" title="LoL">
LoL



</doc>
<doc id="3027401" url="https://pl.wikipedia.org/wiki?curid=3027401" title="Mistrzostwa Afryki w Piłce Siatkowej Kobiet 2013">
Mistrzostwa Afryki w Piłce Siatkowej Kobiet 2013

Mistrzostwa Afryki w Piłce Siatkowej Kobiet 2013 – 16. edycja mistrzostw rozegrana zostanie w dniach 14 września – 20 września 2013 roku w Nairobi (Kenia). W rozgrywkach wystartowało 6 reprezentacji narodowych.

</doc>
<doc id="3027402" url="https://pl.wikipedia.org/wiki?curid=3027402" title="Tadeusz Karnkowski">
Tadeusz Karnkowski

Tadeusz Karnkowski ps. "Biskup" (ur. 27 listopada 1917 w majątku Wiśniewa, gmina Wilczyn, województwo wielkopolskie, zm. 13 września 2013 w New Haven) – polski pilot dywizjonu 316.
Życiorys.
Tadeusz Karnkowski urodził się w rodzinie ziemiańskiej w majątku Wiśniewa w Wielkopolsce, herbu Junosza. Nie pamiętał matki gdyż zmarła w wieku 35 lat 25 grudnia 1917 roku. Wychował go ojciec: społecznik, rolnik założyciel gorzelni, udziałowiec w cukrowni w Gosławicach pod Koninem. Przez lata 20. XX wieku majątek prosperował dobrze. 27 listopada 1929 roku umarł Kazimierz Karnkowski, więc Wiśniewa przeszła w ręce synów: Jerzego i niepełnoletnich Tadeusz i Zdzisława. Tadeusz po nauce w szkole powszechnej i pierwszych klasach gimnazjum im. Jana Kasprowicza w Inowrocławiu, od 1931 roku uczył się w Korpusie Kadetów nr 2 w Chełmnie. Ukończył go latem 1936 roku w ramach XV promocji. Postanowił kształcić się w zawodzie oficera. Od 30 sierpnia 1936 roku służył w Wojsku Polskim, odbywając w Różanie kurs unitarny Szkoły Podchorążych Piechoty. Po jego zakończeniu rozpoczął naukę w Szkole Podchorążych Lotnictwa – Grupa Techniczna w Warszawie.
II wojna światowa.
Po wybuchu wojny przebywał w Warszawie. 3 września udał się do Małaszewicz, gdzie znajdowała się Baza Lotnicza nr 4. Zaraz po przybyciu został wezwany do stolicy, by pomóc w ewakuacji Polskich Zakładów Lotniczych, PZL. Wskutek niemożności przekroczenia Mostu Poniatowskiego wrócił do Brześcia oczekując rozkazów. Brał udział w ewakuacji Bazy Lotniczej nr 4. Przejął dowództwo nad pozostałymi żołnierzami i zaopatrzywszy się w paliwo i żywność, rozpoczął drogę ku południowej granicy. 13 września 1939 został mianowany na stopień podporucznika ze starszeństwem z dniem 1 sierpnia 1939 roku w korpusie oficerów lotnictwa, grupa techniczna. 18 września na rozkaz dowódcy czołówki technicznej Naczelnego Dowództwa Lotnictwa mjr. Surmowicza przedostał się do Rumunii.
Zdał dowództwo nad oddziałem oficerom 4. Bazy, zdołał wymienić złotówki na miejscową walutę, po czym z trzema oficerami amerykańskimi wyjechał do Bukaresztu (według dokumentów miał być krótko internowany w Tulcei i Babadag). W rumuńskiej stolicy zdał wóz polskim władzom i otrzymał paszport, do podróży pociągiem nad Morze Czarne, do Bałcziku. Po przekupieniu straży granicznej wszedł na pokład statku „Patris” (pod banderą grecką) opuszczając Rumunię 6 listopada. Przez Morze Czarne i Śródziemne dotarł do Malty. Oczekiwał tu na dalszą podróż. Jako oficerowi przysługiwała mu kabina I klasy z ordynansem, mimo wszystko brakowało ubrań. 20 listopada Karnkowski wysiadł ze statku Franconia w Marsylii. We Francji przebywał w bazie Lyon Bron. Utrzymywał się ze skromnej pensji dorabiając w brydża. W dniu upadku Francji zdołał dotrzeć na brzeg Morza Śródziemnego i ewakuować się do Oranu w Algierii, gdzie Francuzi wypłacając mu zaległe pieniądze umożliwili mu przejazd kolejowy do Casablanki. Stąd brytyjskim statkiem przez Gibraltar trafił 11 lipca 1940 roku do Wielkiej Brytanii lądując w Liverpoolu.
W Wielkiej Brytanii otrzymał service number P-0973. Przebywał w bazie RAF Innsworth koło Gloucester, ucząc się angielskich słówek. Po podpisaniu polsko-brytyjskiej umowy rządowej, od 9 sierpnia 1940 roku mieszkał w Blackpool. Począwszy od 3 marca 1941 roku wykorzystywał wiedzę zdobytą w Warszawie w ramach Centrum Szkolenia Personelu Naziemnego i uczył żołnierzy lotnictwa podstaw mechaniki oraz budowy silników. W związku z zapotrzebowaniem na pilotów złożył podanie o przeszkolenie w nowej specjalności i od 21 lipca 1941 roku służył w Drem, ucząc teorii. Od 11 sierpnia przebywał w Centrum Przyjmowania Personelu Latającego, a od 30 sierpnia uczył się w Polskiej Szkole Pilotażu Podstawowego w Hucknall, latając na dwupłatowym De Havilland Tiger Moth. 22 grudnia 1941 roku przeszedł kurs do 16. Polskiej Szkoły Pilotażu Zaawansowanego w Newton, latając na samolotach Miles Master. Po ukończeniu szkoleń wrócił do Blackpool z odznaką pilota 18 czerwca 1942 roku. Od 8 sierpnia do 28 września 1942 roku zrobił w 58 OTU w Grangemouth kurs myśliwski. W Anglii ukończył reaktywowaną w czasie wojny warszawską Wyższą Szkołę Wojenną. Został też instruktorem Angielskiej Operacyjnej Szkoły Pilotażu.
Po przeszkoleniu został skierowany do 316 dywizjonu myśliwskiego. Karnkowski był 83 pilotem, który dołączył do dywizjonu. Z początkiem października 1942 roku jego nowym dowódcą w eskadrze A został Franciszek Kozłowski. Latać zaczął we wrześniu 1942 roku. 6 października 1942 roku wykonał swój lot rozpoznawczy na Spitfire Mk V (nr BM181). Wykonał później 25 startów treningowych, latał na wysokość w szyku i nad ziemią, ćwiczenie nawigacji i strzelania do celów naziemnych oraz start alarmowy.
Brał m.in. udział w bitwie powietrznej nad Belgią w 1943 roku, w lotach operacyjnych nad Francją i krajami Beneluksu, a także w lotach patrolowych nad Norwegią i Niemcami. 14 maja 1943 roku omal nie stracił życia podczas lotu bojowego. Biorąc udział w operacji Ramord 73, osłaniali Latające Fortece 8. Armii USAAF, atakujące lotnisko Wevelgem w Belgii. Wrogi brzeg wyprawa przekroczyła w rejonie Dunkierki i Nieuwpoort około godziny 12:20. Ośrodek dowodzenia podał wiadomość, że Niemcy nadlatują w sile około 50 maszyn. Focke Wulfy zaatakowały bombowce dwójkami od przodu i boków. Walka trwała kwadrans, aż do celu po czym stopniowo słabnąc, przeciągnęły się w drodze powrotnej. Kiedy para Fw 190 zanurkowała na samoloty bombowe przeleciała obok polskiej trójki. Prowadzący zakręcił w lewo za Niemcami. Tadeusz podczas zakrętu został z tyłu, zauważywszy, że dwa Spitfire'y atakuje z boku druga para Fw 190 skręcił ostro w prawo oddając krótką serię z karabinów i będąc na wysokości 7000 metrów odskoczył gwałtownie, że stracił przytomność. Odzyskał przytomność na wysokości 5200 metrów w rejonie na północ od Courtai. Pogoń trzech Fw 190 doganiała go kiedy uchylając się starał odzyskać wysokość. Po kilku kręgach oddał długą serię do jednej z maszyn która zaliczona została jako prawdopodobnie zestrzelona. Po 12 minutach walki z pozostałymi dwoma osiągnął pułap 7000 metrów uzyskując przewagę przez uruchomiony drugi stopień sprężarki i mógł bezpiecznie odlecieć do Anglii.
W czerwcu, lipcu i sierpniu pilot wykonał prawie 25 lotów bojowych. 24 czerwca wylecieli do zadania Ramord 102 jako tylne wsparcie operacyjne, gdzie wpadli w zasadzkę goniąc za dwoma Fw 190 jednak szybkie zorientowanie się w sytuacji pozwoliło na ucieczkę zadając stratę. 3 sierpnia 1943 roku odznaczony został Polową Odznaką Pilota, a 9 sierpnia Krzyżem Walecznych. Po wizycie Naczelnego Wodza gen. Sosnkowskiego 9 października 1943 roku dywizjon latał treningowo. W grudniu i styczniem 1944 roku czasowo przebywali w Digby. Wykonywali loty treningowe i cztery alarmowe. 14 lutego 1944 roku jednostka przeniosła się na lotnisko Woodvale.
Początkowo do 18 grudnia 1944 roku przebywał w Blackpool. Od 29 grudnia był instruktorem w 61 OTU w Rednal. Wykonał łącznie 84 loty bojowe (189 godzin i 20 minut) i 47 lotów operacyjnych (75 minut i 40 sekund). 8 marca 1945 roku otrzymał Srebrny Krzyż Virtuti Militari (nr 10768; jako jeden z dwóch oficerów ze swojego rocznika podchorążówki). Wylatał też 554 godziny treningowo. Mimo zakończenia działań wojennych w Europie stale utrzymywał gotowość bojową trenując i ćwicząc. 17 września 1945 roku Dyon Warszawski przeniósł się na szkołę ognia w Fairwood Common w Walii. Karnkowski odszedł z jednostki do Wyższej Szkoły Lotniczej w Weston-super-Mare koło Bristolu. VII kurs WSL rozpoczął się w połowie września 1945 roku, przyjęto 28 oficerów lotnictwa, trzech oficerów wojsk lądowych i jednego z marynarki. Wojskowe studia Karnkowski ukończył 7 kwietnia 1946 roku. 16 sierpnia 1946 roku ożenił się w Ashemnhaugh z pochodzącą z Torunia Polską, Xenią Marią Cresby. W Polskich Siłach Powietrznych w Wielkiej Brytanii służył do 7 stycznia 1947 roku. Za zasługi oprócz Virtuti Militari i trzykrotnego Krzyża Walecznych został odznaczony trzykrotnie Medalem Lotniczym oraz brytyjskimi 1939–1945 Star, Air Crew Europe Star, Defence Medal i War Medal.
8 stycznia 1947 roku wstąpił do Polskiego Korpusu Przysposobienia i Rozmieszczenia i został przydzielony służbowo do bazy Framlingham. Pozostawał na żołdzie brytyjskim dwa lata, do 8 stycznia 1949 roku. W Anglii ze względu na powrót wielu zdemobilizowanych żołnierzy do zawodów cywilnych nie miał możliwości zdobycia lepszej pracy.
Na emigracji.
Wypełnił formalności i wiosną 1949 roku Tadeusz Karnkowski z córką i żoną wypłynął z Francji do Argentyny. Mieszkał w Buenos Aires, gdzie pracował jako mechanik, a potem w przemyśle ciężkim. Kiedy Stany Zjednoczone otworzyły granice dla byłych robotników przymusowych w Niemczech, rodzice żony dostali się w ciągu miesiąca do USA. Składając podanie o wizy emigracyjne i po pięciu latach przeniósł się do Stanów Zjednoczonych. W USA pracował w biurach konstrukcyjnych Armzen-Sendzimir Co., Loewy Hydropress i Waterbury Farrel oraz Integrate Industrial Systems. W ramach kontraktów wyjeżdżał m.in. do Rosji i krajów Azji. Wcześniej zmarł tragicznie ich syn Arthur w 1969 roku. Po przebytym zawale w grudniu 1995 roku Karnkowski zakończył pracę zawodową. 1 lipca 2008 roku minister obrony narodowej Bogdan Klich mianował go na stopień majora w stanie spoczynku (dyplom pilot odebrał 25 marca 2009 roku). Żona majora Karnkowskiego był zmarła w 2009 r. Będąc wdowcem wracał do rodzinnych stron będąc gościem na wielu zjazdach.
Były pilot chorował na raka trzustki. Zmarł w domu seniora w New Haven. W Stanach Zjednoczonych nie miał już rodziny. Jego prochy zostały przewiezione do kraju i złożone w grobie rodzinnym na cmentarzu w Wilczynie.
Zwycięstwa powietrzne.
Na liście Bajana figuruje na 199. pozycji z 1 i 1/2 pewnymi i 1 prawdopodobnym zestrzelonym samolotem Luftwaffe. Zestrzelił również 6 bomb latających V-1.

</doc>
<doc id="3027404" url="https://pl.wikipedia.org/wiki?curid=3027404" title="Działy (województwo wielkopolskie)">
Działy (województwo wielkopolskie)

Działy – kolonia w Polsce położona w województwie wielkopolskim, w powiecie słupeckim, w gminie Lądek.
Zobacz też: Działy

</doc>
<doc id="3027405" url="https://pl.wikipedia.org/wiki?curid=3027405" title="Policko-Góry">
Policko-Góry

Policko-Góry – osada w Polsce położona w województwie wielkopolskim, w powiecie słupeckim, w gminie Lądek.
Zobacz też: Policko

</doc>
<doc id="3027406" url="https://pl.wikipedia.org/wiki?curid=3027406" title="Żbin">
Żbin

Żbin – osada w Polsce położona w województwie wielkopolskim, w powiecie słupeckim, w gminie Lądek.

</doc>
<doc id="3027407" url="https://pl.wikipedia.org/wiki?curid=3027407" title="Malý Kyseľ">
Malý Kyseľ

Malý Kyseľ – wapienny wąwóz w północnej części Słowackiego Raju. Znajduje się na płaskowyżu Glac po południowo-zachodniej stronie Kláštoriska i stanowi górne, orograficznie lewe odgałęzienie wąwozu Kyseľ. Jest to głęboki kanion, którym spływa potok Kyseľ. W górnej części wąwóz Kyseľ rozgałęzia się na dwa wąwozy: Malý Kyseľ i Veľký Kyseľ. Obydwie te odnogi są udostępnione do zwiedzania, wąwóz Kyseľ natomiast dostępny jest turystycznie tylko w górnej części (do wodospadów).
Malý Kyseľ znajduje się blisko turystycznych miejscowości Słowackiego Raju (Spišské Tomášovce, Smižany), dla turystyki udostępniony został jednak późno. Pierwszą próbę przejścia wąwozem Kyseľ podjęto 27 czerwca 1900, całym wąwozem po raz pierwszy przeszedł dopiero Kazimierz Kozlovski z towarzyszami 27 sierpnia 1907. Aby jednak możliwe było udostępnienie go dla turystów, należało wykonać specjalne przejścia. W 1925 wykonano pierwsze drabinki i kładki.
Malý Kyseľ ma długość 3,5 km i różnicę wysokości 271 m. Prowadzi nim niebiesko znakowany szlak turystyczny z Kláštoriska do skrzyżowania szlaków Suchá Belá, záver. Odcinek przez Malý Kyseľ jest jednokierunkowy i prowadzi głównie dnem potoku. W trudnych miejscach wykonano drewniane kładki, a przy wodospadach metalowe drabinki. W wąwozie Malý Kyseľ znajdują się trzy wodospady: Malý vodopád, Machový vodopád oraz Malokyseľovy vodopad.
Od 1976 cały rejon wąwozu Kysel wraz z odnogami Malý Kyseľ i Veľký Kyseľ objęte zostały ochroną ścisłą jako rezerwat przyrody Kyseľ.

</doc>
<doc id="3027420" url="https://pl.wikipedia.org/wiki?curid=3027420" title="Leland Wallard">
Leland Wallard



</doc>
<doc id="3027421" url="https://pl.wikipedia.org/wiki?curid=3027421" title="Walka byków w miasteczku">
Walka byków w miasteczku

Walka byków w miasteczku lub Wiejska corrida (hiszp. "Corrida de toros en un pueblo") – obraz olejny hiszpańskiego malarza Francisca Goi.
Dzieło przedstawia scenę walki byków rozgrywającą się w małej miejscowości. Należy do serii czterech obrazów gabinetowych o zbliżonych rozmiarach, wykonanych farbą olejną na desce z tropikalnego drewna. Seria przedstawia różne tematy, ale ich wspólną myślą przewodnią jest szaleństwo. Obrazy te najprawdopodobniej nie powstały na zamówienie, lecz z inwencji malarza. Nie wiadomo, kiedy dokładnie powstały, są datowane na okres po francuskiej okupacji. Należą do kolekcji Królewskiej Akademii Sztuk Pięknych św. Ferdynanda w Madrycie.
Okoliczności powstania.
Obraz należy do serii czterech dzieł gabinetowych o niewielkich rozmiarach namalowanych na desce. W jej skład wchodzą także: "Procesja biczowników", "Trybunał Inkwizycji" i "Dom wariatów". Zbliżony tematycznie i technicznie jest też obraz "Pogrzeb sardynki", włączany do tej serii przez niektórych badaczy. Dzieła powstały jako tematycznie powiązany cykl „kaprysów i inwencji”, którego myślą przewodnią jest szaleństwo. Irracjonalizm we wszystkich jego przejawach był stałym tematem w sztuce Goi. Często pojawia się na rysunkach, w których artysta ironicznie ukazuje postaci uważające się za mądrzejsze lub bardziej cywilizowane od innych. Wcześniejsze przykłady malarskie to "Dziedziniec szaleńców" (1793–1794) i "Szpital dla trędowatych" (1806–1808). Obrazy tematycznie są bliskie czarnej legendzie Hiszpanii. Przedstawiają niektóre aspekty życia w Hiszpanii początków XIX wieku, które zwolennicy oświecenia i liberałowie próbowali zreformować. Zaciekła krytyka społeczeństwa wydaje się być objawem gniewu i smutku, odczuwanego po wojnie i przywróceniu absolutystycznej monarchii przez Ferdynanda VII. Pesymistyczna wizja jest też naznaczona osobistym kryzysem malarza związanym z chorobą i śmiercią jego żony Josefy Bayeu w 1812 roku. Walka byków jest spośród tych scen najmniej przerażająca i najprostsza w interpretacji zarówno pod względem formy, jak i treści. Goya nawiązuje do tematów ze starszej serii obrazów gabinetowych namalowanych w 1793 roku, zawierającej m.in. osiem scen walk byków.
Goya był wielkim miłośnikiem korridy, świadczą o tym liczne kompozycje przedstawiające walki byków wykonane w różnych technikach i pojawiające się regularnie w kolejnych etapach jego kariery. Wykonał też portrety znanych toreadorów jak "Matador Pedro Romero" i "Toreador José Romero", a samego siebie umieścił na projekcie tapiserii "La Novillada" przedstawiającym korridę młodych byków. Pomimo tego, Goya nie przedstawiał korridy jako pozytywnej rozrywki; dzieła o tym temacie zawierają wyraźną krytykę irracjonalnej brutalności i okrucieństwa. W Hiszpanii korridy przyciągały widzów ze wszystkich klas społecznych i były znane z licznych ekscesów. Od czasów Filipa V wydano kilka dekretów królewskich, które w myśl oświecenia zabraniały zabijania byków, a nawet samego spektaklu. Również Karol IV powtórzył zakaz w 1805 roku. Oficjalne zakazy były akceptowane wśród arystokracji, ale ignorowane przed lud, który nadal masowo uczestniczył w korridach odbywających się w całej Hiszpanii i koloniach.
Datowanie.
Brak dokładnych danych o okresie powstania tej serii obrazów, pierwsza udokumentowana wzmianka o nich pochodzi z testamentu kolekcjonera Manuela Garcíi de la Prady sporządzonego w 1836 roku. Ramy czasowe ustalone na podstawie stylu i tematyki dzieł obejmują okres wojny niepodległościowej toczonej w latach 1808–1814 i następujący po niej czas nasilonych represji ze strony króla Ferdynanda VII trwających do 1820–1821 roku. Był to okres oskarżeń o kolaborację, przesłuchań i czystek na królewskim dworze. Także ponura atmosfera tych prac sugeruje, że zostały namalowane po odzyskaniu tronu przez króla Ferdynanda VII w 1813 roku. Od listopada 1814 do kwietnia 1815 roku Goya żył w niepewności, czy zeznania jego przyjaciół wystarczą, aby oczyścić jego imię. Ostatecznie nie poniósł konsekwencji wykonywanej pracy nadwornego malarza pod panowaniem Józefa Bonapartego i został oczyszczony z podejrzeń.
Na podstawie strojów postaci można zawęzić prawdopodobny okres powstania do lat 1814–1816. Istnieją także podobieństwa pomiędzy tymi dziełami a rysunkami z "Albumu C" i najpóźniejszymi rycinami z serii "Okropności wojny" datowanymi na lata 1815–1816. "Walka byków w miasteczku" prawdopodobnie powstała w tym samym czasie co seria rycin pt. "Tauromachia" wykonanych w latach 1815–1816. Obraz jest ściśle związany z najwcześniejszymi rycinami i ich rysunkami przygotowawczymi. Istnieje wyraźne podobieństwo pomiędzy przedstawioną sceną a ryciną nr 27 pt. "Sławny Fernando del Toro za pomocą lancy zmusza zwierzę do posłuszeństwa".
Opis obrazu.
Scena przedstawia zorganizowaną w małej miejscowości popularną korridę. Z drewnianych belek zbudowano prowizoryczne ogrodzenie, wokół którego zebrali się liczni widzowie. Wyczuwalna jest atmosfera podekscytowania i oczekiwania. Obraz przedstawia jeden z najbardziej dramatycznych momentów korridy, kiedy konni pikadorzy zaczynają drażnić wciąż pełnego sił byka. Pikador na środku areny przygotowuje się do dźgnięcia wyraźnie spiętego i czujnego zwierzęcia. Ostry koniec lancy i rogi byka znajdują się w centrum sceny. Wokół rozmieszczeni są inni toreadorzy, a w tle ledwie zarysowany drugi pikador. Za areną widoczny jest szereg domów.
Obraz ma przemyślaną i nowatorską kompozycję: temat jest podjęty z opisowym naturalizmem fotograficznego ujęcia. Scena walki rozgrywająca się w centrum obrazu jest bardzo czytelna dzięki zróżnicowaniu postaci kolorami – byk, pikador na koniu i pomocnicy stanowią oddzielne plamy barw. Podobnie jak w "Tauromachii" otaczająca scenę publiczność jest ledwie naszkicowana. Drewniane ogrodzenie oddzielające widzów od areny jest doskonale widoczne, a w dalszej części kompozycji publiczność i domy rozmywają się. Oryginalny jest także punkt widzenia znajdujący się na wysokości loży, skąd widać pierwszy rząd widzów odwróconych plecami, arenę oraz budynki w oddali. Nie wiadomo dokładnie, o jakiej porze dnia rozgrywa się walka byków. Ciekawy jest sposób w jaki cień otacza arenę zarówno z lewej jak i z prawej strony, podczas gdy jej środek pozostaje najjaśniejszy. Artysta skupia w tn sposób uwagę widza na konfrontacji byka z pikadorem, a publiczność zamienia się w anonimową, monochromatyczną masę.
Widzowie na pierwszym planie siedzą na stopniach tworzących półkole w układzie przypominającym "Podzieloną arenę", również przedstawiającą korridę. W obu przypadkach światło pada z przeciwnej strony, przez co ich sylwetki są ciemne. Podobny układ postaci jest także widoczny na "Łące św. Izydora", z zabudową w tle. Wszystkie postacie są zindywidualizowane, nawet te widoczne od tyłu, tak jak szeroka sylwetka mężczyzny w kapeluszu umiejscowionym dokładnie pod głową konia, tworzącą oś perspektywy i centralny punkt, wokół którego obraca się cała kompozycja. Na widowisko przybyło całe miasteczko, można zidentyfikować matkę karmiącą dziecko piersią, zakochaną parę, benedyktyna, mężczyzn i kobiety w strojach "majos" i "majas" oraz dzieci. Tylko po prawej stronie ciąg postaci odwróconych plecami jest przełamany przez kobietę, która szeroko otwartymi oczami patrzy na widza. Jej twarz odzwierciedla konsternację i koszmar spektaklu, w którym uczestniczy. Jest jedyną osobą świadomą brutalności walki byków i ogarniającego publiczność powszechnego szaleństwa. Podobną postać Goya wprowadził w "Procesji biczowników". Obraz przedstawiający lokalne święto pozornie jest sceną rodzajową, a w rzeczywistości nowym ujęciem szaleństwa, które wydaje się motywem przewodnim tego cyklu.
Elías Tormo zrecenzował kopię z kolekcji baronowej de Areyzaga, eksponowaną na wystawie w Saragossie w 1908 roku. Enrique Lafuente Ferrari podaje, że malarz Francisco Lameyer wykonał wierne kopie wszystkich czterech obrazów z tej serii.
Technika.
Obrazy zostały namalowane na drewnianych deskach z twardego tropikalnego mahoniu pochodzącego z kolonii, być może z Kuby. Podobny nośnik został użyty do szkicu dzieła "Święte Justa i Rufina" z 1817 roku i "Pogrzebu sardynki". Nie jest to wyrafinowany materiał, możliwe, że Goya wykorzystał deski ze skrzynek transportowych na cygara przywożone z kolonii. Dzięki radiografii obrazów wiadomo, że podstawa powstała z dwóch większych i dwóch mniejszych kawałków drewna połączonych w perfekcyjny sposób, aby uzyskać pożądane wymiary. Użycie takiego nośnika może także wskazywać na okres powojenny, kiedy brakowało materiałów do pracy malarskiej, a Goya miał zwyczaj ponownego wykorzystywania płócien i zamalowywania gotowych dzieł. Wszystkie obrazy zostały pokryte taką samą beżowopomarańczową podmalówką, która wyrównywała porowatą powierzchnię drewna. Podmalówka, która pokrywa całą powierzchnię deski "Walki byków w miasteczku", pozostaje widoczna w wielu miejscach kompozycji i na brzegach deski.
Swoboda techniki jest wyróżniającą cechą tego obrazu. Goya pędzlem nakładał rozcieńczoną farbę w technice "aguada" zbliżonej do gwaszu, uzyskując cienkie i przezroczyste warstwy koloru. W innych miejscach stosował szybkie, ekspresyjne pociągnięcia pędzlem z dużą ilością farby. Kompozycja jest niemal monochromatyczna, zarówno publiczność, jak i toreadorzy zostali nakreśleni czarną farbą i ożywieni przyciągającymi wzrok akcentami koloru lub małymi, białymi pociągnięciami pędzla. Do dwóch widzów po prawej Goya użył rozcieńczonego karminu i niebieskiego. Postaci w tle zostały namalowane w niemal abstrakcyjny sposób, oszczędne pociągnięcia pędzlem są jednak precyzyjne, przez co nawet te oddalone osoby zyskują indywidualny charakter, np. mężczyzna, który wychyla się zza balustrady po prawej stronie i prowokuje byka, wymachując czapką lub chustką. Rząd domów w tle został wykonany lekkimi pociągnięciami pędzla w odcieniach szarości, które dają efekt rozmycia w powietrzu.
Proweniencja.
Właścicielem serii był zamożny bankier i kolekcjoner Manuel García de la Prada, przyjaciel Goi sportretowany przez malarza ok. 1805–1808 roku. Nie wiadomo jednak, kiedy i w jakich okolicznościach nabył obrazy. García de la Prada wyemigrował z Hiszpanii w 1812 roku i wrócił w 1821. Jeżeli obrazy powstały wcześniej, w okresie wojennym, mógł kupić je w Madrycie bezpośrednio od malarza. W innym razie nabył je po powrocie do kraju w okresie trzylecia liberalnego (1820–1823) lub tuż przed emigracją Goi do Francji w 1824 roku. Mógł też kupić je dopiero po śmierci Goi od jego syna Javiera. Inwentarz dzieł Goi sporządzony po jego śmierci w 1828 roku wymienia „cztery małe obrazy przedstawiające święta i zwyczaje” i prawdopodobnie odnosi się do tego cyklu. Przyjmując, że ta identyfikacja jest poprawna, seria nie została sprzedana za życia malarza; nie wiadomo, czy postanowił zatrzymać ją dla siebie, czy też nie znalazł kupca. Obrazy z pewnością należały do kolekcji Garcíi de la Prady w 1836 roku, kiedy wymienił je w swoim testamencie, zapisując Akademii św. Ferdynanda, razem z "Pogrzebem sardynki". W swoim testamencie García de la Prada wspomniał, że obrazy te były „cenione przez profesorów [akademii]”. Ponieważ Goya był jej członkiem, często wystawiał tam swoje obrazy, być może również te były znane madryckiej uczelni. Jednak według Manueli Meny tematy tych obrazów i zawarta w nich krytyka były zbyt mocno związane z konserwatywnym rządem, aby Goya mógł przedstawić je w akademii lub sprzedać przed liberalnym trzyleciem. Wszystkie obrazy zostały włączone do kolekcji akademii w grudniu 1839, po śmierci właściciela.
Obraz został wybrany do ilustrowanego zbioru najważniejszych dzieł Akademii św. Ferdynanda ("Cuadros selectos de la Real Academia de Bellas Artes de San Fernando") wydanego w 1885. W tym celu malarz José María Galván wykonał rysunek i rycinę na podstawie obrazu.

</doc>
<doc id="3027422" url="https://pl.wikipedia.org/wiki?curid=3027422" title="Fernando Tarcisio Filograna">
Fernando Tarcisio Filograna



</doc>
<doc id="3027423" url="https://pl.wikipedia.org/wiki?curid=3027423" title="Albert Malbois">
Albert Malbois

Albert-Georges-Yves Malbois (ur. 17 listopada 1915 w Wersalu, zm. 12 lutego 2017 w Saint-Germain-en-Laye) – francuski duchowny katolicki, biskup Évry-Corbeil-Essonnes w latach 1966-1977.
Życiorys.
Święcenia kapłańskie otrzymał 29 czerwca 1938 i inkardynowany został do rodzinnej diecezji Versailles (Wersal)
9 marca 1961 papież Jan XXIII mianował go biskupem pomocniczym Wersalu. Otrzymał wówczas biskupią stolicę tytularną "Altava". Sakry udzielił ówczesny miejscowy ordynariusz bp Alexandre-Charles Renard. Brał udział we wszystkich sesjach soboru watykańskiego II.
9 października 1966 mianowany biskupem diecezjalnym nowo utworzonej diecezji Corbeil (wydzielonej z diecezji wersalskiej). Z funkcji tej zrezygnował 13 września 1977.
Od roku 2000 mieszkał w domu rekolekcyjnym sióstr augustianek Najświętszego Serca Maryi w Saint-Germain-en-Laye, gdzie zmarł 12 lutego 2017.

</doc>
<doc id="3027425" url="https://pl.wikipedia.org/wiki?curid=3027425" title="Cmentarz wojenny w Berżnikach">
Cmentarz wojenny w Berżnikach

Cmentarz wojenny w Berżnikach – cmentarz żołnierzy niemieckich i rosyjskich poległych w czasie I wojny światowej. Spoczywa na nim 153 żołnierzy niemieckich i 358 rosyjskich.
Cmentarz znajduje się na wschodnim krańcu wsi Berżniki przy skrzyżowaniu dróg. Jest założony na planie wieloboku i ogrodzony drewnianym płotem z bramką od strony drogi. W centralnej części znajduje się pomnik zwieńczony betonowym krzyżem z tablicą w języku polskim. Za pomnikiem znajdują się dwa drewniane krzyże połączone ramionami: prawosławny i łaciński. Mogiły ziemne oznaczone drewnianymi krzyżami łacińskimi ułożone są w 5 rzędów.
Cmentarz figuruje w rejestrze zabytków województwa podlaskiego pod numerem 324 z 10 marca 1983 roku.

</doc>
<doc id="3027426" url="https://pl.wikipedia.org/wiki?curid=3027426" title="Skwer Janusza Ziółkowskiego w Poznaniu">
Skwer Janusza Ziółkowskiego w Poznaniu

Skwer Janusza Ziółkowskiego – skwer w Poznaniu, na terenie jednostki pomocniczej Osiedle Stary Grunwald, na Ostrorogu, zlokalizowany pomiędzy ulicami: Grochowską, Marcelińską i Rycerską (po wschodniej stronie ul. Grochowskiej). Uchwała o nadaniu nazwy została podjęta przez Radę Miasta Poznania na sesji w dniu 3 września 2013.
Charakterystyka.
Pierwsze działania w kierunku uhonorowania patrona podejmowano od 2000, a inicjatorem była Rada Osiedla J. Ostroroga (obecnie w obrębie Osiedla Stary Grunwald). Teren wybrano kierując się przesłankami historycznymi - prof. Janusz Ziółkowski mieszkał w tym rejonie Grunwaldu i był z nim związany emocjonalnie, co podkreślał (przechodził przez teren skweru wielokrotnie - np. do pobliskiego kościoła św. Jerzego lub do położonej na skraju skweru restauracji "Hajduczek" czy kiosku z gazetami). Także rodzina Ziółkowskiego zamieszkuje okoliczne ulice. 
W czerwcu 2014 odsłonięto na skwerze obelisk z piaskowca ku czci patrona (projektantką jest prof. Hanna Ograbisz-Krawiec z Wydziału Artystyczno-Pedagogicznego UAM w Kaliszu). Rewitalizacja tego terenu została zaprojektowana według koncepcji Ewy Konkiewicz. Obelisk jest zwieńczony symbolicznym orłem i stylizowanymi literami "UAM". Całość uzupełnia mała architektura. W uroczystości odsłonięcia pomnika udział wzięli: rektor UAM Bronisław Marciniak, prezydent Poznania Ryszard Grobelny i metropolita poznański Stanisław Gądecki.
Otoczenie skweru stanowią budynki wielorodzinne, handel i usługi.

</doc>
<doc id="3027428" url="https://pl.wikipedia.org/wiki?curid=3027428" title="Albert-Georges-Yves Malbois">
Albert-Georges-Yves Malbois



</doc>
<doc id="3027429" url="https://pl.wikipedia.org/wiki?curid=3027429" title="Julia Boer">
Julia Boer

Julia Boer (ur. 3 sierpnia 1977) – węgierska kolarka górska.
Kariera.
Największy sukces w karierze Julia Boer osiągnęła 30 sierpnia 2008 roku w stolicy Australii, Canberze. W zawodach Pucharu Świata w kolarstwie górskim w four crossie zajęła tam trzecie miejsce, przegrywając tylko z reprezentantką gospodarzy - Caroline Buchanan oraz Holenderką Anneke Beerten. Na rozgrywanych rok później mistrzostwach świata w Canberze była ósma w tej samej konkurencji. Startowała także w downhillu, zajęła między innymi siedemnaste miejsce na MŚ w stolicy Australii. Nie brała udziału w igrzyskach olimpijskich. 

</doc>
<doc id="3027431" url="https://pl.wikipedia.org/wiki?curid=3027431" title="Ronald Petrovický">
Ronald Petrovický

Ronald Petrovický (ur. 15 lutego 1977 w Żylinie) – słowacki hokeista, reprezentant Słowacji, olimpijczyk.
Jego brat Róbert (ur. 1973) także jest hokeistą.
Kariera.
Wychowanek klubu HC Dukla Trenczyn. W 1995 wyjechał do Kanady i od tego czasu grał przez cztery sezony w juniorskich rozrgywkach WHL w ramach CHL. W drafcie NHL z 1996 został wybrany przez Calgary Flames, lecz następnie od 1998 grał w zespole farmerskim w lidze AHL. W lidze NHL zadebiutował w 2000. W USA występował do 2007, po czym ponownie w 2009 i wówczas zakończył karierę.
Uczestniczył w turniejach mistrzostw Europy juniorów do lat 18 edycji 1994, mistrzostw świata w 2000, 2004 oraz zimowych igrzysk olimpijskich 2006.
Po zakończeniu kariery trenował boks.

</doc>
<doc id="3027432" url="https://pl.wikipedia.org/wiki?curid=3027432" title="Dekanat Dzierżoniów (południe)">
Dekanat Dzierżoniów (południe)



</doc>
<doc id="3027434" url="https://pl.wikipedia.org/wiki?curid=3027434" title="Dekanat Dzierżoniów (północ)">
Dekanat Dzierżoniów (północ)



</doc>
<doc id="3027436" url="https://pl.wikipedia.org/wiki?curid=3027436" title="Barbara Benkó">
Barbara Benkó

Barbara Benkó (ur. 21 stycznia 1990 w Budapeszcie) – węgierska kolarka górska, szosowa i przełajowa, wicemistrzyni świata i Europy juniorek w kolarstwie górskim.
Kariera.
Pierwszy sukces w karierze Barbara Benkó osiągnęła w 2007 roku, kiedy zdobyła srebrny medal wśród juniorek na mistrzostwach Europy w kolarstwie górskim w Kapadocji. W zawodach tych wyprzedziła ją jedynie Kathrin Stirnemann ze Szwajcarii. Na rozgrywanych rok później mistrzostwach świata MTB w Val di Sole była w tej samej kategorii wiekowej, ulegając tylko Kolumbijce Laurze Abril. W 2012 roku wystartowała na igrzyskach olimpijskich w Londynie, kończąc rywalizację na 27. pozycji. Jest ponadto dwukrotną mistrzynią kraju w kolarstwie przełajowym oraz brązową medalistką mistrzostw Węgier w kolarstwie szosowym.

</doc>
<doc id="3027440" url="https://pl.wikipedia.org/wiki?curid=3027440" title="Ahmad Salih Tuma">
Ahmad Salih Tuma

Ahmad Salih Tuma (ur. 1965 w Dajr az-Zaur) – syryjski opozycyjny działacz polityczny, premier syryjskiej koalicji narodowej od 14 września 2013 do 17 maja 2016.
Salih Tuma jest z wykształcenia dentystą. Był długoletnim opozycyjnym działaczem opozycyjnym, wielokrotnie zatrzymywany przez władze za swoją działalność, przez co przebywał w więzieniach łącznie dwa i pół roku. Po wybuchu wojny domowej w Syrii używając fałszywego nazwiska w 2012 uciekł do Turcji, gdzie współpracował z powstańczymi organami opozycyjnymi na uchodźstwie.
Po złożeniu dymisji w lipcu 2013 przez pierwszego premiera Syryjskiej Koalicji Narodowej na rzecz Opozycji i Sił Rewolucyjnych, Ghassana Hitu, 14 września 2013 wybrany na drugiego premiera w historii tego ciała opozycyjnego.

</doc>
<doc id="3027441" url="https://pl.wikipedia.org/wiki?curid=3027441" title="Ałła Bojko">
Ałła Bojko

Ałła Bojko (ukr. Алла Бойко, ur. 28 sierpnia 1990) – ukraińska kolarka górska, mistrzyni świata juniorek i wicemistrzyni Europy juniorek.
Kariera.
Pierwszy sukces w karierze Ałła Bojko osiągnęła w 2007 roku, kiedy zdobyła złoty medal wśród juniorek na mistrzostwach świata w Fort William. Na rozgrywanych rok później mistrzostwach Europy w kolarstwie górskim w St. Wendel była druga w tej samej kategorii wiekowej, ulegając tylko Niemce Monie Eiberweiser. Nie startowała na igrzyskach olimpijskich. Nigdy też nie stała na podium zawodów Pucharu Świata w kolarstwie górskim.

</doc>
<doc id="3027442" url="https://pl.wikipedia.org/wiki?curid=3027442" title="Grigorij Bojarinow">
Grigorij Bojarinow

Grigorij Iwanowicz Bojarinow, ros. Григорий Иванович Бояринов (ur. 15 listopada 1922 we wsi Sukromla w obwodzie smoleńskim, zm. 27 grudnia 1979 w Kabulu) – radziecki dowódca wojskowy, kandydat nauk wojskowych, pułkownik KGB, dowódca ataku na pałac Amina w Kabulu (1979), Bohater Związku Radzieckiego.
Życiorys.
Miał wykształcenie średnie, od 1940 służył w Armii Czerwonej, w 1941 skończył oficerską szkołę piechoty w Swierdłowsku. Dowódca plutonu moździerzy na Froncie Północno-Zachodnim w wielkiej wojnie ojczyźnianej, w styczniu 1942 ranny, od 1942 członek partii komunistycznej. Od lutego 1942 służył w 9 pułku ochrony tyłów NKWD na Froncie Leningradzkim, Północno-Zachodnim i 2 Froncie Nadbałtyckim, zastępca szefa sztabu batalionu. Pod koniec wojny szef sztabu pogranicznej komendantury, od 1945 zastępca szefa sztabu – szef wydziału służby 106. oddziału pogranicznego Północno-Zachodniego Okręgu Pogranicznego w Tallinie, brał udział w zbrojnym zwalczaniu partyzanckich antykomunistycznych oddziałów tzw. Leśnych Braci w Estońskiej SRR.
W 1953 skończył studia w Wojskowym Instytucie MGB i został instruktorem w jednym z departamentów MGB, od 1955 w stopniu pułkownika. W 1959 skończył studia w Akademii Wojskowej im. Frunze w Moskwie i został kandydatem nauk wojskowych. Od 1961 wykładowca w Wyższej Szkole Czerwonego Sztandaru KGB im. F. Dzierżyńskiego, od 1969 prowadził kursy dla oficerów KGB. W grudniu 1979 wysłany do Afganistanu jako dowódca sił specjalnych „Zenit”, które przeprowadziły szturm na pałac prezydenta Hafizullaha Amina, zabijając go. Bojarinow zginął od przypadkowych kul własnych podkomendnych. 28 kwietnia 1980 pośmiertnie uhonorowany tytułem Bohatera ZSRR. Został pochowany na Cmentarzu Kuźminskim w Moskwie.
Odznaczenia.
I inne medale.

</doc>
<doc id="3027446" url="https://pl.wikipedia.org/wiki?curid=3027446" title="Powstanie Bocskaya na Węgrzech">
Powstanie Bocskaya na Węgrzech



</doc>
<doc id="3027450" url="https://pl.wikipedia.org/wiki?curid=3027450" title="Laura Abril">
Laura Abril

Laura Valentina Abril Restrepo (ur. 28 stycznia 1990 w La Cumbre) – kolumbijska kolarka górska, mistrzyni świata juniorek.
Kariera.
Pierwszy sukces w karierze Laura Abril osiągnęła w 2008 roku, kiedy zdobyła złoty medal wśród juniorek na mistrzostwach świata w Val di Sole. Na rozgrywanych dwa lata później mistrzostwach panamerykańskich zdobyła złoty medal w sztafecie. Ponadto na kontynentalnych mistrzostwach Ameryki w 2013 roku zdobyła złoty medal w sztafecie oraz brązowy indywidualnie w cross-country. W 2012 roku wystartowała na igrzyskach olimpijskich w Londynie, ale nie ukończyła rywalizacji.

</doc>
<doc id="3027451" url="https://pl.wikipedia.org/wiki?curid=3027451" title="José Palmeira Lessa">
José Palmeira Lessa

José Palmeira Lessa (ur. 18 stycznia 1942 w Coruripe) – brazylijski duchowny katolicki, arcybiskup Aracajú w latach 1998-2017.
Życiorys.
3 lipca 1968 otrzymał święcenia kapłańskie. 
Episkopat.
21 czerwca 1982 został mianowany biskupem pomocniczym archidiecezji Rio de Janeiro, ze stolicą tytularną "Sita". Sakry biskupiej udzielił mu 24 sierpnia 1982 kardynał Eugênio de Araújo Sales.
30 października 1987 został biskupem ordynariuszem diecezji Propriá.
6 grudnia 1996 został mianowany arcybiskupem koadiutorem archidiecezji Aracajú, w stanie Sergipe. Rządy objął 26 sierpnia 1998 po przejściu na emeryturę poprzednika.
18 stycznia 2017 przeszedł na emeryturę.

</doc>
<doc id="3027454" url="https://pl.wikipedia.org/wiki?curid=3027454" title="Decastar 2013">
Decastar 2013

Decastar 2013 – mityng lekkoatletyczny w konkurencjach wielobojowych rozegrany 14 i 15 września we francuskim Talence. Zawody były ostatnią odsłoną cyklu IAAF Combined Events Challenge w sezonie 2013.

</doc>
<doc id="3027458" url="https://pl.wikipedia.org/wiki?curid=3027458" title="Iván Álvarez">
Iván Álvarez

Iván Álvarez Gutiérrez (ur. 18 grudnia 1981 w Madrycie) – hiszpański kolarz górski, brązowy medalista mistrzostw świata.
Kariera.
Największy sukces w karierze Iván Álvarez osiągnął w 2003 roku, kiedy zdobył brązowy medal w kategorii U-23 podczas mistrzostw świata w Lugano. W zawodach tych wyprzedzili go jedynie Szwajcarowi Balzowi Weberowi i Niemcowi Manuelowi Fumicowi. W kategorii elite najlepszy wynik osiągnął na mistrzostwach świata w Mont-Sainte-Anne w 2010 roku, gdzie był dziesiąty. Álvarez stanął także na podium zawodów Pucharu Świata: 14 września 2008 roku w Schladming zajął trzecie miejsce, za Christophem Sauserem ze Szwajcarii i swym rodakiem José Antonio Hermidą. W 2004 roku wystartował na igrzyskach olimpijskich w Atenach, gdzie zajął szesnaste miejsce.

</doc>
<doc id="3027459" url="https://pl.wikipedia.org/wiki?curid=3027459" title="Procesja biczowników">
Procesja biczowników

Procesja biczowników (hiszp. "Procesión de disciplinantes" lub "Procesión de flagelantes") – obraz olejny hiszpańskiego malarza Francisca Goi przedstawiający katolicki rytuał samobiczowania pokutników. Należy do kolekcji Królewskiej Akademii Sztuk Pięknych św. Ferdynanda w Madrycie.
Okoliczności powstania.
Obraz należy do serii czterech dzieł gabinetowych o niewielkich rozmiarach namalowanych na desce. W jej skład wchodzą także: "Dom wariatów", "Trybunał Inkwizycji" i "Walka byków w miasteczku". Zbliżony tematycznie i technicznie jest też obraz "Pogrzeb sardynki", włączany do tej serii przez niektórych badaczy. Dzieła powstały jako tematycznie powiązany cykl „kaprysów i inwencji”, którego myślą przewodnią jest szaleństwo. Irracjonalizm we wszystkich jego przejawach był stałym tematem w sztuce Goi. Często pojawia się na rysunkach, w których artysta ironicznie ukazuje postaci uważające się za mądrzejsze lub bardziej cywilizowane od innych. Wcześniejsze przykłady malarskie to "Dziedziniec szaleńców" (1793–1794) i "Szpital dla trędowatych" (1806–1808). Obrazy tematycznie są bliskie czarnej legendzie Hiszpanii. Przedstawiają niektóre aspekty życia w Hiszpanii początków XIX wieku, które zwolennicy oświecenia i liberałowie próbowali zreformować. Zaciekła krytyka społeczeństwa wydaje się być objawem gniewu i smutku, odczuwanego po wojnie i przywróceniu absolutystycznej monarchii przez Ferdynanda VII. Pesymistyczna wizja jest też naznaczona osobistym kryzysem malarza związanym z chorobą i śmiercią jego żony Josefy Bayeu w 1812 roku.
Obraz przedstawia tradycyjny pochód biczowników, odbywający się w okresie Wielkanocy. Podobne obrzędy zostały zakazane w 1777 roku przez Karola III i ponownie przez króla Ferdynanda VII w 1815 roku. Mimo to religijny fanatyzm i pobożność narodu podtrzymywały tradycję pokutujących za grzechy samobiczowników. Goya uważał te procesje za jeden z przejawów powszechnego szaleństwa oraz degradacji społeczeństwa, dlatego przedstawił je w surowy i realistyczny sposób. Już około 1796–1797 roku wykonał rysunek zatytułowany „Maski Wielkiego Tygodnia roku 94”, który przedstawia zbliżony do obrazu temat biczownika z dwoma innymi pokutnikami. Około 1810–1812 namalował także "Procesję w Walencji".
Goya często podejmował się krytyki Kościoła w swojej twórczości: piętnował fanatyzm religijny, przesądy oraz działania Inkwizycji takie jak przesłuchania, tortury i egzekucje. Ten temat jest szczególnie obecny w serii rycin "Kaprysy" oraz rysunkach z "Albumu C". W 1815 roku Goya został oskarżony przez Inkwizycję o autorstwo „obscenicznych dzieł” – portretów "Maja ubrana" i "Maja naga" i wezwany na przesłuchanie. Dzięki wstawiennictwu wpływowych przyjaciół został oczyszczony z zarzutów.
Datowanie.
Brak dokładnych danych o okresie powstania tej serii obrazów, pierwsza udokumentowana wzmianka o nich pochodzi z testamentu kolekcjonera Manuela Garcíi de la Prady sporządzonego w 1836 roku. Ramy czasowe ustalone na podstawie stylu i tematyki dzieł obejmują okres wojny niepodległościowej toczonej w latach 1808–1814 i następujący po niej czas nasilonych represji ze strony króla Ferdynanda VII trwających do 1820–1821 roku. Był to okres oskarżeń o kolaborację, przesłuchań i czystek na królewskim dworze. Także ponura atmosfera tych prac sugeruje, że zostały namalowane po odzyskaniu tronu przez króla Ferdynanda VII w 1813 roku. Od listopada 1814 do kwietnia 1815 roku Goya żył w niepewności, czy zeznania jego przyjaciół wystarczą, aby oczyścić jego imię w królewskim procesie „puryfikacji”. Ostatecznie nie poniósł konsekwencji za pracę nadwornego malarza pod panowaniem Józefa Bonapartego i został oczyszczony z podejrzeń.
Opis obrazu.
Procesja, którą namalował Goya, zdaje się odbywać w większym mieście, na co wskazuje obecność sądowego urzędnika w białej peruce, który stara się utrzymać porządek. W tle widoczny jest masywny kościół i ołowiane burzowe niebo. Na pierwszym planie przedstawiono pochód ubranych na biało pokutników o nagich torsach. Na głowach mają białe kaptury lub pokutne stożkowate czapki "capirote". Okładają się biczami do upływu krwi, która plami ich białe ubrania na czerwono. Inni pokutują niosąc na ramionach drewniane belki i krzyże. Wśród nich mieszają się postaci ubrane całe na czarno, które dmą w trąbki. Po lewej widoczne są wizerunki Matki Boskiej Samotnej, "Ecce homo" oraz ukrzyżowanego Chrystusa. Są to tzw. "pasos" – feretrony w postaci ciężkich platform z często realistycznymi, otaczanymi szczególnym kultem figurami. Były noszone przez wiernych na ramionach w procesjach podążających ulicami miast. Na obrazie duchowni niosą je z kościoła, który widać w tle. Wokół Maryi klęczą modlące się dewotki, a ich głowy okrywają welony. Procesję otacza ciasny tłum widzów zafascynowanych widokiem biczowników, ludzie przepychają się, aby lepiej widzieć scenę. Liczne postaci są zindywidualizowane i dodatkowo podkreślone światłem. Tylko jedna kobieta, której twarz widoczna jest między białymi czapkami pokutników, spogląda wprost na widza z wyrazem przerażenia na twarzy. Podobna postać świadka zbiorowego szaleństwa znalazła się na obrazie "Walka byków w miasteczku" z tej samej serii.
Ten sam temat pojawia się na obrazie "Biczownicy" datowanym na okres wojenny 1808–1812, o ciemniejszej kolorystyce i bardziej ponurej atmosferze.
Technika.
Obrazy zostały namalowane na drewnianych deskach z twardego tropikalnego mahoniu pochodzącego z kolonii, być może z Kuby. Podobny nośnik został użyty do szkicu dzieła "Święte Justa i Rufina" z 1817 roku i "Pogrzebu sardynki". Nie jest to wyrafinowany materiał, możliwe, że Goya wykorzystał deski ze skrzynek transportowych na cygara przywożone z kolonii. Dzięki radiografii obrazów wiadomo, że podstawa powstała z dwóch większych i dwóch mniejszych kawałków drewna połączonych w perfekcyjny sposób, aby uzyskać pożądane wymiary. Użycie takiego nośnika może także wskazywać na okres powojenny, kiedy brakowało materiałów do pracy malarskiej, a Goya miał zwyczaj ponownego wykorzystywania płócien i zamalowywania gotowych dzieł. Wszystkie obrazy zostały pokryte takim samym beżowopomarańczowym podkładem, który wyrównywał porowatą powierzchnię drewna.
Goya zastosował szybkie, ekspresyjne pociągnięcia pędzlem z dużą ilością farby. Światło i cień przeplatające się na ziemi u stóp postaci zostały oddane w niemal abstrakcyjny sposób. Odcienie czerni i szarości kontrastują z czerwienią zakrwawionych ciał biczowników. W przypadku dwóch postaci biczowników widoczne jest "pentimento" – malarz zdecydował się usunąć ich białe czapki, których kontury uwidoczniły się z biegiem czasu.
Proweniencja.
Właścicielem serii był zamożny bankier i kolekcjoner Manuel García de la Prada, przyjaciel Goi sportretowany przez malarza ok. 1805–1808 roku. Nie wiadomo jednak, kiedy i w jakich okolicznościach nabył obrazy. García de la Prada wyemigrował z Hiszpanii w 1812 roku i wrócił w 1821. Jeżeli obrazy powstały wcześniej, w okresie wojennym, mógł kupić je w Madrycie bezpośrednio od malarza. W innym razie nabył je po powrocie do kraju w okresie trzylecia liberalnego (1820–1823) lub tuż przed emigracją Goi do Francji w 1824 roku. Mógł też kupić je dopiero po śmierci Goi od jego syna Javiera. Inwentarz dzieł Goi sporządzony po jego śmierci w 1828 roku wymienia „cztery małe obrazy przedstawiające święta i zwyczaje” i prawdopodobnie odnosi się do tego cyklu. Przyjmując, że ta identyfikacja jest poprawna, seria nie została sprzedana za życia malarza; nie wiadomo czy postanowił zatrzymać ją dla siebie, czy też nie znalazł kupca. Obrazy z pewnością należały do kolekcji Garcíi de la Prady w 1836 roku, kiedy wymienił je w swoim testamencie, zapisując Akademii św. Ferdynanda, razem z "Pogrzebem sardynki". Wszystkie obrazy zostały włączone do kolekcji akademii w grudniu 1839, po śmierci właściciela.
Obraz został wybrany do ilustrowanego zbioru najważniejszych dzieł Akademii św. Ferdynanda ("Cuadros selectos de la Real Academia de Bellas Artes de San Fernando") wydanego w 1885. W tym celu malarz José María Galván wykonał rysunek i rycinę na podstawie obrazu.

</doc>
<doc id="3027462" url="https://pl.wikipedia.org/wiki?curid=3027462" title="Kościół św. Jana Chrzciciela w Pawłowicach (powiat pszczyński)">
Kościół św. Jana Chrzciciela w Pawłowicach (powiat pszczyński)

Kościół św. Jana Chrzciciela – rzymskokatolicki kościół parafialny w Pawłowicach w powiecie pszczyńskim.
Historia.
Przypuszcza się, że pierwszy drewniany kościół został wybudowany między XIII a XIV wiekiem. Według niektórych historyków sztuki rozebrano go w 1611 roku i przeniesiono do Golasowic, gdzie spłonął w 1974 roku.
Budowę nowego murowanego kościoła zawdzięcza się staraniom pochodzącego z Pawłowic biskupa ołomunieckiego ks. Stanisława Pawłowskiego. 16 czerwca 1594 przyszli inwestorzy kościoła zostali wezwani przez biskupa Stanisława do zgromadzenia potrzebnych materiałów na budowę, którą planowano rozpocząć wiosną następnego roku. Prace budowlane zakończono w 1596 roku. 31 lipca lub 1 sierpnia bp S. Pawłowski poświęcił nowy kościół, który otrzymał wezwanie Św. Jana Chrzciciela. Konsekrację przeprowadzono jednak dopiero w 1696 roku. Kościół posiadał oryginalne schody na chór, wyciosane z jednej kłody drewna i umieszczone w baszcie, przystawionej do zewnętrznej ściany kościoła.
W 1788 roku proboszczem został ks. Karol von Kloch. Jego staraniem wzniesiono nowe probostwo, którego budowę ukończono w 1830 roku. Kolejne probostwo budowano w latach 1906/7. 
W marcu 1945 roku wycofujący się niemiecki oddział wysadził w powietrze kościół. Ocalało jedynie prezbiterium wraz z XVI-wieczną polichromią przedstawiającą fundatorów kościoła – księcia cieszyńskiego Adama Wacława i biskupa Stanisława Pawłowskiego. W Wielkanoc 1 kwietnia tego samego roku w ruinach kościoła została odprawiona Msza św. W latach 1945-1946 kościół odbudowano, ale bez wieży. Podczas wysadzenia wieży w 1945 roku zniszczone zostały znajdujące się w niej 3 dzwony. Z pozostałego po nich materiału wykonano nowe dzwony, które zawieszono na konstrukcji zbudowanej za ogrodzeniem cmentarza. W 1993 roku, kiedy proboszczem był ks. Gerard Wochnik, odbudowano wieżę. Obraz w głównym ołtarzu został uszkodzony w czasie wojny, na jego miejscu umieszczony nowy, przedstawiający chrzest Jezusa, autorstwa malarza z Pawłowic, Wiktora Barczyńskiego.

</doc>
<doc id="3027463" url="https://pl.wikipedia.org/wiki?curid=3027463" title="Rosara Joseph">
Rosara Joseph

Rosara Joseph (ur. 21 lutego 1982 w Christchurch) – nowozelandzka kolarka górska i szosowa.
Kariera.
Pierwszy sukces w karierze Rosara Joseph osiągnęła w 2006 roku, kiedy to wywalczyła srebrny medal w cross-country podczas igrzysk Wspólnoty Narodów w Melbourne. Na rozgrywanych rok później igrzyskach Oceanii w Thredbo zwyciężyła w tej samej konkurencji. Kolejny medal zdobyła na kontynentalnych mistrzostwach Oceanii w 2012 roku, gdzie zajęła drugie miejsce w four crossie. Była ponadto piąta na mistrzostwach świata w Livigno. W 2008 roku brała udział w igrzyskach olimpijskich w Pekinie, kończąc rywalizację w cross country na dziewiątym miejscu. Joseph jest także wicemistrzynią kraju w kolarstwie szosowym. Na podium zawodów Pucharu Świata w kolarstwie górskim stanęła raz: 30 sierpnia 2008 roku w Canberze była druga, za Rosjanką Iriną Kalentjewą, a przed Catharine Pendrel z Kanady.

</doc>
<doc id="3027464" url="https://pl.wikipedia.org/wiki?curid=3027464" title="Aleksandr Dubinin">
Aleksandr Dubinin

Aleksandr Anatoljewicz Dubinin (ros. Александр Анатольевич Дубинин) (ur. 26 listopada 1974) – rosyjski brydżysta, Arcymistrz Światowy (PZBS), World Life Master (WBF), European Grand Master (EBL).
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3027466" url="https://pl.wikipedia.org/wiki?curid=3027466" title="Schronisko na Pasiecznym Wierchu">
Schronisko na Pasiecznym Wierchu

Schronisko PTT na Pasiecznym Wierchu – nieistniejące obecnie schronisko turystyczne położone pod szczytem Wierchu Pasiecznego (1481 m n.p.m.) w Gorganach.
Obiekt powstał w 1937 roku i był prowadzony przez oddział Polskiego Towarzystwa Tatrzańskiego w Stanisławowie, a następnie przez koło w Kałuszu. Aktualnie trudno ustalić dokładne położenie schroniska – najprawdopodobniej zostało ono urządzone w jednym w domków myśliwskich znajdujących się niedaleko szczytu (nieopodal Połoniny Zapłata lub na południowy zachód od wierzchołka). W latach 1937-1938 było wymieniane w źródłach jako dysponujące 20 miejscami noclegowymi.
Szlaki turystyczne w 1936 r..
Przez szczyt Wierchu Pasiecznego prowadził szlak turystyczny z Podlutego i dalej przez Seredną (1639 m n.p.m.) na Wysoką (1805 m n.p.m.).

</doc>
<doc id="3027471" url="https://pl.wikipedia.org/wiki?curid=3027471" title="Rachel Seydoux">
Rachel Seydoux

Rachel Seydoux (ur. 23 marca 1982) – szwajcarska kolarka górska, trzykrotna medalista mistrzostw Europy.
Kariera.
Pierwszy sukces w karierze Rachel Seydoux osiągnęła w 2007 roku, kiedy zdobyła brązowy medal w downhillu podczas mistrzostw Europy w Kapadocji. W zawodach tych lepsze okazały się tylko dwie Francuzki: Sabrina Jonnier oraz Céline Gros. Na rozgrywanych rok później ME w St. Wendel była trzecia w four-crossie, przegrywając tylko z Jonnier i Gros. Drugie miejsce w tej konkurencji wywalczyła na ME w Zoetermeer w 2009 roku, ulegając tylko Austriaczce Anicie Molcik. Ponadto była szósta na mistrzostwach świata w Rotorua w 2006 roku. Dwukrotnie stawała na podium zawodów Pucharu Świata: 9 czerwca 2007 roku w Champéry i 7 czerwca 2008 roku w Fort William zajmowała drugie miejsce w four crossie. W klasyfikacji generalnej najlepiej wypadła w sezonie 2007, który ukończyła na szóstym miejscu. 

</doc>
<doc id="3027473" url="https://pl.wikipedia.org/wiki?curid=3027473" title="Thagyamin">
Thagyamin

Thagyamin (birm. သိကြားမင်း, //; z sansk. ၐကြ "Śakra") - pierwszy z 37 natów oficjalnego panteonu birmańskiego, uważany za ich króla, utożsamiany z buddyjskim dewą Sakką oraz z hinduistycznym bóstwem Indrą. 
Często jest przedstawiany, jako stojący na trójgłowym białym słoniu, trzymający muszlę w jednym ręku i miotełkę z ogona jaka w drugiej. W tradycyjnych wierzeniach birmańskich buddystów Thagyamin włada przestrzenią życia natów nazywaną Niebem Trzydziestu Trzech Bogów (Trāyastriṃśa, birm. တာဝတိံသာ). Thagyamin został ustanowiony władcą oficjalnego panteonu natów przez króla Anawrahtę w XI w., w ramach działań zmierzających do właściwego ukierunkowania animistycznych praktyk ówczesnego ludu oraz scalenia tych praktyk z buddyzmem Therawady. Zastąpił w tej roli Mahagiri, uważanego wcześniej za króla natów. Jest on jedynym natem należącym do oficjalnego panteonu, którego ludzkie życie nie zakończyło się nagłą bądź gwałtowną śmiercią.
Kult.
Uważa się, że Thagyamin znajduje się na wyższym od innych natów poziomie kosmologicznym. Znajduje to odzwierciedlenie w układzie poświęconej natom świątyni przy pagodzie Shwezigon: jego kaplica oddzielona jest od części poświęconej pozostałym natom, a oblicze wizerunku zwrócone jest na zachód, podczas gdy pozostałe naty zwrócone są ku północy.
Chociaż sporadycznie interweniuje on w sprawy zwykłych ludzi, nigdy nie jest przywoływany podczas poświęconych natom ceremonii "nat-pwe" przez uczestniczące w nich media.
Postać Thagyamina pojawia się w legendach związanych z powstaniem dwóch spośród trzech najważniejszych miejsc kultu w Mjanmie: pagody Szwedagon i pagody Kyaiktiyo.

</doc>
<doc id="3027476" url="https://pl.wikipedia.org/wiki?curid=3027476" title="Dubinin">
Dubinin

Zobacz też:

</doc>
<doc id="3027479" url="https://pl.wikipedia.org/wiki?curid=3027479" title="Lukas Buchli">
Lukas Buchli

Lukas Buchli (ur. 17 lipca 1979) - szwajcarski kolarz górski.
Kariera.
Największy sukces w karierze Lukas Buchli osiągnął 5 października 2008 roku we francuskim Ornans. W zawodach Pucharu Świata w maratonie zajął tam drugie miejsce, za Kolumbijczykiem Héctorem Páezem, a przed Niemcem Karlem Plattem. Był ponadto szósty na mistrzostwach świata w maratonie MTB w Oisans w 2006 roku oraz siódmy na mistrzostwach świata w maratonie MTB w Kirchbergu. Nigdy nie brał udziału w igrzyskach olimpijskich. 

</doc>
<doc id="3027485" url="https://pl.wikipedia.org/wiki?curid=3027485" title="Gösta Lundqvist">
Gösta Lundqvist

Gösta Lundqvist (ur. 15 sierpnia 1892 w Göteborgu, zm. 10 października 1944 tamże) – szwedzki żeglarz, olimpijczyk, zdobywca złotego medalu w regatach na letnich igrzyskach olimpijskich w 1920 roku w Antwerpii.
Na Letnich Igrzyskach Olimpijskich 1920 zdobył złoto w żeglarskiej klasie 30 m². Załogę jachtu "Kullan" tworzyli również Rolf Steffenburg i Gösta Bengtsson.

</doc>
<doc id="3027486" url="https://pl.wikipedia.org/wiki?curid=3027486" title="Alexander Dubinin">
Alexander Dubinin



</doc>
<doc id="3027487" url="https://pl.wikipedia.org/wiki?curid=3027487" title="João José da Costa">
João José da Costa

João José da Costa O. Carm. (ur. 24 czerwca 1958 w Lagarto) – brazylijski duchowny katolicki, arcybiskup metropolita Aracaju od 2017.
Życiorys.
12 grudnia 1992 otrzymał święcenia kapłańskie w zakonie karmelitańskim. Był m.in. radnym i przełożonym prowincji południowobrazylijskiej zakonu, a także wychowawcą i przełożonym konwentu w Aracaju.
7 stycznia 2009 papież Benedykt XVI mianował go biskupem diecezji Iguatú. Sakry biskupiej udzielił mu 19 marca 2009 arcybiskup metropolita Aracajú - José Palmeira Lessa.
5 listopada 2014 papież Franciszek ustanowił go biskupem koadiutorem archidiecezji Aracaju. Rządy w archidiecezji objął 18 stycznia 2017 po przejściu na emeryturę poprzednika.

</doc>
<doc id="3027491" url="https://pl.wikipedia.org/wiki?curid=3027491" title="Richard Joseph Gagnon">
Richard Joseph Gagnon



</doc>
<doc id="3027493" url="https://pl.wikipedia.org/wiki?curid=3027493" title="Rolf Steffenburg">
Rolf Steffenburg

Rolf Steffenburg (ur. 14 marca 1886 w Gävle, zm. 18 marca 1982 w Sztokholmie) – szwedzki żeglarz, olimpijczyk, zdobywca złotego medalu w regatach na letnich igrzyskach olimpijskich w 1920 roku w Antwerpii.
Na Letnich Igrzyskach Olimpijskich 1920 zdobył złoto w żeglarskiej klasie 30 m². Załogę jachtu "Kullan" tworzyli również Gösta Lundqvist i Gösta Bengtsson.

</doc>
<doc id="3027494" url="https://pl.wikipedia.org/wiki?curid=3027494" title="Victor Garaygordóbil Berrizbeitia">
Victor Garaygordóbil Berrizbeitia

 
Victor Garaygordóbil Berrizbeitia (ur. 17 października 1915 w Otxandio, zm. 24 kwietnia 2018) – hiszpański duchowny katolicki, biskup prałatury Los Ríos w latach 1963–1982.
Życiorys.
Święcenia kapłańskie otrzymał 27 czerwca 1943.
29 listopada 1963 papież Paweł VI mianował go prałatem Los Ríos w Ekwadorze. Otrzymał wówczas biskupią stolicę tytularną "Pudentiana". Sakry udzielił ówczesny nuncjusz apostolski w Ekwadorze abp Alfredo Bruniera. Brał udział w dwóch ostatnich sesjach soboru watykańskiego II. Na emeryturę przeszedł 12 maja 1982 roku.

</doc>
<doc id="3027495" url="https://pl.wikipedia.org/wiki?curid=3027495" title="Puerto Cortés (gmina)">
Puerto Cortés (gmina)

Puerto Cortés – gmina ("municipio") w północnym Hondurasie, w departamencie Cortés. W 2010 roku zamieszkana była przez ok. 115,2 tys. mieszkańców. Siedzibą administracyjną jest miasto Puerto Cortés.
Położenie.
Gmina położona jest w północnej części departamentu. Od północy obszar ogranicza Zatoka Honduraska, dodatkowo sąsiaduje z 4 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:
Dodatkowo na obszarze gminy położonych było 114 przysiółków.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3027498" url="https://pl.wikipedia.org/wiki?curid=3027498" title="Puerto Cortés (ujednoznacznienie)">
Puerto Cortés (ujednoznacznienie)



</doc>
<doc id="3027500" url="https://pl.wikipedia.org/wiki?curid=3027500" title="Mario Enrico Delpini">
Mario Enrico Delpini



</doc>
<doc id="3027502" url="https://pl.wikipedia.org/wiki?curid=3027502" title="DTX">
DTX

DTX (do 21 listopada 2016 Discovery Turbo Xtra) – przeznaczony na rynek europejski telewizyjny kanał tematyczny skierowany głównie do mężczyzn. W ramówce stacji znajdują się programy poruszające tematykę – motoryzacja, męskie jedzenie czy ekstremalne wędkarstwo.
Historia.
Stacja rozpoczęła nadawanie 17 września 2013 roku, zastępując Discovery World. Konkurencyjne kanały dostępne w Polsce to CBS Reality, BBC Brit, TVN Turbo oraz Polsat Play. Od 17 kwietnia 2014 kanał dostępny jest w jakości HD.

</doc>
<doc id="3027503" url="https://pl.wikipedia.org/wiki?curid=3027503" title="Trybunał Inkwizycji (obraz Goi)">
Trybunał Inkwizycji (obraz Goi)

Trybunał Inkwizycji (hiszp. "Auto de fe de la Inquisición" lub "Tribunal de la Inquisición") – obraz olejny hiszpańskiego malarza Francisca Goi przedstawiający scenę związaną z działalnością hiszpańskiej inkwizycji. Należy do kolekcji Królewskiej Akademii Sztuk Pięknych św. Ferdynanda w Madrycie.
Okoliczności powstania.
Obraz należy do serii czterech dzieł gabinetowych o niewielkich rozmiarach namalowanych na desce. W jej skład wchodzą także: "Procesja biczowników", "Dom wariatów" i "Walka byków w miasteczku". Zbliżony tematycznie i technicznie jest też obraz "Pogrzeb sardynki", włączany do tej serii przez niektórych badaczy. Dzieła powstały jako tematycznie powiązany cykl „kaprysów i inwencji”, którego myślą przewodnią jest szaleństwo. Irracjonalizm we wszystkich jego przejawach był stałym tematem w sztuce Goi. Często pojawia się na rysunkach, w których artysta ironicznie ukazuje postaci uważające się za mądrzejsze lub bardziej cywilizowane od innych. Wcześniejsze przykłady malarskie to "Dziedziniec szaleńców" (1793–1794) i "Szpital dla trędowatych" (1806–1808). Obrazy tematycznie są bliskie czarnej legendzie Hiszpanii. Przedstawiają niektóre aspekty życia w Hiszpanii początków XIX wieku, które zwolennicy oświecenia i liberałowie próbowali zreformować. Zaciekła krytyka społeczeństwa wydaje się być objawem gniewu i smutku, odczuwanego po wojnie i przywróceniu absolutystycznej monarchii przez Ferdynanda VII. Pesymistyczna wizja jest też naznaczona osobistym kryzysem malarza związanym z chorobą i śmiercią jego żony Josefy Bayeu w 1812 roku.
Święte Oficjum działało w Hiszpanii od czasów średniowiecza. Chociaż zostało zniesione przez Napoleona i liberalne Kortezy z Kadyksu, przywrócił je król Ferdynand VII, który prześladując liberałów i sprzyjających Francuzom (tzw. afrancesados) mieszał motywy polityczne i religijne. W 1815 roku Goya został oskarżony przez Inkwizycję o autorstwo „obscenicznych dzieł” – portretów "Maja ubrana" i "Maja naga" i wezwany na przesłuchanie. Dzięki wstawiennictwu wpływowych przyjaciół został oczyszczony z zarzutów. Krytyka Inkwizycji oraz jej surowych i niesprawiedliwych wyroków stała się po części sprawą osobistą, chociaż Goya już wcześniej podejmował polemikę z Kościołem w swojej twórczości. Piętnował fanatyzm religijny, przesądy oraz działania Inkwizycji takie jak przesłuchania, tortury i egzekucje. Ten temat jest szczególnie obecny w serii rycin "Kaprysy" oraz rysunkach z "Albumu C".
Obraz przedstawia auto-da-fé – akt wiary, deklarację przyjęcia lub odrzucenia religii katolickiej przez osobę oskarżoną o różnego rodzaju występki przeciwko tej religii. Deklaracja kończyła proces inkwizycyjny. W okresie powstania tego obrazu podobne procesy nie odbywały się już przy obecności publiczności, ale wciąż budziły grozę. Goya używa tej sceny jako narzędzia do oskarżenia Kościoła o barbarzyńskie praktyki i napiętnowania nadużyć władzy. Prawdopodobnie malarz oparł swoją interpretację na relacji z auto-da-fé przeprowadzonego w Logroño w 1610 roku, które satyrycznie opisał jego przyjaciel dramaturg Leandro Fernández de Moratín. Mógł też inspirować się auto-da-fé, które odbyło się w Madrycie 24 listopada 1778 roku w obecności ponad siedemdziesięciu osób, wśród których byli znajomi malarza generał Ricardos i książę Campomanes. Oskarżonym był Pablo de Olavide, który bosy i ubrany w pokutny strój został osądzony i skazany na osiem lat więzienia, zemdlał usłyszawszy wyrok. Inny akt wiary odbył się Madrycie 9 maja 1784 roku, skazano wtedy mężczyznę i dwie kobiety. Malarz mógł być naocznym świadkiem aktu wiary, który odbył się na rynku w Sewilli w 1795 roku.
Datowanie.
Brak dokładnych danych o okresie powstania tej serii obrazów, pierwsza udokumentowana wzmianka o nich pochodzi z testamentu kolekcjonera Manuela Garcíi de la Prady sporządzonego w 1836 roku. Ramy czasowe ustalone na podstawie stylu i tematyki dzieł obejmują okres wojny niepodległościowej toczonej w latach 1808–1814 i następujący po niej czas nasilonych represji ze strony króla Ferdynanda VII trwających do 1820–1821 roku. Był to okres oskarżeń o kolaborację, przesłuchań i czystek na królewskim dworze. Także ponura atmosfera tych prac sugeruje, że zostały namalowane po odzyskaniu tronu przez króla Ferdynanda VII w 1813 roku. Od listopada 1814 do kwietnia 1815 roku Goya żył w niepewności, czy zeznania jego przyjaciół wystarczą, aby oczyścić jego imię w królewskim procesie „puryfikacji”. Ostatecznie nie poniósł konsekwencji za pracę nadwornego malarza pod panowaniem Józefa Bonapartego i został oczyszczony z podejrzeń.
Opis obrazu.
Akt odbywa się we wnętrzu o średniowiecznej architekturze, z kolumnami i ogromnymi łukami w ośli grzbiet typowymi dla budynków cywilnych. Auto-da-fé uważane było za rodzaj widowiska, dlatego wokół podium zebrała się publiczność tak liczna, że jeszcze w ciemności w głębi sali widać zarysy głów. Kompozycja jest bardzo uważnie skonstruowana, tak aby wzrok widza płynnie przechodził od grupy do grupy i od postaci do postaci, rozpoznając ich role w wydarzeniu. Aktowi przewodzi sprawujący władzę sądową "corregidor", którego można poznać po oficjalnym stroju. Siedzi wygodnie po lewej stronie kierując uważne spojrzenie na siedzącego na podwyższeniu oskarżonego. Czapka potępionego jest skierowana w stronę duchownego stojącego na galerii, który odczytuje wyrok trzymając księgę oświetloną pochodnią. Jego sylwetka wyróżnia się na tle centralnego filaru. Na tej samej wysokości po lewej stronie stoją kobiety w mantylach. Bezpośrednio pod duchownym widać złowrogą postać wielkiego inkwizytora, ubranego w czarny strój z wielkim krzyżem na piersi. Ręką wykonuje nieprzejednany gest potępienia, który łączy go z postaciami trzech oskarżonych siedzących po prawej. Za podium zasiadają zakonnicy z różnych zakonów, wśród których po habitach można rozpoznać dominikanów, franciszkanów i kartuzów. Ich twarze wyrażają skrajne reakcje wobec rozgrywającego się przed nimi synergicznego spektaklu religijności, okrucieństwa, skruchy i strachu. Można zauważyć teologiczną refleksję, administracyjną obojętność czy ekstazę. Niektóre twarze przypominają maski, a inne czaszki. Oskarżeni są ubrani w pokutny strój "sambenito", a na głowach noszą hańbiące, wysokie stożkowate czapki "coroza" ozdobione płomieniami symbolizującymi czekającą ich śmierć przez spalenie na stosie. Ich postawa wskazuje na bezradność i uległość, a ciała uginają się w strachu słuchając wyroku. Widoczna jest izolacja i samotność postaci siedzącej na podwyższeniu oraz uczucie niesprawiedliwości i ciemiężenia.
Technika.
Obrazy zostały namalowane na drewnianych deskach z twardego tropikalnego mahoniu pochodzącego z kolonii, być może z Kuby. Podobny nośnik został użyty do szkicu dzieła "Święte Justa i Rufina" z 1817 roku i "Pogrzebu sardynki". Nie jest to wyrafinowany materiał, możliwe, że Goya wykorzystał deski ze skrzynek transportowych na cygara przywożone z kolonii. Dzięki radiografii obrazów wiadomo, że podstawa powstała z dwóch większych i dwóch mniejszych kawałków drewna połączonych w perfekcyjny sposób, aby uzyskać pożądane wymiary. Użycie takiego nośnika może także wskazywać na okres powojenny, kiedy brakowało materiałów do pracy malarskiej, a Goya miał zwyczaj ponownego wykorzystywania płócien i zamalowywania gotowych dzieł. Wszystkie obrazy zostały pokryte takim samym beżowopomarańczowym podkładem, który wyrównywał porowatą powierzchnię drewna. Zastosował szybkie, ekspresyjne pociągnięcia pędzlem z dużą ilością farby.
Proweniencja.
Właścicielem serii był zamożny bankier i kolekcjoner Manuel García de la Prada, przyjaciel Goi sportretowany przez malarza ok. 1805–1808 roku. Nie wiadomo jednak, kiedy i w jakich okolicznościach nabył obrazy. García de la Prada wyemigrował z Hiszpanii w 1812 roku i wrócił w 1821. Jeżeli obrazy powstały wcześniej, w okresie wojennym, mógł kupić je w Madrycie bezpośrednio od malarza. W innym razie nabył je po powrocie do kraju w okresie trzylecia liberalnego (1820–1823) lub tuż przed emigracją Goi do Francji w 1824 roku. Mógł też kupić je dopiero po śmierci Goi od jego syna Javiera. Inwentarz dzieł Goi sporządzony po jego śmierci w 1828 roku wymienia „cztery małe obrazy przedstawiające święta i zwyczaje” i prawdopodobnie odnosi się do tego cyklu. Przyjmując, że ta identyfikacja jest poprawna, seria nie została sprzedana za życia malarza; nie wiadomo czy postanowił zatrzymać ją dla siebie, czy też nie znalazł kupca. Obrazy z pewnością należały do kolekcji Garcíi de la Prady w 1836 roku, kiedy wymienił je w swoim testamencie, zapisując Akademii św. Ferdynanda, razem z "Pogrzebem sardynki". Wszystkie obrazy zostały włączone do kolekcji akademii w grudniu 1839, po śmierci właściciela.
Obraz został wybrany do ilustrowanego zbioru najważniejszych dzieł Akademii św. Ferdynanda ("Cuadros selectos de la Real Academia de Bellas Artes de San Fernando") wydanego w 1885. W tym celu malarz José María Galván wykonał rysunek i rycinę na podstawie obrazu.

</doc>
<doc id="3027504" url="https://pl.wikipedia.org/wiki?curid=3027504" title="Gösta Bengtsson">
Gösta Bengtsson

Gösta Bengtsson (ur. 25 lipca 1897 w Göteborgu, zm. 19 stycznia 1984 w Sztokholmie) – szwedzki żeglarz, olimpijczyk, zdobywca złotego medalu w regatach na letnich igrzyskach olimpijskich w 1920 roku w Antwerpii.
Na Letnich Igrzyskach Olimpijskich 1920 zdobył złoto w żeglarskiej klasie 30 m². Załogę jachtu "Kullan" tworzyli również Gösta Lundqvist i Rolf Steffenburg.

</doc>
<doc id="3027505" url="https://pl.wikipedia.org/wiki?curid=3027505" title="Adolphe Alphonse Géry-Bichard">
Adolphe Alphonse Géry-Bichard

Adolphe Alphonse Géry-Bichard (ur. 19 listopada 1841 w Rambouillet, zm. 24 grudnia 1926 w Paryżu) – francuski malarz, akwaforysta, grawer i ilustrator książek (m.in. ilustracje do powieści Wiktora Hugo "Katedra Marii Panny w Paryżu)".

</doc>
<doc id="3027506" url="https://pl.wikipedia.org/wiki?curid=3027506" title="André Sol">
André Sol

Andreas (André) Peter Cornelius Sol MSC (ur. 19 października 1915 w Sloten, zm. 26 marca 2016) – holenderski duchowny katolicki, biskup Amboiny w Indonezji w latach 1965-1994.
Życiorys.
Święcenia kapłańskie otrzymał 10 sierpnia 1940 w zgromadzeniu Misjonarzy Najświętszego Serca Jezusowego.
10 grudnia 1963 papież Paweł VI mianował go koadiutorem biskupa Amboiny w Indonezji. Otrzymał wówczas biskupią stolicę tytularną "Regiana". Sakry udzielił mu ówczesny zwierzchnik tej diecezji bp Jacques Grent MSC. Brał udział w dwóch ostatnich sesjach soboru watykańskiego II. Władzę w diecezji przejął 15 stycznia 1965. Na emeryturę przeszedł po prawie trzydziestoletnich rządach 10 czerwca 1994 roku.

</doc>
<doc id="3027507" url="https://pl.wikipedia.org/wiki?curid=3027507" title="Doroteusz (Spasow)">
Doroteusz (Spasow)

Doroteusz, imię świeckie Donczo Iwanow Spasow (ur. w Kopriwszticy, zm. 15 sierpnia 1875 w Konstantynopolu) – bułgarski biskup prawosławny. 
Życiorys.
W młodym wieku wstąpił jako posłusznik do monasteru Chilandar we wspólnocie mniszej Athos, gdzie w 1847 złożył wieczyste śluby mnisze. Następnie został w tymże klasztorze wyświęcony na hierodiakona i hieromnicha. W 1850 został skierowany do prowadzenia pracy duszpasterskiej w Plewenie, we wrześniu tego samego roku otrzymał godność archimandryty i został protosynglem eparchii wraczańskiej, należącej ówcześnie do Patriarchatu Konstantynopolitańskiego. Jego przyjazd do Bułgarii przypadł na okres zaostrzania się konfliktu między bułgarskimi wiernymi a greckim wyższym duchowieństwem Patriarchatu. W nadziei na to, że bułgarski hierarcha będzie lepiej traktował Bułgarów niż biskup pochodzenia greckiego, wierni eparchii wybrali go na następcę biskupa Parteniusza, Greka. Jego chirotonia była możliwa dzięki przekazaniu przez jego ojca i brata sumy 100 tys., lub nawet 500 tys. groszy greckiemu metropolicie tyrnowskiemu Neofitowi.
Początkowo biskup Doroteusz działał na rzecz miejscowej społeczności prawosławnej, m.in. broniąc jej przed fałszywymi oskarżeniami miejscowego tureckiego sędziego. Następnie jednak zmienił swoją postawę. Wsparł greckiego metropolitę tyrnowskiego Neofita w sporze z miejscowymi wiernymi bułgarskimi, we Wracy wydał w ręce władz tureckich dwóch bułgarskich buntowników, nie zwracał pożyczonych sum pieniędzy. Mimo to w 1857 konflikt między nim a bułgarską społecznością Wracy wydawał się być zażegnany; w wymienionym roku przedstawiciele wraczańskich Bułgarów w liście do centralnych władz tureckich z prośbą o nadanie autonomii eparchiom na ziemiach bułgarskich pozytywnie oceniali działalność biskupa Doroteusza. Jednak już rok później wraczańscy wierni bezskutecznie starali się przekonać metropolitę tyrnowskiego Grzegorza do usunięcia Doroteusza, a następnie zwrócili się z analogiczną prośbą do patriarchy Konstantynopola.
Biskup Doroteusz został usunięty z katedry wraczańskiej dopiero w 1860, po wystąpieniu biskupa makariopolskiego Hilariona, który w czasie odprawianej Świętej Liturgii ostentacyjnie pominął imię patriarchy Konstantynopola w miejscu, gdzie powinien być wspominany zwierzchnik odpowiedniego autokefalicznego Kościoła. W wymienionym roku patriarcha Konstantynopola mianował go biskupem sofijskim. W roku następnym biskup Doroteusz wziął udział w soborze w Konstantynopolu, na którym patriarcha Joachim II obłożył anatemą biskupa makariopolskiego Hilariona, metropolitę weleskiego Awksencjusza oraz metropolitę płowdiwskiego Paisjusza. Obłożenie klątwą kościelną ostatniego z wymienionych nastąpiło z inicjatywy biskupa Doroteusza, który oskarżył go o sprzyjanie Bułgarom mimo greckiego pochodzenia. Swojemu wystąpieniu na soborze Doroteusz zawdzięczał nadanie godności metropolity.
Metropolita Doroteusz nie został w Sofii dobrze przyjęty przez bułgarskich wiernych, toteż przebywał nie w swojej stolicy biskupiej, a we wsi Berkowica. W 1868 hierarcha ogłosił zerwanie z Patriarchatem Konstantynopolitańskim i przyłączył się do bułgarskiego ruchu na rzecz utworzenia autokefalicznego Kościoła narodowego. Brał udział w I soborze Egzarchatu Bułgarskiego w 1871. Rok później został nominowany do objęcia katedry skopskiej, jednak nie mógł objąć władzy w eparchii z powodu braku zgody sułtana. W związku z tym w 1873 wyjechał do Odrinu, gdzie zdobył respekt miejscowej społeczności bułgarskiej, wyświęcając grupę nowych kapłanów i otwierając bułgarską cerkiew św. św. Konstantyna i Heleny. Gdy wyszło na jaw, że Doroteusz prowadził pracę duszpasterską niezgodnie z ustaleniami firmanu tworzącego Egzarchat Bułgarski (zezwalał on biskupom bułgarskim jedynie na ściśle wydzielonych obszarach zamieszkanych przez Bułgarów, nie zaś na terenach, gdzie żyli i prawosławni Bułgarzy, i Grecy), musiał wyjechać do Konstantynopola. W 1874 sułtan ostatecznie zgodził się na objęcie przez niego eparchii skopskiej, jednak na miejscu wierni nie zaakceptowali osoby nowego biskupa. W eparchii doszło do rozłamu – część ludności domagała się pozostawienia na katedrze dotychczasowego biskupa Cyryla. W tej sytuacji metropolita Doroteusz poprosił w 1875 o zwolnienie z katedry i udał się do Konstantynopola, gdzie zmarł jako hierarcha pozostający w stanu spoczynku. Został pochowany w bułgarskiej cerkwi św. Stefana.

</doc>
<doc id="3027510" url="https://pl.wikipedia.org/wiki?curid=3027510" title="Jakiw Wojtiuk">
Jakiw Wojtiuk

Jakiw Wojtiuk (ur. w 1894 w Sielcu – zm. 3 listopada 1937 w Sandarmoch) – ukraiński działacz społeczny na Chełmszczyźnie, poseł na Sejm I kadencji.
Ukończył szkołę cerkiewną i 3 lata seminarium duchownego. Od 1914 w rosyjskiej armii, w stopniu chorążego. W 1919 organizator w Kobryniu oddziału „Siczy Poleskiej” walczącego z wojskami polskimi. Następnie redaktor ukraińskiej gazety "Nasze Życie" wychodzącej w Chełmie. Poseł na Sejm I kadencji, początkowo w Klubie Ukraińskim, od 1924 w klubie komunistów. W 1928 wyjechał do Ukraińskiej Socjalistycznej Republiki Radzieckiej, pracował jako wykładowca uczelni w Charkowie, 11 maja 1933 aresztowany i sądzony w sfabrykowanym przez organa OGPU procesie Ukraińskiej Organizacji Wojskowej. W wyniku tortur przyznał się do stawianych mu zarzutów i skazany na 10 lat łagru odbywał karę w łagrze „Kreml” na Wyspach Sołowieckich. W 1937 rozstrzelany.

</doc>
<doc id="3027511" url="https://pl.wikipedia.org/wiki?curid=3027511" title="Gabriel Marchesi">
Gabriel Marchesi



</doc>
<doc id="3027513" url="https://pl.wikipedia.org/wiki?curid=3027513" title="Ghilman">
Ghilman

Ghilman (, "liczba poj.": ghulam - chłopiec ) – niewolni żołnierze służący w armiach dawnych państw muzułmańskich.
Pierwsze oddziały złożone z niewolników powstały w kalifacie Abbasydów, za panowania kalifa Al-Mutasima. Z czasem praktyka ta rozprzestrzeniła się na inne państwa muzułmańskie. Ghilman rekrutowali się głównie z jeńców pochodzących z Azji centralnej i Kaukazu. Byli używani jako gwardia przyboczna kalifa. W drugiej połowie IX w. ich wpływy polityczne bardzo wzrosły.

</doc>
<doc id="3027516" url="https://pl.wikipedia.org/wiki?curid=3027516" title="Zamek w Zawałowie">
Zamek w Zawałowie

 
Zamek w Zawałowie – zamek zbudowany przez rodzinę Makowieckich na początku XVII w.
Historia.
W 1675 r. zamek został zniszczony podczas najazdu tureckiego wezyra Ibrahima Szyszmana, który jego "właściciela Marka Makowieckiego z żoną, dziećmi i znacznym pocztem szlachty i ludu wziął do niewoli". Kolejny właściciel Stanisław Jan Jabłonowski, hetman wielki koronny odbudował zniszczony zamek i stworzył warowny posterunek, z którego "pilnował Turków, gospodarujących na Podolu, często tu przebywając. Syn i wnuk hetmana równie często przebywali w zamku, który po pańsku był urządzony". W późniejszym czasie, gdy zamek należał do Aleksandra Raczyńskiego gromadzone w nim były liczne pamiątki, dzieła sztuki i księgozbiór. Podczas I wojny światowej w 1915 roku zamek będący na głównej linii frontu został poważnie zniszczony, a zgromadzone w nim zbiory zrabowane. Odremontowana budowla w 1917 r. została ponownie zniszczona, podpalona przez cofające się wojska rosyjskie.
Architektura.
"Zamek opasany był potrójnymi wałami; należał do piękniejszych i warowniejszych zamków czerwonoruskich; w ogólnych zarysach zachowany" do końca XIX w. "Zamieszkany, położony na znacznym wzgórku na zachód "(właściwie na południe) "od miasteczka. Przedstawia obszerny, trzyskrzydłowy, wysoki na piętro gmach, zbudowany z kamienia i cegieł w kształcie litery "U". Narożniki północne i południowo-wschodnie zamykają wieloboczne, nieco wyższe baszty, dobrze utrzymane i zamienione na mieszkania. Trzecia podobna baszta, wysunięta naprzód, istnieje u frontu skrzydła północnego, front zaś skrzydła południowego zamyka kaplica, utrzymana w porządku, ale nie zawierająca żadnych pamiątek. Sień wchodowa z klatką schodową znajduje się w środku głównego skrzydła, dłuższego od bocznych. Wewnątrz zamku znajduje się szereg mniejszych pokojów i obszernych sal. Jedną z nich do niedawna zdobiły malowidła, przedstawiające bitwy hetmana Stanisława Jabłonowskiego. Obecnie uległy zniszczeniu. Pod zamkiem są rozległe piwnice. Zamek otaczały niegdyś w czworobok wały i rowy, po których pozostały tylko ślady".

</doc>
<doc id="3027517" url="https://pl.wikipedia.org/wiki?curid=3027517" title="Chin Peng">
Chin Peng

Chin Peng (), właśc. Ong Boon Hua (; ur. 21 października 1924 w Sitiawan, zm. 16 września 2013 w Bangkoku) – malezyjski polityk, dowódca Armii Wyzwolenia Narodowego Malajów, lider Komunistycznej Partii Malezji (MCP). W 1948 roku stanął na czele powstania malajskiego prowadzonego przeciwko rządowi kolonialnemu. Rebelia ustała w 1960 roku a Federacja Malajów uzyskała formalną niepodległość. Nowy kształt państwa nie spodobał się jednak wielu uczestnikom wojny wyzwoleńczej w rezultacie czego Chin Peng przeorganizował oddziały wojskowe wzdłuż granicy z Tajlandią. W 1961 roku przyjechał do Chin, gdzie Deng Xiaoping zaproponował mu rozpoczęcie kolejnej rebelii i zaoferował wsparcie finansowe. Peng zadowolony rezultatami wojny wietnamskiej uznał, że powstanie może odnieść podobny sukces w związku i z tym 1968 roku rozpoczął drugie powstanie malajskie. Powstanie zakończyło się w 1989 roku traktatem pokojowym z rządem. Zgodnie z umową lider insurekcji mógł powrócić w rodzinne strony co jednak zostało zablokowane przez rząd. Peng zmarł w Bangkoku w Tajlandii w dniu 16 września 2013 roku i został poddany kremacji według obrzędu buddyjskiego, rząd odmówił jednak złożenia jego prochów w Malezji, co było życzeniem zmarłego.

</doc>
<doc id="3027520" url="https://pl.wikipedia.org/wiki?curid=3027520" title="Dom wariatów (obraz Goi)">
Dom wariatów (obraz Goi)

Dom wariatów lub Dom dla obłąkanych (hiszp. "Casa de locos" lub "Manicomio") – obraz olejny hiszpańskiego malarza Francisca Goi. 
Dzieło przedstawia scenę rozgrywającą się w domu dla obłąkanych. Należy do serii czterech obrazów gabinetowych o zbliżonych rozmiarach, wykonanych farbą olejną na desce z tropikalnego drewna. Seria przedstawia różne tematy, ale ich wspólną myślą przewodnią jest szaleństwo. Obrazy te najprawdopodobniej nie powstały na zamówienie, lecz z inwencji malarza. Nie wiadomo, kiedy dokładnie powstały, są datowane na okres po francuskiej okupacji. Należą do kolekcji Królewskiej Akademii Sztuk Pięknych św. Ferdynanda w Madrycie.
Okoliczności powstania.
Obraz należy do serii czterech dzieł gabinetowych o niewielkich rozmiarach namalowanych na desce. W jej skład wchodzą także: "Procesja biczowników", "Trybunał Inkwizycji" i "Walka byków w miasteczku". Zbliżony tematycznie i technicznie jest też obraz "Pogrzeb sardynki", włączany do tej serii przez niektórych badaczy. Dzieła powstały jako tematycznie powiązany cykl „kaprysów i inwencji”, którego myślą przewodnią jest szaleństwo. Irracjonalizm we wszystkich jego przejawach był stałym tematem w sztuce Goi. Często pojawia się na rysunkach, w których artysta ironicznie ukazuje postaci uważające się za mądrzejsze lub bardziej cywilizowane od innych. Wcześniejsze przykłady malarskie to "Dziedziniec szaleńców" (1793–1794) i "Szpital dla trędowatych" (1806–1808). Obrazy tematycznie są bliskie czarnej legendzie Hiszpanii. Przedstawiają niektóre aspekty życia w Hiszpanii początków XIX wieku, które zwolennicy oświecenia i liberałowie próbowali zreformować. Zaciekła krytyka społeczeństwa wydaje się być objawem gniewu i smutku, odczuwanego po wojnie i przywróceniu absolutystycznej monarchii przez Ferdynanda VII. Pesymistyczna wizja jest też naznaczona osobistym kryzysem malarza związanym z chorobą i śmiercią jego żony Josefy Bayeu w 1812 roku.
Datowanie.
Brak dokładnych danych o okresie powstania tej serii obrazów, pierwsza udokumentowana wzmianka o nich pochodzi z testamentu kolekcjonera Manuela Garcíi de la Prady sporządzonego w 1836 roku. Ramy czasowe ustalone na podstawie stylu i tematyki dzieł obejmują okres wojny niepodległościowej toczonej w latach 1808–1814 i następujący po niej czas nasilonych represji ze strony króla Ferdynanda VII trwających do 1820–1821 roku. Był to okres oskarżeń o kolaborację, przesłuchań i czystek na królewskim dworze. Także ponura atmosfera tych prac sugeruje, że zostały namalowane po odzyskaniu tronu przez króla Ferdynanda VII w 1813 roku. Od listopada 1814 do kwietnia 1815 roku Goya żył w niepewności, czy zeznania jego przyjaciół wystarczą, aby oczyścić jego imię. Ostatecznie nie poniósł konsekwencji wykonywanej pracy nadwornego malarza pod panowaniem Józefa Bonapartego i został oczyszczony z podejrzeń.
Opis obrazu.
Goya przedstawia klaustrofobiczne pomieszczenie domu dla obłąkanych o monumentalnej architekturze w stylu Piranesiego, gdzie jedynym źródłem światła jest okno z żelazną kratą. Znajdują się w nim nagie i półnagie groteskowe postaci. Ich stroje, gesty i działania są dowodem obłąkania, które doprowadziło ich do zamknięcia w tym miejscu. Niektóre szczegóły pozwalają rozpoznać postaci z różnych warstw społecznych, które zostały zrównane poprzez nagość. Niewykształcony, leniwy lud jest przedstawiony jako biorący udział w walce byków. Mężczyzna siedzący na pierwszym planie i odwrócony plecami trzyma w rękach rogi byka, przykładając jeden do głowy. Obok niego inny szaleniec odgrywa rolę pikadora i przymierza się do zadania ciosu mężczyźnie leżącemu na ziemi. Między nimi siedzi mężczyzna ze skrzyżowanymi nogami w czapce błazna. Goya przestrzega przed brutalizacją najniższych warstw ludności w wyniku ignorancji i braku kultury. Kościół jest reprezentowany przez postać siedzącą na ziemi po prawej stronie. Jest to papież, noszący na głowie improwizowaną tiarę, a na piersi szkaplerz z karty do gry – jest to piątka monet z hiszpańskiej talii, sugerująca zainteresowanie pieniędzmi. Prawą ręką wykonuje gest błogosławieństwa Urbi et Orbi, a na jego ekspresyjnej twarzy widać szeroki uśmiech i wytrzeszczone oczy. Za nim siedzi okryta tuniką postać cesarza z koroną z kart i berłem w ręku, zdająca się deklamować lub śpiewać. Opiera się o kolumnę, a za tron służy mu złożony gruby koc. Dumnie stojący mężczyzna z pióropuszem na głowie i uzbrojony w łuk to dziki wódz otoczony świtą towarzyszy i wielbicieli. Wśród nich jest wierny sługa, całująca jego rękę zakonnica, zakapturzony mnich i inne, ledwie naszkicowane postaci. Jest to parodia króla Hiszpanii. W centrum kompozycji, stoi całkowicie nagi mężczyzna odwrócony plecami. Niczym generał nosi trikorn na głowie, a ręką wykonuje gest ataku na niewidzialnego wroga lub udaje, że strzela. Symbolizuje hiszpańską armię, która nie zdołała zapobiec inwazji Napoleona. Panoramę klas społecznych dopełnia rolnik z motyką i trzy postaci po prawej stronie oddające się przyjemnościom cielesnym.
Obraz jest alegorią powszechnego szaleństwa, która obejmuje także tych, którzy rządzą światem: króla, papieża, wojskowych. Z drugiej strony, to właśnie ci uwięzieni są prawdziwie wolni – mogą być kim chcą, przybrać dowolną rolę, nie ponosząc konsekwencji. Świat na odwrót, który maluje Goya, jest krytyką kraju pod rządami Ferdynanda VII – tyranii duchowieństwa, oportunizmu wojskowych oraz powszechnej maskarady odgrywanej przez wszystkich u władzy. W porównaniu do wcześniejszego "Dziedzińca szaleńców" różnorodność i indywidualizm postaci są większe, a pensjonariusze zostali przedstawieni z większym humanizmem jako ofiary marginalizacji i odrzucenia.
W Austriackiej Galerii Belvedere znajduje się wierna kopia (44,5 x 69,5 cm), prawdopodobnie pędzla Eugenia Lucasa Velázqueza. Pochodzi z kolekcji Aureliana de Beruete y Moreta oraz markiza Vega-Inclán w Madrycie. Enrique Lafuente Ferrari podaje, że malarz Francisco Lameyer wykonał wierne kopie wszystkich czterech obrazów z tej serii.
Technika.
Obrazy zostały namalowane na drewnianych deskach z twardego tropikalnego mahoniu pochodzącego z kolonii, być może z Kuby. Podobny nośnik został użyty do szkicu dzieła "Święte Justa i Rufina" z 1817 roku i "Pogrzebu sardynki". Nie jest to wyrafinowany materiał, możliwe, że Goya wykorzystał deski ze skrzynek transportowych na cygara przywożone z kolonii. Dzięki radiografii obrazów wiadomo, że podstawa powstała z dwóch większych i dwóch mniejszych kawałków drewna połączonych w perfekcyjny sposób, aby uzyskać pożądane wymiary. Użycie takiego nośnika może także wskazywać na okres powojenny, kiedy brakowało materiałów do pracy malarskiej, a Goya miał zwyczaj ponownego wykorzystywania płócien i zamalowywania gotowych dzieł. Wszystkie obrazy zostały pokryte taką samą beżowopomarańczową podmalówką, która wyrównywała porowatą powierzchnię drewna. Podmalówka, która pokrywa całą powierzchnię deski pozostaje widoczna w wielu miejscach kompozycji i na brzegach deski.
Dominujące odcienie szarości przyczyniają się do panującej atmosfery koszmarnego snu. Kontrast światła i cienia podkreśla niezrównoważone umysły pensjonariuszy. Białe, czyste światło dnia pozostaje za oknem, jest poza zasięgiem umysłowo chorych.
Proweniencja.
Właścicielem serii był zamożny bankier i kolekcjoner Manuel García de la Prada, przyjaciel Goi sportretowany przez malarza ok. 1805–1808 roku. Nie wiadomo jednak, kiedy i w jakich okolicznościach nabył obrazy. García de la Prada wyemigrował z Hiszpanii w 1812 roku i wrócił w 1821. Jeżeli obrazy powstały wcześniej, w okresie wojennym, mógł kupić je w Madrycie bezpośrednio od malarza. W innym razie nabył je po powrocie do kraju w okresie trzylecia liberalnego (1820–1823) lub tuż przed emigracją Goi do Francji w 1824 roku. Mógł też kupić je dopiero po śmierci Goi od jego syna Javiera. Inwentarz dzieł Goi sporządzony po jego śmierci w 1828 roku wymienia „cztery małe obrazy przedstawiające święta i zwyczaje” i prawdopodobnie odnosi się do tego cyklu. Przyjmując, że ta identyfikacja jest poprawna, seria nie została sprzedana za życia malarza; nie wiadomo, czy postanowił zatrzymać ją dla siebie, czy też nie znalazł kupca. Obrazy z pewnością należały do kolekcji Garcíi de la Prady w 1836 roku, kiedy wymienił je w swoim testamencie, zapisując Akademii św. Ferdynanda, razem z "Pogrzebem sardynki". W swoim testamencie García de la Prada wspomniał, że obrazy te były „cenione przez profesorów [akademii]”. Ponieważ Goya był jej członkiem, często wystawiał tam swoje obrazy, być może również te były znane madryckiej uczelni. Jednak według Manueli Meny tematy tych obrazów i zawarta w nich krytyka były zbyt mocno związane z konserwatywnym rządem, aby Goya mógł przedstawić je w akademii lub sprzedać przed liberalnym trzyleciem. Wszystkie obrazy zostały włączone do kolekcji akademii w grudniu 1839, po śmierci właściciela.
Obraz został wybrany do ilustrowanego zbioru najważniejszych dzieł Akademii św. Ferdynanda ("Cuadros selectos de la Real Academia de Bellas Artes de San Fernando") wydanego w 1885. W tym celu malarz José María Galván wykonał rysunek i rycinę na podstawie obrazu.

</doc>
<doc id="3027522" url="https://pl.wikipedia.org/wiki?curid=3027522" title="Ana Cláudia Silva">
Ana Cláudia Silva

Ana Cláudia Lemos da Silva (ur. 6 listopada 1988 w Jaguaretamie) – brazylijska lekkoatletka specjalizująca się w biegach sprinterskich. Wielokrotna mistrzyni i rekordzistka Ameryki Południowej.
Jako juniorka odnosiła sukcesy na juniorskich mistrzostwach kontynentu. W 2008 sięgnęła po złoto i srebro na młodzieżowym czempionacie Ameryki Południowej oraz zdobyła srebrny medal mistrzostw ibero-amerykańskich w Iquique. Dwa lata później ponownie wystąpiła na obu tych imprezach, zdobywając łącznie cztery złote i jeden srebrny medal. 
Wiele sukcesów przyniósł jej rok 2011 – na początku czerwca została mistrzynią Ameryki Południowej na dystansach 100 i 200 metrów oraz zdobyła srebro w sztafecie 4 × 100 metrów. Niespełna trzy tygodnie później wystartowała na światowych wojskowych igrzyskach sportowych, na których sięgnęła po złoty i srebrny medal na dystansach sprinterskich. W tym samym roku zadebiutowała na mistrzostwach świata. Podczas czempionatu w Daegu dotarła do półfinału obydwu krótkich dystansów sprinterskich, a wraz z koleżankami z reprezentacji zajęła 7. miejsce w sztafecie 4 × 100 metrów. Pod koniec października 2011 wystartowała na igrzyskach panamerykańskich w Guadalajarze. W biegu na 100 metrów uplasowała się tuż za podium, lecz na dwa razy dłuższym dystansie sięgnęła po złoty medal. Brazylijki triumfowały także w sztafecie 4 × 100 metrów, ustanawiając przy okazji ówczesny rekord Ameryki Południowej (42,85).
Na początku 2012 bez powodzenia startowała na halowym czempionacie globu w Stambule. W tym samym roku po raz pierwszy reprezentowała Brazylię na igrzyskach olimpijskich w Londynie. Bez awansu do półfinału zakończyła start na dystansie 200 metrów, a w biegu rozstawnym 4 × 100 metrów ekipa Brazylii zajęła 7. miejsce. W 2013 zdobyła komplet trzech złotych medali podczas mistrzostw Ameryki Południowej w Cartagena de Indias. Nieco ponad miesiąc później startowała na mistrzostwach świata w Moskwie, na których nie udało jej się awansować do finału żadnej konkurencji indywidualnej. W biegu rozstawnym 4 × 100 metrów Brazylijki ustanowiły w eliminacjach kolejny rekord kontynentu (42,29), lecz nie dobiegły na metę podczas finału tej konkurencji. 
W 2014 triumfowała na dystansie 100 metrów oraz w sztafecie 4 × 100 metrów podczas mistrzostw ibero-amerykańskich w São Paulo. Złota i srebrna medalistka czempionatu Ameryki Południowej z 2017.
20 marca 2010 po raz pierwszy w karierze pobiła rekord Ameryki Południowej – w Medellínie przebiegła dystans 100 metrów w czasie 11,17. Od tamtej pory jeszcze trzykrotnie poprawiała najlepszy wynik kontynentu południowoamerykańskiego i doprowadziła rekord do wyniku 11,05 (2013). 7 sierpnia 2011 w São Paulo ustanowiła aktualny rekord Ameryki Południowej na dystansie 200 metrów (22,48). Trzykrotnie wchodziła w skład brazylijskiej sztafety 4 × 100 metrów, która ustanawiała najlepszy rezultat kontynentu (do 42,29 w 2013). Zawodniczka ma więc na swoim koncie osiem rekordów Ameryki Południowej.
Wielokrotna złota medalistka mistrzostw Brazylii.

</doc>
<doc id="3027524" url="https://pl.wikipedia.org/wiki?curid=3027524" title="Ana Claudia da Silva">
Ana Claudia da Silva



</doc>
<doc id="3027525" url="https://pl.wikipedia.org/wiki?curid=3027525" title="Ana Cláudia Lemos">
Ana Cláudia Lemos



</doc>
<doc id="3027527" url="https://pl.wikipedia.org/wiki?curid=3027527" title="Ana Silva">
Ana Silva



</doc>
<doc id="3027528" url="https://pl.wikipedia.org/wiki?curid=3027528" title="Ana Claudia Silva">
Ana Claudia Silva



</doc>
<doc id="3027529" url="https://pl.wikipedia.org/wiki?curid=3027529" title="Ana Cláudia Lemos Silva">
Ana Cláudia Lemos Silva



</doc>
<doc id="3027530" url="https://pl.wikipedia.org/wiki?curid=3027530" title="Kościół św. Michała Archanioła w Krzyżowicach">
Kościół św. Michała Archanioła w Krzyżowicach

Kościół św. Jana Chrzciciela – rzymskokatolicki kościół parafialny w Krzyżowicach w powiecie pszczyńskim.
Historia.
Opis pierwszego kościoła można znaleźć w zapiskach z 1628 roku, które mówią o tym, że kościół został zbudowany z drewna pod koniec XIII wieku. W okresie reformacji kościół i wioska były w rękach protestantów. Taki stan trwał około stu lat. Wojna trzydziestoletnia mocno naruszyła stan techniczny kościoła. Dopiero w niecałe dwadzieścia lat później, gdy w 1663 roku pojawił się nowy proboszcz, ks. Krystian Jurovius, kościół parafialny został odbudowany. Przy drewnianym kościele stanęła również skromna dzwonnica.
Współczesny murowany kościół jest fundacją księdza Ignacego Skrzyszowskiego. Kościół został zbudowany w latach 1793-1799, a poświęcony 20. października 1799 przez rybnickiego proboszcza, księdza dziekana Feliksa Reisnera. Staraniem ks. Stanisława Kosmola dwadzieścia pięć lat później do kościoła dobudowano wieżę i tym samym kościół uzyskał łączne wymiary: 29,66 m długości, 13 m szerokości, 16,66 m wysokości, z wieżą 50 m. W 1881 roku na wieżę wciągnięto nowe dzwony przetopione ze starych: Regina coeli (dawny z roku 1552), Ave Maria (dawny z roku 1562). Trzeci dzwon, św. Barbarę, zakupiono osobno.
Kościół wzniesiono w stylu późnobarokowym. We wnętrzu kościoła znajdują się m.in. dekoracje stiukowe na gurtach sklepienia i na ścianach. W prezbiterium na belce poprzecznej widniał zawieszony krzyż, a obok niego stały figury Matki Boskiej i św. Jana. W kościele była także kamienna chrzcielnica. Na ścianach widniały wizerunki świętych. W 1862 roku proboszcz Augustyn Rogier podjął się budowy zakrystii. W 1880 r. zbudowano ambonę. W 1884 roku ks. proboszcz Albin Żołądek ufundował do kościoła balaski i żelazne kraty do przedsionka. W osiem lat później czeski malarz Jan Bocheczek namalował obraz Św. Michała Archanioła. W tym samym roku zbudowano dwa boczne ołtarze: Matki Boskiej i św. Jana Nepomucena. Obraz "Matki Boskiej Krzyżowickiej", trzymającej na lewej ręce Dzieciątko Jezus, a w prawej gruszkę, pochodzi z początku XVI w., jego autor jest nieznany. Figura św. Jana Nepomucena, drewniana, polichromowana, stanowi przykład barokowej rzeźby ludowej z przełomu XVIII i XIX w.
W okresie, gdy proboszczem był ks. Konstanty Kubitza (1907-1938), rozpoczęto remont generalny kościoła, jednakże śmierć proboszcza i działania wojenne uniemożliwiły kontynuację prac remontowych. W czasie II wojny światowej wojska niemieckie podminowały kościół, ale dzięki interwencji ks. Ludwika Grimana nie doszło do detonacji. Po wojnie kontynuowano dalsze prace remontowe rozpoczęte już wcześniej przez księdza Kubicę.
W jubileusz 150-lecia parafii zamontowano w głównym ołtarzu pancerne tabernakulum; w 1951 roku w parafii pojawiły się figury świętych: Barbary, Izydora i Anny, które były fundacją parafian (w tym też roku dokonano naprawy organów); 14 kwietnia 1958 roku proboszcz ufundował nowe witraże w prezbiterium zaprojektowane przez prof. Adama Bunscha z Krakowa. Przedstawiają one Archaniołów Rafała i Gabriela.

</doc>
<doc id="3027531" url="https://pl.wikipedia.org/wiki?curid=3027531" title="Eniro">
Eniro

Eniro AB – szwedzkie przedsiębiorstwo świadczące usługi w zakresie lokalnego wyszukiwania informacji o przedsiębiorstwach, produktach i usługach. Zarówno przedsiębiorstwa, jak i konsumenci mogą, za pośrednictwem produktów Eniro zlokalizować poszukiwane produkty i usługi oraz dokonać ich zakupu. Reklamodawcy mogą zaprezentować swoją ofertę potencjalnym konsumentom.
Siedziba Eniro mieści się w Sztokholmie. Przedsiębiorstwo od 2000 r. jest notowane na giełdzie w Sztokholmie.

</doc>
<doc id="3027532" url="https://pl.wikipedia.org/wiki?curid=3027532" title="Schronisko na połoninie Niżnej">
Schronisko na połoninie Niżnej

Schronisko PTT na Połoninie Niżnej – nieistniejące obecnie schronisko turystyczne (schron turystyczny), położone w dolinie Zubrynki na wysokości 1000 m n.p.m. w Gorganach, na południowych stokach Doboszanki (1754 m n.p.m.).
Obiekt powstał w 1927 roku i był prowadzony przez oddział Polskiego Towarzystwa Tatrzańskiego w Stanisławowie. Obiekt nie był zagospodarowany, posiadał natomiast stałego dozorcę (strażnika łowieckiego), który mieszkał w nim cały rok. Oferował 20 miejsc noclegowych na siennikach. Schronisko miało być zlikwidowane z chwilą uruchomienia schroniska pod Doboszanką. Ostatecznie w 1935 roku przeszło w ręce Koła Terenowego PTT w Jaremczu i zostało zlikwidowane około 1937 roku.
Szlaki turystyczne w 1936.
Schronisko znajdowało się przy szlaku na Doboszankę. Natomiast z doliny Zubrynki prowadziły szlaki:

</doc>
<doc id="3027534" url="https://pl.wikipedia.org/wiki?curid=3027534" title="Albert Privet Thévenot">
Albert Privet Thévenot



</doc>
<doc id="3027537" url="https://pl.wikipedia.org/wiki?curid=3027537" title="New Canaan">
New Canaan

New Canaan – miasto w hrabstwie Fairfield w stanie Connecticut w Stanach Zjednoczonych. Według CNN Money miasto zajmuje w 2013 piąte miejsce w USA pod względem dochodów mieszkańców, natomiast w 2008 było pierwsze.
W miejscowości były kręcone sceny do filmu Droga do szczęścia z 2008 roku.
Z New Canaan pochodzi Allison Williams, amerykańska aktorka i wokalistka.
Komunikacja.
W mieście są dwie stacje kolejowe linii New Canaan Branch Metro-North Railroad - końcowa New Canaan i Talmadge Hill.

</doc>
<doc id="3027540" url="https://pl.wikipedia.org/wiki?curid=3027540" title="Antônio Carlos Félix">
Antônio Carlos Félix

Antonio Carlos Félix (ur. 5 grudnia 1957 w Caldas) – brazylijski duchowny katolicki, biskup Governador Valadares od 2014.
Życiorys.
20 grudnia 1986 otrzymał święcenia kapłańskie. Inkardynowany do archidiecezji Pouso Alegre, pracował m.in. w miejscowym seminarium (jako wykładowca, prorektor oraz rektor).
5 lutego 2003 papież Jan Paweł II mianował go biskupem diecezji Luz. Sakry biskupiej udzielił mu 4 maja 2003 arcybiskup Pouso Alegre – Ricardo Pedro Chaves Pinto Filho.
6 marca 2014 papież Franciszek mianował go biskupem ordynariuszem Governador Valadares. Ingres odbył się 18 maja 2014.

</doc>
<doc id="3027541" url="https://pl.wikipedia.org/wiki?curid=3027541" title="Aleksander Dubinin">
Aleksander Dubinin



</doc>
<doc id="3027542" url="https://pl.wikipedia.org/wiki?curid=3027542" title="Wiadukt Weisera">
Wiadukt Weisera

Wiadukt Weisera, zwany także Mostem Weisera – wiadukt istniejący w Gdańsku w latach 1913–2013, nowy obiekt wybudowano w 2014 i jest oznaczony na planach symbolem WD9. 
Umiejscowiony na przedłużeniu ul. Ludowej i w pobliżu ul. Mikołaja Gomółki na granicy dzielnic Strzyży, VII Dworu i Wrzeszcza Górnego oraz przy granicy Trójmiejskiego Parku Krajobrazowego.
Historia.
Obiekt został wybudowany w 1913 i łączył niezalesione wówczas grunty. W latach 1914–1945 istniała pod nim Kolej Kaszubska. Wiadukt był umiejscowiony między stacją Gdańsk Wrzeszcz, a przystankiem Gdańsk Brętowo.
Wycofujące się z Gdańska niemieckie wojska pod koniec marca 1945 wysadziły największe z wiaduktów (nad ul. Grunwaldzką/ul. Wita Stwosza/ul. Polanki/ul. Słowackiego/ul. Dolne Migowo). Był to element obrony. Wysadzając te mosty Niemcy zamierzali tymczasowo zablokować przejście dla atakującej Armii Czerwonej.
W latach powojennych Dyrekcja Okręgowa Kolei Państwowych w Gdańsku podjęła decyzję by istniejący, pozostały na niezniszczonych odcinkach, tor kolejowy rozebrać.
Wiadukt Weisera znajdując się na uboczu walk wojennych nie został zniszczony i przetrwał do 2013.
Odniesienia w kulturze.
Popularności temu obiektowi przysporzyła wydana w 1987 książka "Weiser Dawidek" Pawła Huelle, od tego momentu obiekt ten nazywany był wiaduktem bądź mostem Weisera.
W opublikowanej w 2022 książce "Dziady i dybuki" Jarosława Kurskiego, autor wspomina Mostek Weisera oraz jego okolice z czasów sprzed budowy Pomorskiej Kolei Metropolitalnej.
Pożegnania.
W związku z tym, że Pomorska Kolej Metropolitalna planowana była jako linia dwutorowa konieczne stało się wyburzenie wszystkich pozostałych do tej pory na szlaku dawnej tzw. "kolei kokoszkowskiej" obiektów inżynieryjnych zbudowanych przed I wojną światową, ze względu na ich stan techniczny. Chodziło także o zachowany z czasów budowy linii "Most Weisera".
14 marca 2013 został opublikowany w internecie artykuł "Pomorska Kolej Metropolitalna: Stulatki do rozbiórki", w którym autor opisał smutną konieczność wyburzenia wiaduktów i przyczółków dawnej "linii kokoszkowskiej". Tekst ten stał się inspiracją do organizacji pożegnań wiaduktu, które odbyły się 26 marca oraz 27 kwietnia. Do wydarzenia z 27 kwietnia dołączyły Pomorska Kolej Metropolitalna wraz z Radą Dzielnicy Strzyża. Tego dnia przedstawiciele PKM zapowiedzieli, że obiekt zostanie wyburzony 5 czerwca.
Wyburzenie.
Pod koniec maja 2013 rozpoczęto przygotowania do wyburzenia obiektu usuwając murki i balustradę. 
5 czerwca wiadukt został wyburzony w widowiskowy sposób. Destrukcję poprzedziła inscenizacja historyczna bitwy pomiędzy Sowietami i Niemcami, która w tym miejscu tak naprawdę nigdy się nie odbyła – tzw. "Bitwa o Mostek Weisera". Wydarzenie zgromadziło tłumy widzów.
Nowy obiekt.
Zgodnie z zapowiedziami Pomorskiej Kolei Metropolitalnej na miejscu wyburzonego wiaduktu powstał nowy obiekt dosyć podobny, ale dostosowany do linii dwutorowej pod sobą i jej elektryfikacji.
14 sierpnia 2013 rozpoczęła się budowa poprzez wbijanie pali wzmacniających grunt pod konstrukcję nowego wiaduktu. 9 kwietnia 2014 zostały zakończone prace konstrukcyjne przy nowym wiadukcie. 17 października tego samego roku przeprowadzono jego próbę obciążeniową. W sierpniu 2015 w okolicach Mostu pojawiły się murki z poprzedniego obiektu, w tym samym miesiącu zostały one ustawione wraz z fragmentem balustrady. W kwietniu 2017 na głazie znajdującym się przy zachowanych murkach i fragmencie balustrady pojawił się napis "Relikty Mostu Weisera z 1913 r.". We wrześniu tego samego roku na zachowanym murku umieszczono tablicę opisującą historię obiektu z lat 1913–2013. W listopadzie 2019 w okolicach Mostku powstała infrastruktura rekreacyjna, zamontowano również ławki.
Podobne obiekty.
Istnieją bliźniaczo podobne obiekty do tzw. "Wiaduktu Weisera" (istniejącego w latach 1913–2013), między innymi w Rzepnicy koło Bytowa, w Tardzie koło Miłomłyna czy w Niemczech.

</doc>
<doc id="3027545" url="https://pl.wikipedia.org/wiki?curid=3027545" title="Sammy Kaye">
Sammy Kaye

Sammy Kaye (ur. 13 marca 1910, zm. 2 czerwca 1987) – amerykański lider zespołu i kompozytor.
Wyróżnienia.
Posiada trzy gwiazdy na Hollywoodzkiej Alei Gwiazd.

</doc>
<doc id="3027547" url="https://pl.wikipedia.org/wiki?curid=3027547" title="Mike Johnson (kulturysta)">
Mike Johnson (kulturysta)

Mike Johnson, właśc. Michael Johnson (ur. 25 sierpnia 1981 w Halifaksie) – kanadyjski profesjonalny kulturysta oraz trójboista siłowy. Członek IFBB.
Życiorys.
Sportami siłowymi zajmuje się od siedemnastego roku życia. W 2002 roku startował w pierwszych zawodach kulturystycznych. Były to Atlantic Junior Championships, podczas których zajął pierwsze miejsce. Tego samego roku zwyciężył w zawodach Nova Scotia Provincial Junior w kategorii zawodników o średniej masie ciała. Dwa lata później na Atlantic Championships został zwycięzcą w kategorii wagowej lekkociężkiej. W 2006 startował w tych zawodach w kategorii ciężkiej i zajął pierwsze miejsce na podium. Podczas Nova Scotia Provincial, również jako zawodnik o wadze ciężkiej, uplasował się na szczycie podium. Te same wyniki na tych właśnie mistrzostwach osiągnął raz jeszcze w 2009. W 2011 wywalczył tytuł Mr. Canada w trakcie rozgrywek Canadian National Championships. Startował w kategorii superciężkiej.
Należy do Międzynarodowej Federacji Kulturystyka i Fitnessu (IFBB). W roku 2013 wziął udział w zawodach IFBB Toronto Pro oraz New York Pro Championships. Jako trójboista siłowy wywalczył tytuły mistrza prowincji Nowa Szkocja (2007, 2008) oraz mistrza kraju w martwym ciągu i przysiadzie ze sztangą (2012).
Pochodzi z Halifax w Nowej Szkocji, mieszka w Châteauguay w Quebecu. Jest byłym żołnierzem. Służył w Kanadyjskich Siłach Zbrojnych. Żonaty z modelką Julią Applebee Johnson. Jego siostrą jest Leah Johnson, kulturystka, członkini IFBB.

</doc>
<doc id="3027550" url="https://pl.wikipedia.org/wiki?curid=3027550" title="The Raspberry Jams">
The Raspberry Jams

The Raspberry Jams – album kompilacyjny amerykańskiego gitarzysty Jasona Beckera, wydany oryginalnie 19 października 1999 roku

</doc>
<doc id="3027551" url="https://pl.wikipedia.org/wiki?curid=3027551" title="Grywalizacja biznesowa">
Grywalizacja biznesowa

Grywalizacja biznesowa – umożliwienie pracownikom, partnerom i klientom interakcji z oprogramowaniem biznesowym, procesami i systemami w organizacjach w angażujący sposób, usprawniający działalność firmy.
Implementacja.
Wdrożenie grywalizacji w miejscu pracy to skomplikowany proces wymagający długiego etapu przygotowań. Specyfika dużych organizacji wymaga szczegółowego rozpatrzenia aspektów związanych z zatrudnieniem, prawem pracy, ochroną danych osobowych, równością szans, regulaminem wynagrodzeń itp. Projektowanie systemu grywalizacyjnego wymaga również znajomości branży i jej otoczenia, w którym przedsiębiorstwo działa.
W oparciu o dotychczasowe wdrożenia przyjmuje się, że średni czas od rozpoczęcia do płynnego działania systemu grywalizacyjnego w firmie to od 1,5 do 2 lat. Gartner przewiduje, że do 2014 roku 70% z 2000 największych światowych organizacji będzie posiadać co najmniej jedną zgrywalizowaną platformę. Prognoza M2 Research szacuje wartość rynku usług grywalizacyjnych na 2,8 miliarda dolarów w 2016 roku.

</doc>
<doc id="3027552" url="https://pl.wikipedia.org/wiki?curid=3027552" title="Edward Gőrlich">
Edward Gőrlich



</doc>
<doc id="3027554" url="https://pl.wikipedia.org/wiki?curid=3027554" title="Jose Jose">
Jose Jose



</doc>
<doc id="3027555" url="https://pl.wikipedia.org/wiki?curid=3027555" title="Ali Szariati">
Ali Szariati



</doc>
<doc id="3027562" url="https://pl.wikipedia.org/wiki?curid=3027562" title="The Blackberry Jams">
The Blackberry Jams

The Blackberry Jams – album kompilacyjny amerykańskiego gitarzysty Jasona Beckera. Zawiera on prywatne nagrania artysty pochodzące z roku 1987 oraz 1988

</doc>
<doc id="3027563" url="https://pl.wikipedia.org/wiki?curid=3027563" title="Ruby Keeler">
Ruby Keeler

Ruby Keeler (ur. 25 sierpnia 1909 w Dartmouth, zm. 28 lutego 1993 w Rancho Mirage) – amerykańska aktorka i tancerka.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3027565" url="https://pl.wikipedia.org/wiki?curid=3027565" title="Gerwazy (Georgijew)">
Gerwazy (Georgijew)

Gerwazy, imię świeckie Genczo Georgijew (ur. 1838 w Gabrowie, zm. 1919) – bułgarski biskup prawosławny.
Życiorys.
W wieku 16 lat razem z bratem, mnichem Teofanem udał się na Athos i został posłusznikiem w monasterze Chilandar. Wieczyste śluby mnisze złożył 4 lata później, przyjmując imię zakonne Gerwazy. Rok później został wyświęcony na hierodiakona i podjął naukę w greckiej szkole duchownej dla mnichów w Karies.
W 1867 został przełożonym monasteru św. Niedzieli w Asenowgradsku. W czasie 6-letniego okresu kierowania wspólnotą założył przy monasterze szkołę niedzielną. Udzielał także schronienia w klasztorze bułgarskim rewolucjonistom i działaczom niepodległościowym, w tym Wasiłowi Lewskiemu i Georgiemu Benkowskiemu. 
W 1873 został biskupem pomocniczym metropolii płowdiwskiej dzięki protekcji metropolity płowdiwskiego Panareta. Jego chirotonia odbyła się 8 stycznia 1873, otrzymał tytuł biskupa lewkijskiego. W metropolii płowdiwskiej prowadził pracę duszpasterską przez 10 lat. W czasie powstania kwietniowego organizował pomoc dla ofiar tureckiej pacyfikacji wystąpienia bułgarskiego. Po śmierci metropolity Panareta w 1883 przez 3 lata był "locum tenens" metropolii płowdiwskiej.
Od 1886 do 1891 na polecenie egzarchy bułgarskiego Józefa zarządzał tymczasowo północną częścią eparchii ochrydzkiej. W latach 1891–1893 był "locum tenens" nowo utworzonej metropolii starozagorskiej.
W 1897 został wybrany i wyświęcony na metropolitę sliweńskiego, który to urząd sprawował do śmierci w 1919. Działał na rzecz rozwoju działalności dobroczynnej Cerkwi. Przekonany słowianofil, kierował młodych mężczyzn z eparchii na naukę do Rosji. Otrzymał szereg państwowych odznaczeń bułgarskich i rosyjskich.

</doc>
<doc id="3027566" url="https://pl.wikipedia.org/wiki?curid=3027566" title="Salut 3">
Salut 3

Salut 3 (Ałmaz 2) – kolejna radziecka stacja kosmiczna wysłana w ramach programu Salut, druga stacja wojskowego programu Ałmaz, która znalazła się na orbicie okołoziemskiej.
Po nieudanej próbie umieszczenia na orbicie kolejnej bazy satelitarnej w dniu 11 maja 1974 roku – stacja przetrwała w przestrzeni kosmicznej 11 dni i była jak poprzednia (Salut 2), bezużyteczna (w wykazie obiektów kosmicznych jest oznaczona jako Kosmos 557), ruszył program Salut po rocznej przerwie. Stacja Salut 3 miała służyć do celów wojskowych. Po nieszczęśliwym powrocie Sojuza 11 ze stacji kosmicznej Salut 1 i rozhermetyzowaniu Saluta 2 była to właściwie pierwsza misja załogowa na radzieckiej stacji kosmicznej, która zakończyła się sukcesem. 
Misja.
24 czerwca 1974 roku wysłano na orbitę zmodernizowaną stację typu Ałmaz pod mylącą nazwą Salut 3. Początkowe parametry, charakteryzujące jej orbitę, miały wartość: perygeum 219 km, apogeum 270 km, nachylenie orbity 51,6°, okres orbitalny 89,1 min. Po raz pierwszy zastosowano w niej ruchome płaszczyzny z bateriami słonecznymi, automatycznie kierowane ku Słońcu, co pozwoliło na ekonomiczniejszą gospodarkę paliwem do silników korekcyjnych. Zwiększono funkcjonalność pomieszczeń wewnętrznych przy nie zmniejszonej objętości, ponadto wyposażono stację w lądownik. Na stację wysłano dwie załogi.
Pawieł Popowicz i Jurij Artiuchin otrzymali poważne zadanie – przetestować w kosmosie wojskowe szpiegowskie laboratorium Ałmaz, które w tym czasie mogło dostarczyć bardzo dokładne zdjęcia powierzchni Ziemi. Podczas negocjacji o ograniczeniu rozmieszczania strategicznych rakiet SALT w drugiej połowie lat 70. zdjęcia te zaskoczyły Amerykanów. Na stacji po raz pierwszy przeprowadzono na orbicie testy antysatelitarnego karabinu pokładowego Nudelmann R-23 (NR-23) kalibru 14,5 mm (niektóre źródła twierdzą, że było kalibere 30 mm). W kosmosie wypróbowano je dopiero po wylądowaniu załogi. Informacja o tym w rosyjskich mediach pojawiła się dopiero w 2015 roku.
Loty do stacji.
Choć wykorzystywano ją przez pół roku, to udało się dosłać tylko jedną załogę.
Koniec istnienia bazy.
W dniu 23 września 1974 roku od bazy odłączył się automatyczny aparat lądujący, który dostarczył na powierzchnię Ziemi dane pomiarowe z przyrządami naukowymi.
Stacja satelitarna Salut 3 istniała do 25 stycznia 1975 roku, po 214 dniach uległa zniszczeniu w atmosferze nad Oceanem Spokojnym.

</doc>
<doc id="3027567" url="https://pl.wikipedia.org/wiki?curid=3027567" title="Gliptografia">
Gliptografia

Gliptografia (z gr. "glyptós" - wyryty i "gráphō" - piszę) – dziedzina nauki zajmująca się badaniem, klasyfikowaniem i opisywaniem wytworów gliptyki, czyli szlachetnych i półszlachetnych kamieni rżniętych, rzeźbionych i rytowanych (grawerowanych).
Pojęcia tego prawdopodobnie jako pierwszy użył XVII-wieczny francuski erudyta i badacz starożytności Jacques Spon w swym dziele "Miscellanea eruditae antiquitatis" (Lyon 1679-83), wprowadzając metodyczną systematykę badań nad starożytnościami z 8-częściowym podziałem (m.in. na numizmatykę, epigrafikę, ikonografię, toreumatografię itd.).
W zakres zainteresowania gliptografów wchodzą gemmy wypukłorzeźbione (kamee) i wklęsłorzeźbione (intaglia) osadzone w pierścieniach, broszach, medalionach, wisiorach, tłokach pieczętnych itp., bądź nieoprawione (np. starożytne pieczęcie cylindryczne). Poszerzona i pogłębiona wiedza o nich nosi nazwę gliptologii. Prace badawcze w gliptografii obejmują głównie zbiory podobnych wyrobów dekoracyjno-użytkowych zgromadzone w gliptotekach, lecz także egzemplarze luźne (odosobnione) spotykane w handlu i kolekcjonerstwie.
W niektórych językach określenie to występuje jako synonim gliptyki (włoski) lub gliptologii (francuski).

</doc>
<doc id="3027569" url="https://pl.wikipedia.org/wiki?curid=3027569" title="OCZ Storage Solutions">
OCZ Storage Solutions

OCZ Storage Solutions – amerykańskie przedsiębiorstwo informatyczne będące marką dysków półprzewodnikowych Toshiba Corporation.
Historia.
Przedsiębiorstwo powstało w 2002 roku w San Jose, w stanie Kalifornia. Przedsiębiorstwo zajmowało się produkcją płyt głównych dla komputerów PC, stacji roboczych, serwerów, zasilaczy oraz dysków twardych.
W listopadzie 2013 roku przedsiębiorstwo ogłosiło upadłość. 2 grudnia 2013 przedsiębiorstwo ogłosiło, że Toshiba Corporation zobowiązała się do zakupu niemal wszystkich aktywów przedsiębiorstwa za 35 milionów USD. 21 stycznia 2014 przedsiębiorstwo stało się częścią Toshiba Corporation.

</doc>
<doc id="3027570" url="https://pl.wikipedia.org/wiki?curid=3027570" title="Dekanat Nowa Ruda (2005)">
Dekanat Nowa Ruda (2005)

Dekanat Nowa Ruda – zreorganizowany dekanat w rzymskokatolickiej diecezji świdnickiej. W pierwotnej formie przestał istnieć 11 czerwca 2007, w wyniku powstania dekanatów: Nowa Ruda i Nowa Ruda-Słupiec.
Parafie i miejscowości.
W skład dekanatu wchodziło 12 parafii:
parafia św. Piotra Kanizjusza.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="3027576" url="https://pl.wikipedia.org/wiki?curid=3027576" title="Dekanat Strzegom (2007)">
Dekanat Strzegom (2007)

Dekanat Strzegom – zreorganizowany dekanat w rzymskokatolickiej diecezji świdnickiej. W pierwotnej formie przestał istnieć 1 lipca 2008, w wyniku powstania dekanatów: Strzegom i Żarów.
Parafie i miejscowości.
W skład dekanatu wchodziło 9 parafii:
parafia Najśw. Serca Pana Jezusa.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="3027577" url="https://pl.wikipedia.org/wiki?curid=3027577" title="Pałac Przebendowskich w Wejherowie">
Pałac Przebendowskich w Wejherowie

Pałac Przebendowskich w Wejherowie – zabytkowy pałac w Wejherowie. 
Został zbudowany w XVIII i XIX wieku. W latach 1767-1782 majątek należał do rodu Przebendowskich. Następnie do 1790 właścicielem pałacu był angielski kupiec Aleksander Gibson. W 1790 majątek przeszedł w ręce Keyserlingków i należał do nich do 1945 roku. Po wojnie w pałacu mieściły się: Technikum Leśne, internat i przedszkole. W 1995 pałac został siedzibą Muzeum Piśmiennictwa i Muzyki Kaszubsko-Pomorskiej.
Opis.
Parterowy pałac, na wysokiej podmurówce, kryty dachem naczółkowym. Główne wejście, do którego prowadzą schody, umieszczone centralnie pod piętrowym szczytem schodkowym (uskokowym). Po bokach skrzydła wysunięte ku przodowi, również ze szczytami schodkowymi skierowanymi frontowo. W szycie nad wejściem kartusz z herbem rodziny Keyserlingk.

</doc>
<doc id="3027579" url="https://pl.wikipedia.org/wiki?curid=3027579" title="Kościół Wniebowzięcia Najświętszej Maryi Panny w Studzionce">
Kościół Wniebowzięcia Najświętszej Maryi Panny w Studzionce

Kościół św. Katarzyny – rzymskokatolicki kościół parafialny w Studzionce w gminie Pszczyna w powiecie pszczyńskim.
Historia.
Dawny kościół ze swoimi charakterystycznymi pięcioma wieżami na dzwonnicy, stojący na miejscu obecnego, istniał w Studzionce od XV wieku. Stara świątynia służyła do celów sakralnych do 9 lipca 1822 roku, kiedy to według przekazu została zniszczona przez pożar w oktawie Bożego Ciała. W związku z tym w 1827 roku proboszcz Zimermann położył kamień węgielny pod budowę nowego, obecnego kościoła. Kościół został zbudowany przez budowniczego Heintze z Ignatzdorf (dzisiejszy Wełnowiec?).
Po przerwie (z braku finansów) wiosną 1833 roku podjęto dalszą budowę. 31 sierpnia 1834 poświęcono kościół w obecności księcia pszczyńskiego Ludwika von Anhalt Cothen, a kazanie w języku polskim wygłosił proboszcz Antoni Szyszkowic z Ruptawy, które wydane drukiem przez wydawnictwo Weilshäusera przyniosło zysk nowemu kościołowi. Za księdza Franciszka Długosza (1922-1939) przebudowano zwieńczenie wieży pokrywając ją obecnym cebulastym hełmem, założono instalację elektryczną, odnowiono wnętrze świątyni, ufundowano witraże i nowe dzwony. W latach 70. XX wieku kościół dostosowano do liturgii posoborowej. Za księdza Eryka Jureckiego przeprowadzono generalny remont dachu, wzmocniono konstrukcję wieży i odrestaurowano wnętrze kościoła. 
Architektura.
Jest to budowla o cechach późno klasycystycznych, zbudowana na planie prostokąta, murowana z cegły i otynkowana. Świątynia jest orientowana, to znaczy podłużna jej oś jest zwrócona równoleżnikowo, zaś ołtarz znajduje się w jej wschodniej części. Z bryły kościoła wyodrębniają się nieco: wieża, prezbiterium i niska boczna dobudówka. Kościół jest murowany, posiada dach siodłowy pokryty dachówką. Wieża wkomponowana do zachodniej jej części, zakończona jest baniastym hełmem z tzw. latarnią z 1923 roku. Na wieży wybudowanej w 1924 roku umieszczone 4 dzwony. Trzy ołtarze: główny – Wniebowzięcia NMP, z oryginalnym witrażem przedstawiającym wniebowzięcie Najświętszej Marii Panny, a także cenny krucyfiks z XVIII wieku, ku czci św. Jana Nepomucena oraz różańca świętego (uprzywilejowany papieskim „Breve” z 3 września 1872). Droga Krzyżowa kanonicznie została założona w 1884 roku przez dziekana Rasima. Pod koniec lat 20. XX w. do okien wstawiono witraże.

</doc>
<doc id="3027581" url="https://pl.wikipedia.org/wiki?curid=3027581" title="Synagoga Ari Ashkenazi w Safedzie">
Synagoga Ari Ashkenazi w Safedzie



</doc>
<doc id="3027585" url="https://pl.wikipedia.org/wiki?curid=3027585" title="Joan Regan">
Joan Regan

Joan Regan, właśc. Siobhan Bethel (ur. 19 stycznia 1928 w Romford, zm. 12 września 2013 w Londynie) – angielska piosenkarka.

</doc>
<doc id="3027588" url="https://pl.wikipedia.org/wiki?curid=3027588" title="K2 (gra)">
K2 (gra)

K2 – strategiczna gra planszowa dla 1-5 graczy zaprojektowana przez Adama Kałużę wydana w 2010 roku przez wydawnictwo Rebel. 
W 2011 gra została nominowana do nagrody Gry Roku w Polsce, natomiast w 2012 do nagrody Spiel des Jahres w kategorii Kennerspiel (gra zaawansowana). Jest to jednocześnie pierwsza polska gra planszowa nominowana do ww. nagrody.
Rozgrywka.
Każdy z graczy kieruje zespołem dwóch himalaistów, którzy starają się zdobyć szczyt góry K2 oraz przetrwać 18-dniową wyprawę. Himalaistów porusza się po planszy za pomocą kart, które gracze zagrywają z ręki. Punkty zwycięstwa zdobywa się za osiągnięcie pionkami wyznaczonych pułapów wysokościowych na planszy (aby wygrać grę nie jest konieczne wejście na sam szczyt). Podczas rozgrywki należy zwracać uwagę na poziom aklimatyzacji himalaistów – jeżeli spadnie poniżej minimalnej wartości, dany zawodnik ginie, a osiągnięte danym himalaistą punkty przepadają.
Do gry powstały trzy dodatki:

</doc>
<doc id="3027592" url="https://pl.wikipedia.org/wiki?curid=3027592" title="Nerchio">
Nerchio



</doc>
<doc id="3027593" url="https://pl.wikipedia.org/wiki?curid=3027593" title="Ciało dla Frankensteina">
Ciało dla Frankensteina

Ciało dla Frankensteina (tytuł oryg. "Flesh for Frankenstein") – amerykańsko-włosko-francuski film fabularny (horror) z 1973 roku, napisany przez Paula Morrisseya oraz wyreżyserowany przez Morrisseya i Antonio Margheritiego, z Udo Kierem i Joe Dallesandro obsadzonymi w rolach głównych. Opowiada historię barona Frankensteina, szalonego naukowca, który dąży do stworzenia rasy bezwzględnie mu oddanych nadludzi.

</doc>
<doc id="3027597" url="https://pl.wikipedia.org/wiki?curid=3027597" title="Otto Rieth">
Otto Rieth

Otto Rieth (ur. 9 czerwca 1858 w Stuttgarcie, zm. 10 września 1911 tamże) – niemiecki architekt, rzeźbiarz i malarz.
Działalność zawodowa.
Od roku 1883 doskonalił zawodowe umiejętności pod okiem Paula Wallota, w czasie budowy gmachu parlamentu Rzeszy w Berlinie (1884-1894). Został członkiem grupy niemieckich architektów rozwijających styl monumentalny, do której należeli np. Bruno Schmitz i Wilhelm Kreis, dominujący w niemieckim budownictwie publicznym w końcu XIX i na początku XX wieku, nawiązujący do XVIII-wiecznej architektury barokowej.
W następnych latach opracowywał własne projekty budynków mieszkalnych i komercyjnych w Berlinie. Zaprojektował m.in.:
W obu domach handlowych wykorzystał rozwiązania wzorowane na zastosowanych po raz pierwszy przez Alfreda Messela w domu handlowym Wertheimów w Berlinie – wysokie, wąskie arkady jako obramowanie dużych witryn, wnętrza maksymalnie przestronne.
Poza architekturą Rieth zajmował się rzeźbiarstwem, malarstwem i projektowaniem dekoracji teatralnych. W Architekturmuseum Biblioteki Uniwersytetu Technicznego w Berlinie udostępniono ok. 50 prac Rietha, w tym np.:
Otto Rieth był też, w latach 1897-1910, nauczycielem w szkole należącej do berlińskiego Muzeum Sztuki Użytkowej (niem. "Kunstgewerbemuseum").
Pomnik Sediny w Szczecinie.
Jeden z projektów Rietha zrealizowano w Szczecinie, na dzisiejszym Placu Tobruckim, przed Czerwonym Ratuszem. W tym miejscu 23 września 1898 roku, w dniu otwarcia portu wolnocłowego, uroczyście odsłonięto – w obecności cesarza Wilhelma II z małżonką i nadburmistrza Hermanna Hakena – pomnik Sediny, która miała być alegorią morskiego Szczecina. Monumentalną rzeźbę z brązu wykonał Ludwig Manzel (pomnik jest nazywany „Fontanną Manzla”). W grupie rzeźbiarskiej Sedina stała z żaglem na pokładzie statku, na którego dziobie przysiadł bóg handlu – Merkury. Statek, otoczony przez nagie boginie morskie, spychał na wodę mocarny mężczyzna, symbolizujący siłę maszyn. Podstawę całej grupy (wymiary 32,5×18,5 m) zaprojektował w stylu neobaroku Otto Rieth. Wykonano ją jako fontannę, techniką kamieniarską z czerwonego piaskowca. Sztuczna skała – postument rzeźby – jest umieszczona powyżej górnej części basenu fontanny – półkolistego tarasu, do którego spływa woda. Na murze u podstawy „skały” i na przedniej ścianie tarasu znajdują się fantastyczne rzeźby – maska wodnika i paszcza morskiego potwora, otoczona skałkami, tworzącymi kaskady wody spływającej do dolnej części basenu. Dolna część obniża się trzema uskokami, zgodnie ze spadkiem terenu – ku Odrze.
W czasie II wojny światowej (ok. 1943) pomnik zdemontowano, prawdopodobnie przetapiając rzeźby na potrzeby przemysłu zbrojeniowego. W okresie powojennym na zachowanym postumencie, zaprojektowanym przez Ottona Rietha, ustawiono kotwicę.
W drugiej połowie lat 90. XX w. rozpoczęto rozważanie rekonstrukcji całości przedwojennego pomnika (z grupą rzeźbiarską), jednak nie zostało to zrealizowane. Pojawiły się liczne kontrowersje, które ilustruje fragment opinii Jana M. Piskorskiego, który sprzeciwia się ustawianiu w tym miejscu repliki rzeźby Manzla, której symbolika nie jest jednoznaczna. W roku 2008 zasugerował, aby wybitny artysta spróbował tak przetworzyć monument, aby nowa Sedina zawierała opowieść o tym:

</doc>
<doc id="3027600" url="https://pl.wikipedia.org/wiki?curid=3027600" title="Martin Málek">
Martin Málek

Martin Málek (ur. 21 sierpnia 1985 w Gottwaldovie) – czeski żużlowiec.
Dwukrotny medalista młodzieżowych indywidualnych mistrzostw Czech: złoty (2005) oraz srebrny (2006). Czterokrotny medalista mistrzostw Czech par klubowych: złoty (2008), srebrny (2009) oraz dwukrotnie brązowy (2011, 2013). Czterokrotny medalista drużynowych mistrzostw Czech: dwukrotnie złoty (2005, 2006) oraz dwukrotnie brązowy (2007, 2009). Dwukrotny medalista indywidualnych mistrzostw Słowacji: złoty (2013) oraz brązowy (2011).
Wielokrotny reprezentant Czech na arenie międzynarodowej. Finalista drużynowych mistrzostw świata juniorów (Pardubice 2005 – IV miejsce). Dwukrotny finalista indywidualnych mistrzostw Europy (Togliatti 2009 – XVI miejsce, 2012 – XI miejsce). Brązowy medalista klubowego Pucharu Europy (Slaný 2008).
W lidze polskiej reprezentant klubu KSM Krosno (2006, 2008, 2010–2011, 2013–2014).

</doc>
<doc id="3027601" url="https://pl.wikipedia.org/wiki?curid=3027601" title="Martin Malek">
Martin Malek



</doc>
<doc id="3027606" url="https://pl.wikipedia.org/wiki?curid=3027606" title="Team KMS">
Team KMS

Team KMS – szwajcarski zespół wyścigowy, założony w 2001 roku. W historii startów zespół pojawiał się w stawce Niemieckiej Formuły 3 oraz Formuły 3 Euro Series (lata 2003-2004).

</doc>
<doc id="3027607" url="https://pl.wikipedia.org/wiki?curid=3027607" title="Noah and the Whale">
Noah and the Whale

Noah and the Whale – angielski zespół folkowy, założony w 2006 roku, w londyńskiej dzielnicy Twickenham. Grupę tworzą: Charlie Fink (śpiew, gitara), Tom Hobden (skrzypce, instrumenty klawiszowe), Matt Owens (gitara basowa), Fred Abbott (gitara, instrumenty klawiszowe) oraz Michael Petulla (perkusja).
11 sierpnia 2008 roku ukazał się ich pierwszy album zatytułowany "Peaceful, the World Lays Me Down". Rok później grupa wydała kolejny album, pt. "The First Days of Spring", stając się coraz bardziej popularna. "Last Night on Earth" to tytuł kolejnej ich płyty, która miała premierę 7 marca 2011 roku i została wydana przez wytwórnię Mercury Records. Ostatnia ich płyta – "Heart of Nowhere" – ukazała się 6 maja 2013 roku, w towarzystwie krótkiego filmu promującego.
Zespół ogłosił zakończenie działalności 1 kwietnia 2015 roku.

</doc>
<doc id="3027608" url="https://pl.wikipedia.org/wiki?curid=3027608" title="St. Petersburg Open 2013">
St. Petersburg Open 2013

St. Petersburg Open 2013 – tenisowy turniej ATP rangi ATP World Tour 250 z cyklu St. Petersburg Open rozgrywany w dniach 16–22 września 2013 roku w Petersburgu na kortach twardych w hali o puli nagród 455 775 dolarów amerykańskich.

</doc>
<doc id="3027611" url="https://pl.wikipedia.org/wiki?curid=3027611" title="Bill Keene">
Bill Keene

Bill Keene (ur. 1 lipca 1926, zm. 5 kwietnia 2000) – amerykański prezenter i osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3027612" url="https://pl.wikipedia.org/wiki?curid=3027612" title="Jan Holub (1942–2018)">
Jan Holub (1942–2018)

Jan Holub (ur. 12 sierpnia 1942 w Czeskich Budziejowicach, zm. 18 lutego 2018 tamże) – czechosłowacki żużlowiec, ojciec Jana Holuba i dziadek Jana Holuba – również żużlowców.
Trzykrotny medalista indywidualnych mistrzostw Czechosłowacji: dwukrotnie złoty (1968, 1969) oraz brązowy (1970).
Wielokrotny reprezentant kraju na arenie międzynarodowej, m.in. dwukrotny finalista drużynowych mistrzostw świata (Londyn 1968 – IV miejsce, Londyn 1970 – IV miejsce), trzykrotny finalista mistrzostw świata par (Sztokholm 1969 – V miejsce [zawody nieoficjalne], Borås 1972 – VI miejsce, Manchester 1974 – VII miejsce) oraz wielokrotny uczestnik eliminacji indywidualnych mistrzostw świata (najlepszy wynik: Wrocław 1967 – XI miejsce w finale europejskim).
W lidze brytyjskiej reprezentant klubu Exeter Falcons (1969–1970).

</doc>
<doc id="3027613" url="https://pl.wikipedia.org/wiki?curid=3027613" title="Jan Holub I">
Jan Holub I



</doc>
<doc id="3027614" url="https://pl.wikipedia.org/wiki?curid=3027614" title="Karol Pionnier">
Karol Pionnier

Karol Aimé Pionnier (ur. 17 maja 1913 w Mińsku Litewskim, zm. 16 marca 1984 w Warszawie) – polski inżynier mechanik, konstruktor samochodowy. Jako główny konstruktor Fabryki Samochodów Osobowych w Warszawie był twórcą Syreny, jedynego samochodu osobowego polskiej konstrukcji produkowanego seryjnie w kraju po II wojnie światowej.
Życiorys.
Młodość, czasy wojenne.
Był synem Leona, Francuza, nauczyciela swojego języka ojczystego w polskich szkołach średnich, i Zofii z Niedźwiedzkich. Ukończył Państwowe Gimnazjum im. Jana Śniadeckiego w Kielcach w 1930 roku. W latach 1930-39 studiował na Wydziale Mechanicznym Politechniki Warszawskiej. Egzamin dyplomowy zdał w marcu 1939 roku, uzyskując tytuł inżyniera mechanika ze specjalnością budowy samochodów.
Pracę rozpoczął w Biurze Studiów Państwowych Zakładów Inżynierii - PZInż w Warszawie jako konstruktor w dziale samochodów ciężarowych. Jeszcze przed wybuchem II wojny światowej zdążył opracować konstrukcję likwidującą trzepotanie kół pojazdów terenowych. W czasie wojny pracował jako monter elektryk, a następnie był kierownikiem warsztatu napraw ciągników i maszyn rolniczych w Starachowicach.
Czas odbudowy kraju.
W latach 1945-46 był kierownikiem oddziału transportu PSS „Społem”, gdzie zorganizował Stację Obsługi i Napraw Samochodów Ciężarowych. W 1946 roku został zaangażowany na stanowisko szefa produkcji w Państwowych Zakładach Samochodowych nr 8 w Kaliszu. W wyjątkowo krótkim czasie opracował koncepcję oraz nadzorował budowę i uruchomienie dużego zakładu naprawczego samochodów GMC i Chevrolet pochodzących z pomocy UNRRA.
Star.
W 1948 roku został przeniesiony do pracy w Centralnym Biurze Badań i Konstrukcji Przemysłu Motoryzacyjnego nr 5 w Łodzi (CBK-5), gdzie jako kierownik działu podwozi brał udział w opracowaniu konstrukcji samochodu ciężarowego Star. W ramach tego przedsięwzięcia w latach 1948-50 opracował konstrukcję i nadzorował wykonawstwo prototypów odmiany C-60 - D-60 - ciągnika siodłowego i jednoosiowej naczepy, które były produkowane w latach 1952-62, oraz obniżonego podwozia autobusowego A-60, które pozostało prototypem.
Poza tym w 1949 roku opracował konstrukcję 8-cylindrowej sprężarki na bazie silnika Steyr.
Główny konstruktor FSO.
W 1950 roku został służbowo delegowany z CBK-5 do Fabryki Samochodów Osobowych (FSO) w Warszawie w celu zorganizowania Biura Konstrukcyjno-Doświadczalnego, przekształconego później w Dział Głównego Konstruktora (DGK), którego został kierownikiem. W tym okresie brał udział w pracach konstrukcyjnych i organizacyjnych nad adaptacją (1950-51) radzieckiej dokumentacji samochodu GAZ-M20 Pobieda na samochód osobowy Warszawa M-20 do polskich norm, standardów technicznych i materiałowych. Koordynował budowę przedprototypów i prototypów Warszawy.
Od początku szefowania DGK widział konieczność modernizacji przestarzałej konstrukcji auta i poszerzenia oferty FSO o mniejszy, bardziej ekonomiczny samochód dostępny masowo. W jego działaniach na stanowisku głównego konstruktora widać planowe dążenie do realizacji tych dwóch założeń.
Syrena.
Uprzedzając oficjalną decyzję na szczeblu politycznym w 1952 roku pod kierownictwem Pionniera przystąpiono w FSO do opracowania założeń popularnego samochodu małolitrażowego. W wyniku oceny możliwości postanowiono opracować oparty na prostej dostępnej technologii i możliwy do szybkiego wdrożenia samochód przejściowy, docelową konstrukcję samochodu popularnego odkładając na przyszłość. W skład zespołu konstrukcyjnego kierowanego przez Pionniera wchodzili m.in. inżynierowie:
Na wczesnym etapie realizacji konstrukcji zbudowano dwa konkurujące ze sobą przedprototypy o różnych stylizacjach i konstrukcjach nadwozi. Wynikało to z konfliktu pomiędzy Panczakiewiczem mającym doświadczenie w konstrukcjach metalowo-drewnianych i Łukaszewiczem, postulującym nadwozie całkowicie metalowe. Pionnier pogodził inżynierów dwóch pokoleń wybierając bardziej estetyczną stylizację Panczakiewicza i zlecając Łukaszewiczowi opracowanie jej konstrukcji w nowocześniejszej technologii. Do 1954 roku zespół opracował konstrukcję, zbudował i przebadał prototypy oraz opracował dokumentację seryjną, łącznie z "mastermodelami", nadwozia przyszłego samochodu Syrena. Z powodu oszczędności oraz mając na względzie uwarunkowania gospodarczo-polityczne, z których wynikała możliwość wdrożenia produkcji Syreny jedynie jako tzw. "produkcji ubocznej", wykorzystano szereg elementów i oprzyrządowania produkcyjnego Warszawy.
Pionnier nadzorował całość przedsięwzięcia i współdziałał w konstruowaniu skrzyni biegów, podwozia, zawieszenia i adaptacji elementów układu kierowniczego Warszawy. Kierował też uruchomieniem produkcji średnioseryjnej Syreny. Dzięki jego determinacji samochód dla "zwykłego obywatela", przeznaczony wyłącznie na rynek krajowy i nie będący priorytetem socjalistycznej gospodarki, był stale modernizowany w miarę pojawiających się możliwości. Spośród tych modernizacji sam opracował w latach 1958-60 założenia i konstrukcję synchronizowanej skrzyni biegów.
Warszawa Ghia.
W 1957 roku z inicjatywy Pionniera w FSO opracowano założenia modernizacji przestarzałej Warszawy M-20. Samochód, z którym wiązano również nadzieje na eksport do krajów spoza bloku wschodniego, miał być według tych założeń przygotowany przez renomowaną firmę designerską, co miało powiększyć jego szanse na wymagających rynkach. Nawiązano współpracę z włoską firmą Carrozzeria Ghia SpA, w której powstał projekt, konstrukcja nadwozia i dwa prototypy samochodu (sedan i kombi) dostarczone polskiemu kontrahentowi w 1959 roku. Sam Pionnier we współpracy z inż. Fryderykiem Blümkem i inż. Włodzimierzem Selem opracował założenia, konstrukcję, prototyp oraz dokumentację głębokiej modernizacji dolnozaworowego silnika M20. Powstał tak górnozaworowy silnik S-21 o mocy 51,5 KW (70KM), który w nowym samochodzie miał zastąpić dotychczasowy.
Fakt zlecenia modernizacji Warszawy firmie zewnętrznej, do tego spoza bloku wschodniego, wywołał kontrowersje, polemikę w prasie motoryzacyjnej (m.in. z inż. Panczakiewiczem) do której wyciekły informacje o zleceniu oraz zarzuty o niegospodarność w dysponowaniu walutami wymienialnymi (wartość kontraktu wynosiła 62 tys. dolarów). Wszelkie dalsze prace nad samochodem zostały wstrzymane. Warszawa według projektu Ghia nie weszła do produkcji, gotowy w 1959 roku silnik S-21 został wdrożony dopiero 3 lata później.
Program badawczo-rozwojowy.
Pionnier zorganizował w FSO od podstaw laboratorium badań samochodów i zespołów. Uruchomienie seryjnej produkcji i modernizacja samochodów Warszawa i Syrena było dużym osiągnięciem w prymitywnych warunkach pracy w fabryce. Jeszcze większym wyzwaniem dla głównego konstruktora był rozwój i modernizacja pojazdów produkowanych przez FSO.
Bazując na założeniach opracowanych przez Pionniera w oparciu o Syrenę opracowano szereg koncepcji, studiów, przedprototypów, konstrukcji podzespołów i wersji funkcjonalnych samochodu:
Wszystkie te prace miały w zamyśle Pionniera doprowadzić FSO do dojrzałości konstrukcyjnej, technologicznej i designerskiej, która miała umożliwić fabryce samodzielne opracowywanie przyszłych modeli samochodów. W Syrenach testowano poza tym pasywne zawieszenie hydropneumatyczne według patentów inż. Fryderyka Adlera. Poza programem modernizacji Warszawy, który zakończył się fiaskiem, Pionnier opracował też na bazie tego samochodu w latach 1953-58 dwa prototypy samochodów dostawczych.
Koniec pracy na Żeraniu.
W 1960 roku tygodnik "Motor" przedstawił powstałą w FSO Syrenę Sport. To zlecone przez Pionniera studium możliwości stylistycznych i technologicznych fabryki nie było przeznaczone do dalszego rozwoju. Jednak pojawienie się wizerunku wyjątkowo udanego stylistycznie samochodu w powszechnie dostępnej prasie, w sytuacji gdy oferta FSO ograniczała się do Warszawy i Syreny, spowodowało rozbudzenie oczekiwań społecznych na produkcję seryjną. W warunkach gospodarki socjalistycznej nadmierny popyt był zawsze traktowany jako społeczny problem. Po niedawnych zarzutach wobec Pionniera związanych z Warszawą Ghia, pojawiły się kolejne, sugerujące zbędność prowadzenia prac badawczo-rozwojowych takich jak Syrena Sport.
W realiach gomułkowskiej "małej stabilizacji" atmosfera wokół stanowiska głównego konstruktora gęstniała. W wyniku wewnętrznych intryg w FSO i oporu zakładowej organizacji partyjnej możliwość skutecznego kierowania DGK stała się fikcją. Mając tego świadomość i widząc, że jego inicjatywy są sabotowane, Pionnier zrezygnował z funkcji.
Po odejściu z FSO.
BKPMot.
Powrócił do swojej macierzystej instytucji, z której 10 lat wcześniej był delegowany do DGK FSO. W międzyczasie w wyniku zmian organizacyjnych zmieniła ona nazwę na Biuro Konstrukcyjne Przemysłu Motoryzacyjnego (BKPMot). Po jego odejściu z DGK FSO znaczenie tej komórki organizacyjnej zmalało na rzecz BKPMotu, który w skomplikowanym systemie zarządzania PRL-owską motoryzacją pełnił nad nią funkcję nadrzędną. W latach 1961-66 Pionnier brał udział w pracach konstrukcyjnych nad kilkoma wersjami samochodu popularnego, którego zadanie stworzenia przejął BKPMot. Potrzeba zastąpienia Syreny, która miała być tylko samochodem przejściowym do czasu opracowania docelowego samochodu, stawała się paląca. Z szeroko zakrojonego programu naukowo-badawczego obejmującego skonstruowanie czterech samochodów Alfa, Beta, Gamma i Delta oraz czterech wersji silnika małolitrażowego S-700 w różnych układach funkcjonalnych, do fazy prototypu doprowadzono trzy pojazdy (Alfa, Beta i Delta) oraz jeden typ silnika. Bazując na tych pracach i własnych doświadczeniach, FSO stworzyło serię prototypową samochodu Syrena 110, nie wdrożonego jednak do produkcji z powodu decyzji o podjęciu produkcji licencyjnej.
Przez cały czas swojej pracy w BKPMocie Pionnier pełnił funkcję kierownika Zakładu Podwozi. Nadzorował również opracowanie konstrukcji i współpracował w konstruowaniu przyczep rolniczych.
W 1966 roku wrócił na krótko do FSO, do działu licencji FIAT-a, gdzie ze względu na swoje wcześniejsze doświadczenia z przejmowaniem licencji Pobiedy zajmował się odbiorem i sprawdzaniem dokumentacji technicznej Fiata 125p. Ostatecznie opuścił fabrykę w 1967 roku na własną prośbę.
ITS.
W tymże roku Pionnier został pracownikiem w Instytucie Transportu Samochodowego (ITS). Wkrótce powierzono mu funkcję kierownika Zakładu Techniki i Eksploatacji Samochodów. Zakład ten zajmował się homologacją samochodów. M. in. ten fakt spowodował, że został w tym czasie jednym z czterech inżynierów testujących rozwiązanie zamiennego nadwozia laminatowego dla Syreny w ramach projektu 316/66 realizowanego przez DGK FSO. W okresie 1971-73 zaprojektował i nadzorował wykonawstwo oraz zorganizował pracę Laboratorium Badań Gazów Spalinowych Pojazdów Samochodowych. Na potrzeby instytutu opracował również podstawy metodyczne i zaprojektował aparaturę do pomiaru hałasu wytwarzanego przez samochody. Okres pracy Pionniera w ITS to również dziesiątki publikacji naukowych. Po przejściu na emeryturę kontynuował współpracę z instytutem aż do śmierci.
Pochowany został na cmentarzu Powązkowskim (kwatera B/23). W małżeństwie z Anną Dubiską miał trzech synów: Krzysztofa (ur. 1944), Jerzego (ur. 1954), Roberta (ur. 1956).
Poglądy.
Był bezpartyjny, co było jedną z przyczyn konfliktu z zakładową organizacją partyjną i odejścia z FSO. Był zwolennikiem rozwijania krajowej produkcji motoryzacyjnej w oparciu o rozwijaną autonomicznie technologię.
Znaczenie.
Pionnier uczestniczył w najważniejszych przedsięwzięciach powojennej polskiej motoryzacji z okresu przedlicencyjnego. Star 20, który powstawał w latach 1946-48 w najcięższym okresie powojennej odbudowy gospodarki, w zmodernizowanych odmianach był produkowany do roku 1971. Z kolei Syrena, której był pomysłodawcą, współtwórcą i głównym konstruktorem, okazała się być jedynym samochodem osobowym polskiej konstrukcji produkowanym seryjnie w kraju po II wojnie światowej. Tymczasowa i prowizoryczna w założeniu konstrukcja nie doczekała się krajowego następcy przez 26 lat, jej produkcji zaprzestano w 1983 roku. Wraz z odejściem Pionniera z FSO, w fabryce tej zaniechano w większości kierowanych przez niego prac badawczo-rozwojowych co 6 lat później skutkowało koniecznością oparcia jej produkcji na pojeździe licencyjnym.
Praca naukowa.
Już w czasie studiów, w okresie 1937-39, był asystentem prof. Stanisława Zwierzchowskiego w Katedrze Silników Wodnych i Pomp Wydziału Mechanicznego Politechniki Warszawskiej. W latach 1948-50 pełnił funkcję starszego asystenta w Katedrze Części Maszyn Politechniki Łódzkiej, a w latach 1950-55, również jako starszy asystent pracował w Katedrze Budowy Pojazdów Politechniki Warszawskiej. Na tę uczelnię powrócił w latach 1973-76 jako docent kontraktowy w Instytucie Pojazdów. W 1973 roku prowadził wykłady z "Encyklopedii techniki samochodowej" w Szkole Głównej Planowania i Statystyki.
W 1968 roku uzyskał tytuł samodzielnego pracownika naukowo-badawczego, a w 1977 roku tytuł docenta ITS. Opracował i wygłosił na konferencjach naukowych i sympozjach szereg referatów, m.in. "Wpływ konstrukcji pojazdu na bezpieczeństwo ruchu drogowego" (ITS), "Kontenerowy system transportowy" (Praga). W latach 1971-77 prowadził w instytucie kursy dokształcające dla dyrektorów Państwowej Komunikacji Samochodowej w zakresie najnowszych osiągnięć i rozwiązań drogowego sprzętu transportowego. W 1977 roku napisał dla ITS obszerny elaborat "Wpływ energochłonności na kształtowanie systemu transportowego".
W latach 1951-54 brał udział w pracach Komitetu Słownictwa Samochodowego. W 1966 roku opracował dla Ministerstwa Przemysłu Maszynowego koncepcję rozwoju produkcji samochodów dostawczych.
Twórczość / Dzieła / Publikacje.
Poza publikacjami naukowymi powstałymi w ITS, był autorem wielu artykułów i tekstów popularnonaukowych opublikowanych na łamach "Techniki Motoryzacyjnej", w której był redaktorem działowym od 1951 roku aż do śmierci, "Przeglądu Komunikacyjnego", "Horyzontów Techniki". Ich tematyka obejmowała relacje z wystaw samochodowych, tendencje rozwojowe samochodów osobowych, samochody Syrena, Warszawa, Fiat 125p i 126p oraz Polonez, a także problemy konteneryzacji.

</doc>
<doc id="3027615" url="https://pl.wikipedia.org/wiki?curid=3027615" title="MKP Pogoń Siedlce">
MKP Pogoń Siedlce



</doc>
<doc id="3027618" url="https://pl.wikipedia.org/wiki?curid=3027618" title="Swiss Racing Team">
Swiss Racing Team

Swiss Racing Team – szwajcarski zespół wyścigowy, założony w 2000 roku przez Othmara Welti oraz Ericha Kolba. W historii startów zespół pojawiał się w stawce Niemieckiej Formuły 3, Formuły 3 Euro Series (lata 2003-2004), Masters of Formula 3, Grand Prix Makau, Australijskiej Formuły 3, Brytyjskiej Formuły 3 oraz FIA GT1 World Championship. Siedziba zespołu znajduje się w miejscowości Inwil w kantonie Lucerna.

</doc>
<doc id="3027623" url="https://pl.wikipedia.org/wiki?curid=3027623" title="Diecezja Same">
Diecezja Same

Diecezja Same – diecezja rzymskokatolicka w Tanzanii. Powstała w 1963 jako prefektura apostolska. Diecezja od 1977.

</doc>
<doc id="3027624" url="https://pl.wikipedia.org/wiki?curid=3027624" title="Jan Holub (ur. 1968)">
Jan Holub (ur. 1968)

Jan Holub (ur. 24 stycznia 1968 w Czeskich Budziejowicach) – czeski żużlowiec, syn Jana Holuba i ojciec Jana Holuba – również żużlowców.
Dwukrotny medalista młodzieżowych indywidualnych mistrzostw Czechosłowacji: złoty (1986) oraz srebrny (1989). Brązowy medalista drużynowych mistrzostw Czechosłowacji (1990). Dwukrotny złoty medalista mistrzostw Czechosłowacji par klubowych (1990, 1992). Czterokrotny finalista indywidualnych mistrzostw Czechosłowacji (1987 – XV miejsce, 1988 – XI miejsce, 1990 – V miejsce, 1991 – X miejsce) oraz trzykrotny finalista indywidualnych mistrzostw Czech (1992 – X miejsce, 1993 – X miejsce, 1994 – VI miejsce).
Wielokrotny reprezentant kraju na arenie międzynarodowej. Dwukrotny finalista indywidualnych mistrzostw świata juniorów (Równe 1986 – jako rezerwowy, Lonigo 1989 – jako rezerwowy). Finalista indywidualnych mistrzostw świata na długim torze (Mariańskie Łaźnie 1991 – XVII miejsce).
W lidze polskiej reprezentant klubów: Sparta Wrocław (1990), Włókniarz Częstochowa (1991, 1993), GKM Grudziądz (1992), OTŻ Opole (1994) oraz Kolejarz Rawicz (1996).

</doc>
<doc id="3027626" url="https://pl.wikipedia.org/wiki?curid=3027626" title="Jan Holub II">
Jan Holub II



</doc>
<doc id="3027627" url="https://pl.wikipedia.org/wiki?curid=3027627" title="Noah and the whale">
Noah and the whale



</doc>
<doc id="3027629" url="https://pl.wikipedia.org/wiki?curid=3027629" title="Diecezja Moshi">
Diecezja Moshi

Diecezja Moshi – diecezja rzymskokatolicka w Tanzanii. Powstała w 1910 jako wikariat apostolski Kilima-Njaro. Diecezja od 1953.

</doc>
<doc id="3027631" url="https://pl.wikipedia.org/wiki?curid=3027631" title="Molly Tarlov">
Molly Tarlov

Molly Tarlov (ur. 12 września 1992 w Nowym Jorku) – amerykańska aktorka.
Najbardziej znana z roli Sadie Saxton, rywalki Jenny z serialu młodzieżowego MTV – "Inna". Wcześniej wystąpiła również w innych filmach i serialach jak "G.B.F.", "Nieodparty urok", "iCarly" czy "Huge".
Bibliografia.
 

</doc>
<doc id="3027635" url="https://pl.wikipedia.org/wiki?curid=3027635" title="Johor Darul Takzim FC">
Johor Darul Takzim FC

Johor Darul Takzim FC () lub po prostu Johor Darul Takzim, czyli JDT – malezyjski klub piłkarski z siedzibą w Johor Bahru.
Historia.
JDT założony został jako Kelab Bolasepak Perbadanan Kemajuan Ekonomi Negeri Johor (PKENJ FC) i uczestniczył w lokalnych rozgrywkach aż do czasu, kiedy w 1988 roku zadebiutował w Lidze FAM. W 1996 roku klub zmienił nazwę na Johor FC, następnie w 2012 na Darul Takzim FC i wreszcie w 2013 na Johor Darul Takzim FC.
W latach 1997–2001 Johor FC rywalizował w Malaysia Premier League (drugi poziom rozgrywkowy). W 2001 roku wygrał tę ligę, jednak awans do Malaysia Super League klub ten uzyskał dopiero w 2006 roku, kiedy to FAM podjęło decyzję o rozszerzeniu ligi do 14 zespołów.
W 2009 roku zespół po raz pierwszy wystąpił w Pucharze AFC. W grupie F drużyna zajęła czwarte miejsce, zdobywając jeden punkt w zremisowanym meczu z VB Addu FC.
W 2013 roku zespół dotarł do finału Pucharu Malezji, w którym przegrał 1:0 z Kelantan FA.
Klub stał się popularny w Europie po tym, jak we wrześniu 2013 roku zakontraktował reprezentanta Argentyny Pabla Aimara.
Piłkarze.
Aktualny skład.
"Stan na czerwiec 2019"

</doc>
<doc id="3027636" url="https://pl.wikipedia.org/wiki?curid=3027636" title="Diecezja Mbulu">
Diecezja Mbulu

Diecezja Mbulu – diecezja rzymskokatolicka w Tanzanii. Powstała w 1943 jako prefektura apostolska. Podniesiona w 1952 do rangi wikariatu apostolskiego a w 1953 - diecezji. 

</doc>
<doc id="3027637" url="https://pl.wikipedia.org/wiki?curid=3027637" title="Cerkiew świętych Wacława i Ludmiły w Třebíču">
Cerkiew świętych Wacława i Ludmiły w Třebíču



</doc>
<doc id="3027639" url="https://pl.wikipedia.org/wiki?curid=3027639" title="Archidiecezja Arusha">
Archidiecezja Arusha

Archidiecezja Arusha – diecezja rzymskokatolicka w Tanzanii. Powstała w 1963 jako diecezja. Podniesiona do rangi archidiecezji w 1999.

</doc>
<doc id="3027640" url="https://pl.wikipedia.org/wiki?curid=3027640" title="MLB All-Star Game 1965">
MLB All-Star Game 1965

MLB All-Star Game 1965 – 36. Mecz Gwiazd ligi MLB, który rozegrano 13 lipca 1965 roku na stadionie Metropolitan Stadium w Bloomington. Mecz zakończył się zwycięstwem National League All-Stars 6–5. Spotkanie obejrzało 46 706 widzów. Najbardziej wartościowym zawodnikiem został wybrany miotacz Juan Marichal z San Francisco Giants, który zaliczył uderzenie i zdobył runa.

</doc>
<doc id="3027642" url="https://pl.wikipedia.org/wiki?curid=3027642" title="Upper Air (album)">
Upper Air (album)



</doc>
<doc id="3027645" url="https://pl.wikipedia.org/wiki?curid=3027645" title="Kleszcze Polski">
Kleszcze Polski

W Polsce stale występuje 19 gatunków kleszczy (Ixodida). Część gatunków jest zawlekana okresowo, między innymi przez migrujące ptaki:
Kleszcze (Ixodida).
Obrzeżki (Argasina).
Rodzina: obrzeżkowate – Argasidae
Kleszcze właściwe (Ixodina).
Rodzina: Amblyommidae
Rodzina: kleszczowate – Ixodidae

</doc>
<doc id="3027647" url="https://pl.wikipedia.org/wiki?curid=3027647" title="Izrael Najara">
Izrael Najara

Izrael ben Mojżesz Najara (hebr. ישראל נג'ארה) (ur. 1555 w Safedzie; zm. 1628 w Gazie) – rabin, kabalista, czynny na przełomie XVI i XVII wieku w Palestynie i Syrii. Znany jako poeta i kaznodzieja.
Życiorys.
Izrael Najara urodził się w 1555 roku w Safedzie, w Palestynie będącej wówczas częścią Imperium Osmańskiego. Jego rodzice byli Żydami pochodzącymi z miasta Nájera, od którego wywodziło się ich nazwisko rodowe, lecz na mocy edyktu z Alhambry zostali wygnani z Hiszpanii. Studiował Talmud razem ze swoim ojcem. Był pod dużym wpływem kabały luriańskiej. Jako młody mężczyzna wyjechał do Damaszku, gdzie objął funkcję rabina społeczności Żydów hiszpańskich. Następnie powrócił do Safedu, gdzie się ożenił. Jego żona i córka zachorowały i obie zmarły. Wyjechał wówczas ponownie do Damaszku, gdzie po raz drugi się ożenił (mieli troje dzieci). Potem przeniósł się do Gazy, gdzie został na stałe. Zmarł w 1628 roku i został pochowany na cmentarzu żydowskim w Gazie.
Publikacje.
Najbardziej znany był jako poeta. W jego poezji widoczne są wpływy społeczności żydowskich z Bałkanów, Indii i Bliskiego Wschodu. Starał się łączyć tematy duchowe z lokalną problematyką codziennego życia. Rabin Izrael wykorzystywał przy tym ludowe piosenki i melodie, zastępując ich tekst słowami hebrajskimi skierowanymi do Boga. Powstawały w ten sposób hymny, które prawdopodobnie były pierwszą hebrajską poezją śpiewaną. Pisał pijuty, pizmonim, selihot i pieśni dirge. Jednym z jego pierwszych opublikowanych dzieł, był wydany w 1587 roku w Safedzie poemat „"Mesacheket ha-Tebel"”. Po śmierci wydano: w 1718 roku w Amsterdamie „"Szochate ha-Jeladim"”, w 1794 roku hymn „"Ketubbat Izrael"” i w 1858 roku w Wiedniu zbiór hymnów „"Pizmonim"”. Nieopublikowane zostały wiersze „"Sze'eret Izrael"”, komentarz do Tory „"Ma'arkot Izrael"”, kazania „"Mikwa Izrael"” oraz komentarze „"Piz'e Oheb"”.

</doc>
<doc id="3027649" url="https://pl.wikipedia.org/wiki?curid=3027649" title="Enzo Kalinski">
Enzo Kalinski

Enzo Kalinski (ur. 10 marca 1987 w Santiago del Estero) - argentyński piłkarz polskiego pochodzenia. Obecnie zawodnik Banfield gra na pozycji pomocnika.

</doc>
<doc id="3027650" url="https://pl.wikipedia.org/wiki?curid=3027650" title="Aarón Padilla (1942–2020)">
Aarón Padilla (1942–2020)

Aarón Padilla Gutiérrez (ur. 10 lipca 1942 w mieście Meksyk, zm. 14 czerwca 2020) – meksykański piłkarz występujący na pozycji napastnika. Jego syn Aarón Padilla również był piłkarzem.
Kariera klubowa.
Padilla, obdarzony pseudonimem „Ganso” („Gęś”) ze względu na charakterystyczny sposób biegania, pochodzi ze stołecznego miasta Meksyk i jest wychowankiem tamtejszego klubu Pumas UNAM. Do seniorskiej drużyny, będącej w sezonie 1962/1963 absolutnym beniaminkiem pierwszej ligi, został włączony jako dwudziestolatek i w meksykańskiej Primera División zadebiutował 2 września 1962 w spotkaniu z Tolucą. Niebawem wywalczył sobie pewne miejsce w wyjściowej jedenastce zespołu, a w sezonie 1967/1968 zdobył z nim tytuł wicemistrza Meksyku. Ogółem barwy Pumas reprezentował przez dziesięć lat, zdobywając 39 bramek w lidze meksykańskiej, po czym odszedł do innej ekipy ze stolicy, Atlante FC, gdzie bez większych sukcesów występował przez kolejny rok. W połowie 1973 roku podpisał umowę z Tiburones Rojos de Veracruz, gdzie również spędził dwanaście miesięcy, nie odnosząc poważniejszych osiągnięć. W późniejszym czasie powrócił do swojego macierzystego Pumas, w którego barwach w sezonie 1974/1975 wywalczył jedyny w historii klubu puchar kraju – Copa México, a bezpośrednio po tym zakończył profesjonalną karierę piłkarską w wieku 33 lat.
W 1975 roku Padilla ukończył kurs trenerski, a w późniejszym czasie był członkiem zarządu klubów Atlante FC z miasta Meksyk oraz Toros Neza z Nezahualcóyotl. W latach 1992–2002 pracował w Meksykańskim Związku Piłki Nożnej jako prezes komisji dyscyplinarnej, natomiast w latach 2003–2006 pełnił funkcję prezydenta drużyny Pumas UNAM, w której występował również jako piłkarz. W latach 2006–2012 ponownie był zatrudniony w Meksykańskim Związku Piłki Nożnej, tym razem jako prezes komisji sędziowskiej.
Kariera reprezentacyjna.
W 1962 roku Padilla znalazł się w składzie młodzieżowej reprezentacji Meksyku na młodzieżowe mistrzostwa Ameryki Północnej w Panamie. Jego drużyna narodowa w pierwszej rundzie zanotowała wówczas trzy zwycięstwa i remis, dzięki czemu z pierwszego miejsca awansowała do rundy finałowej. Tam z kolei w trzech spotkaniach odniosła zwycięstwo i dwa remisy, dzięki czemu triumfowała w rozgrywkach.
W pierwszej reprezentacji Meksyku Padilla zadebiutował za kadencji selekcjonera Ignacio Trellesa, 28 lutego 1965 w wygranym 1:0 meczu z Salwadorem wchodzącym w skład eliminacji do mistrzostw świata 1966. W tym samym roku został powołany na mistrzostwa CONCACAF, podczas których rozegrał trzy spotkania, zaś jego kadra ostatecznie triumfowała w tych rozgrywkach. Premierowego gola w drużynie narodowej strzelił 3 maja 1965 w wygranej 3:2 konfrontacji z Jamajką w ramach udanych ostatecznie eliminacji do mistrzostw świata 1966; w tych samych rozgrywkach zdobył jeszcze jedną bramkę w rewanżu z tym samym rywalem (8:0). W 1966 roku znalazł się w składzie na mistrzostwa świata w Anglii, gdzie pełnił funkcję podstawowego zawodnika swojej reprezentacji, występując we wszystkich meczach od pierwszej do ostatniej minuty: z Francją (1:1), Anglią (0:2) i Urugwajem (0:0). Meksykanie zajęli wówczas trzecie miejsce w grupie i nie awansowali do fazy pucharowej mundialu.
W 1970 roku szkoleniowiec Raúl Cárdenas powołał Padillę na mistrzostwa świata w Meksyku. Tam, podobnie jak przed czterema laty, był on jednym z ważniejszych zawodników meksykańskiej reprezentacji i rozegrał trzy z czterech meczów: w fazie grupowej z Salwadorem (4:0) i Belgią (1:0), a także w ćwierćfinale z Włochami (1:4). Jego zespół, pełniący wówczas rolę gospodarzy, po raz pierwszy w historii na mistrzostwach świata zdołał wyjść z grupy, w której zajął drugie miejsce, lecz odpadł z mundialu zaraz potem, w ćwierćfinale. Ogółem w barwach narodowych rozegrał 53 spotkania, w których ośmiokrotnie wpisywał się na listę strzelców.

</doc>
<doc id="3027652" url="https://pl.wikipedia.org/wiki?curid=3027652" title="Świergotek długosterny">
Świergotek długosterny

Świergotek długosterny ("Anthus vaalensis longicaudatus") – nieuznawany obecnie podgatunek świergotka płowego, małego ptaka z rodziny pliszkowatych (Motacillidae). Opisany po raz pierwszy w roku 1996 jako nowy gatunek. Występuje w południowej części Afryki.
Taksonomia i okoliczności odkrycia.
W latach '90 XX w. w okolicach Kimberley pojawiały się w stadach 10–40 osobników świergotki nieznanego gatunku. W czerwcu 1994 dwa okazy zostały przekazane do Durban Museum, gdzie P.A. Clancey i A. Berruti zasugerowali, że może to być nowy gatunek. W sierpniu 1995 złapano kolejne dwa osobniki, dla większych możliwości badania. Próbki tkanek miękkich zostały przekazane do Burke Museum w Seattle celem poszerzenia przyszłych badań nad rodzajem "Anthus".
Syntyp zebrano 7 sierpnia 1995 roku, paratypy stanowią samiec i samica zebrane 14 lipca 1994 roku. Nazwa gatunkowa "longicaudatus" oznacza długoogonowego.
Badania przeprowadzone w 2014 roku kwestionują odrębność gatunkową tego taksonu. Badania wykazały, że dostępne materiały w muzeach są w rzeczywistości połączeniem dwóch innych taksonów: syntyp, paratypowy samiec i dwie dodatkowe skórki są nierozerwalnie związane z "A. vaalensis", natomiast paratypowa samica jest okazem "A. similis".
Autorzy „Kompletnej listy ptaków świata” traktowali go jako podgatunek świergotka płowego, obecnie uznają go za jego synonim.
Morfologia.
Do cech odróżniających gatunek od świergotka płowego ("A. vaalensis") oraz świergotka gładkiego ("A. leucophrys") miały należeć: 
Wierzch ciała ciemnobrązowy bez wzorów. U "A. vaalensis" jest on także bez wzorów, lecz piaskowobrązowy, zaś u "A. leucophrys" oliwkowobrązowy. Ogon długi i ciemny, na końcu prostokątnie ścięty. Skok dłuższy niż u dwóch w/w gatunków. Większe są również inne wymiary (patrz tabelka niżej). Spód ciała płowy.
Wymiary.
Liczba w nawiasie po nazwie naukowej oznacza liczbę zbadanych osobników. Wymiary zostały uśrednione; w przypadku podania dwóch, pierwszy tyczy się samców, drugi samic.
Behawior.
Występuje kiwanie ogonem, podobne jak u pliszek z rodzaju "Motacilla". W locie odzywa się krótkim głosem o częstotliwości 3,8–5,8 kHz, wydawanym w odstępach około 1,6 sekundy. Wszystkie zebrane (czerwiec i lipiec) osobniki były po pierzeniu, co sugeruje, że wyprowadziły już lęgi. Nie stwierdzono powiększonych jąder i jajników. Wszystkie cztery osobniki miały zmagazynowane pewne ilości tłuszczu, co w połączeniu z przebywaniem stadnym wskazuje na to, że są gatunkiem migrującym (przypuszczalnie z miejsc na północ od Kimberley).
Status.
Brak było danych na temat statusu zagrożenia, przez co IUCN uznał świergotka długosternego za gatunek niedostatecznie rozpoznany (DD, "Data Deficient"). Obecnie nie jest już przez IUCN uznawany. Wiadome jest, że występuje w RPA; obserwowano go także w Zambii i Botswanie. W Zimbabwe odnotowywano osobniki tego gatunku, jednak nie wyprowadzały lęgów. Populacja nie została oszacowana.

</doc>
<doc id="3027656" url="https://pl.wikipedia.org/wiki?curid=3027656" title="Franciszek Krzysztofiak">
Franciszek Krzysztofiak

Franciszek Krzysztofiak pseud. "Ginol" (ur. 6 października 1897 w Poznaniu, zm. 15 kwietnia 1976 tamże) – wojskowy, robotnik, działacz komunistyczny.
Skończył 5 klas szkoły podstawowej i został robotnikiem budowlanym, w 1915 wyemigrował zarobkowo do Westfalii, gdzie pracował w przemyśle metalowym, w 1916 wcielony do niemieckiej armii i skierowany na front zachodni, w 1918 zdezerterował. W 1919 wstąpił do Armii Polskiej we Francji, z którą wrócił do kraju i wziął udział w powstaniu wielkopolskim, a później w wojnie z Rosją sowiecką 1920. Wzięty do sowieckiej niewoli, w 1921 zwolniony, w 1922 wyemigrował do Francji, gdzie był robotnikiem metalowym. W 1926 wstąpił do Polskich Grup Językowych FPK. W 1927 wrócił do Poznania i wstąpił do KPP, działał również w PPS-Lewicy. 
21 X 1931 skazany na 8 miesięcy twierdzy za działalność komunistyczną. Od 1932 był technikiem okręgowym KPP Poznań-Pomorze, kierował pracą Komitetów Dzielnicowych (KD) KPP w Gnieźnie i Wrześni. 31 V 1934 aresztowany pod fałszywym nazwiskiem Józef Jóźwiński i skazany na 3 lata więzienia we Wronkach, po zwolnieniu nadal działał w Komitecie Okręgowym (KO) KPP. W 1937 ponownie aresztowany i osadzony na 15 miesięcy w obozie w Berezie Kartuskiej, gdzie był sekretarzem komórki partyjnej. Podczas okupacji wywieziony na roboty przymusowe do Niemiec, gdzie był robotnikiem w cegielni. Po powrocie do kraju w 1945 wstąpił do PPR, V-XI 1946 sekretarz Komitetu Miejskiego (KM) PPR w Pile. 1946–1950 starszy inspektor Komisji Specjalnej do Walki z Nadużyciami i Szkodnictwem Gospodarczym, od 1951 rewident w Zakładach Mięsnych w Poznaniu, od 1957 na rencie dla zasłużonych. Członek Komisji Komitetu Wojewódzkiego PZPR ds. Działaczy Ruchu Robotniczego. Brał udział w III Zjeździe PZPR w 1959. 
Był odznaczony m.in. Orderem Sztandaru Pracy II klasy.

</doc>
<doc id="3027658" url="https://pl.wikipedia.org/wiki?curid=3027658" title="Tommy Godfrey">
Tommy Godfrey

Tommy Godfrey (ur. 20 czerwca 1916 w Londynie - zm. 24 czerwca 1984 w Londynie) - brytyjski aktor charakterystyczny, wyspecjalizowany w graniu postaci posługujących się cockneyem.
Kariera.
W kinie zadebiutował w 1949 rolą konduktora autobusowego w filmie "Passport to Pimlico" w reżyserii Henry'ego Corneliusa. W 1960 po raz pierwszy wystąpił w telewizji, a ściślej w programie komediowym "Somerset Maugham Hour". Łącznie zagrał w 76 filmach i serialach. Do najbardziej znanych obrazów z jego udziałem należały "Work Is a Four-Letter Word" (1968), "Jeżeli..." (1968), "Ring of Bright Water" (1969), "From Beyond the Grave" (1974) czy "Muppety na tropie" (1981). Na małym ekranie grał m.in. w takich produkcjach jak "Mind Your Language", gdzie wcielał się w postać woźnego Sidneya, "Love Thy Neighbour", "Rewolwer i melonik", "Bless This House", "Till Death Us Do Part", "Z-Cars", "Softly, Softly", "The Goodies" czy "On the Buses". 
Zmarł w swoim rodzinnym Londynie w czerwcu 1984, przeżywszy 68 lat. 

</doc>
<doc id="3027660" url="https://pl.wikipedia.org/wiki?curid=3027660" title="Katarzyna Sójka-Zielińska">
Katarzyna Sójka-Zielińska

Maria Katarzyna Sójka-Zielińska (ur. 25 marca 1931 w Warszawie, zm. 4 kwietnia 2019 tamże) – polska historyk prawa, zajmująca się zagadnieniami historii powszechnej państwa i prawa, profesor nauk prawnych, nauczyciel akademicki Uniwersytetu Warszawskiego.
Życiorys.
Córka Telesfora i Marii. Ukończyła studia na Wydziale Prawa Uniwersytetu Warszawskiego i podjęła pracę naukowo-dydaktyczną na tej uczelni. W 1960 uzyskała stopień doktora nauk prawnych, habilitowała się sześć lat później. W 1974 otrzymała tytuł naukowy profesora nadzwyczajnego. W 1977 objęła kierownictwo Katedry Powszechnej Historii Państwa i Prawa na Wydziale Prawa i Administracji UW. Od 1972 do 1974 była prodziekanem ds. studenckich. Od 1981 do 1986 pełniła funkcję dyrektora Instytutu Historii Prawa. W 1983 uzyskała tytuł naukowy profesora zwyczajnego.
Od 1984 była członkiem zwyczajnym Towarzystwa Naukowego Warszawskiego. Była również członkinią Komitetu Nauk Prawnych PAN oraz komitetu redakcyjnego „Czasopisma Prawno-Historycznego”.
Była autorką licznych publikacji naukowych, w tym wielokrotnie wznawianego podręcznika akademickiego "Historia prawa" (pierwsze wydanie: PWN, Warszawa 1981). Opracowała nowe wydania "Powszechnej historii państwa i prawa" autorstwa Michała Sczanieckiego, a także monografię "Wielkie kodyfikacje cywilne XIX wieku" (Wyd. UW, Warszawa 1973). Wydała również takie publikacje jak "Drogi i bezdroża prawa. Szkice z dziejów kultury prawnej Europy" (Zakład Narodowy imienia Ossolińskich, Wrocław-Warszawa 2000, ) oraz "Kodeks Napoleona. Historia i współczesność" (Wydawnictwo Prawnicze LexisNexis, Warszawa 2008, ).
Została pochowana 11 kwietnia 2019 na cmentarzu Powązkowskim w Warszawie (kwatera 98-2-11).
Życie prywatne.
Była zamężna z Adamem Zielińskim, z którym miała syna Macieja Zielińskiego (1957–2016), doktora nauk prawnych i radcę prawnego.

</doc>
<doc id="3027667" url="https://pl.wikipedia.org/wiki?curid=3027667" title="Artur Brzóska">
Artur Brzóska

Artur Brzóska (ur. 19 października 1971) – polski urzędnik państwowy, w latach 2012–2015 prezes Kasy Rolniczego Ubezpieczenia Społecznego.
Życiorys.
W 1998 ukończył studia prawnicze na Wydziale Prawa i Administracji Uniwersytetu Warszawskiego. Został działaczem Polskiego Stronnictwa Ludowego. Od 1997 do 2002 pracował w Banku Pekao, następnie do 2010 w Zakładzie Ubezpieczeń Społecznych jako audytor wewnętrzny, zastępca dyrektora i dyrektor departamentu, a od 2008 jako członek zarządu ZUS. W 2010 został zastępcą prezesa Agencji Rynku Rolnego. 5 stycznia 2012 objął stanowisko prezesa KRUS. 8 grudnia 2015 odwołany z tego stanowiska.

</doc>
<doc id="3027669" url="https://pl.wikipedia.org/wiki?curid=3027669" title="Franciszek Fischoeder">
Franciszek Fischoeder

Franciszek Fischoeder (ur. 11 lutego 1865 w Lubawie, zm. 6 kwietnia 1930 w Warszawie) – polski lekarz weterynarii, filozof.
Życiorys.
Urodził się w rodzinie Franciszka i Zuzanny Fischoederów. Ukończył gimnazjum w Lubawie lub Chełmnie. Dyplom lekarza weterynarii uzyskał w Akademii Weterynaryjnej w Berlinie w roku 1887, doktorat filozofii w Królewcu w roku 1900. Początkowo pracowal w Hamburgu jako panstwowy (pruski) lekarz weterynarii. W okresie od lipca 1890 do 31 stycznia 1897 był dyrektorem i lekarzem Zakładowego Weterynaryjnego Inspektoratu Sanitarnego przy Zakładach Mięsnych w Bydgoszczy. Następnie pracował jako Powiatowy Lekarz Weterynarii w Jarocinie, Morągu i Królewcu. Przed I wojną światową zajmował poważne stanowisko w pruskiej administracji weterynaryjnej – radcy regencyjnego w Gąbinie. Od roku 1913 był kierownikiem Instytutu Bakteriologicznego w Królewcu. W 1921 był współzałożycielem spółki „Serohygiea” Towarzystwo Akcyjne w Poznaniu, które produkowało m.in. surowice i szczepionki dla zwierząt hodowlanych. Po odzyskaniu przez Polskę niepodległości początkowo był naczelnikiem wydziału weterynaryjnego b. Dzielnicy Pruskiej. Z chwilą unifikcji i zlikwidowania ministerstwa b. Dzielnicy Pruskiej przeszedł do Ministerstwa Rolnictwa w Warszawie, w którym latach 1924–1930 był dyrektorem departamentu weterynaryjnego. Zajmował się opracowaniem podstawowych ustaw regulujących zwalczanie zaraźliwych chorób zwierzęcych, m.in. był autorem i koordynatorem rozporządzenia Prezydenta Rzeczypospolitej z dnia 22 sierpnia 1927 r., które określało kompetencje i zakres postępowania organów administracyjnych dotyczące zwalczania chorób zakaźnych zwierząt, środki zapobiegające przenoszeniu chorób zakaźnych zwierząt z zagranicy czy też podejmowane w celu ochrony Polski przed rozprzestrzenianiem się chorób zakaźnych.
W 1895 w Berlinie wydał podręcznik "Leitfaden der praktischen Fleischbeschau" ("Podręcznik praktycznego badania mięsa"), który doczekał się 7 wydań. Prowadził także powszechne badania zwierząt rzeźnych i mięsa. Był autorem licznych prac o pasożytach zwierzęcych i wągliku, m.in. w 1928 "Przepisy o zwalczaniu zaraźliwych chorób zwierzęcych".
Zmarł w Warszawie. Pochowany na cmentarzu Starofarnym przy ul. Grunwaldzkiej w Bydgoszczy.

</doc>
<doc id="3027676" url="https://pl.wikipedia.org/wiki?curid=3027676" title="Mistrzostwa Świata w Strzelectwie 1903">
Mistrzostwa Świata w Strzelectwie 1903

Mistrzostwa Świata w Strzelectwie 1903 – siódme mistrzostwa świata w strzelectwie. Odbyły się one w argentyńskim mieście Buenos Aires. Rozgrywano konkurencje tylko dla mężczyzn. 
W programie zawodów znalazło się siedem konkurencji. Indywidualnie najwięcej medali zdobył Szwajcar Emil Kellenberger (pięć). W klasyfikacji medalowej zwyciężyła reprezentacja Szwajcarii. Do Argentyny nie pojechało jednak wielu czołowych strzelców świata, w tym m.in. Szwajcar Konrad Stäheli. Nie licząc zawodników argentyńskich, w zawodach startowało jedynie 10 reprezentantów Włoch i 6 reprezentantów Szwajcarii.
Były to pierwsze mistrzostwa globu rozegrane poza Europą.

</doc>
<doc id="3027677" url="https://pl.wikipedia.org/wiki?curid=3027677" title="Kasymguly Babaýew">
Kasymguly Babaýew

Kasymguly Babaýew (ros. Касымгулы Бабаев, "Kasymguły Babajew") – turkmeński polityk związany ze środowiskiem politycznym prezydenta Gurbanguly Berdimuhamedowa. 18 sierpnia 2013 objął urząd przewodniczącego Demokratycznej Partii Turkmenistanu po rezygnacji z tego stanowiska Berdimuhamedowa. 3 kwietnia 2018 został zastąpiony przez Atę Serdarowa.

</doc>
<doc id="3027684" url="https://pl.wikipedia.org/wiki?curid=3027684" title="Angelo Capranica">
Angelo Capranica

Angelo Capranica (ur. ok. 1415 w Rzymie, zm. 3 lipca 1478 tamże) – włoski kardynał.
Życiorys.
Był synem Niccoló Pantagati da Capranica i jego żony Iacobelli; jego bratem był kardynał Domenico Capranica. W młodości był gubernatorem Ceseny. 17 marca 1438 został wybrany arcybiskupem Manfredonii. 5 maja 1447 został przeniesiony do biskupstwa Ascoli Piceno. Po trzech latach, 25 sierpnia 1450 został biskupem Rieti (z osobistym tytułem arcybiskupa). We wrześniu 1458, Pius II powierzył mu zarządzanie Bolonią jako gubernator. Po śmierci brata, w 1460, rozbudował rodzinny pałac i uczynił z niego Collegium Capranica – najstarszą renesansową rzymską uczelnię.
5 marca 1460 został kreowany kardynałem prezbiterem i otrzymał kościół tytularny Santa Croce in Gerusalemme. W latach 60. nieustannie wyjeżdżał na misje legackie do Bolonii, w międzyczasie uczestnicząc w konklawe 1464. Pod koniec roku 1468 zrezygnował z biskupstwa Rieti. Uczestniczył w konklawe 1471 i krótko potem został mianowany legatem przed książętami włoskimi, mającymi zorganizować krucjatę przeciw Turkom. 11 grudnia 1472 został podniesiony do rangi kardynała biskupa i otrzymał diecezję suburbikarną Palestrina. 9 kwietnia 1473 został także biskupem (z osobistym tytułem arcybiskupa) Fermo. Wkrótce potem jednak zachorował, zrezygnował z diecezji i powrócił do Rzymu, gdzie odnowił zakon cystersów.

</doc>
<doc id="3027688" url="https://pl.wikipedia.org/wiki?curid=3027688" title="Tor Risdal Stavenes">
Tor Risdal Stavenes

Tor Risdal "Seidemann" Stavenes (ur. 8 lutego 1978) - norweski muzyk, basista. Tor Risdal Stavenes znany jest przede wszystkim z występów w zespole blackmetalowym 1349, którego jest członkiem od 1997 roku. Od 2004 roku współtworzy formację Pantheon I. Natomiast od 2008 roku występuje w zespole Den Saakaldte. Występował także w zespole Tyrann.
Jest endorserem instrumentów firmy Warwick.

</doc>
<doc id="3027689" url="https://pl.wikipedia.org/wiki?curid=3027689" title="Richard Hall">
Richard Hall



</doc>
<doc id="3027690" url="https://pl.wikipedia.org/wiki?curid=3027690" title="Eniro Polska">
Eniro Polska



</doc>
<doc id="3027694" url="https://pl.wikipedia.org/wiki?curid=3027694" title="Wojciech Zawadzki (fotograf)">
Wojciech Zawadzki (fotograf)

Wojciech Zawadzki (ur. 1950 we Wrocławiu, zm. 22 czerwca 2017 w Jeleniej Górze) – polski fotograf. Członek Związku Polskich Artystów Fotografików.
W latach 1980-1981 działał w grupie Zespół Roboczy 4+. W latach 1991–1993 wykładowca Wyższego Studium Fotografii w Warszawie. Jeden z współtwórców programu "fotografii elementarnej". Czołowy przedstawiciel szkoły jeleniogórskiej. Prowadził Galerię Fotografii Korytarz w Regionalnym Centrum Kultury w Jeleniej Górze.

</doc>
<doc id="3027695" url="https://pl.wikipedia.org/wiki?curid=3027695" title="Skalicka góra">
Skalicka góra



</doc>
<doc id="3027696" url="https://pl.wikipedia.org/wiki?curid=3027696" title="Cmentarz wojenny w Płocicznie">
Cmentarz wojenny w Płocicznie

Cmentarz wojenny w Płocicznie – cmentarz żołnierzy niemieckich i rosyjskich poległych w czasie I wojny światowej. Spoczywa na nim prawdopodobnie 190 żołnierzy niemieckich i 263 rosyjskich.
Cmentarz znajduje się na skraju lasu przy drodze do Suwałk. Jest ogrodzony drewnianym płotem z bramką od strony drogi. Na cmentarzu znajdują się dwa drewniane krzyże: prawosławny i łaciński. Pomiędzy nimi ustawiona jest granitowa tablica z wyrytym napisem upamiętniającym w języku polskim. Tożsamość pochowanych jest nieznana.
Cmentarz figuruje w rejestrze zabytków województwa podlaskiego pod numerem 867 z 15 listopada 1991 roku.

</doc>
<doc id="3027705" url="https://pl.wikipedia.org/wiki?curid=3027705" title="Kasymguły Babajew">
Kasymguły Babajew



</doc>
<doc id="3027706" url="https://pl.wikipedia.org/wiki?curid=3027706" title="Stanisław Rudnicki (prawnik)">
Stanisław Rudnicki (prawnik)

Stanisław Rudnicki (ur. 20 listopada 1926 w Piastowie, zm. 15 lutego 2012 w Warszawie) – polski prawnik, sędzia i adwokat, pierwszy po przemianach demokratycznych prezes Sądu Najwyższego kierujący Izbą Cywilną (1990–1996).
Życiorys.
W 1951 ukończył studia prawnicze na Uniwersytecie Jagiellońskim. Od 1950 był aplikantem sądowym w ramach Sądu Okręgowego w Cieszynie. Rok później został sędzią Sądu Powiatowego dla miasta Katowice, a 31 grudnia 1953 powołano go na urząd sędziego Sądu Wojewódzkiego w Katowicach. W 1963 uzyskał delegację do Sądu Najwyższego, w następnym roku rozpoczął orzekanie w Sądzie Wojewódzkim dla m.st. Warszawy. W latach 1965–1970 pracował w departamencie ustawodawczym Ministerstwa Sprawiedliwości, powrócił następnie do orzekania w poprzednim sądzie, a w 1971 przeszedł na kolejną delegację do Biura Orzecznictwa Sądu Najwyższego.
W maju 1972 uchwałą Rady Państwa został powołany na stanowisko sędziego Sądu Najwyższego. W 1980 zaangażował się w działalność „Solidarności”, przewodnicząc komisji zakładowej związku. Po wprowadzeniu stanu wojennego nie zgodził się na podpisanie deklaracji „o przestrzeganiu praw obowiązujących w PRL”, co skutkowało odwołaniem go w styczniu 1982 z urzędu sędziego.
Do 1990 Stanisław Rudnicki praktykował w Grójcu jako adwokat w ramach Izby Adwokackiej w Radomiu. Po przemianach ustrojowych został ponownie powołany na sędziego Sądu Najwyższego, obejmując w czerwcu 1990 stanowisko prezesa Sądu Najwyższego kierującego Izbą Cywilną, które zajmował do listopada 1996, kiedy to przeszedł w stan spoczynku. Od maja do września 1995, w związku z zaangażowaniem się Adama Strzembosza w kampanię prezydencką, pełnił czasowo obowiązki urlopowanego pierwszego prezesa Sądu Najwyższego.
Po przejściu w stan spoczynku przez dziesięć lat zasiadał w Komisji Kodyfikacyjnej Prawa Cywilnego. Stanisław Rudnicki specjalizował się w prawie cywilnym, w szczególności w prawie rzeczowym, był współautorem ustawy o księgach wieczystych i hipotece. Był autorem i współautorem licznych publikacji naukowych, m.in. wielokrotnie wznawianych komentarzy – do części ogólnej kodeksu cywilnego (wraz z sędzią Stanisławem Dmowskim), do prawa rzeczowego oraz do ustawy o księgach wieczystych i hipotece.

</doc>
<doc id="3027709" url="https://pl.wikipedia.org/wiki?curid=3027709" title="Suszica (rzeka)">
Suszica (rzeka)

Suszica (bułg. "Сушица") – rzeka w południowej Bułgarii. 
Swój bieg zaczyna pod Dobrostanskim ridem w Rodopach Zachodnich, na wysokości 1425 m n.p.m., na zachód od szczytu górskiego Sini wrych (1 536 m). Jest prawym ujściem Jugowskiej reki, na wysokości 556 m n.p.m., 1,7 km na południowy wschód od Jugowa. Rzeka ma 24 km długości oraz powierzchnię dorzecza wielkości 62 km², co stanowi 18,7% powierzchni dorzecza Jugowskiej reki. 
Rzeka przepływa przez 2 miejscowości: Sini wrych i Mostowo.

</doc>
<doc id="3027710" url="https://pl.wikipedia.org/wiki?curid=3027710" title="Suszicza (rzeka)">
Suszicza (rzeka)



</doc>
<doc id="3027711" url="https://pl.wikipedia.org/wiki?curid=3027711" title="Norweski dzień konstytucji">
Norweski dzień konstytucji

Norweski dzień konstytucji – święto państwowe Norwegii obchodzone corocznie 17 maja. Norwegowie nazywają je w skrócie syttende mai lub søttende mai (czyli „17 maja”), "Nasjonaldagen" (Święto Państwowe) lub "Grunnlovsdagen" (Dzień Konstytucji). Jest dniem wolnym od pracy.
Obchody 17 maja w Norwegii są jednymi z najbardziej popularnych w Europie. Sondaż przeprowadzony około 2000 roku wskazał, że od 70 do 80% mieszkańców Norwegii bierze udział w świętowaniu. Norweskie święto państwowe ma dużo bardziej ludowy i radosny charakter niż odpowiadające mu dni w sąsiednich krajach, w Szwecji i Danii. 
Podłoże historyczne.
Konstytucja Norwegii została podpisana w Eidsvoll 17 maja 1814. Proklamowała ona niepodległość Norwegii jako monarchii konstytucyjnej. Była próbą zachowania suwerenności państwowej, w obliczu groźby przyłączenia Norwegii do Szwecji, po druzgocącej porażce Królestwa Danii i Norwegii w wojnach napoleońskich.
Obchody tego święta narodziły się spontanicznie wśród społeczności studenckich i patriotycznych, jednak z przyczyn politycznych nie miały większego oddźwięku. Norwegia na mocy traktatu z Moss z sierpnia 1814 r. weszła w unię personalną ze Szwecją i ówczesny król Karl Johan był niechętny separatystycznym uroczystościom. W 1828 roku król zabronił obchodów święta, gdyż uważał, że godzi ono w unię i grozi buntem. Już następnego roku 17 maja doszło w Christianii (dzisiejsze Oslo) do potyczki między siłami Unii a demonstrantami. Zbrojna interwencja wywołała wśród Norwegów powszechne oburzenie i zmusiła króla do zniesienia zakazu. Mimo to dopiero w 1833 roku odbyły się pierwsze oficjalne uroczystości. Odbyły się one obok pomnika byłego premiera Christiana Krohga, który stał się symbolem walki z nadmiernymi kompetencjami monarchii. 
W roku 1864, gdy święto było bardziej ugruntowane, odbył się pierwszy dziecięcy pochód, składająca się początkowo tylko z 5 chłopców. Była to inicjatywa Bjørnstjerne Bjørnsona, która wskrzesiła tradycję zapoczątkowaną przez Henrika Wergelanda w 1820 r. w Eidsvoll. Od 1899 w paradzie mogły brać udział także dziewczęta.
Przypadek o historycznym znaczeniu zrządził, że druga wojna światowa skończyła się w Norwegii 9 dni przed Dniem Konstytucji, 8 maja 1945 roku, kiedy okupujące wojska niemieckie złożyły broń. Z tego powodu Dzień Wyzwolenia nie został świętem narodowym i nie jest powszechnie świętowany. W zamian Dzień Konstytucji nabrał nowego, głębszego znaczenia.

</doc>
<doc id="3027713" url="https://pl.wikipedia.org/wiki?curid=3027713" title="Stanisław Dmowski (prawnik)">
Stanisław Dmowski (prawnik)

Stanisław Dmowski (ur. 5 listopada 1926 w Dmochach, zm. 3 lutego 2007 w Warszawie) – polski prawnik, sędzia, orzekający m.in. w Izbie Cywilnej Sądu Najwyższego (1972–1996), autor publikacji prawniczych.
Życiorys.
W 1952 ukończył studia prawnicze na Katolickim Uniwersytecie Lubelskim. Od 1951 był aplikantem sądowym w ramach Sądu Wojewódzkiego w Lublinie. W 1952 został asesorem, a w 1953 sędzią Sądu Powiatowego w Lublinie. W tym samym roku został przewodniczącym Wydziału Zamiejscowego w Janowie Lubelskim Sądu Powiatowego w Kraśniku i wiceprezesem tego Sądu. W 1955 objął stanowisko sędziego Sądu Wojewódzkiego w Zielonej Górze. W 1968 przeszedł na delegację do Departamentu Nadzoru Sądowego Ministerstwa Sprawiedliwości.
W maju 1972 uchwałą Rady Państwa został powołany na stanowisko sędziego Sądu Najwyższego, pełnił od 1984 funkcję przewodniczącego wydziału problemowego. Był również rzecznikiem Sądu Dyscyplinarnego Wyższego i Najwyższego Sądu Dyscyplinarnego. Od maja do września 1995 tymczasowo kierował Izbą Cywilną, gdy prezes SN Stanisław Rudnicki pełnił obowiązki pierwszego prezesa Sądu Najwyższego. W listopadzie 1996 przeszedł w stan spoczynku, pozostając jednocześnie pracownikiem Biura Orzecznictwa i następnie Biura Studiów i Analiz SN.
Specjalizował się w prawie cywilnym. Był autorem i współautorem licznych publikacji naukowych, m.in. wielokrotnie wznawianego komentarza do części ogólnej kodeksu cywilnego (wraz z sędzią Stanisławem Rudnickim).

</doc>
<doc id="3027714" url="https://pl.wikipedia.org/wiki?curid=3027714" title="Formuła 3 Euro Series 2003">
Formuła 3 Euro Series 2003

Formuła 3 Euro Series 2003 – pierwszy sezon Formuły 3 Euro Series. Rozpoczął się 26 kwietnia 2005 roku w Hockenheim, a zakończył 26 października tego samego roku na torze Circuit de Nevers Magny-Cours. Tytuł w klasyfikacji kierowców zdobył Australijczyk Ryan Briscoe, a wśród zespołów - francuska ekipa ASM Formule 3.
Lista startowa.
Źródło: "formel3guide.com"
Kalendarz.
Źródło: "Wyprzedź Mnie!"
Klasyfikacja kierowców.
Punktacja:
Kwalifikacje: 1 punkt
Wyścig: 10-8-6-5-4-3-2-1 (osiem pierwszych pozycji)
Źródło: "formel3guide.com"
Rookie Cup.
W Rookie Cup byli klasyfikowani tylko ci kierowcy, którzy nigdy wcześniej nie startowali ani w międzynarodowych, ani w krajowych mistrzostwach Formuły 3.
Klasyfikacja zespołów.
Źródło: "Wyprzedź Mnie!"
Klasyfikacja narodów.
Źródło: "formel3guide.com"

</doc>
<doc id="3027716" url="https://pl.wikipedia.org/wiki?curid=3027716" title="Indywidualne Mistrzostwa Świata w Long Tracku 2013">
Indywidualne Mistrzostwa Świata w Long Tracku 2013

Grand Prix IMŚ na długim torze 2013 – cykl zawodów żużlowych, mających na celu wyłonienie medalistów indywidualnych mistrzostw świata na długim torze w sezonie 2013. Złoty medal zdobył Fin Joonas Kylmäkorpi.
Wyniki końcowe.
"6 turniejów finałowych"

</doc>
<doc id="3027719" url="https://pl.wikipedia.org/wiki?curid=3027719" title="Łycznik łagodny">
Łycznik łagodny



</doc>
<doc id="3027720" url="https://pl.wikipedia.org/wiki?curid=3027720" title="Tomasz Chmielewski (pięcioboista nowoczesny)">
Tomasz Chmielewski (pięcioboista nowoczesny)

Tomasz Chmielewski (ur. 23 października 1983 w Elblągu) – polski pięcioboista nowoczesny. Medalista mistrzostw Europy i Polski.
Był zawodnikiem Orła Elbląg i ZKS Drzonków. Jego największymi sukcesami w karierze były dwa medale mistrzostw Europy w sztafecie: srebrny w 2010 (z Bartoszem Majewskim i Szymonem Staśkiewiczem) i brązowy w 2005 (z Marcinem Horbaczem i Andrzejem Stefankiem).
Reprezentował Polskę na mistrzostwach świata w 2005 (indywidualnie odpadł w eliminacjach, w sztafecie - 6 m., drużynowo - 9 m.), 2006 (indywidualnie odpadł w eliminacjach, w drużynie 7 m.), 2010 (19 m. indywidualnie, 16 m. w sztafecie)
Na mistrzostwach Polski zdobył srebrny medal w 2005 oraz brązowe medale w 2006, 2007 i 2009.

</doc>
<doc id="3027723" url="https://pl.wikipedia.org/wiki?curid=3027723" title="Łycznik">
Łycznik



</doc>
<doc id="3027724" url="https://pl.wikipedia.org/wiki?curid=3027724" title="Miasta Martyniki">
Miasta Martyniki

Według danych oficjalnych pochodzących z 2010 roku Martynika (francuskie terytorium zamorskie) posiadała ponad 30 miast o ludności przekraczającej 600 mieszkańców. Stolica kraju Fort-de-France jako jedyne miasto liczyło ponad 50 tys. mieszkańców; 1 miasto z ludnością 25–50 tys. oraz reszta miejscowości poniżej 25 tys. mieszkańców.
Największe miasta na Martynice.
Największe miasta na Martynice według liczebności mieszkańców (stan na 01.01.2010):
Największe aglomeracje na Martynice.
Największe aglomeracje na Martynice według liczebności mieszkańców (stan na 01.01.2010):
Alfabetyczna lista miast na Martynice.
Spis miast Martyniki powyżej 600 mieszkańców według danych szacunkowych z 2010 roku:

</doc>
<doc id="3027726" url="https://pl.wikipedia.org/wiki?curid=3027726" title="Łycznik trzonkowy">
Łycznik trzonkowy



</doc>
<doc id="3027727" url="https://pl.wikipedia.org/wiki?curid=3027727" title="César Campaniço">
César Campaniço

César Campaniço (ur. 31 marca 1980 w Lizbonie) – portugalski kierowca wyścigowy.
Kariera.
Campaniço rozpoczął karierę w wyścigach samochodowych w roku 1999, od startów w Formule BMW ADAC, gdzie dwukrotnie stawał na podium. Z dorobkiem 66 punktów uplasował się na dziesiątej pozycji w klasyfikacji generalnej. W późniejszych latach startował także w Azjatyckiej Formule 2000 Makau, Formule 3 Korea Super Prix, Hiszpańskiej Formule 3, Europejskim Pucharze Formuły Renault 2000, Włoskiej Formule Renault, Masters of Formula 3, Grand Prix Makau, Włoskiej Formule 3, Europejskim Pucharze Formuły 3, Francuskiej Formule 3, Niemieckiej Formule 3, Formule 3 Euro Series, Europejskim Pucharze Formuły Renault V6, Mégane Trophy Eurocup, Radical Challenge Portugal, A1 Grand Prix, European Touring Car Cup, Portugese Touring Car Championship, ADAC Procar, Le Mans Series, Grand American Rolex Series, FIA GT3 European Championship, ADAC GT Masters, Spanish GT Championship, World Touring Car Championship, International GT Open, Portuguese GT Championship, Copa de España de Super GT oraz w FIA GT Series.
W Formule 3 Euro Series wystartował w 2003 roku ze szwajcarską ekipą Swiss Racing Team oraz z francuską ekipą Signature Plus. W ciągu szesnastu wyścigów uzbierał łącznie 13 punktów. Dało mu to 16 miejsce w klasyfikacji końcowej.

</doc>
<doc id="3027730" url="https://pl.wikipedia.org/wiki?curid=3027730" title="Morelos 1">
Morelos 1

Morelos 1 – pierwszy meksykański geostacjonarny satelita telekomunikacyjny; wyprodukowany przez firmę Hughes Aircraft i wyniesiony wahadłowcem Discovery (STS-51-G) jako pierwszy z serii Morelos. Pracował na pozycji 113,5°W.
Pozostaje na orbicie okołoziemskiej.
Budowa i działanie.
Satelita został zbudowany przez amerykańską firmę Hughes Aircraft w oparciu o platformę HS-376. 
W pozycji startowej, ze złożonymi teleskopowo panelami ogniw słonecznych i ze złożonymi antenami, statek miał 2,84 metra wysokości. Z rozłożonymi elementami, 6,6 metra. Średnica statku wynosiła 2,16 metra. Masa startowa 644 kilogramów. Planowany czas działania wynosił 9 lat.
Statek wyposażony był w cztery silniczki korekcyjne do utrzymywania pozycji na orbicie. Miały one do dyspozycji 132,7 kilogramów paliwa w postaci hydrazyny. 
Panele ogniw słonecznych (K-7) generowały około 950 watów energii elektrycznej, zasilając dwa akumulatory niklowo-kadmowe.

</doc>
<doc id="3027731" url="https://pl.wikipedia.org/wiki?curid=3027731" title="Pablo Puente Buces">
Pablo Puente Buces

Pablo Puente Buces (ur. 16 czerwca 1931 w Colindres, zm. 4 grudnia 2022) – hiszpański duchowny katolicki, arcybiskup, nuncjusz apostolski.
Życiorys.
2 kwietnia 1956 otrzymał święcenia kapłańskie i został inkardynowany do diecezji Santander. W 1960 rozpoczął przygotowanie do służby dyplomatycznej na Papieskiej Akademii Kościelnej. 
18 marca 1980 został mianowany przez Jana Pawła II nuncjuszem apostolskim w Indonezji oraz biskupem tytularnym "Macri". Sakry biskupiej udzielił mu 25 maja 1980 kardynał Agnelo Rossi. 
15 marca 1986 został przeniesiony do nuncjatury w Senegalu, będąc jednocześnie akredytowanym w innych krajach Afryki Zachodniej.
31 lipca 1989 został nuncjuszem w Libanie (od 1993 z jednoczesną akredytacją w Kuwejcie).
31 lipca 1997 został nuncjuszem apostolskim w Wielkiej Brytanii, pełnił tę funkcję do przejścia na emeryturę w październiku 2004.

</doc>
<doc id="3027734" url="https://pl.wikipedia.org/wiki?curid=3027734" title="Jan Holub (ur. 1991)">
Jan Holub (ur. 1991)

Jan Holub (ur. 7 sierpnia 1991) – czeski żużlowiec, syn Jana Holuba i wnuk Jana Holuba – również żużlowców.
Dwukrotny medalista indywidualnych mistrzostw Czech juniorów do 19 lat: złoty (2010) oraz srebrny (2009). Trzykrotny medalista młodzieżowych indywidualnych mistrzostw Czech: złoty (2010) oraz dwukrotnie brązowy (2011, 2012). Dwukrotny medalista młodzieżowych drużynowych mistrzostw Czech: złoty (2009) oraz srebrny (2008).
Finalista indywidualnych mistrzostw Europy juniorów (Goričan 2010 – XII miejsce). Dwukrotny finalista indywidualnych mistrzostw świata juniorów, jako zawodnik z "dziką kartą" (2010 – XIX miejsce, 2012 – XXX miejsce). Dwukrotny finalista drużynowych mistrzostw Europy juniorów (Holsted 2009 – IV miejsce, Divišov 2010 – brązowy medal). Dwukrotny finalista drużynowych mistrzostw świata juniorów (Gorzów Wielkopolski 2009 – IV miejsce, Bałakowo 2011 – IV miejsce). 
W lidze polskiej reprezentant klubów: AK Markéta Praha (2007) i Kolejarz Opole (2009–2011).

</doc>
<doc id="3027736" url="https://pl.wikipedia.org/wiki?curid=3027736" title="Maro Engel">
Maro Engel

Maro Engel (ur. 27 sierpnia 1985 w Monachium) – niemiecki kierowca wyścigowy.
Kariera.
Engel rozpoczął karierę w wyścigach samochodowych w roku 2001, od startów w Formule BMW Junior, gdzie trzykrotnie zwyciężał i dziewięciokrotnie stawał na podium. Z dorobkiem 203 punktów uplasował się na najniższym stopniu podium klasyfikacji generalnej. W późniejszych latach startował także w Formule BMW ADAC, Formule 3 Euro Series, Niemieckiej Formule 3, Włoskiej Formule 3000, Masters of Formula 3, Grand Prix Makau, Brytyjskiej Formule 3 (wicemistrz w 2007 roku), Deutsche Tourenwagen Masters, International GT Open, Australian GT Championship oraz w V8 Supercars.
W Formule 3 Euro Series wystartował w 2003 roku ze szwajcarską ekipą Opel Team KMS. Jednak w żadnym z ośmiu wyścigów, w których wystartował, nie zdołał zdobyć punktów.

</doc>
<doc id="3027737" url="https://pl.wikipedia.org/wiki?curid=3027737" title="Maciej Kacer">
Maciej Kacer

Maciej Kacer (ur. 16 czerwca 1983 w Tarnowie) – polski pięcioboista nowoczesny. Medalista mistrzostw Europy.
Był zawodnikiem Unii Tarnów i Legii Warszawa. Jego największym sukcesem w karierze był brązowy medal mistrzostw Europy w sztafecie w 2004 (z Marcinem Horbaczem i Andrzejem Stefankiem).
Reprezentował Polskę na mistrzostwach świata w 2006 (indywidualnie odpadł w eliminacjach) i 2008 (indywidualnie odpadł w eliminacjach, w sztafecie 9 m.). Nigdy nie zdobył medalu mistrzostw Polski seniorów.

</doc>
<doc id="3027738" url="https://pl.wikipedia.org/wiki?curid=3027738" title="Zdeněk Holub">
Zdeněk Holub



</doc>
<doc id="3027739" url="https://pl.wikipedia.org/wiki?curid=3027739" title="Zdenek Holub">
Zdenek Holub



</doc>
<doc id="3027740" url="https://pl.wikipedia.org/wiki?curid=3027740" title="Miejscowości Montserrat">
Miejscowości Montserrat

Według danych oficjalnych pochodzących z 2011 roku Montserrat (brytyjskie terytorium zamorskie) posiadał ponad 10 miejscowości o ludności przekraczającej 50 mieszkańców. Erupcja wulkanu Soufrière Hills w 1997 roku zniszczyła południową część wyspy, w tym byłą stolicę Plymouth. Tymczasowe budynki rządowe zostały zbudowane w Brades, który został faktyczną stolicą kraju. Największe miasta Lookout i Davy Hill liczyły ponad 500 mieszkańców, a reszta miejscowości poniżej 500 mieszkańców.
Największe miejscowości na Montserrat.
Największe miejscowości na Montserrat według liczebności mieszkańców (stan na 12 maja 2011):
Alfabetyczna lista miejscowości na Montserrat.
Spis miejscowości Montserratu według danych szacunkowych z 2011 roku:

</doc>
<doc id="3027742" url="https://pl.wikipedia.org/wiki?curid=3027742" title="Hendrik Vieth">
Hendrik Vieth

Hendrik Vieth (ur. 28 grudnia 1981 w Leer, zm. 4 lipca 2012 w Burlage) – niemiecki kierowca wyścigowy.
Kariera.
Vieth rozpoczął karierę w wyścigach samochodowych w roku 1999, od startów w Formule BMW ADAC, gdzie czterokrotnie stawał na podium. Z dorobkiem 111 punktów uplasował się na szóstej pozycji w klasyfikacji generalnej. W późniejszych latach startował także w Europejskim Pucharze Formuły Renault 2000, Niemieckiej Formule Renault, Habo DaCosta Formule Renault, Formule 3 Euro Series, Niemieckim Pucharze Porsche Carrera, Mini Challenge Germany, ADAC Zurich 24h-Rennen oraz w 24h Nürburgring.
W Formule 3 Euro Series wystartował w 2003 roku ze szwajcarską ekipą Opel Team KMS. Jednak w żadnym z dwóch wyścigów, w których wystartował, nie zdołał zdobyć punktów.
Zginął w wypadku samochodowym.

</doc>
<doc id="3027744" url="https://pl.wikipedia.org/wiki?curid=3027744" title="Zdeněk Holub (ur. 1996)">
Zdeněk Holub (ur. 1996)

Zdeněk Holub (ur. 19 lutego 1996) – czeski żużlowiec, syn Zdenka Holuba – również żużlowca.
Srebrny medalista młodzieżowych indywidualnych mistrzostw Czech (2013).
Brązowy medalista drużynowych mistrzostw Europy juniorów (Opole 2013). Finalista indywidualnych mistrzostw świata juniorów, jako zawodnik z „dziką kartą” (2012 – XXVIII miejsce). Finalista indywidualnych mistrzostw Europy juniorów (Güstrow 2013 – XVII miejsce). Finalista mistrzostw Europy par (Herxheim 2013 – VI miejsce). Brązowy medalista drużynowych mistrzostw świata juniorów (Pardubice 2013).

</doc>
<doc id="3027745" url="https://pl.wikipedia.org/wiki?curid=3027745" title="Harold Primat">
Harold Primat

Harold Primat (ur. 12 czerwca 1975 w Neuilly-sur-Seine) – szwajcarski kierowca wyścigowy.
Kariera.
Primat rozpoczął karierę w wyścigach samochodowych w roku 1999, od startów w Narodowych Mistrzostwach Amerykańskiej Formuły 2000. Z dorobkiem 100 punktów uplasował się tam na dwunastej pozycji w klasyfikacji generalnej. W późniejszych latach startował także w Azjatyckiej Formule 2000 Makau, Brytyjskiej Formule 3, Formule 3 Euro Series, World Series Light, Le Mans Endurance Series, 24h Le Mans, American Le Mans Series, Le Mans Series, Grand American Rolex Series, Asian Le Mans Series, Intercontinental Le Mans Cup, FIA World Endurance Championship, Blancpain Endurance Series oraz w Liqui Moly Bathurst 12 Hour.
W Formule 3 Euro Series wystartował w 2003 roku z francuską ekipą Saulnier Racing. Jednak w żadnym z 16 wyścigów, w których wystartował, nie zdołał zdobyć punktów.

</doc>
<doc id="3027746" url="https://pl.wikipedia.org/wiki?curid=3027746" title="Płotnikowa (rzeka)">
Płotnikowa (rzeka)

Płotnikowa (ros. Плотникова) – rzeka w Rosji, w południowo-zachodniej części półwyspu Kamczatka, lewy dopływ rzeki Bolszaja, do której wpada ok. 58 km od jej ujścia. 
Wypływa z jeziora Naczikinskoje (w rejonie jelizowskim) i płynie początkowo szeroką doliną w kierunku północno-zachodnim, mijając po prawej grzbiet Ganalskij, a po lewej zachodni masyw wulkaniczny. Po 43 kilometrach wpływa do południowej części centralnego obniżenia Kamczatki, i tam skręca niemal pod kątem prostym w lewo, na południe. Poniżej, około 55 km od źródła, przepływa przełomem między grzbietami Sriedinnyj i Chałzan a następnie poniżej ujścia rzeki Bannaja (86 km od źródła), płynie w kierunku zachodnim po równinach rejonu ust´-bolszerieckiego.
Płotnikowa przepływa przez osady i wsie Nacziki, Sokocz i Dalnij, oraz w sąsiedztwie (ok. 1,5-2 km) wsi Apacza; główne dopływy: Bannaja i Karymczina (oba lewe). Ma 134 km długości, a powierzchnia jej dorzecza wynosi 4450 km².
Rzeka odgrywa ważną rolę w reprodukcji łososia pacyficznego: na tarło wpływają do niej czawycza ("Oncorhynchus tshawytscha"), nerka ("Oncorhynchus nerka"), keta ("Oncorhynchus keta"), gorbusza ("Oncorhynchus gorbuscha"), kiżucz (Oncorhynchus kisutch), golec ("Salvelinus"), kundża ("Salvelinus leucomaenis"). Występuje tu też pstrąg tęczowy ("Parasalmo mykiss"), lipień ("Thymallus arcticus pallasi"), łosoś kamczacki ("Salmon mykiss"). Podczas tarła łososia, które odbywa się głównie w środkowym i górnym biegu rzeki, spotykane są tu polujące na ryby niedźwiedzie brunatne ("Ursus arctos").

</doc>
<doc id="3027747" url="https://pl.wikipedia.org/wiki?curid=3027747" title="Mały słownik zoologiczny">
Mały słownik zoologiczny

Mały słownik zoologiczny – tematyczna seria (cykl wydawniczy) małych, kieszonkowych słowników, wydawana w latach 1973–1991 przez Wydawnictwo „Wiedza Powszechna” w Warszawie. Format wydania wzorowany był na „Małym słowniku biologicznym”, wydanym w 1965.
Na cykl „Małych słowników zoologicznych” składają się tytuły:
Każdy z tomów obejmuje opisy krajowych i egzotycznych zwierząt z omawianej grupy, ich systematykę, anatomię, fizjologię, ekologię, rozmieszczenie geograficzne i znaczenie gospodarcze. Do słowników dołączany był komplet slajdów, a do niektórych również pocztówka dźwiękowa z nagraniami głosów zwierząt. Hasła ułożono alfabetycznie. Słowniki zawierają liczne ilustracje. Wyposażono je również w alfabetyczny skorowidz nazw naukowych.

</doc>
<doc id="3027749" url="https://pl.wikipedia.org/wiki?curid=3027749" title="Konrad Dyba">
Konrad Dyba

Konrad Dyba (ur. 3 kwietnia 1907 w Koprzywnicy na Morawach, zm. 29 listopada 1991 we Wrocławiu) – polski architekt, prof. dr hab. inż. Twórca teorii geometrii harmonicznej.
Życiorys.
Po ukończeniu cieszyńskiego Państwowego Gimnazjum Klasycznego w 1925 rozpoczął studia na Politechnice Lwowskiej. Początkowo studiował na Wydziale Ogólnym, który ukończył w 1932. Był asystentem prof. Kazimierza Bartla i prof. Antoniego Karola Plamitzera, a następnie pracował jako technik budowlany w Zarządzie Miasta Lwowa oraz w pracowni architektonicznej Rektora Politechniki Lwowskiej prof. Witolda Minkiewicza. Naukę kontynuował na Wydziale Architektonicznym, który po zajęciu Lwowa przez Związek Radziecki stał się Fakultetem Architektoniczno-Budowlanym Lwowskiego Instytutu Politechnicznego, studia te ukończył w 1941. 
W lipcu 1944 opuścił Lwów i osiadł w Bobowej, a następnie zaproszony przez prof. A.K. Plamitzera przeniósł się do Krakowa. W czerwcu 1945 został adiunktem w Katedrze Geometrii Wykreślnej w tworzonej Politechnice Śląskiej, ale już w listopadzie 1945 zamieszkał we Wrocławiu, gdzie jako zastępca profesora został kierownikiem Katedry Geometrii Wykreślnej na Wydziale Matematyczno-Fizyczno-Chemicznym, który był wspólny dla Uniwersytetu Wrocławskiego i Politechniki Wrocławskiej. Po reorganizacji oraz uzyskaniu stopnia doktora nauk technicznych w 1959 i stopnia docenta habilitowanego w 1965 objął kierownictwo tej Katedry na Politechnice, a po wprowadzeniu struktury instytutowej kierował Zakładem Geometrii Wykreślnej w Instytucie Architektury i Urbanistyki. Równolegle od 1960 prowadził wykłady w Wyższej Szkole Inżynierskiej w Opolu. Po przejściu na emeryturę w 1976 pozostał w Zakładzie na stanowisku specjalisty.
Dorobek naukowy.
Konrad Dyba stworzył teorię krzywych płaskich wyższych rzędów, która jest nazywana geometrią harmoniczną. Współpracował z zespołem naukowców z Akademii Medycznej nad zastosowaniem jej w elektrokardiografii. Ponadto opublikowano dziewięć prac naukowych, dziesięć prac naukowo-wychowawczych opracowanych zespołowo.

</doc>
<doc id="3027751" url="https://pl.wikipedia.org/wiki?curid=3027751" title="Simon Abadie">
Simon Abadie

Simon Abadie (ur. 9 marca 1978 w Lourdes) – francuski kierowca wyścigowy.
Kariera.
Abadie rozpoczął karierę w wyścigach samochodowych w roku 1998, od startów we Francuskiej Formule Renault, gdzie jednak nigdy nie punktował. W późniejszych latach startował także w World Series Light, Francuskiej Formule 3, Masters of Formula 3, Formule 3 Euro Series, Mégane Trophy Eurocup oraz we French GT Championship.
W Formule 3 Euro Series wystartował w 2003 roku z francuskimi ekipami Saulnier Racing oraz LD Autosport. W ciągu dwudziestu wyścigów uzbierał łącznie 19 punktów. Dało mu to 14 miejsce w klasyfikacji końcowej.

</doc>
<doc id="3027752" url="https://pl.wikipedia.org/wiki?curid=3027752" title="Memoriał Luboša Tomíčka 2008">
Memoriał Luboša Tomíčka 2008

Memoriał Luboša Tomíčka 2008 – rozegrane po raz 40. w Pradze zawody żużlowe, mające na celu upamiętnienie czechosłowackiego żużlowca Luboša Tomíčka, który zginął tragicznie w Pardubicach w 1968 roku. W memoriale zwyciężył Amerykanin Greg Hancock.

</doc>
<doc id="3027754" url="https://pl.wikipedia.org/wiki?curid=3027754" title="Nicolas Armindo">
Nicolas Armindo

Nicolas Armindo (ur. 8 marca 1982 w Colmar) – portugalski kierowca wyścigowy pochodzenia francuskiego.
Życiorys.
Armindo rozpoczął karierę w wyścigach samochodowych w roku 2001, od startów we Francuskiej Formule Campus. Z dorobkiem 162 punktów uplasował się na najniższym stopniu podium klasyfikacji generalnej. W późniejszych latach startował także w Europejskim Pucharze Formuły Renault 2000, Formule 3 Euro Series, Niemieckim Pucharze Porsche Carrera, FIA GT Championship, Porsche Supercup, FIA GT3 European Championship, ADAC GT Masters, Światowym Pucharze Porsche Carrera, 24h Le Mans, Grand American Rolex Series, Intercontinental Le Mans Cup, Le Mans Series, British GT Championship, Blancpain Endurance Series, FIA World Endurance Championship, European Le Mans Series w American Le Mans Series, Championnat de France FFSA GT oraz Francuskiego Pucharu Porsche Carrera.
W Formule 3 Euro Series wystartował w 2003 roku z francuską ekipą Saulnier Racing. Jednak w żadnym z czterech wyścigów, w których wystartował, nie zdołał zdobyć punktów.

</doc>
<doc id="3027755" url="https://pl.wikipedia.org/wiki?curid=3027755" title="Przełączka za Czarną Basztą">
Przełączka za Czarną Basztą

Przełączka za Czarną Basztą (słow. "Štrbina za Čiernou baštou") – przełęcz w Czarnym Grzbiecie w słowackiej części Tatr Wysokich, odgałęziającym się na północny wschód od grani głównej w wierzchołku Czarnego Szczytu. Siodło oddziela kopułę szczytową Czarnego Szczytu na południowym zachodzie od Czarnej Baszty na północnym wschodzie, znajduje się tuż poniżej tego ostatniego wzniesienia.
Przełączka za Czarną Basztą i sama Czarna Baszta położone są w północnej części Czarnego Grzbietu i stanowią jej krawędź, poniżej której stoki obrywają się do Doliny Jastrzębiej. Na południe od tych obiektów rozciąga się Wyżnia Czarna Galeria – jedna z trzech płaśni, nazywanych Czarnymi Galeriami. Z przełęczy opada na północ długi i urwisty żleb, mający swój wylot w Danielowym Ogrodzie w Dolinie Jastrzębiej. Urwiska podcinające Czarny Grzbiet i Czarne Galerie aż po ten żleb to Danielowy Mur.
Na Przełączkę za Czarną Basztą nie prowadzą żadne szlaki turystyczne. Najdogodniejsza droga dla taterników wiedzie na siodło od północnego wschodu z Doliny Dzikiej, w poprzek Czarnego Grzbietu, i jest dosyć łatwa (0+ w skali UIAA).
Pierwsze wejścia na przełęcz miały miejsce podczas wejść na Czarny Szczyt, brak jednak na ich temat dokładnych informacji.

</doc>
<doc id="3027756" url="https://pl.wikipedia.org/wiki?curid=3027756" title="Štrbina za Čiernou baštou">
Štrbina za Čiernou baštou



</doc>
<doc id="3027757" url="https://pl.wikipedia.org/wiki?curid=3027757" title="Dwór Kuźniczki">
Dwór Kuźniczki

Dwór Kuźniczki – zabytkowy dwór w gdańskim Wrzeszczu Dolnym, jeden z najstarszych budynków Wrzeszcza.
Historia.
Powstał w latach 1761-1763. Pierwszym właścicielem majątku Kuźniczki, na który poza dworem składał się Park Kuźniczki, był do 1802 roku gdański rajca Michael Gottfried Schmid. Następnie na przestrzeni lat w budynku mieściły się m.in. zajazd i kuźnia żelaza, a dwór kilkukrotnie zmieniał właścicieli. W okresie międzywojennym dwór był ważnym miejscem występów teatralnych gdańskich Polaków. Współcześnie w dworze mieszczą się Ośrodek Medycyny Estetycznej i restauracja.

</doc>
<doc id="3027758" url="https://pl.wikipedia.org/wiki?curid=3027758" title="Katarzyna Kędziora">
Katarzyna Kędziora

Katarzyna Kędziora (ur. 23 października 1990) – polska szablistka, trzykrotna indywidualna mistrzyni Polski (2011, 2013, 2016), reprezentantka Polski
Kariera sportowa.
Jest zawodniczką O.Ś. AZS Poznań. W swojej karierze trzykrotnie zdobyła złoty medal mistrzostw Polski w turnieju indywidualnym (2011, 2013, 2016) oraz pięciokrotnie drużynowo (2008, 2010, 2011, 2012, 2016). Ponadto indywidualnie zdobyła srebrny medal w 2009 i brązowy w 2012, a drużynowo srebrny w 2007, 2014 i 2017 oraz brązowy w 2009 i 2013.
Jej największym sukcesem międzynarodowym jest złoty medal indywidualnie młodzieżowych mistrzostw Europy w 2013. Reprezentowała Polskę na mistrzostwach świata seniorów (2009 – 7 m. drużynowo i 40 m. indywidualnie, 2011 – 5 m. drużynowo i 65 indywidualnie, 2013 – 5 m. drużynowo i 25 m. indywidualnie) i mistrzostwach Europy seniorów (2009 – 6 m. drużynowo i 8 m. indywidualnie, 2010 – 5 m. drużynowo i 21 m. indywidualnie, 2011 – 5 m. drużynowo i 16 m. indywidualnie, 2012 – 4 m. drużynowo i 22 m. indywidualnie, 2013 – 4 m. drużynowo i 15 m. indywidualnie, 2014 – 31 m. indywidualnie, 2016 – 4 m. drużynowo i 41 m. indywidualnie)
Jako juniorka była drużynową wicemistrzynią świata (2010), drużynową mistrzynią Europy (2009) oraz drużynową mistrzynią Europy kadetek (2007), w 2011 wywalczyła też srebrny medal młodzieżowych mistrzostw Europy w turnieju drużynowym.

</doc>
<doc id="3027762" url="https://pl.wikipedia.org/wiki?curid=3027762" title="Borys (Dobrew)">
Borys (Dobrew)

Borys, imię świeckie Wasił Iwanow Dobrew (ur. 10 marca 1953 w Ruse) – bułgarski biskup prawosławny.
Edukację teologiczną uzyskał w seminarium duchownym w Sofii, a następnie w Sofijskiej Akademii Duchownej. W latach 1983–1998 był wykładowcą seminarium sofijskiego. Wieczyste śluby mnisze złożył w monasterze Świętych Piotra i Pawła w Złatarze 30 października 1989. 9 listopada tego samego roku został wyświęcony na hierodiakona w cerkwi św. Michała Archanioła w Presławiu, zaś 24 grudnia 1989 przyjął święcenia kapłańskie w cerkwi św. Mikołaja w Warnie. W 1994 otrzymał godność archimandryty.
Pracę duszpasterską prowadził we wsiach Belisz i Kalejca, w metropolii łoweckiej. W 1991, na mocy decyzji Świętego Synodu Bułgarskiego Kościoła Prawosławnego, został przedstawicielem Patriarchatu Bułgarii przy Patriarchatu Moskiewskiego. Po dziesięciu latach wrócił do Bułgarii i został głównym sekretarzem Świętego Synodu Bułgarskiego Kościoła Prawosławnego oraz proboszczem parafii przy patriarszym soborze św. Aleksandra Newskiego w Sofii. W 2004 został przełożonym monasteru Zaśnięcia Matki Bożej w Baczkowie.
27 lutego 2008 otrzymał nominację na biskupa agatonijskiego, zaś 22 marca tego samego roku został wyświęcony w cerkwi monasteru w Baczkowie.
W listopadzie 2013 został wybrany na metropolitę warneńskiego i wielkopresławskiego, pokonując jednym głosem biskupa prowackiego Ignacego. Wybory zostały oprotestowane przez wiernych, a elektorom zarzucono przekupstwo. Osoba biskupa Borysa była przedmiotem szczególnej krytyki ze strony uczestników protestów, wśród których byli szanowani biali duchowni. Wybory zostały ostatecznie jednogłośnie unieważnione przez Święty Synod Bułgarskiego Kościoła Prawosławnego. Chociaż biskup Borys pozostał na liście kandydatów, 22 grudnia 2012 w głosowaniu Święty Synod Bułgarskiego Kościoła Prawosławnego wybrał na metropolitę warneńskiego biskupa znepolskiego Jana.
19 lutego 2014 Synod Bułgarskiej Cerkwi Prawosławnej zezwolił na wszczęcie przeciwko niemu dochodzenia przed sądem cerkiewnym i w ten sam dzień pozbawił urzędu przełożonego klasztoru w Baczkowie. Biskup Borys przebywał początkowo w Monasterze Rylskim, następnie nakazano mu zamieszkanie w jednym z klasztorów eparchii wielkotyrnowskiej. Wśród stawianych mu zarzutów jest łamanie ślubów czystości. W związku z prowadzonym postępowaniem duchowny został suspendowany i przeniesiony w stan spoczynku.

</doc>
<doc id="3027764" url="https://pl.wikipedia.org/wiki?curid=3027764" title="Hiawatha (film 1952)">
Hiawatha (film 1952)

Hiawatha (org. "Hiawatha") – amerykański film przygodowy z 1952 roku w reż. Kurta Neumanna na podstawie poematu Henry’ego Wadswortha Longfellow'a pt. "The Song of Hiawatha". 
Opis fabuły.
Tytułowy Hiawatha to wojownik północnoamerykańskiego, indiańskiego plemienia Odżibwejów. Plemię to od lat żyje zwaśnione ze swoimi sąsiadami – Dakotami i Illinoisami. Decyzją starszyzny plemiennej Hiawatha wraz z dwoma towarzyszami zostaje wysłany na ziemię Dakotów celem nawiązania przyjaznych stosunków. Podczas wędrówki trzej towarzysze, aby jak najlepiej wykonać swoją misję, postanawiają rozdzielić się. Samotny Hiawatha zostaje znienacka zaatakowany przez niedźwiedzia. Z opresji ratuje go Dakota – wyrabiacz strzał imieniem Lakku. Zabiera go do obozu Dakotów i powierza swojej pięknej córce Minnehaha aby go pielęgnowała. Młodzi szybko zakochują się w sobie. Hiawatha podczas pobytu w obozie Dakotów przekonuje się, że ci nie żywią wrogich zamiarów wobec Odżibwejów i pragną pokoju. Odchodzi ku swoim z trzema strzałami wykonanymi przez Lakku jako prezent dla wodza Odżibwejów Megissagłoany i obietnicą powrotu dla Minnehahei. Jednak nie wszyscy wojownicy plemienia Odżibwejów pragną pokoju. Kilku z nich pod wodzą Papakiłisa dąży ku wojnie z sąsiednimi plemionami. Dzięki niej liczą na chwałę i zaszczyty. Podczas zwiadu zabijają kilku myśliwych plemienia Illinoisów, prowokując ich atak na wioskę. Nie w smak jest im również dakocka kobieta Hiawathy, którą ten sprowadza do obozu i oficjalnie poślubia. Papakiłis, używając strzały Dakotów – prezentu od Lakku, zabija Kłasinda – jednego ze swoich współplemieńców zrzucając winę na Dakotów. Podczas nieurodzaju zbiorów, wobec widma głodu podczas zimy, zbiera wojowników na wyprawę wojenną przeciwko Dakotom, którym niczego nie brakuje. Uzyskuje na nią zgodę starszyzny plemiennej z kilkudniowym odroczeniem terminu wyprawy do czasu powrotu Czibiabosa – emisariusza wysłanego do Dakotów z prośbą o żywnościową pomoc. Dakotowie zgadzają się jej udzielić Odżibwejom, jednak podstępny Papakiłis zabija skrytobójczo posłańca w drodze powrotnej, ponownie używając strzały Dakotów. Odżibwejowie przekonani o złej woli Dakotów organizują wyprawę na ich obóz. Bierze w niej udział również Hiawatha, który chociaż przeciwny wojnie, przekonany o śmierci Kłasinda i Czibiabosa z rąk Dakotów, chce pomścić przyjaciół. O świcie, tuż przed porą planowanego ataku, Hiawatha samotnie przekrada się do obozu Dakotów i wigwamu ich wodza Madżekiłisa. Tam początkowo walczy z nim, jednak gdy dowiaduje się od niego, że to nie Dakotowie zabili Kłasinda, a ich posłańca Czibiabosę odprawili z propozycją żywnościowej pomocy dla Dakotów, oraz że Madżekiłis jest jego ojcem, który przed laty wbrew swojej woli musiał porzucić matkę Hiawathy, zaprzestaje pojedynku. Orientując się, że zaszło nieporozumienie obydwaj mężczyźni wraz ze starszyzną Dakotów wychodzą naprzeciw podchodzącym do obozu Odżibwejom. Dzięki identyfikacji strzał podarowanych onegdaj Megissagłoanowi przez Lakku, wszyscy przekonują się o niewinności Dakotów i że prawdziwym zabójcą Kłasinda i Czibiabosa jest Papakiłis. Dochodzi do śmiertelnego pojedynku pomiędzy Hiawathą a Papakiłisem, z którego zwycięsko wychodzi Hiawatha. Nic już nie stoi na przeszkodzie pokojowemu współżyciu Dakotów i Odżibwejów, a sam Hiawatha wyrusza z pokojowym przesłaniem do innych indiańskich plemion. 
Obsada aktorska.
i inni.

</doc>
<doc id="3027766" url="https://pl.wikipedia.org/wiki?curid=3027766" title="Dwór Ernsttal">
Dwór Ernsttal

Dwór Ernsttal ("Dwór Młyna XIV") – zabytkowy dwór w gdańskiej Oliwie.
Historia.
Został zbudowany w końcu XVIII wieku na planie prostokąta w stylu klasycystycznym. Na przełomie XIX i XX wieku został rozbudowany, m.in. o werandę. Przed 1939 pensjonat, po 1947 funkcjonował jako wielorodzinny dom mieszkalny. W 1956 został wykonany remont generalny z adaptacją na cele biurowe i mieszkalne. Od 1972 figuruje w rejestrze zabytków. Obecnie w stanie zaniedbania, pozbawiony (w latach 90. XX wieku) - w elewacji frontowej, przed głównym wejściem - drewnianego ganku, na którym był balkon.
W bezpośrednim sąsiedztwie dworu znajduje się Kuźnia Wodna w Oliwie, w odległości ok. 300 m znajduje się zabytkowy Dwór Schwabego.

</doc>
<doc id="3027767" url="https://pl.wikipedia.org/wiki?curid=3027767" title="Simone Ponzi">
Simone Ponzi

Simone Ponzi (ur. 17 stycznia 1987 w Manerbio) – włoski kolarz szosowy, zawodnik profesjonalnej grupy CCC Sprandi Polkowice.

</doc>
<doc id="3027771" url="https://pl.wikipedia.org/wiki?curid=3027771" title="Monastyr Baczkowski">
Monastyr Baczkowski

Monastyr Baczkowski – prawosławny stauropigialny męski klasztor w Baczkowie, w jurysdykcji Bułgarskiego Kościoła Prawosławnego. Założony w 1083.
Historia.
Monastyr został założony w 1083 przez Gruzina Grigola Bakuriani, jego pierwszymi mieszkańcami byli mnisi gruzińscy. W końcu jedenastego stulecia przy klasztorze powstała szkoła z biblioteką, w której zgromadzono bogaty zbiór ksiąg starogruzińskich, bizantyjskich oraz starobułgarskich.
W 1344 monastyr znalazł się w granicach Carstwa Bułgarskiego, gdy Bizancjum dobrowolnie przekazało Bułgarii Stanimachos. Car Iwan Aleksander był wielkim opiekunem klasztoru. Prawdopodobnie w tym okresie w kompleksie monastyrskim przebudowana została starsza, trzynastowieczna cerkiew Świętych Archaniołów. Monastyr pozostawał w granicach Bułgarii do 1364, gdy Turcy zajęli szereg twierdz w Rodopach, w tym Stanimachos i Płowdiw. W monastyrze zmarł na wygnaniu ostatni tyrnowski patriarcha Bułgarii Eutymiusz. Tutaj też kształcił się Konstantyn Kostenecki.
Mimo faktu, iż wspólnota znajdowała się odtąd przez kilka stuleci w kraju muzułmańskim, jej duchowe znaczenie i wpływ na miejscową społeczność prawosławną nie spadało. W końcu XVI w. monastyr został odremontowany; prace trwały do połowy XVII w. W tym okresie wzniesiono m.in. główną cerkiew klasztorną Zaśnięcia Matki Bożej, która została zlokalizowana na miejscu starszej świątyni zbudowanej przez założycieli monastyru. Wzorem dla budowli były funkcjonujące na Athosie cerkwie na planie trójkonchowymi. W 1643 w świątyni wykonano dekorację malarską. W tym samym okresie w monastyrze powstał nowy refektarz. Również w tej części klasztoru w 1643 wykonano freski.
W 1745 monastyr przeszedł w jurysdykcję Patriarchatu Konstantynopolitańskiego i był odtąd znaczącym ośrodkiem w grecko-bułgarskich relacjach kulturalnych. W latach 30. i 40. XIX w. z funduszy miejscowej ludności bułgarskiej oraz działaczy bułgarskiego ruchu narodowego, braci Stojana i Wyłko Czałykowów (ktitorów monastyru w latach 1780–1860) kompleks monastyrski został poważnie rozbudowany. Wzniesiono wówczas cerkiew św. Mikołaja oraz krużganek arkadowy prowadzący do starszej cerkwi Świętych Archaniołów. W 1894 patriarcha Konstantynopola zrzekł się zwierzchnictwa nad monastyrem, przekazując je Egzarchatowi Bułgarskiemu.

</doc>
<doc id="3027772" url="https://pl.wikipedia.org/wiki?curid=3027772" title="Monaster Baczkowski">
Monaster Baczkowski



</doc>
<doc id="3027777" url="https://pl.wikipedia.org/wiki?curid=3027777" title="Dwór Królewskiej Doliny">
Dwór Królewskiej Doliny

Dwór Królewskiej Doliny – zabytkowy dwór w gdańskim Wrzeszczu, jeden z najstarszych budynków Wrzeszcza.
Historia.
Został zbudowany w drugiej połowie XVII wieku z inicjatywy gdańskiego kupca Zachariasza Zappio, który nabył majątek w 1654 roku. W 1677 w dworze gościł król Polski Jan III Sobieski. W 1692 właścicielem dworu został Jan Wilson. W 1717 dwór odwiedził król August II Mocny. Obiekt został w XVIII i XIX wieku przebudowany. Po II wojnie światowej obiekt zajął wiceprezydent Gdańska Tretjakowski. Od 1973 roku dwór figuruje w rejestrze zabytków. Współcześnie w budynku mieści się przedszkole.

</doc>
<doc id="3027779" url="https://pl.wikipedia.org/wiki?curid=3027779" title="Doliolida">
Doliolida

Doliolida (beczułkowce) — rząd osłonic z gromady sprzągli, występujący głównie w pelagialu otwartych wód strefy tropikalnej. Jako jedyne wśród osłonic cechują się silnie zaznaczonym polimorfizmem w stadiach kolonijnych.
Budowa.
Doliolidy mają beczułkowate, przezroczyste ciało od przodu zakończone syfonem wlotowym, a od tyłu wylotowym. Przednią połowę ciała zajmuje przestronna gardziel, za nią znajduje się atrium, do którego woda uchodzi przez nieliczne szpary skrzelowe. Wzdłuż całego ciała beczułkowców znajduje się osiem lub dziewięć (w zależności od fazy cyklu życiowego) pierścieni okrężnych mięśni, których skurcz powoduje przepływ wody przez ciało zwierzęcia. Powstaje w ten sposób odrzut, który pcha osobnika do przodu. Natomiast przepływ wody przez sam aparat filtracyjny zachodzi przy udziale rzęsek, dzięki czemu doliolidy mogą odżywiać się nie poruszając się w wodzie (w przeciwieństwie do blisko z nimi spokrewnionych salp).
Cykl życiowy.
Doliolidy mają najbardziej skomplikowany cykl życiowy spośród wszystkich osłonic. Osobnicze gonozooidy, posiadające oba rodzaje gonad i osiem pierścieni mięśniowych – rozmnażają się płciowo. Z zapłodnionych jaj powstają typowe dla osłonic kijankopodobne larwy, które tracą ogon i przechodzą metamorfozę stając się oozooidami. Oozooidy nie posiadają gonad, mają natomiast dziewięć pierścieni mięśniowych oraz dwa wyrostki – położony wentralnie niewielki stolon i położony dorsalnie wydatny cadophor. Oozooidy są stadium rozmnażającym się bezpłciowo. Na stolonie zaczynają pączkować niewielkie, kilkukomórkowe zalążki kolonijnych zooidów. Pączki te, choć niezdolne do samodzielnego ruchu, są przenoszone przez wyspecjalizowane zespoły ameboidalnych komórek, zwane phorocytami, w kierunku, a następnie wzdłuż cadophoru. Droga, po której przesuwają się niedojrzałe pączki jest ściśle wyznaczona i przebiega spiralnie po lewej stronie oozooidu. Na cadophorze pączkujące zooidy rozmieszczane są w trzech rzędach. Lateralnie położone pączki rozwijają się w gastrozooidy – odpowiedzialne za odżywianie kolonii, filtrujące zooidy – natomiast pączki położone dorsalnie rozwijają się w przypominające oozooid phorozooidy – odpowiedzialne za późniejsze odżywianie i dyspersję gonozoodiów. Gdy gastrozooidy dojrzeją przejmują od oozooidy całość funkcji odżywczych, filtrują wodę, a pozyskane substancje pokarmowe uwalniają do uwspólnionego układu krążenia. Oozooid traci tymczasem większość narządów wewnętrznych pozostając jedynie odpowiedzialny za napędzanie całej kolonii – jego pasy mięśniowe cały czas przepompowują wodę przez jego ciało. W tym czasie zaczynają dojrzewać phorozooidy, do których stolonów doczepiane są zalążki przyszłych gonozooidów. Gdy phorozooid dojrzeje odrywa się, wraz z towarzyszącym mu gonozooidem, od kolonii i przez następny okres odżywia przyszłego osobnika płciowego, dopóki ten nie dojrzeje. Gdy to nastąpi gonozooid odrywa się od phorozooidu, który zamiera. Gdy wszystkie phorozooidy opuszczą kolonię ta obumiera.

</doc>
<doc id="3027780" url="https://pl.wikipedia.org/wiki?curid=3027780" title="Torpeda Typ 8">
Torpeda Typ 8

Torpeda Typ 8 – japońska, eksperymentalna, beznapędowa torpeda lotnicza z okresu II wojny światowej przeznaczona do zwalczania celów nawodnych, wersja rozwojowa torpedy lotniczej Typ 4.
Historia.
Torpeda lotnicza Typ 8 była beznapędową torpedą lotniczą opracowaną w 1943 roku przeznaczoną do zwalczania celów nawodnych, została zaprojektowana jako wersja rozwojowa torpedy lotniczej Typ 4.
W porównaniu z jej poprzedniczką, Typ 8 miała znacznie silniejszą konstrukcję, grubość kadłuba została powiększona z czterech na dwanaście milimetrów, znacznie poprawiono jej doskonałość z 6,6 na 11, oraz wzmocniono konstrukcję sterów kierunku.
W czerwcu 1945 przeprowadzono sześć prób z torpedą zrzucaną z samolotu przy prędkości w zakresie 370–460 km/h i pomiędzy 20 a 150 metrami wysokości. Testy wykazały, że torpeda była stabilna w locie i dobrze podróżowała w wodzie pozostając na stabilnej głębokości około 10 metrów. Po przebyciu 70 metrów w wodzie nadal miała prędkość przynajmniej 25 węzłów. Dalsze testy zostały przerwane z powodu zakończenia wojny.

</doc>
<doc id="3027781" url="https://pl.wikipedia.org/wiki?curid=3027781" title="Torpeda Typ 7">
Torpeda Typ 7

Torpeda Typ 7 (Kurai No. 7) – japońska, eksperymentalna, beznapędowa torpeda lotnicza z okresu II wojny światowej, przeznaczona do zwalczania okrętów podwodnych (ZOP), wersja rozwojowa torpedy lotniczej Typ 6.
Historia.
Torpeda powstała jako wersja rozwojowa wcześniejszej, nieudanej torpedy lotniczej Typ 6. W odróżnieniu od poprzedniczki, nr 7 miała metalowy kadłub, a jedynymi drewnianymi częściami były jej skrzydła rozciągające się na całej długości kadłuba. Miały one wznios wynoszący 15°, zwiększono także kąt ustawienia nieruchomego steru do ośmiu stopni.
W styczniu 1945 przeprowadzono jedenaście testów ze zrzucaniem torpedy z samolotu przy szybkości około 370 km/h i z wysokości około 300 metrów. Testy wykazały, że torpeda w locie jest niestatyczna poprzecznie i ma bardzo niestabilny tor lotu. Nie przeprowadzono testów podwodnych. Po niepowodzeniu programu testowego zaprzestano dalszych badań rozwojowych nad beznapędowymi torpedami ZOP.

</doc>
<doc id="3027782" url="https://pl.wikipedia.org/wiki?curid=3027782" title="Beczułkowce">
Beczułkowce



</doc>
<doc id="3027928" url="https://pl.wikipedia.org/wiki?curid=3027928" title="Coeur d’Alene (miasto)">
Coeur d’Alene (miasto)

Coeur d’Alene – miasto ("city"), ośrodek administracyjny hrabstwa Kootenai, w północnej części stanu Idaho, w Stanach Zjednoczonych, położone na północnym brzegu jeziora Coeur d’Alene. W 2012 roku miasto liczyło 45 579 mieszkańców.
Miasto założone zostało w 1879 roku jako placówka handlowa w sąsiedztwie fortu Fort Coeur d’Alene (później Fort Sherman). Rozwój osady nastąpił po odkryciu złóż ołowiu i srebra (1883) oraz budowie pierwszej linii kolejowej (1886). W 1906 roku Coeur d’Alene uzyskało prawa miejskie.
Gospodarka miasta w dużej mierze opiera się na przemyśle drzewnym, materiałów budowlanych oraz elektronicznym. Ponadto rozwinęła się turystyka. W Coeur d’Alene swoją siedzibę ma zarząd lasów narodowych Idaho Panhandle National Forest.
Przez miasto przebiega autostrada międzystanowa nr 90.

</doc>
<doc id="3027966" url="https://pl.wikipedia.org/wiki?curid=3027966" title="Coeur d’Alene">
Coeur d’Alene



</doc>
<doc id="3028118" url="https://pl.wikipedia.org/wiki?curid=3028118" title="Coeur d'Alene">
Coeur d'Alene



</doc>
<doc id="3028147" url="https://pl.wikipedia.org/wiki?curid=3028147" title="Willa Berneaud">
Willa Berneaud

Willa Berneaud – zabytkowa willa w Gdańsku. Mieści się we Wrzeszczu przy ul. Do Studzienki 39. Została zbudowana w latach 1895-1900. Od 1998 widnieje w rejestrze zabytków.

</doc>
<doc id="3028205" url="https://pl.wikipedia.org/wiki?curid=3028205" title="Coeur d'Alene (Indianie)">
Coeur d'Alene (Indianie)



</doc>
<doc id="3028251" url="https://pl.wikipedia.org/wiki?curid=3028251" title="Coeur d'Alene (Idaho)">
Coeur d'Alene (Idaho)



</doc>
<doc id="3028572" url="https://pl.wikipedia.org/wiki?curid=3028572" title="Bitwa pod Lundy's Lane">
Bitwa pod Lundy's Lane



</doc>
<doc id="3028727" url="https://pl.wikipedia.org/wiki?curid=3028727" title="Dwór Srebrniki">
Dwór Srebrniki

Dwór Srebrniki, Dwór Srebrzysko – zabytkowy dwór w stylu rokokowym w Gdańsku. Mieści się we Wrzeszczu Górnym przy ul. Srebrniki 1. Jeden z najstarszych budynków Wrzeszcza.
Historia.
Został zbudowany ok. 1780 roku. W latach 1821-1824 mieszkał w nim Joseph von Eichendorff. W połowie XIX wieku w budynku powstał Zakład Opiekuńczy. Po II wojnie światowej przez przeszło 50 lat budynek był siedzibą dyrekcji Wojewódzkiego Szpitala Psychiatrycznego na Srebrzysku. Od 1973 roku dwór figuruje w rejestrze zabytków.
Budynek posiada oryginalne 24-kwaterowe okna. Wewnątrz budynku zachowały się rokokowe sztukaterie.
Nazwa dworu wzięła się od zawodu jego właściciela (od połowy XVII w.) - gdańskiego złotnika Piotra van der Rennen, który wykonał srebrne relikwiarze na relikwie św. Wojciecha do katedry w Gnieźnie, św. Stanisława do katedry na Wawelu i srebrnego tronu biskupiego do katedry we Fromborku.

</doc>
<doc id="3028855" url="https://pl.wikipedia.org/wiki?curid=3028855" title="Good Morning to the Night">
Good Morning to the Night

Good Morning to the Night – jedyny w karierze Eltona Johna album z remiksami. Stworzyła go australijska grupa Pnau. Został wydany 10 lipca 2012 roku, a krótko potem doszedł do pierwszego miejsca na liście UK Albums Chart.
Spis utworów.
Całkowita długość – 28:15
Deluxe edition.
Całkowita długość – 61:09
Sample.
1. "Good Morning to the Night"
Zawiera elementy następujących kompozycji Eltona Johna:
2. "Sad"
Zawiera elementy z:
3. "Black Icy Stare"
Zawiera elementy z:
4. "Foreign Fields"
Zawiera elementy z:
5. "Telegraph to the Afterlife"
Zawiera elementy z:
6. "Phoenix"
Zawiera elementy z:
7. "Karmatron"
Zawiera elementy z:
8. "Sixty"
Zawiera elementy z:

</doc>
<doc id="3029102" url="https://pl.wikipedia.org/wiki?curid=3029102" title="Gustavo Ayón">
Gustavo Ayón

Gustavo Alfonso Ayón Aguirre (ur. 1 kwietnia 1985) – meksykański koszykarz występujący na pozycji środkowego lub silnego skrzydłowego, obecnie zawodnik Capitanes de Arecibo.
Kariera.
Ayón przez trzy lata uczęszczał na Universidad Popular Autónoma del Estado de Puebla. W krajowych mistrzostwach akademickich zdobył nagrodę MVP i doprowadził swój zespół do mistrzostwa. Po tym sezonie został zawodnikiem drużyny NCAA, San Jose State University. Jednak nigdy nie zagrał w tym zespole, gdyż zdecydował się na podpisanie kontraktu z profesjonalnym meksykańskim klubem, Halcones UV Xalapa.
W sezonie 2006 wchodził z ławki podczas spotkań Halcones UV Xalapa, która zajęła drugie miejsce w lidze. W następnym sezonie wdarł się do składu i doprowadził klub do dwóch mistrzostw Meksyku z rzędu. W sezonie 2007/08 notował 10.2 punktów i 8.1 zbiórek na mecz, a sezon później 13.2 punktów i 7.8 zbiórek. 
Po sezonie 2008/09 podpisał kontrakt z hiszpańskim Baloncesto Fuenlabrada.
W grudniu 2011 podpisał trzyletni kontrakt z New Orleans Hornets, które wykupiło go z Baloncesto Fuenlabrady za 1,5 miliona dolarów.
11 lipca 2012 został oddany do Orlando Magic za Ryana Andersona.
21 lutego 2013 został zawodnikiem Milwaukee Bucks. 25 lipca 2013 roku został zwolniony.
29 lipca 2013 podpisał kontrakt z Atlanta Hawks.
23 września 2014 podpisał dwuletni kontrakt z Realem Madryt.
26 lipca 2019 dołączył do rosyjskiego Zenitu Petersburg.
Kariera reprezentacyjna.
Ayón jest reprezentantem Meksyku od 2007 roku. Wystąpił na Mistrzostwach Ameryki w 2007 roku i Centrobaskecie w 2008. 
W 2013 doprowadził Meksyk do złotego medalu na mistrzostwach Ameryki. Został wybrany MVP tego turnieju.

</doc>
<doc id="3029485" url="https://pl.wikipedia.org/wiki?curid=3029485" title="Reprezentacja Meksyku w koszykówce mężczyzn">
Reprezentacja Meksyku w koszykówce mężczyzn

Reprezentacja Meksyku w koszykówce mężczyzn – drużyna, która reprezentuje Meksyk w koszykówce mężczyzn. Za jej funkcjonowanie odpowiedzialny jest Meksykański Związek Koszykówki (Asociación Deportiva Mexicana de Baloncesto). W 1936 roku reprezentacja zdobyła brązowy medal na Igrzyskach Olimpijskich. W 2013 roku triumfowała w Mistrzostwach Ameryki.

</doc>
<doc id="3029601" url="https://pl.wikipedia.org/wiki?curid=3029601" title="Jarden Gerbi">
Jarden Gerbi



</doc>
<doc id="3029678" url="https://pl.wikipedia.org/wiki?curid=3029678" title="Wszystkie stworzenia duże i małe (album)">
Wszystkie stworzenia duże i małe (album)

Wszystkie stworzenia duże i małe – pierwszy album Andrzeja Zauchy nagrany z udziałem muzyków zespołu Grupa Doctora Q wydany w 1983 przez Polskie Nagrania „Muza”.
Skład.
Grupa Doctora Q:
gościnnie:

</doc>
<doc id="3029723" url="https://pl.wikipedia.org/wiki?curid=3029723" title="Stare, nowe, najnowsze (album)">
Stare, nowe, najnowsze (album)

Stare, nowe, najnowsze – drugi album Andrzeja Zauchy z utworami nagranymi w latach 1980-1987. Wydany w 1987 przez firmę Wifon.

</doc>
<doc id="3029838" url="https://pl.wikipedia.org/wiki?curid=3029838" title="Andrzej Zaucha (album)">
Andrzej Zaucha (album)

Andrzej Zaucha – trzeci album Andrzeja Zauchy nagrany z zespołem Big Band pod kierownictwem muzycznym Wiesława Pieregorólki w 1987 roku i wydany w 1989 przez Polskie Nagrania „Muza”.
Skład.
Big Band:

</doc>
<doc id="3029877" url="https://pl.wikipedia.org/wiki?curid=3029877" title="Ostatnia płyta (album Andrzeja Zauchy)">
Ostatnia płyta (album Andrzeja Zauchy)

Ostatnia płyta – czwarty album Andrzeja Zauchy wydany po jego śmierci w 1992 przez przedsiębiorstwo Selles Records.

</doc>
<doc id="3030053" url="https://pl.wikipedia.org/wiki?curid=3030053" title="Ibrahim al-Dżaafari">
Ibrahim al-Dżaafari



</doc>
<doc id="3030181" url="https://pl.wikipedia.org/wiki?curid=3030181" title="Saadoun Hammadi">
Saadoun Hammadi



</doc>
<doc id="3030282" url="https://pl.wikipedia.org/wiki?curid=3030282" title="Mohammed Amza Zubeidi">
Mohammed Amza Zubeidi



</doc>
<doc id="3030424" url="https://pl.wikipedia.org/wiki?curid=3030424" title="Al Amn al Amm">
Al Amn al Amm



</doc>
<doc id="3030425" url="https://pl.wikipedia.org/wiki?curid=3030425" title="Awad Hamid al-Bandar">
Awad Hamid al-Bandar



</doc>
<doc id="3030426" url="https://pl.wikipedia.org/wiki?curid=3030426" title="Zabibah i król">
Zabibah i król



</doc>
<doc id="3030427" url="https://pl.wikipedia.org/wiki?curid=3030427" title="Tawfiq al-Suwaidi">
Tawfiq al-Suwaidi



</doc>
<doc id="3030429" url="https://pl.wikipedia.org/wiki?curid=3030429" title="Sadżida Chajr-Allah">
Sadżida Chajr-Allah



</doc>
<doc id="3030431" url="https://pl.wikipedia.org/wiki?curid=3030431" title="Udaj Husajn">
Udaj Husajn



</doc>
<doc id="3030433" url="https://pl.wikipedia.org/wiki?curid=3030433" title="Kusaj Husajn">
Kusaj Husajn



</doc>
<doc id="3030437" url="https://pl.wikipedia.org/wiki?curid=3030437" title="Ansan">
Ansan

Ansan może odnosić się do:

</doc>
<doc id="3030438" url="https://pl.wikipedia.org/wiki?curid=3030438" title="Jordaki Kuparentko">
Jordaki Kuparentko

Jordaki Kuparentko, "Kuparenko" (tak się sam podpisywał), "Kupareńko", rum. Iordache Cuparencu (ur. 1784 w okolicach Jass, zm. w styczniu 1844 w Warszawie) – polski przedsiębiorca teatralny i cyrkowy mołdawskiego (rumuńskiego) pochodzenia, pirotechnik, mechanik i konstruktor, pionier awiacji.
W latach 1806–1808 wykonał w Wilnie oraz w Warszawie cztery loty balonowe. Znalazł się w księdze rekordów Guinnessa jako wynalazca spadochronu oraz pierwszy człowiek na świecie, który przeżył katastrofę lotniczą, dokonując skoku z jego użyciem. W 1808 jako pierwszy w Polsce dokonał podczas lotu balonem pomiarów meteorologicznych.
Czerpiąc ze wzorów tureckiego teatru cieni "karagöz", popularnego w jego ojczystej Mołdawii, Kuparentko założył pierwszy teatr tego typu w Warszawie. W latach 1816–1842 kierował kilkoma teatrami marionetek, gabinetami zautomatyzowanych figur i teatrem mechaniczno-optycznym.
Kuparentko wynalazł m.in. buzuton – mechaniczny instrument dęty zbliżony do katarynki oraz strzelbę w typie broni maszynowej.
Życiorys.
Biografia Kuparentki należy do najlepiej zbadanych wśród polskich "kunsztmistrzów" 1 poł. XIX w. Do jego działalności odwołują się badacze sztuki cyrkowej, teatru lalek, historii techniki oraz dziejów polskiego lotnictwa.
Urodził się jako Iordache Cuparencu w 1784 w okolicach obecnej rumuńskiej miejscowości Iaşi (Jassy), historycznej stolicy Mołdawii. Podobno pochodził z rodziny bojarskiej. Z powodu konfliktu z rodzicami w wieku 15 lat opuścił dom rodzinny i został malarzem dekoracji teatralnych w teatrze w Jassach.
Działalność cyrkowa.
Około roku 1800 przyłączył się jako linoskoczek do trupy artystów cyrkowych (kompanii atletów) Jana Koltera, którzy odbywali objazdowe tournée po Mołdawii. W 1801 lub 1804 wraz z trupą Koltera przybył do Warszawy, gdzie występował w amfiteatrze zwanym "Hecą" na rogu ulic Brackiej i Chmielnej. W 1804 poślubił córkę Koltera i został współwłaścicielem kompanii atletów swojego teścia. Podczas jednego z występów spadł z wysokości, łamiąc sobie nogę. Wydarzenie to przekreśliło jego dalszą karierę cyrkową i na zawsze związało go z Warszawą.
Po wypadku Jordaki Kuparentko rozpoczął działalność jako przedsiębiorca cyrkowy i teatralny, a także pirotechnik, mechanik i konstruktor. Po nieudanym małżeństwie z Kolterówną, w 1808 ożenił się po raz drugi z Anną Henriettą Teiflin, której poprzedni mąż był właścicielem "Hecy". Dzięki temu małżeństwu Kuparentko przejął zarząd nad amfiteatrem. W 1821 nabył "Hecę", którą kierował do 1830. Organizował m.in. występy linoskoczków i woltyżerów oraz pokazy fajerwerków, prezentowane nie tylko w amfiteatrze, ale również na festynach.
Działalność teatralna.
Kuparentko prowadził teatry lalek, w tym teatr cieni (o nazwie "Pitoresk"") "i organizował pokazy mechaniczno-optyczne, m.in. w swoim Teatrze Kinetozograficznym i Optycznym. Czterokrotnie zakładał w Warszawie teatr lalek, m.in. w 1816 w pałacu Blanka, w 1830 w salach redutowych Teatru Narodowego oraz w 1842 w budynku dawnego konserwatorium na Mariensztacie. Na sztukę lalkarską Kuparentki miało wpływ jego pochodzenie i dziedzictwo kulturowe. Teatr lalek był bowiem bardzo popularną i wysoko rozwiniętą formą sztuki teatralnej na pograniczu mołdawsko-tureckim. Stworzony przez Kuparentkę w 1816 teatr cieni był pierwszym tego typu stałym teatrem warszawskim. W lalkarstwie Kuparentko wykorzystywał również swoje zamiłowania techniczne i umiejętności z zakresu mechaniki, konstruując ruchome marionetki. Teatr lalek mechanicznych, założony w 1842, był szeroko podziwiany i komentowany przez ówczesną prasę.
Od lat 30. XIX w. w swoim teatrze mechaniczno-optycznym Kuparentko prezentował obrazy panoramiczne i dioramy "różnych obrazów miast i miejsc".
Działalność w zakresie mechaniki i prace konstruktorskie.
Kuparentko był przede wszystkim mechanikiem. Skonstruował mechanizm poruszający teatrem lalkowym, który zaprezentowany został na wystawie wynalazków w Paryżu. Podczas występów oraz płatnych demonstracji prezentował zabawki mechaniczne i przedmioty własnej konstrukcji, m.in. wykonaną w 1821"strzelbę, która za jednym nabiciem 10 razy wystrzela", uznawaną niekiedy za prototyp karabinu maszynowego.
Znaczną popularnością cieszył się skonstruowany przez niego instrument muzyczny zwany buzutonem. Wzbudził on sensację na warszawskiej wystawie w 1828. Składający się z "27. trąb mosiężnych, graiący za pomocą miechów" buzuton był instrumentem mechanicznym, rodzajem katarynki. Automat wykonywał aranżacje fragmentów opery romantycznej "Wolny strzelec" Karla Webera, w tym uwerturę do opery i słynny "Chór strzelców" z aktu III.
Loty balonowe.
Kuparentko był także konstruktorem i budowniczym balonów latających. Na własnoręcznie zbudowanych balonach trzykrotnie wzniósł się w powietrze w Warszawie oraz w Wilnie. Pomimo początkowych trudności działalność ta przyniosła mu duży rozgłos na terenach dawnej Rzeczypospolitej. W czerwcu 1806 roku z ulicy Foksal w Warszawie wzniósł się po raz pierwszy na balonie własnej konstrukcji, wykonanym z afiszów teatralnych, w którym powietrze było podgrzewane przez palące się łuczywo. Podczas pokazu balon, w którym unosił się konstruktor, zapalił się, a Kuparentko uratował się tylko dzięki spadochronowi własnej konstrukcji, z pomocą którego wylądował na Krakowskim Przedmieściu.
Drugi raz w powietrze wzniósł się 6 grudnia 1806 w Wilnie. W wykonanym z papieru balonie wzniósł się na "znaczną wysokość" i przy silnym wietrze przeleciał dystans 1,5 mili, po czym bezpiecznie powrócił na ziemię. Podczas trzeciego lotu, jaki odbył z ogrodu przy ulicy Foksal w Warszawie dnia 24 lipca 1808 roku o godzinie 8. wieczorem, unosił się w powietrzu na wysokości 1281 metrów przez niecały kwadrans. Lot był biletowany dla publiczności, ale i miał charakter naukowy (zobacz plakat powyżej). Kuparentko dokonywał podczas niego pionierskich pomiarów meteorologicznych za pomocą aparatów dostarczonych przez profesora Magiera z Warszawy. W opisie "Korespondenta" wymienione zostały dwa parametry lotu: wysokość – 3 882 stóp paryskich, oraz temperatura, która opadła do "kilku stopni "(przy temperaturze przy gruncie 23 stopnie); według oficjalnego plakatu planowane miało być również pobranie próbki powietrza. Wiatr znosił go w stronę cmentarza na Powązkach i, po kilku minutach dogodnych dla obserwacji warunków, gwałtownie nasilając się zaczął rozrywać czaszę. Lecz i tym razem wynalazca zachował życie, bo jak stwierdzono w relacji: "Nie stracił przytomności Kuparentko, i trzymaiąc się mocno galeryi w którey siedział, chociaż Balon zbliżaiąc się do ziemi zaczął się palić, piecyk rozpalony i dno galeryi służyły mu za parachute, i z lekka spadł na piasek pod Powązkami.(...), "gdzie została mu udzielona pomoc przez, będących świadkami zdarzenia, "Dwóch Francuzów". Zabezpieczywszy przyrządy, udał się następnie z powrotem do miasta, ku dużej uciesze widzów.
Służba wojskowa.
Kuparentko był także oficerem armii polskiej, do której zaciągnął się w 1811 roku. W artylerii dosłużył się stopnia porucznika. Zmarł w 1844 w Warszawie i został pochowany na prawosławnym cmentarzu na Woli.

</doc>
<doc id="3030439" url="https://pl.wikipedia.org/wiki?curid=3030439" title="Czarna Baszta">
Czarna Baszta

Czarna Baszta (słow. "Čierna bašta") – turnia w Czarnym Grzbiecie w słowackiej części Tatr Wysokich, odgałęziającym się na północny wschód od grani głównej w wierzchołku Czarnego Szczytu. Od jego kopuły szczytowej oddzielona jest Przełączką za Czarną Basztą. Turnia wyrasta na północnej krawędzi Czarnego Grzbietu z Wyżniej Czarnej Galerii – jednej z trzech płaśni, nazywanych Czarnymi Galeriami.
Od strony Wyżniej Czarnej Galerii na południu Czarna Baszta wygląda niepozornie, natomiast ku Dolinie Jastrzębiej opada urwistą i stosunkowo wysoką ścianą północną do lewej części Danielowego Ogrodu. Urwiska podcinające Czarny Grzbiet i Czarne Galerie aż po żleb spadający z Przełączki za Czarną Basztą to Danielowy Mur.
Na Czarną Basztę nie prowadzą żadne szlaki turystyczne. Najdogodniejsza droga dla taterników wiedzie na siodło od zachodu z Przełączki za Czarną Basztą i jest dosyć łatwa (0+ w skali UIAA). Taki sam jest poziom trudności dojścia od strony Wyżniej Czarnej Galerii.
Pierwsze wejścia na przełęcz miały miejsce podczas wejść na Czarny Szczyt, brak jednak na ich temat dokładnych informacji.

</doc>
<doc id="3030440" url="https://pl.wikipedia.org/wiki?curid=3030440" title="Čierna bašta">
Čierna bašta



</doc>
<doc id="3030441" url="https://pl.wikipedia.org/wiki?curid=3030441" title="Morelos 2">
Morelos 2

Morelos 2 – drugi meksykański geostacjonarny satelita telekomunikacyjny; wyprodukowany przez firmę Hughes Aircraft i wyniesiony wahadłowcem Atlantis (STS-61-B) jako drugi z serii Morelos. W jego satelizacji brał udział pierwszy meksykański astronauta, Rodolfo Neri Vela. Satelita pracował na pozycji 116,8°W.
Pozostaje na orbicie okołoziemskiej.
Budowa i działanie.
Satelita został zbudowany przez amerykańską firmę Hughes Aircraft w oparciu o platformę HS-376.
W pozycji startowej, ze złożonymi teleskopowo panelami ogniw słonecznych i ze złożonymi antenami, statek miał 2,84 metra wysokości. Z rozłożonymi elementami, 6,6 metra. Średnica statku wynosiła 2,16 metra. Masa startowa 644 kilogramy. Planowany czas działania wynosił 9 lat.
Statek wyposażony był w cztery silniczki korekcyjne do utrzymywania pozycji na orbicie. Miały one do dyspozycji 132,7 kilogramów paliwa w postaci hydrazyny. 
Panele ogniw słonecznych (K-7) generowały około 950 watów energii elektrycznej, zasilając dwa akumulatory niklowo-kadmowe.

</doc>
<doc id="3030443" url="https://pl.wikipedia.org/wiki?curid=3030443" title="Bob Keeshan">
Bob Keeshan

Robert James Bob Keeshan (ur. 27 czerwca 1927, zm. 23 stycznia 2004) – amerykański aktor filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3030444" url="https://pl.wikipedia.org/wiki?curid=3030444" title="Annette Kellerman">
Annette Kellerman

Annette Kellerman (ur. 6 lipca 1887 w Sydney, zm. 5 listopada 1975 w Southport (Queensland)) – australijska pływaczka i aktorka
Autorka wielu spektakularnych wyczynów pływackich, m.in. przepłynięcie wzdłuż rzeki Yarra w centrum Melbourne, Tamizy w Londynie i Sekwany w Paryżu. W latach 1905-1906 trzykrotnie próbowała przepłynąć La Manche jako pierwsza kobieta. Prezentowała "wodny balet" w akwarium. Upowszechniła jednoczęściowy kobiecy kostiumy pływackie na ramiączkach i z krótkimi nogawkami, które również projektowała. W 1912 dr Dudley Sargent z Harvardu po przeanalizowaniu 10 tys. kobiecych sylwetek uznał ją za ideał kobiety.
Wystąpiła w około 20 filmach zrealizowanych w Hollywood. Była pierwszą w historii aktorką, która pokazała się na ekranie nago - w filmie "Córka bogów" (1916) w reżyserii Herberta Brenona.
W 1952 zrealizowano o niej film biograficzny "Million Dollar Mermaid" z Esther Williams w roli głównej.
Po śmierci prochy Annette Kellerman rozsypano wzdłuż Wielkiej Rafy Koralowej.

</doc>
<doc id="3030447" url="https://pl.wikipedia.org/wiki?curid=3030447" title="Johnny Sheffield">
Johnny Sheffield

Johnny Sheffield (ur. 11 kwietnia 1931, zm. 13 października 2010) – amerykański aktor dziecięcy. 
Życiorys.
Urodził się jako John Matthew Sheffield Cassan w 1931 roku w Pasadenie w Kalifornii. Był synem aktora Reginalda Sheffielda i Louise Van Loon. Miał dwoje rodzeństwa. W 1938 roku, Sheffield zagrał jako dziecko w broadwayowskiej sztuce "On Borrowed Time".
W roku następnym John za namową rodziców wziął udział w castingu do roli Boya - jednego z bohaterów serii filmów o Tarzanie, gdzie główne role grali Johnny Weissmuller i Maureen O’Sullivan. Sheffield został zabrany na przesłuchanie, w czasie którego Weissmuller wybrał go spośród blisko trzystu uczestników. W ten sposób John zadebiutował w filmie "Tarzan znajduje syna" (1939). Później grał rolę Boya jeszcze w siedmiu filmach o Tarzanie. W 1939 roku Sheffield pojawił się w filmie muzycznym "Babes in Arms". Grał też dziecięcego bohatera w filmie "Knute Rockne, All American" (1940). 
Jako nastolatek zagrał w filmie "Bomba, the Jungle Boy" (1949). Film ten zapoczątkował serię dwunastu filmów, w których Sheffield grał głównego bohatera u boku Peggy Ann Garner. 
W latach pięćdziesiątych Sheffield postanowił porzucić pracę w show-biznesie i uzupełnić swoje wykształcenie. Ukończył studia biznesowe. Mieszkał i pracował przez pewien czas w Arizonie. Pracował w różnych zawodach (rynek nieruchomości, biznes, rolnictwo). W 1959 roku ożenił się z Patricią Sheffield. Mieli troje dzieci: Patrick, Stewart i Regina.
15 października 2010 roku zmarł na atak serca po upadku z drabiny.

</doc>
<doc id="3030449" url="https://pl.wikipedia.org/wiki?curid=3030449" title="Baby Arizmendi">
Baby Arizmendi

Alberto „Baby” Arizmendi (ur. 17 marca 1914 w Torreón, zm. 31 grudnia 1962 w Los Angeles) – meksykański bokser, zawodowy mistrz świata kategorii piórkowej.
Był pierwszym Meksykaninem, który został uznany za zawodowego mistrza świata w boksie, choć jedynie przez stan Kalifornia oraz Meksyk, a później stan Nowy Jork.
Rozpoczął karierę boksera zawodowego w 1927. Przez pierwsze dwa lata walczył w Teksasie, a od 1929 w Meksyku. W 1931 pokonał Battlinga Shawa, a później został zawodowym mistrzem Meksyku w wadze koguciej. W następnym roku przegrał ze Speedym Dado, wygrał i przegrał z Newsboyem Brownem, a 16 września pokonał w walce towarzyskiej mistrza NBA w wadze piórkowej Tommy'ego Paula.
Zwycięska walka z Paulem sprawiła, że "California Athletic Commission" wyznaczyła Arizmendiego i Newsboya Browna do walki o tytuł mistrza świata wagi piórkowej. 18 października 1932 w Los Angeles Arizmendi wygrał na punkty i został ogłoszony mistrzem świata uznawanym przez Kalifornię. W obronie tytułu zremisował 22 listopada tego roku z Variasem Milingiem, pokonał 2 grudnia 1932 i 6 stycznia 1933 Archiego Bella i 24 stycznia Speedy'ego Dadę.
28 lutego 1933 w Los Angeles zmierzył się z mistrzem świata organizacji NBA w wadze piórkowej Freddiem Millerem. Przegrał na punkty i przestał być uznawany za mistrza świata. 12 czerwca tego roku w San Francisco Arizmendi pokonał Millera w walce towarzyskiej.
Przegrał z Tonym Canzonerim 13 marca 1934 w Los Angeles, a 30 sierpnia tego roku w Nowym Jorku pokonał Mike'a Belloise'a w walce o wakujący tytuł mistrza świata wagi piórkowej w wersji NYSAC. Nigdy nie bronił tego tytułu i został pozbawiony mistrzowskiego pasa w 1936.
Arizmendi pokonał 4 listopada 1934 w Meksyku Henry'ego Armstronga, a 1 stycznia następnego roku, również w mieście Meksyk, wygrał z nim ponownie. Został po tej walce uznany za mistrza świata wagi piórkowej przez Kalifornię i Meksyk. 2 lutego 1935 w Meksyku wygrał przez nokaut w 4. rundzie z Chalkym Wrightem, a 16 grudnia tego roku w Cleveland z Jackie Sharkeyem. 7 lutego 1936 w Nowym Jorku pokonał go Lou Ambers, a 4 sierpnia w Los Angeles Henry Armstrong odebrał mu tytuł mistrza świata.
Ponownie pokonał Chalky'ego Wrighta 5 października 1937, a 15 marca 1938 stoczył czwartą walkę z Armstrongiem, który wygrał na punkty. 7 czerwca tego roku Arizmendi zremisował z Lou Ambersem, a 10 stycznia 1939 stoczył swój ostatni pojedynek o tytuł mistrza świata, tym razem w wadze półśredniej. Obrońcą tytułu był Henry Armstrong, który wygrał na punkty, a w pięciu pojedynkach z Arizmendim triumfował trzykrotnie przy dwóch porażkach. 24 lutego tego roku Arizmendi przegrał w Nowym Jorku z Lou Ambersem przez techniczny nokaut w 11. rundzie. Była to jego pierwsza porażka przed czasem.
Arizmendi walczył ze zmiennym szczęściem do 1942. Ze znanych pięściarzy Sammy Angott pokonał go w 1939 i zremisował z nim w 1940.
Później Arizmendi służył w United States Navy, a po wojnie prowadził restaurację w Los Angeles. Zmarł w 1963.
Stoczył 135 walk, z których wygrał 84, przegrał 26, zremisował 14, 1 została uznana za nieodbytą, a 10 było "no decision".
W 2004 został wybrany do Międzynarodowej Bokserskiej Galerii Sławy.

</doc>
<doc id="3030452" url="https://pl.wikipedia.org/wiki?curid=3030452" title="Zygmunt Holewiński">
Zygmunt Holewiński

Zygmunt Holewiński (ur. 1 czerwca 1898 w Warszawie, zm. 27 maja 1989 w Pruszkowie) – żołnierz Wojska Polskiego, działacz polskiego ruchu oporu w czasie II wojny światowej, więzień niemieckich obozów koncentracyjnych.
Życiorys.
Zygmunt Holewiński urodził się w Warszawie w rodzinie z tradycjami patriotycznymi. Przodkowie jego byli uczestnikami powstań narodowych. Ukończył średnią szkołę o profilu handlowym a następnie studia na Wydziale Ogrodniczym Wyższej Szkoły Ogrodniczej (dzisiejszej SGGW). 13 listopada 1918 jako ochotnik dołączył do 1 pułku piechoty Legionów. Z małą przerwą walczył do 1 września 1920. Wziął udział w obronie Lwowa – odznaczony za to odznaką honorową „Orlęta” oraz bitwach pod Sokołem, Ołyką, Surażem, Daniłowem, Paprociami oraz w kampanii litewskiej w 201 pułku piechoty. 6 września awansował, uzyskując stopień kaprala. 25 listopada został urlopowany z wojska a 8 marca 1923 ostatecznie przeniesiony do rezerwy.
W okresie międzywojennym pracował jako instruktor ochrony przeciwpożarowej i wymieniany jest jako jeden z ważnych działaczy ruchu pożarnictwa w Polsce. W tym czasie został prezesem Ochotniczej Straży Pożarnej w Ożarowie i podjął się jej rozbudowy. W chwili wybuchu II wojny światowej zgłosił się do Batalionu Ochotniczego, 16 września 1939 w Łucku otrzymał jednak rozkaz powrotu do miejsca zamieszkania, tj. do Ożarowa. Na przełomie 1939/1940 wspólnie z Teodorem Ozdobińskim organizował w Ożarowie tajne struktury organizacji wojskowej. 3 marca 1943 został aresztowany przez Gestapo w swoim gospodarstwie w Ożarowie i osadzony na Pawiaku. 29 kwietnia 1943 jako więzień polityczny został przewieziony do obozu koncentracyjnego w Oświęcimiu, gdzie nadano mu numer 119270. W czasie pobytu w obozie, jako jeden z kilkunastu więźniów, przeżył tzw. „styczniową noc wigilijną 1943” – polegającą na tym, że tysiące więźniów przez całą noc było polewanych wodą na mrozie. 3 marca 1944 Holewiński został przeniesiony do obozu koncentracyjnego Bruttig nad Mozelą a następnie do obozu Mittelbau-Dora, gdzie pracował przy wykuwaniu tuneli dla montażu rakiet V1 i V2. Ostatnim z jego wojennych etapów był obóz koncentracyjny Ravensbrück, gdzie trafił w ostatnich dniach kwietnia 1945. Wraz z innymi więźniami tego obozu został oswobodzony przez żołnierzy amerykańskich. 
Po powrocie do Ożarowa Holewiński pracował w Ochotniczej Straży Pożarnej. Mieszkał w Ożarowie Mazowieckim do 1969. Ostatnie 20 lat swojego życia spędził w Piastowie. Zmarł 27 maja 1989. Został pochowany w grobowcu rodzinnym na Cmentarzu Powązkowskim w Warszawie.

</doc>
<doc id="3030456" url="https://pl.wikipedia.org/wiki?curid=3030456" title="Szczątki subfosylne">
Szczątki subfosylne

Szczątki subfosylne – pozostałości organizmów żywych, które zmarły w geologicznej skali czasu niedawno, w holocenie, a nawet w czasach historycznych. Tylko częściowo zdążyły one ulec procesowi fosylizacji, czyli przemianie w skamieniałości.

</doc>
<doc id="3030457" url="https://pl.wikipedia.org/wiki?curid=3030457" title="Schronisko pod Kukulem">
Schronisko pod Kukulem

Schronisko pod Kukulem lub na Kukulu – nieistniejące obecnie schronisko turystyczne położone na wysokości 1250 m n.p.m. pod szczytem Kukula (Kukuła; 1540 m n.p.m.) od strony Worochty w Czarnohorze. Jego właścicielem był Związek Osadników.
Historia.
Schronisko zostało uruchomione przez Związel Osadników. Powstało na wysokości 1250 m n.p.m. na szlaku Worochta-Howerla. Budynek powstał na terenie należącym do Lasów Państwowych jako ośrodek sportów zimowych dla młodzieży z Kresów Wschodnich. Otwarcie nastąpiło na początku stycznia 1939.
W budynku powstały 23 pokoje. Obiekt mógł pomieścić 105 osób w dwu-, cztero- i ośmioosobowych pokojach, a także w jednej sali zbiorowej dla 18 osób. Dwukondygnacyjny budynek zbudowano na planie kwadratu, którego trzy boki zajmowały skrzydła budynku, natomiast czwarty stanowiło ogrodzenie wewnętrznego kwadratowego dziedzińca z umieszczoną pośrodku bramą wejściową.
Parter drewnianego budynku zajmowały przede wszystkim pomieszczenia wspólne: sień, pomieszczenie na narty, jadalnia, świetlica, trzy kuchnie, toalety, męskie prysznice oraz pokój kierownika i biuro. Poza nimi na parterze znajdowało się również kilka pokojów dla gości schroniska. Na piętrze znajdowała się reszta pokoi oraz toalety damskie, a na poddaszu – sala wspólna. Budynek był podpiwniczony, w podziemiu umieszczono pralnię, spalinowy agregat prądotwórczy dostarczającą schronisku energii elektrycznej, kotłownię, magazyny oraz rezerwowe prysznice na wypadek dużego obłożenia obiektu. Wodę schronisku dostarczał krótki wodociąg czerpiący z niewielkiej zapory na pobliskim strumieniu. Działało ogrzewanie i kanalizacja, natryski, parnia. Był zapewnione pośrednictwo pocztowe i połączenie telefoniczne z Worochtą (numer 86).
Architektura budowli nawiązywała do huculskiej grażdy i w formie i sposobie wykonania przypominała wybudowane kilka lat wcześniej Schronisko na Kostrzycy. Części nadziemne wybudowano z heblowanych półpni świerkowych łączonych na pióro. Dach kryty był dranicą położoną na warstwie papy i desek. W ramach przygotowań do budowy schroniska wykonano drogę samochodową łączącą zbocza góry z Worochtą. Uporządkowano także narciarską trasę zjazdową: marsz pod górę obliczano na dwie i pół godziny, zjazd na ok. 40 minut.
Budowa trwała blisko dwa lata, większość prac wykonali przy niej lokalni cieśle, majstrowie Petryczuk i Harasymiuk wraz z ekipami. Także drewno na budowę pochodziło z pobliskich lasów. Blisko 30% kosztów pochłonął transport, bowiem w połowie wysokości zbocza konieczne było przeładowywanie materiałów na zwierzęta juczne.
Schronisko działało od 23 grudnia 1938 roku, natomiast jego uroczyste otwarcie i poświęcenie miało miejsce 6 stycznia 1939 roku. Uroczystości przewodniczył kpt. Adolf Abram, a poświęcenia dokonał ks. kapelan Piotr Śledziewski z Wilna. Depesze gratulacyjne z okazji oddania obiektu do użytku nadesłali m.in. minister spraw wojskowych gen. dyw. Tadeusz Kasprzycki, Naczelny Dyrektor Lasów Państwowych Adam Loret, wojewoda Henryk Józewski wraz z małżonką, minister Wacław Staniszewski i prezes Polskiego Towarzystwa Tatrzańskiego Ferdynand Goetel.
Szlaki turystyczne w 1936.
Ze szczytu Kukula rozchodziły się następujące szlaki turystyczne:

</doc>
<doc id="3030463" url="https://pl.wikipedia.org/wiki?curid=3030463" title="Jacek Suszczyński">
Jacek Suszczyński

Jacek Suszczyński (ur. 5 czerwca 1966 w Łodzi) – polski pięcioboista nowoczesny, mistrz Polski (1989).
Był zawodnikiem SKS Start Łódź (1973-1984), w którym uprawiał pływanie, a następnie Legii Warszawa (1984-1993). W 1989 wywalczył złoty medal mistrzostw Polski, w 1991 brązowy medal mistrzostw Polski. W 1989 reprezentował Polskę na mistrzostwach świata, zajmując 5 miejsce w konkurencji sztafet. Był rezerwowym podczas Igrzysk Olimpijskich w Barcelonie (1992).
W 1991 ukończył studia na Akademii Wychowania Fizycznego w Warszawie.

</doc>
<doc id="3030464" url="https://pl.wikipedia.org/wiki?curid=3030464" title="Jugowska reka">
Jugowska reka

Jugowska reka (bułg. "Юговска река") – rzeka w południowej Bułgarii.
Źródło znajduje się w Rodopach Zachodnich na wysokości 1840 m n.p.m., 200 m od szczytu górskiego Kurbaneri (1864 m). Jest prawym ujściem Czepełarskiej reki, na wysokości 485 m n.p.m. Rzeka ma 45 km długości, średni przypływ 6,27 m³/s oraz powierzchnię dorzecza o wielkości 332 km², co stanowi 32,9% powierzchni dorzecza Czepełarskiej reki.
Do Jugowskiej reki uchodzą:
Rzeka przepływa przez 1 miejscowość: Łyki.
Wody rzeki wykorzystywane są dla elektrowni, w pobliżu ujścia Beliszkiej reki.
W połowie XX wieku, w Łykach, woda była zanieczyszczona flotacją ołowiano-cynkową. Dzisiaj pobliskie kopalnie rud są zamknięte, stan wody poprawia się, ale związki wciąż mogą być wyczuwalne. Zdarzają się awaryjne zatrucia.

</doc>
<doc id="3030466" url="https://pl.wikipedia.org/wiki?curid=3030466" title="Tore Holm">
Tore Holm

Tore Holm (ur. 25 listopada 1896 w Gamleby, zm. 15 listopada 1977 tamże) – szwedzki żeglarz, pięciokrotny olimpijczyk, czterokrotny medalista tej imprezy.
Brat Yngve Holma.

</doc>
<doc id="3030468" url="https://pl.wikipedia.org/wiki?curid=3030468" title="Tour de France 1954">
Tour de France 1954

41. Tour de France rozpoczął się 8 lipca w Amsterdamie, a zakończył 1 sierpnia 1954 roku w Paryżu. W klasyfikacji generalnej zwyciężył po raz drugi z rzędu Francuz Louison Bobet. W klasyfikacji górskiej najlepszy był Hiszpan Federico Bahamontes, w punktowej Szwajcar Ferdi Kübler, a w klasyfikacji drużynowej zwyciężyła Szwajcaria.

</doc>
<doc id="3030471" url="https://pl.wikipedia.org/wiki?curid=3030471" title="Yngve Holm">
Yngve Holm

Yngve Holm (ur. 12 września 1895 w Västervik, zm. 16 lutego 1943 w Sztokholmie) – szwedzki żeglarz, olimpijczyk, zdobywca złotego medalu w regatach na letnich igrzyskach olimpijskich w 1920 roku w Antwerpii.
Na Letnich Igrzyskach Olimpijskich 1920 zdobył złoto w żeglarskiej klasie 40 m². Załogę jachtu "Sif" tworzyli również Tore Holm, Axel Rydin i Georg Tengwall.
Brat Tore Holma.

</doc>
<doc id="3030474" url="https://pl.wikipedia.org/wiki?curid=3030474" title="Wołodymyr Pellich">
Wołodymyr Pellich

Wołodymyr Pellich (ur. 17 października 1886 w Lisowicach, zm. 28 grudnia 1981 w New Brunswick) – ukraiński działacz społeczny, ksiądz greckokatolicki, poseł na Sejm II kadencji.
Ukończył C. K. I Gimnazjum w Tarnopolu, następnie teologię na Uniwersytecie Lwowskim. Wyświęcony 22 października 1911 przez metropolitę Andrzeja Szeptyckiego objął parafię św. Barbary w Wiedniu. Tam w 1913 uzyskał tytuł dr filozofii na Uniwersytecie Wiedeńskim. 
W 1917 został kapelanem wszystkich żołnierzy-grekokatolików w armii austro-węgierskiej, walczących na froncie włoskim.
W latach 1918–1932 był proboszczem w Radziechowie. W czasie wojny polsko-ukraińskiej ksiądz Pellich został aresztowany za "ukraińską agitację i wrogą działalność przeciw Państwu Polskiemu" 11 czerwca 1919, i internowany początkowo we Lwowie, a później w Laszkach koło Lwowa. Zwolniony z internowania 16 marca 1920, został powtórnie aresztowany 27 kwietnia 1920, i internowany do końca września 1920.
W latach 1937–1942 ksiądz Pellich był proboszczem w Czerniewie, a w latach 1942-1944 we wsi Dowhe koło Morszyna. W 1944 z obawy przed władzą radziecką wyemigrował do Niemiec, przebywał po wojnie w obozie Karlsfeld koło Monachium. W 1947 wyemigrował do Stanów Zjednoczonych.

</doc>
<doc id="3030475" url="https://pl.wikipedia.org/wiki?curid=3030475" title="Axel Rydin">
Axel Rydin

Axel Rydin (ur. 14 lutego 1887 w Linköping, zm. 31 maja 1971 w Norrköping) – szwedzki żeglarz, olimpijczyk, zdobywca złotego medalu w regatach na letnich igrzyskach olimpijskich w 1920 roku w Antwerpii.
Na Letnich Igrzyskach Olimpijskich 1920 zdobył złoto w żeglarskiej klasie 40 m². Załogę jachtu "Sif" tworzyli również Tore Holm, Yngve Holm i Georg Tengwall.

</doc>
<doc id="3030478" url="https://pl.wikipedia.org/wiki?curid=3030478" title="Edouard Claparède">
Edouard Claparède



</doc>
<doc id="3030483" url="https://pl.wikipedia.org/wiki?curid=3030483" title="Georg Tengwall">
Georg Tengwall

Georg Tengwall (ur. 6 kwietnia 1896 w Norrköping, zm. 4 marca 1954 tamże) – szwedzki żeglarz, olimpijczyk, zdobywca złotego medalu w regatach na letnich igrzyskach olimpijskich w 1920 w Antwerpii.
Na Letnich Igrzyskach Olimpijskich 1920 zdobył złoto w żeglarskiej klasie 40 m². Załogę jachtu "Sif" tworzyli również Tore Holm, Yngve Holm i Axel Rydin.

</doc>
<doc id="3030484" url="https://pl.wikipedia.org/wiki?curid=3030484" title="Napierski (ballada)">
Napierski (ballada)

Napierski (później: "Opryszki") - ballada liryczna autorstwa Lucjana Siemieńskiego, zamieszczona w "Poezjach" z 1844 (pierwotna wersja pochodzi z 1838).
Ballada poświęcona jest zbuntowanemu oficerowi - Aleksanderowi Kostce-Napierskiemu, który chciał rozciągnąć powstanie Bohdana Chmielnickiego na tereny polskie. Jest to pierwszy w literaturze utwór poświęcony tej postaci. Napierskiego sportretowano tutaj zgodnie z ludową legendą - jako góralskiego wodza, uratowanego przez nich z rąk oprawców pod szubienicą w Krakowie. 
W wydaniu z 1863 Siemieński wyeliminował nazwisko Napierskiego, a tytuł utworu zmienił na "Opryszki". Dzieło nie jest parafrazą pierwowzorów ludowych z terenu Podhala. Stanowi udaną próbę samodzielnego wykorzystania przez autora karpackiego folkloru zbójnickiego.

</doc>
<doc id="3030486" url="https://pl.wikipedia.org/wiki?curid=3030486" title="Opryszki">
Opryszki



</doc>
<doc id="3030487" url="https://pl.wikipedia.org/wiki?curid=3030487" title="Kościół św. Barbary w Wiedniu">
Kościół św. Barbary w Wiedniu

Kościół św. Barbary (niem. "Barbarakirche", ukr. "Церква Святої Великомучениці Варвари") – kościół Ordynariatu Austrii, Wiernych Obrządków Wschodnich w Wiedniu przy ulicy Postgasse.
Przy kościele w latach 1774–1784 oraz 1803–1893 działało "Barbareum" – pierwsze greckokatolickie seminarium duchowne, kształcące kapłanów greckokatolickich dla całego cesarstwa austriackiego.

</doc>
<doc id="3030488" url="https://pl.wikipedia.org/wiki?curid=3030488" title="Schronisko na Trościanie">
Schronisko na Trościanie

Schronisko PTT na Trościanie – nieistniejące obecnie schronisko turystyczne położone na wysokości 1230 m n.p.m., na południowym stoku Trościana (1235 m n.p.m.) w Bieszczadach Wschodnich.
Obiekt powstał w 1933 roku w dawnym domku myśliwskim firmy Bracia Groedel i był prowadzony przez oddział Drohobycko-Borysławski Polskiego Towarzystwa Tatrzańskiego w Drohobyczu. Dysponował 30 miejscami noclegowymi (10 łóżek, 20 sienników).
Szlaki turystyczne w 1936 r..
Na Trościan prowadziły szlaki turystyczne: ze Sławska oraz z Ławocznego przez Tarnawkę.

</doc>
<doc id="3030489" url="https://pl.wikipedia.org/wiki?curid=3030489" title="Biff Tannen">
Biff Tannen

Biff Howard Tannen (ur. 26 marca 1937 w Hill Valley) – fikcyjny bohater z filmowej trylogii "Powrót do przyszłości". Jest jedną z głównych postaci filmu, w którą wcielił się aktor Thomas F. Wilson.
Życiorys.
Biff urodził się 26 marca 1937 roku w Hill Valley w Kalifornii. Jest prawnukiem Buforda „Wściekłego psa” Tannena, synem Irvinga „Kida” Tannena i dziadkiem Griffa Tannena. We wstępnym szkicu scenariusza wspomniano, że jego drugie imię to Howard, choć w żadnej części filmu nie zostało to powiedziane. Nie ma dokładnych informacji o życiu Biffa sprzed 1955 roku. Z filmu wiadomo, że mieszka on z babcią Gertrudą Tannen przy 1809 Mason Street. Choć nie jest ona pokazana na ekranie to słychać jej wrzaskliwy głos (podkładany przez Thomasa F. Wilsona). Nieznane jest również miejsce pobytu jego rodziców, choć serial animowany ujawnia, że jego ojciec Frank Tannen w 1944 roku służył w armii jako niemiecki sierżant. Z kolei w grze "" podano, że jego ojciec nazywa się Kid Tannen.
W szkole średniej często znęcał się nad George’em McFlyem, który pisał dla niego prace domowe. Razem ze swoją bandą (Matchem, Skinheadem i 3-D) siał postrach w szkole, jednak w pojedynkę nie wykazywał się już zbytnią odwagą. Był również zakochany w Lorraine Baines, którą nazywał swoją dziewczyną, choć ona nie zwracała uwagi na jego zaczepki. Ponieważ jest starszy od George’a i Lorraine, a uczęszczał do tej samej klasy przypuszczalnie powtarzał rok.
W drugiej części "Powrotu do przyszłości" okazuje się, że w 2015 roku ma wnuka imieniem Griff, co oznacza, że przed 1985 r. musiał mieć co najmniej jedno dziecko, choć w żadnej części nie jest wspomniane, żeby miał żonę lub dzieci. Z kolei serial animowany ujawnia, że ma syna Biffa Juniora (według wstępnych szkiców scenariusza II części trylogii miał być on właścicielem baru Cafe 80's).
Powrót do przyszłości.
Rok 1985. Pomimo upływu trzydziestu lat od zakończenia szkoły średniej Biff nadal terroryzuje George’a McFlya, zmuszając go do wykonywania swoich zadań w przedsiębiorstwie, w którym wspólnie pracują. Jako jego przełożony chce, by pomógł mu dostać się na wyższy szczebel w zarządzie.
Wszystko zmienia się za sprawą najmłodszego syna George’a, Marty’ego, który przypadkiem cofa się w czasie do 1955 roku i udaremnia pierwsze spotkanie swoich rodziców. Stawia też czoła Biffowi i jego bandzie pośrednio doprowadzając do wpadnięcia jego samochodu na ciężarówkę z nawozem. Później wściekły Biff odnajduje go w samochodzie z Lorraine podczas szkolnej potańcówki. Każe się nim zająć swoim kolegom, którzy zamykają go w bagażniku innego wozu, a sam zaczyna napastować dziewczynę. W tym samym czasie zjawia się George, który zgodnie z planem Marty’ego miał tam przyjść i go uderzyć, by zyskać przychylność w oczach Lorraine. Kiedy okazuje się, że zamiast Marty’ego w samochodzie jest Biff, George po raz pierwszy postanawia mu się postawić i zdecydowanym ciosem powala go na ziemię. To wzmacnia jego pewność siebie oraz pozycję w szkole, dzięki czemu w przyszłości nie daje się już więcej wykorzystywać.
Po powrocie do swoich czasów Marty odkrywa jak wiele się zmieniło. Biff prowadzi zakład motoryzacyjny, a do jego ojca zwraca się „panie McFly”. Woskuje również jego samochód, a George, który jest teraz pisarzem, wydaje się rozbawiony jego staraniami i grzecznością.
Powrót do przyszłości II.
Marty i jego dziewczyna przenoszą się z 1985 do 2015 roku, żeby zapobiec tragedii rodzinnej mającej dotknąć ich dzieci. Ich podróż latającym DeLoreanem przypadkowo zauważa Biff. W 2015 r. ma on już 78 lat i nadal zajmuje się woskowaniem samochodów. Jest też pomiatany przez swojego wnuka Griffa, który także lubi dręczyć innych. Kiedy doktor Brown wyjaśnia Marty’emu, że DeLorean jest wehikułem czasu, który zbudował, żeby obserwować rozwój ludzkości, a nie zarabiać na nim pieniądze (chłopak chciał zabrać do swoich czasów almanach z wynikami sportowymi, żeby obstawiać zakłady), ich rozmowę podsłuchuje Biff. Pod ich nieobecność sam zabiera almanach i przenosi się do 1955 roku, żeby go wręczyć swojej młodszej wersji.
Jednakże po powrocie do 2015 r. dochodzi do paradoksu czasowego. Przekazanie sobie almanachu w przeszłości drastycznie zmienia linię czasową powodując jego zniknięcie. Zostało to pokazane w jednej z usuniętych scen. W filmie natomiast, Biff po wyjściu z samochodu skręca się z bólu, co tłumaczono m.in. atakiem serca.
Po powrocie do 1985 r. Marty i doktor Brown odkrywają skutki działań Biffa, który stał się jednym z najbogatszych i najpotężniejszych ludzi w Ameryce, a Hill Valley to siedlisko gangów, przestępczości i korupcji. W tej linii czasowej jest także mężem Lorraine, którą poślubił po zabiciu w 1973 r. George’a McFlya, który prowadził kampanię przeciwko jego firmie utylizującej odpady. Później kiedy Marty obrywa od niego po głowie, Lorraine mówi do niego, że tym razem musiał dostać naprawdę mocno, co sugeruje, że Biff nie raz się nad nimi znęcał. Choć w filmie nigdy nie zostało to powiedziane to Robert Zemeckis i Bob Gale zasugerowali, że Lorraine w 1996 r. zabiła Biffa z powodu ciągłych upokorzeń, co wyjaśniałoby zniknięcie starego Biffa po powrocie do 2015 roku (pokazano to w jednej z usuniętych scen).
W wehikule czasu Marty i doktor Brown odnajdują fragment laski należącej do starego Biffa, dzięki czemu odkrywają, że to on zmienił historię przekazując sobie w 1955 r. almanach. Cofają się więc w czasie, by mu go odebrać. W jednej ze scen młody Biff bierze udział w sprzeczce, która sugeruje, że wypadek z wpadnięciem na ciężarówkę z nawozem był czynnikiem, który sprawił, że w przyszłości zajął się on biznesem samochodowym. Po zdobyciu almanachu Marty niszczy go, dzięki czemu wszystko wraca do normy.
Powrót do przyszłości III.
W ostatniej części trylogii Biff pojawia się jedynie na końcu filmu, kiedy to woskuje samochód Marty’ego. Głównym czarnym charakterem jest za to jego pradziadek Buford „Wściekły pies” Tannen (grany także przez Thomasa F. Wilsona), który w latach 80. XIX wieku terroryzował Hill Valley.
Serial animowany.
Serial przedstawia dalsze losy głównych bohaterów po zakończeniu filmowej trylogii. Doktor wraz z żoną Clarą i dziećmi Juliuszem i Vernem mieszka w Hill Valley, gdzie zajmuje się konstruowaniem nowych wynalazków. Często podróżuje też w czasie ze swoją rodziną i przyjacielem Martym, gdzie spotyka wielu przodków bądź potomków Biffa Tannena. On sam także pojawia się w serialu. W jednym z odcinków zostaje ujawnione, że w 1991 r. ma on osiemnastoletniego syna Biffa Juniora. Brak natomiast jakiejkolwiek wzmianki o jego żonie.
Back to the Future: The Ride.
W 1991 r. w Orlando otworzono pierwszy The Ride, czyli atrakcję turystyczną dzięki, której widzowie mogli odbyć niezwykłą podróż w czasie. Chociaż The Ride nie należy do kanonu filmów to z jej historii wynika, że gdy doktor wraz z rodziną na stałe powrócił do XX wieku założył Instytut Technologii Przyszłości. 2 maja 1991 r. (czyli w dniu otwarcia The Ride) grupa ochotników przeniosła się do 1955 r. by upewnić się, że wydarzenia przedstawione w filmach toczą się właściwym torem. Biff wślizgnął się jednak do wehikułu i razem z ochotnikami przeniósł się do 1991 r., gdzie nie tylko narobił wiele zamieszania, ale też ukradł wehikuł. Doktor przerobił więc DeLoreana tak, by mógł pomieścił osiem osób i z pomocą widowni ruszył w podróż przez różne czasy. Odwiedził m.in. rok 2015, epokę lodowcową i okres kredy, gdzie Biff o mało nie zginął z powodu lawy. Został jednak uratowany i przeniesiony z powrotem do 1955 roku.

</doc>
<doc id="3030491" url="https://pl.wikipedia.org/wiki?curid=3030491" title="Ludvig Lindgren">
Ludvig Lindgren

Ludvig Lindgren (ur. 23 września 1990 w Örebro) – szwedzki żużlowiec, brat Fredrika Lindgrena – również żużlowca.
Brązowy medalista młodzieżowych indywidualnych mistrzostw Szwecji (2008). Dwukrotny brązowy medalista drużynowych mistrzostw Szwecji (2008, 2010). Dwukrotny medalista drużynowych mistrzostw Polski: złoty (2009) oraz brązowy (2008). Brązowy medalista drużynowych mistrzostw Wielkiej Brytanii (2010).
Trzykrotny medalista drużynowych mistrzostw świata juniorów: srebrny (Rye House 2010) oraz dwukrotnie brązowy (Holsted 2008, Gorzów Wielkopolski 2009). Dwukrotny medalista drużynowych mistrzostw Europy juniorów: złoty (Rawicz 2008) oraz srebrny (Holsted 2009). Dwukrotny finalista indywidualnych mistrzostw świata juniorów (Pardubice 2008 – IX miejsce, Goričan 2009 – XVII miejsce).
Startował w ligach szwedzkiej, duńskiej, brytyjskiej oraz polskiej, w barwach klubów: Falubaz Zielona Góra (2008–2009) oraz Stal Rzeszów (2010).

</doc>
<doc id="3030494" url="https://pl.wikipedia.org/wiki?curid=3030494" title="Bowman (Karolina Południowa)">
Bowman (Karolina Południowa)

Bowman – miasto ("town") w hrabstwie Orangeburg, w południowej części stanu Karolina Południowa, w Stanach Zjednoczonych. W 2010 roku miasto liczyło 968 mieszkańców. 
Miasto założone zostało pod koniec XIX wieku, początkowo będąc ośrodkiem uprawy bawełny. W następstwie plagi szkodników, kwieciaków bawełnianych, która miała miejsce w latach 20. XX wieku, uprawę bawełny zarzucono na rzecz hodowli krów. Mleczarstwo stanowi obecnie główną gałąź lokalnej gospodarki.
Lokalną atrakcją jest centrum powitalne UFO.

</doc>
<doc id="3030495" url="https://pl.wikipedia.org/wiki?curid=3030495" title="Patrice Manopoulos">
Patrice Manopoulos

Patrice Manopoulos (ur. 20 czerwca 1977 w Marsylii) – francuski kierowca wyścigowy.
Kariera.
Manopoulos rozpoczął karierę w wyścigach samochodowych w roku 1995, od startów we Francuskiej Formule Renault. Z dorobkiem czterech punktów uplasował się tam na 22 pozycji w klasyfikacji generalnej. W późniejszych latach startował także w Formule 3 Euro Series oraz w Le Mans Series.
W Formule 3 Euro Series wystartował w 2003 roku z francuską ekipą LD Autosport. Jednak w ciągu siedmiu wyścigów, w których wystartował, nie zdołał zdobyć punktów.

</doc>
<doc id="3030497" url="https://pl.wikipedia.org/wiki?curid=3030497" title="Gilles Tinguely">
Gilles Tinguely

Gilles Tinguely (ur. 10 sierpnia 1976 w Morges) – szwajcarski kierowca wyścigowy.
Kariera.
Tinguely rozpoczął karierę w wyścigach samochodowych w roku 1999, od startów w Skip Barber Formula Dodge Eastern Series oraz w Skip Barber Southern Regional Series. Z dorobkiem odpowiednio 111 i 7 punktów uplasował się odpowiednio na 21 i 111 pozycji w klasyfikacji generalnej. W późniejszych latach startował także w Barber Dodge Pro Series, Niemieckiej Formule 3, Francuskiej Formule 3 oraz w Formule 3 Euro Series.
W Formule 3 Euro Series wystartował w 2003 roku ze szwajcarską ekipą Swiss Racing Team. Jednak w żadnym z sześciu wyścigów, w których wystartował, nie zdołał zdobyć punktów.

</doc>
<doc id="3030499" url="https://pl.wikipedia.org/wiki?curid=3030499" title="Sastre Sport Asunción">
Sastre Sport Asunción

Sastre Sport - paragwajski klub piłkarski z siedzibą w mieście Asunción.
Historia.
Klub "Sastre Sport" w 1911 roku wziął udział w pierwszych mistrzostwach Paragwaju Ligi Centenario, która pod koniec swego istnienia zmieniła nazwę na Asociación Paraguaya de Fútbol. Klub "Sastre Sport" grał aż do samego końca istnienia Ligi Centenario w 1917 roku. Wówczas utworzona została specjalna liga o nazwie División Transitoria, z której dwa najlepsze kluby miały awansować do pierwszej ligi Liga Paraguaya de Fútbol. Klub "Sastre Sport" na 6 drużyn zajął w División Transitoria czwarte miejsce i nie awansował do pierwszej ligi. Udało się to jednak w 1918 roku. W 1919 "Sastre Sport" na 10 drużyn zajął 9 miejsce zdobywając 9 punktów. W 1920 roku klub z 11 punktami zajął ostatnie, 10 miejsce, i spadł do drugiej ligi, do której powrócił już w następnym roku. Ze względu na wojnę domową w 1922 roku liga pauzowała. W 1923 roku klub "Sastre Sport" zdobył 8 punktów i zajął ostatnie, 10 miejsce. Nie spadł jednak z ligi, gdyż ta powiększona została do 11 zespołów. W 1924 klub zajął ostatnie, 11 miejsce, i kolejny raz spadł z pierwszej ligi, by znów powrócić do niej w 1925 roku. W 1926 roku klub "Sastre Sport" zajął ostatnie, 10 miejsce i trzeci raz spadł z pierwszej ligi, do której już nie powrócił.

</doc>
<doc id="3030501" url="https://pl.wikipedia.org/wiki?curid=3030501" title="Detektyw Monk wyrusza w podróż">
Detektyw Monk wyrusza w podróż



</doc>
<doc id="3030502" url="https://pl.wikipedia.org/wiki?curid=3030502" title="Nat">
Nat



</doc>
<doc id="3030503" url="https://pl.wikipedia.org/wiki?curid=3030503" title="James Manderson">
James Manderson

James Manderson (ur. 19 stycznia 1981 w Melbourne) – australijski kierowca wyścigowy.
Kariera.
Manderson' rozpoczął karierę w wyścigach samochodowych w roku 2000, od startów w Australijskiej Formule 3, gdzie pięciokrotnie stawał na podium, a trzykrotnie na jego najwyższym stopniu. Z dorobkiem 102 punktów uplasował się na piątej pozycji w klasyfikacji generalnej. Dwa lata później był już mistrzem tej serii. W późniejszych latach startował także w Formule 3 Euro Series oraz w Aussie Racing Cars Super Series.
W Formule 3 Euro Series wystartował w 2003 roku ze szwajcarską ekipą Swiss Racing Team. Jednak w żadnym ośmiu wyścigów, w których wystartował, nie zdołał zdobyć punktów.

</doc>
<doc id="3030504" url="https://pl.wikipedia.org/wiki?curid=3030504" title="Georges Hellebuyck">
Georges Hellebuyck



</doc>
<doc id="3030507" url="https://pl.wikipedia.org/wiki?curid=3030507" title="Orangeburg (Karolina Południowa)">
Orangeburg (Karolina Południowa)

Orangeburg – miasto ("city"), ośrodek administracyjny hrabstwa Orangeburg, w środkowej części stanu Karolina Południowa, w Stanach Zjednoczonych, położone nad rzeką North Edisto. W 2012 roku miasto liczyło 13 850 mieszkańców. 
Miasto założone zostało w 1735 roku przez niemieckich, szwajcarskich i holenderskich osadników, którzy nazwali je na cześć Wilhelma IV Orańskiego.
Orangeburg jest ośrodkiem przemysłu tekstylnego, drzewnego, chemicznego oraz elektromaszynowego (m.in. lotniczego). W mieście swoją siedzibę mają uczelnie South Carolina State University, Claflin University oraz Orangeburg-Calhoun Technical College.

</doc>
<doc id="3030508" url="https://pl.wikipedia.org/wiki?curid=3030508" title="Marcel Lasée">
Marcel Lasée

Marcel Lasée (ur. 10 stycznia 1982 w Düsseldorfie) – niemiecki kierowca wyścigowy.
Kariera.
Lasée rozpoczął karierę w wyścigach samochodowych w roku 1999, od startów w Niemieckiej Formule Ford 1800. Z dorobkiem 10 punktów uplasował się tam na osiemnastej pozycji w klasyfikacji generalnej. W późniejszych latach startował także w Europejskim Pucharze Formuły Renault 2000, Niemieckiej Formule Renault, Niemieckiej Formule 3, Masters of Formula 3, Formule 3 Euro Series, SEAT Leon Supercopa Germany oraz w ADAC GT Masters.
W Formule 3 Euro Series wystartował w 2003 roku ze szwajcarską ekipą Swiss Racing Team. W ciągu dziesięciu wyścigów uzbierał łącznie trzy punkty. Dało mu to 23 miejsce w klasyfikacji końcowej.
W sezonie 2002 Niemiec pełnił funkcję kierowcy testowego w zespole Formuły 1 - Jordan Grand Prix.

</doc>
<doc id="3030512" url="https://pl.wikipedia.org/wiki?curid=3030512" title="Cerkiew św. św. Piotra i Pawła w Karlowych Warach">
Cerkiew św. św. Piotra i Pawła w Karlowych Warach



</doc>
<doc id="3030515" url="https://pl.wikipedia.org/wiki?curid=3030515" title="Jan Heylen">
Jan Heylen

Jan Heylen (ur. 1 maja 1980 w Geel) – belgijski kierowca wyścigowy.
Kariera.
Heylen rozpoczął karierę w wyścigach samochodowych w roku 2001, od startów w Festiwalu Formuły Ford oraz w Formule Ford Slick 50. W Slick 50 dorobek 108 punktów uplasował go na jedenastej pozycji w klasyfikacji generalnej, zaś w festiwalu był czternasty. W późniejszych latach startował także w Brytyjskiej Formule Ford, Masters of Formula 3, Hiszpańskiej Formule 3, Formule 3 Euro Series, Formule 3000, Niemieckiej Formule 3, Dutch Winter Endurance Series, Belcar, Mégane Trophy Eurocup, Champ Car World Series, Belgian GT Championship, ADAC Volkswagen Polo Cup, Grand American Rolex Series, Firestone Indy Lights, Belgian Touring Car Series, Blancpain Endurance Series, FIA GT3 European Championship, Trans-Am, Pirelli World Challenge, American Le Mans Series oraz w Grand-Am - Continental Tire Sports Car Challenge.
W Formule 3 Euro Series wystartował w 2003 roku z niemiecką ekipą Team Kolles. Jednak w żadnym z czternastu wyścigów, w których wystartował, nie zdołał zdobyć punktów.

</doc>
<doc id="3030517" url="https://pl.wikipedia.org/wiki?curid=3030517" title="Nat (ujednoznacznienie)">
Nat (ujednoznacznienie)



</doc>
<doc id="3030518" url="https://pl.wikipedia.org/wiki?curid=3030518" title="Karen Grigorian">
Karen Grigorian

Karen Grigorian (orm. Կարեն Գրիգորյան; ur. 25 lutego 1995 w Erywaniu) – ormiański szachista, arcymistrz od 2013 roku.
Kariera szachowa.
Wielokrotny reprezentant Armenii na mistrzostwach świata i Europy juniorów w różnych kategoriach wiekowych. Trzykrotny medalista mistrzostw Europy juniorów: srebrny (Batumi 2010 – ME do 16 lat) oraz dwukrotnie brązowy (Szybenik 2007 – ME do 12 lat, Herceg Novi 2008 – ME do 14 lat). Czterokrotny medalista olimpiad szachowych juniorów do 16 lat: drużynowo złoty (2010) i srebrny (2011) oraz dwukrotnie złoty za indywidualne wyniki na I szachownicy (2010, 2011). W 2014 r. zdobył w Katowicach srebrny medal akademickich mistrzostw świata. W 2015 r. zdobył złoty medal indywidualnych mistrzostw Armenii.
Sukcesy w turniejach międzynarodowych: I m. w Kiriszy (2011), dz. I m. w Albenie (2012, wspólnie z Władimirem Akopianem, Tamirem Nabatym, Tigranem Petrosjanem i Iwanem Czeparinowem), II m. w Erywaniu (2013, memoriał A. Margariana, za Martynem Krawciwem), I m. w Sitges (2013), I m. w Martuni (2013, turniej "Lake Sevan-2013"), I m. w Dżermuku (2014, memoriał Karena Asriana), I m. w Sant Martí (2014) oraz I m. w Badalonie.
Najwyższy ranking w dotychczasowej karierze osiągnął 1 stycznia 2021 r., z wynikiem 2666 punktów.

</doc>
<doc id="3030519" url="https://pl.wikipedia.org/wiki?curid=3030519" title="Konstytucja Meksyku">
Konstytucja Meksyku

Konstytucja Meksyku (formalnie Konstytucja Zjednoczonych Stanów Meksykańskich, hiszp. "Constitución Política de los Estados Unidos Mexicanos") – obecna konstytucja Meksyku, zatwierdzona przez parlament konstytucyjny 5 lutego 1917 w czasie rewolucji meksykańskiej.
Oparta jest na zasadach: praw człowieka, suwerenności narodu, podziału władzy, federalizmu, ochrony praw konstytucyjnych i prymatu państwa nad kościołem. Jeden z jej artykułów stanowił 8-godzinny dzień pracy, ograniczał zatrudnianie dzieci i kobiet, stanowił minimalne wynagrodzenie, prawo do urlopu i obowiązkowe składki na ubezpieczenie oraz prawo do tworzenia związków zawodowych i strajku. Konstytucja ta zastąpiła wcześniejszą konstytucję z 1857 i jest trzecią konstytucją Meksyku. Pierwsza została uchwalona w 1824 r.
Egzekwowanie przez prezydenta Plutarco Elíasa Callesa praw konstytucyjnych dotyczących świeckości państwa stało się w 1926 przyczyną powstania Chrystusowców. Chrystusowcy nie godzili się z laicyzacją szkół i nauczaniem będącym pod nadzorem państwa. Najbardziej budził ich sprzeciw art.130, pozbawiający Kościół osobowości prawnej a władzom lokalnym dający prawo decydowania o liczbie księży w parafiach. Nie pozwalał on też na obecność w kraju księży cudzoziemców.
W ciągu dekad historii konstytucja ta miała liczne poprawki (m.in. w 1992 r. zreformowano antyklerykalne artykuły).

</doc>
<doc id="3030521" url="https://pl.wikipedia.org/wiki?curid=3030521" title="Kungliga Svenska Segel Sällskapet">
Kungliga Svenska Segel Sällskapet



</doc>
<doc id="3030522" url="https://pl.wikipedia.org/wiki?curid=3030522" title="Windsor (Vermont)">
Windsor (Vermont)

Windsor – miasto ("town") w hrabstwie Windsor, w południowo-wschodniej części stanu Vermont, w Stanach Zjednoczonych, położone na zachodnim brzegu rzeki Connecticut, naprzeciwko stanu New Hampshire. W 2010 roku miasto liczyło 3553 mieszkańców. 
Windsor założony został w 1761 roku. W 1777 roku w mieście spisana została konstytucja Vermontu, proklamująca niepodległość Republiki Vermontu od imperium brytyjskiego (w 1791 roku republika przyłączyła się do Stanów Zjednoczonych).
W sąsiedztwie miasta przebiega autostrada międzystanowa nr 91.

</doc>
<doc id="3030526" url="https://pl.wikipedia.org/wiki?curid=3030526" title="Uroczysko Lubniewsko">
Uroczysko Lubniewsko

Zespół przyrodniczo-krajobrazowy „Uroczysko Lubniewsko” jest położony w gminie Lubniewice oraz częściowo na terenie gminy Sulęcin. Całkowita powierzchnia obejmuje 1436,90 ha, na co składają się lasy i grunty leśne oraz jezioro Lubniewsko, które stanowi około 17% powierzchni „Uroczyska”. Zespół został utworzony w 1993 r. w celu zachowania w stanie naturalnym jeziora Lubniewsko, jego malowniczych skarp nadbrzeżnych oraz otaczających je lasów.
Na terenie Zespołu wznosi się wczesnośredniowieczne grodzisko słowiańskie z VII w. – z budowli ziemno-drewnianej dobrze zachowała się oryginalna część ziemna.

</doc>
<doc id="3030528" url="https://pl.wikipedia.org/wiki?curid=3030528" title="Bernhard Auinger">
Bernhard Auinger

Bernhard Auinger (ur. 21 lutego 1982 w Salzburgu) – austriacki kierowca wyścigowy.
Kariera.
Auinger rozpoczął karierę w wyścigach samochodowych w roku 1999, od startów w Formule König. Z dorobkiem 65 punktów uplasował się tam na jedenastej pozycji w klasyfikacji generalnej. W późniejszych latach startował także w Niemieckiej Formule 3, Europejskim Pucharze Formuły 3, Masters of Formula 3, Formule 3 Korea Super Prix, Włoskiej Formule 3, Francuskiej Formule 3, Formule 3000, Formule 3 Euro Series, Euro 3000, Włoskiej Formule 3000 oraz w ADAC GT Masters.
W Formule 3 Euro Series wystartował w 2003 roku z luksemburską ekipą Superfund TME. W ciągu dwudziestu wyścigów uzbierał łącznie 15 punktów. Dało mu to 15 miejsce w klasyfikacji końcowej.
W tym samym roku dołączył także do stawki Formuły 3000 w zespole Red Bull Junior. W żadnym z dwóch wyścigów, w których wystartował, nie zdobywał punktów. Rok później startował w europejskiej wersji Formuły 3000 (Euro 3000), gdzie był piąty w klasyfikacji kierowców.

</doc>
<doc id="3030530" url="https://pl.wikipedia.org/wiki?curid=3030530" title="Pniakówka dzwonkowata">
Pniakówka dzwonkowata



</doc>
<doc id="3030531" url="https://pl.wikipedia.org/wiki?curid=3030531" title="Xeromphalia campanella">
Xeromphalia campanella



</doc>
<doc id="3030532" url="https://pl.wikipedia.org/wiki?curid=3030532" title="Parenkie">
Parenkie

Parenki

</doc>
<doc id="3030534" url="https://pl.wikipedia.org/wiki?curid=3030534" title="Selektywne podwiązanie tętnic hemoroidalnych pod kontrolą dopplerowską">
Selektywne podwiązanie tętnic hemoroidalnych pod kontrolą dopplerowską

Selektywne podwiązanie tętnic hemoroidalnych pod kontrolą dopplerowską, DGHAL – metoda leczenia chirurgicznego choroby hemoroidalnej polegającym na wybiórczym podwiązaniu hemoroidalnych naczyń doprowadzających odbywającym pod kontrolą ultrasonografii dopplerowskiej. 
Metoda.
Zabieg jest wykonywany w znieczuleniu miejscowym lub ogólnym. Po wprowadzeniu przez odbyt proktoskopu z głowicą dopplerowską. Po zlokalizowaniu tętnicy doprowadzającej krew do guzka krwawniczego zakłada się na nią podwiązkę, a następnie ponownie kontroluje przepływ.
Powikłania.
Do najczęstszych powikłań należy uczucie bólu lub dyskomfortu w okolicy odbytu oraz krwawienie.
Skuteczność.
Metoda wykazuje wysoką skuteczność w leczeniu II i III stopnia zaawansowania choroby hemoroidalnej, ocenia się, że w ciągu roku u 10% leczonych dochodzi nawrotu krwawienia, a u kolejnych 10% ponownie pojawia się wypadanie guzka. W IV stopniu nawrót pojawia się u 60% leczonych.

</doc>
<doc id="3030535" url="https://pl.wikipedia.org/wiki?curid=3030535" title="Ziarnoskórnik purpurowy">
Ziarnoskórnik purpurowy



</doc>
<doc id="3030537" url="https://pl.wikipedia.org/wiki?curid=3030537" title="Richard Lietz">
Richard Lietz

Richard Lietz (ur. 17 lutego 1983 w Waidhofen an der Ybbs) – austriacki kierowca wyścigowy.
Kariera.
Lietz rozpoczął karierę w wyścigach samochodowych w roku 2000, od startów w Formule BMW Junior, gdzie czterokrotnie stawał na podium. Z dorobkiem 137 punktów uplasował się na szóstej pozycji w klasyfikacji generalnej. W późniejszych latach startował także w Formule BMW ADAC, Porsche Supercup, Austriackiej Formule 3, Niemieckiej Formule 3, Formule 3 Euro Series, Niemieckim Pucharze Porsche Carrera, International GT Open, FIA GT Championship, Italian GT Championship, Le Mans Series, Grand American Rolex Series, American Le Mans Series, Spanish GT Championship, VLN Endurance, SARA GT, Malaysia Merdeka Endurance Race, FIA GT2 European Cup, Intercontinental Le Mans Cup, FIA World Endurance Championship, Blancpain Endurance Series w 24h Nürburgring, European Le Mans Series oraz United Sports Car Championship.
W Formule 3 Euro Series wystartował w 2003 roku z austriacką ekipą HBR Motorsport. W ciągu dwudziestu wyścigów uzbierał łącznie siedem punktów. Dało mu to 18 miejsce w klasyfikacji końcowej.

</doc>
<doc id="3030539" url="https://pl.wikipedia.org/wiki?curid=3030539" title="Claudio Torre">
Claudio Torre

Claudio Torre (ur. 25 lipca 1985 w Heppenheim) – włoski kierowca wyścigowy.
Kariera.
Torre rozpoczął karierę w wyścigach samochodowych w roku 2001, od startów w Formule BMW Junior, gdzie pięciokrotnie stawał na podium. Z dorobkiem 137 punktów uplasował się na szóstej pozycji w klasyfikacji generalnej. W późniejszych latach startował także w Formule BMW ADAC oraz w Formule 3 Euro Series.
W Formule 3 Euro Series wystartował w 2003 roku z austriacką ekipą HBR Motorsport. Jednak w żadnym z ośmiu wyścigów, w których wystartował, nie zdołał zdobyć punktów.

</doc>
<doc id="3030540" url="https://pl.wikipedia.org/wiki?curid=3030540" title="Grofa">
Grofa

Grofa (ukr. "Ґрофа") – góra w Gorganach o wysokości 1748 m n.p.m. (według współczesnych pomiarów; dawniej 1752 m). Najwyższy szczyt pasma Grofeńskiego (Popadia – Mała Popadia – Parenki – Grofa – Koń Grofecki). W partii szczytowej są rumowiska skalne (gorgan), poniżej - kosówka. Dzięki wysokości i centralnemu położeniu są z niej najlepsze panoramy zachodnich Gorganów. 
Na wierzchołku góry znajduje się kamienny kopiec. Przez Grofę przebiega Wschodniokarpacki Szlak Turystyczny. W pobliżu istnieją dwa schrony turystyczne – na przełęczy Płyśce (większy) i na przełęczy między Grofą a Koniem Grofeckim (mniejszy). Na północnych stokach szczytu istniało jeziorko osuwiskowe zwane Stawem Grofeckim, obecnie wypełnia się wodą jedynie okresowo wiosną.
Dzięki szlakom turystycznym w Dolinie Kotelca, na Grofę można odbyć jednodniową wycieczkę z Osmołody.

</doc>
<doc id="3030541" url="https://pl.wikipedia.org/wiki?curid=3030541" title="Zamek w Potoku Złotym">
Zamek w Potoku Złotym

 
Zamek w Potoku Złotym – zamek wybudowany w pierwszej połowie XVII w. przez Stefana Potockiego (1568-1631), wojewodę bracławskiego w Potoku Złotym (obecnie osiedle typu miejskiego w rejonie buczackim). Zamek jest częścią rezerwatu Zamki Tarnopolszczyzny.
Historia.
Po wybudowaniu w początkach XVII wieku zamek był ulubioną siedzibą Stefana Potockiego. Warownię w 1672 r. bez dużych zniszczeń opanowali Turcy. W 1676 roku w trakcie kolejnego najazdu wojsk tureckich zamek również uległ Turkom. Wówczas Ibrahim Szejtan, bejlerbej Damaszku, turecki dowódca poważanie go zniszczył. W rękach tureckich zamek pozostał do 1683 roku. Odbudowana warownia przetrwała do początku XIX w., jednak w połowie XVIII wieku Mikołaj Bazyli Potocki przeniósł swoją siedzibę do Buczacza co spowodowało coraz większe zaniedbanie warowni.
 (według innych danych, jednym z właścicieli zamku był Ignacy Skwarczyński, który w 1786 został prezesem sądu szlacheckiego z siedzibą w Stanisławowie).
Pałac w Potoku Złotym.
W trakcie budowy pałacu przez Olszewskiego w 1840 r., który znajduje się na zachód od zamku, z warowni powyrywane zostały kamienne detale: obramowania okien i drzwi, ciosowe balustrady oraz kominki, które użyto przy wznoszeniu pałacu. Obiekt zbudowany na rzucie dłuższego prostokąta był zwieńczony dachem czterospadowym. Budowa ta doprowadziła Olszewskich do ruiny w związku z czym pałac kupił Jan Stojowski, a następnie przeszedł w ręce rodziny chasydzkich cadyków Friedmanów z Sadogóry. W 1875 r. pałac kupił od nich Włodzimierz Hipolit Gniewosz, a po nim odziedziczył jego syn Aleksander, a potem jego dwóch małoletnich synów.
Architektura.
Zamek zlokalizowany na południowym krańcu Potoku Złotego, został zbudowany na planie kwadratu. Do jego budowy wykorzystano łamany kamień. Na narożnikach murów obronnych wzniesiono sześcioboczne trzypiętrowe baszty. Od północy znajdowała się brama z wieżą. Również od tej strony wznosił się też pałac Potockich - budynek mieszkalny, który stał przy murach obronnych. Na basztach i murach znajdowało się wiele strzelnic i drewnianych ganków dla żołnierzy. Zamek obwiedziony był wałami i nawodnioną fosą. Pod warownią znajdowały się lochy. Od czasów rozbiorów Polski warownia była w ruinie.
Do czasów współczesnych ocalały wieża bramna i baszty.
Po przeciwnej stronie ulicy zachował się pałac Olszewskich, który po pożarze w 1935 roku został odbudowany w uproszczonej formie bez portyków kolumnowych.

</doc>
<doc id="3030543" url="https://pl.wikipedia.org/wiki?curid=3030543" title="Zygmunt Czyż">
Zygmunt Czyż

Zygmunt Czyż (ur. 8 sierpnia 1940 w Zachoiniu, zm. 26 listopada 2003 w Rzeszowie) – polski malarz, grafik, rysownik, witrażysta i projektant. 
Uważany za jednego z najwybitniejszych polskich twórców współczesnych, a jednocześnie za jednego z najbardziej znaczących linorytników w historii grafiki polskiej. Jeden z czołowych przedstawicieli polskiej sztuki Nowej Figuracji.
Wielokrotnie notowany w prestiżowych wydawnictwach biograficznych i o sztuce.
Życiorys.
Urodził się w Zachoiniu, jako syn Genowefy i Wawrzyńca. Ukończył Liceum Sztuk Plastycznych w Jarosławiu, a następnie w latach 1958–1964 studiował na Wydziale Malarstwa Akademii Sztuk Pięknych w Krakowie. Uzyskał dyplom w pracowni prof. Wacława Taranczewskiego w 1964 roku, również w tym roku ukończył trzyletnie Studium Pedagogiczne. Mąż Ludwiki Czyż z którą miał 4 synów. W 1996 roku wskutek wypadku doznał częściowego paraliżu, od tej pory tworzył głównie akwarele. Zmarł w Rzeszowie w 2003. Został pochowany na tamtejszym cmentarzu Wilkowyja.
Działalność społeczna.
Był jednym z pomysłodawców i inicjatorów aukcji „Bliźniemu Swemu”, na rzecz podopiecznych Towarzystwa Pomocy im. Brata Alberta. W 1990 roku podarował pierwszą pracę, co było zaczątkiem późniejszych charytatywnych aukcji „Bliźniemu swemu”.
Od 1980 współpracował z „Solidarnością” Regionu Rzeszowskiego, działał w niej w latach 1980–1981 i w podziemiu. Projektował liczne plakaty, znaczki, ulotki itp., zajmował się kolportażem wydawnictw podziemnych, organizował niezależne spotkania i wystawy, w latach 1982–1989 był członkiem Grupy Niezależnych Twórców. Od maja do grudnia 1985 roku rozpracowywany przez Wydział III Wojewódzkiego Urzędu Spraw Wewnętrznych w Rzeszowie – w ramach SOS Kontakt.
Twórczość.
Zygmunt Czyż uprawiał twórczość w wielu dziedzinach. Najczęściej poświęcał się malarstwu sztalugowemu i grafice warsztatowej. Prace artysty określane były mianem traktatu filozoficznego na temat istnienia, proponowały wizję innego świata, zgłębiały tajemnicę egzystencji człowieka.
Wachlarz jego twórczości obejmował również inne obszary jak malarstwo architektoniczne, projektowanie witraży, design oraz grafikę wydawniczą. Na swoim koncie artystycznym posiada wybitne realizacje o tematyce sakralnej – m.in. witraże i ołtarz w katedrze rzeszowskiej oraz cykl obrazów sakralnych w rzeszowskim kościele Świętego Krzyża. Wykonał polichromie w rzeszowskim zamku.
Członkostwo.
Był aktywnym członkiem Związku Polskich Artystów Plastyków, a w latach 1976–1983 członkiem Rady Artystycznej Okręgu Rzeszowskiego, Societe Internationale des Graveurs sur Bois XYLON w Zurychu 
Wystawy.
W swoim dorobku ma ponad 40 wystaw indywidualnych w kraju i za granicą. Brał udział w ponad 50 ogólnopolskich wystawach malarstwa i grafiki, 60 wystawach międzynarodowych oraz wystawach sztuki polskiej za granicą m.in. w:
Nagrody i wyróżnienia.
Otrzymał ponad 30 nagród i wyróżnień, w tym m.in.:
Zbiory.
Prace artysty znajdują się w licznych zbiorach w Polsce, Europie i świecie m.in. w:
Publikacje.
Prace Zygmunta Czyża były publikowane w wielu prestiżowych wydawnictwach biograficznych oraz albumach o sztuce współczesnej m.in. "Okolice Sztuki" – 1983, "Kto jest kim w Polsce" – 1984 i 1989, "Prestige de la Painture et de la Sculpture d’Aujord’hui dens le Monde" – 1990, "Who’s Who in International Art" – 1991/1992 i 1994/1995, "Quand L’art. Du XX siècle etait concu par des inconnus – L’historie du Salon d’Automne de 1903 a nos jours" – 1992, "Czterej Mistrzowie i ich pracownie: malarstwo i rysunek ze zbiorów Muzeum Akademii Sztuk Pięknych w Krakowie" – 2007, "Artyści Podkarpacia" – 2010, "Artyści Polscy o Papieżu" – 1996.

</doc>
<doc id="3030547" url="https://pl.wikipedia.org/wiki?curid=3030547" title="Lee Dong-wook">
Lee Dong-wook

Lee Dong-wook (kor. 이동욱; ur. 15 sierpnia 1972 w Seulu) – południowokoreański kierowca wyścigowy.
Kariera.
Lee Dong-wook rozpoczął karierę w wyścigach samochodowych w roku 2002, od startów w Azjatyckiej Formule 3. Z dorobkiem 89 punktów uplasował się tam na czwartej pozycji w klasyfikacji generalnej. Rok później dołączył do stawki Formuły 3 Euro Series z włoską ekipą Drumel Motorsport. Jednak w żadnym z czterech wyścigów, w których wystartował, nie zdołał zdobyć punktów.

</doc>
<doc id="3030549" url="https://pl.wikipedia.org/wiki?curid=3030549" title="Walki w Zamboandze">
Walki w Zamboandze

Walki w Zamboandze – rozpoczęte 9 września 2013 między Narodowym Frontem Wyzwolenia Moro (MNLF), a filipińskimi siłami bezpieczeństwa w mieście Zamboanga, liczącym niemal milion mieszkańców. Kryzys zakończył się po trzech tygodniach pokonaniem bojowników przez filipińskie siły bezpieczeństwa.
Tło.
12 sierpnia 2013 lider rebeliantów MNLF Nur Misuari proklamował niepodległość islamskiej Republiki Bangsamoro leżącej na wyspie Basilan, Palawan, Sulu, Tawi-Tawi, Mindanao ze stolicą w Davao. Rząd w Manili zignorował tę deklarację.
Walki.
300 bojowników Narodowego Frontu Wyzwolenia Moro (MNLF) przypuściło atak 9 września 2013 o godz. 4:00 rano czasu lokalnego na liczącą prawie milion mieszkańców metropolię Zamboanga, licząc na storpedowanie rozmów pokojowych z rządem, prowadzonych przez wywodzący się z ich szeregów, konkurencyjny Islamski Front Wyzwolenia Moro (MILF). W wyniku walk w pierwszych godzinach zginęło sześć osób. Rebelianci zajęli sześć dystryktów w tym ratusz miasta. Ponadto rebelianci wzięli do niewoli 180 mieszkańców miasta, których wykorzystywano jako żywe tarcze przed filipińskim wojskiem.
Atak zainicjowała rozłamowa grupa tej organizacji pod wodzą Habiera Malika. W jednym z dystryktów objętym walkami bojownicy ustawili naprzeciwko sił bezpieczeństwa kilkanaście osób związanych liną, które machały białymi flagami, krzycząc "błagamy, nie strzelajcie!". W tym czasie umieszczeni na dachach rebelianccy snajperzy ostrzeliwali oddalonych o ok. 500 metrów żołnierzy. Po rozpoczęciu potyczki ulice miast wyludniały. Armia jedynie odpowiadała na ostrzał rebeliantów, których bezpośrednio nie atakowała, ze względu na wzięcie zakładników. Wprowadzono godzinę policyjną trwającą od 20. do 5. rano. Z powodu walk miasto zostało całkowicie sparaliżowane. Cierpiał głównie handel, gdyż Zambaonga jest ważnym centrum wymiany handlowej na południowo-zachodnim krańcu Mindanao
Drugiego dnia kryzysu do miasta przybyły posiłki wojskowe. Do operacji przystąpiła marynarka wojenna, która nałożyła blokadę morską miasta, by uniemożliwić napływ bojowników drogą morską. Tymczasem MNLF od rana atakował pozycje rządowe za pomocą granatników przeciwpancernych i moździerzy. W sektorach miasta wolnych od walk, mieszkańcy opuszczali swoje domy. W ciągu dwóch dni, ewakuowało się 9 tys. osób. W godzinach popołudniowych na południu miasta w dzielnicy Sta. Barbara wybuchł potężny pożar, który strawił pięć budynków. Straż pożarna nie mogła przystąpić do akcji ze względu na obecność snajperów MNLF.
Walki w Zamboandze potępił filipiński rząd oraz Islamski Front Wyzwolenia Moro. 11 września 2013 walki koncentrowały się w dzielnicy Sta. Catalina. Armia rządowa przyjmowała pozycję defensywną, z kolei bojownicy Narodowego Frontu Wyzwolenia Moro atakowali za pomocą granatników. W południe tego dnia 13 tys. mieszkańców miasta, którzy ewakuowali się z powodu walk, zebrali się na miejscowym stadionie piłkarskim. 12 września 2013 walki wybuchły także w mieście Lamitan na wyspie Basilan. Z kolei w Zamboandze władze do walki z napastnikami zaangażowano czołgi. Spowodowało to spore zniszczenia w zabudowie miejskiej. 13 września 2013 walki trwały w trzech sektorach miasta: Rio Hondo, Sta. Barbara i Sta. Catalina. 14 września 2013 liczba zabitych osiągnęła 52 osoby, z czego 43 stanowili bojownicy MNLF. Z miasta ewakuowano również niemal 40 tys. cywilów.
Wczesnym popołudniem, 16 września 2013 ok. godziny 13. czasu lokalnego Filipińskie Siły Powietrzne za pomocą helikopterów MD-520MG dokonały ostrzału rakietowego terenów okupowanych przez islamistów. 20 minutowe bombardowanie było prowadzone w sposób precyzyjny, by zapobiec śmierci zakładników przetrzymywanych w dalszym ciągu przez MNLF. Jednocześnie siły lądowe okrążały rebeliantów. W wyniku bombardowania zginęło 30 rebeliantów oraz trzech żołnierzy. Łączna liczba ofiar osiągnęła 99 osób. Zdołano uwolnić również ok. stu zakładników.
17 września 2013 rebelianci porwali szefa policji, nienegocjującego uwolnienie zakładników. Po kilku godzinach został uwolniony. 18 września 2013 armia przejęła budynek KGK, uważany za miejską centralę z której dowództwo rebeliantów prowadziło walkę. Przed zdobyciem obiektu najważniejsze osobistości MNLF zbiegły z miejsca walk. Armia ogłosiła, iż po ośmiu dniach walk zginęło 120 rebeliantów, 13 żołnierzy, a siły bezpieczeństwa przejęły 80% utraconych terenów po szturmie z 9 września 2013. Liczba przesiedlonych mieszkańców miasta osiągnęła 114 tys. osób.
19 września 2013 ponownie otwarto miejscowe lotnisko. W mieście pomoc cywilom zaczął nieść Międzynarodowy Komitet Czerwonego Krzyża. Dowództwo policji donosiło, iż wielu bojowników poddało się z powodu przedłużających się walk, braku aprowizacji i głodu. 21 września 2013 w walkach zginęło pięciu rebeliantów oraz starsza kobieta. Partyzanci nadal przetrzymywali 20 zakładników. Z raportu ONZ opublikowanego 25 września 2013 wynikało, iż po 17 dniach walk wystąpił kryzys humanitarny – z miasta uciekło 109 tys. ludzi, a ponad 10 tys. mieszkań zostało zniszczonych.
Pod koniec września 2013 struktury rebeliantów zostały rozbite, zakładnicy zostali uwolnieni. Jednak Habier Malik ogłosił, że się nie podda. Mimo tego wojsko ogłosiło, iż wraz z Malikiem pozostawało zaledwie 20 bojowników. Władze tym samym ogłosiły 28 września 2013 zakończenie kryzysu w mieście.
W wyniku trzytygodniowego kryzysu zginęło 183 rebeliantów, a 292 zostało rannych. Po stronie wojska, życie straciło 23 żołnierzy, a 184 odniosło obrażenia. Zginęło także 12 cywilów, a 70 zostało rannych.

</doc>
<doc id="3030552" url="https://pl.wikipedia.org/wiki?curid=3030552" title="Joseph Rykwert">
Joseph Rykwert

Joseph Rykwert (ur. 5 kwietnia 1926 w Warszawie) – historyk i krytyk architektury, emerytowany profesor architektury na Uniwersytecie Pensylwańskim (katedra Paula Philippe’a Creta).
Życiorys.
Urodził się w Warszawie w 1926, skąd w 1939 wyjechał do Anglii. Studiował w Charterhouse, a następnie Bartlett School of Architecture (University College, Londyn) oraz w Architectural Association w Londynie. Wykładał w Hochschule für Gestaltung w Ulm (1958–1961), w Royal College of Art (1961–1967), na University of Essex (1967–1981), na Uniwersytecie w Cambridge (1981–1988) i na Uniwersytecie Pensylwańskim (1988–1998).
Jako profesor wizytujący wykładał i prowadził zajęcia na większości prestiżowych uczelni architektonicznych na całym świecie. Wielu ze studentów Rykwerta jest dziś uznanymi w świecie architektami, jak Daniel Libeskind, Eric Parry, Alberto Pérez-Gómez.
Twórczość.
Joseph Rykwert jest autorem szeregu książek, m.in. "The Idea of a Town: The Anthropology of Urban Form in Rome, Italy, and The Ancient World" (1963), "On Adam’s House in Paradise:" "The Idea of the Primitive Hut in Architectural History" (1972), "The First Moderns" (1980), "The Dancing Column: On Order in Architecture" (1996), "The Seduction of Place: The History and Future of Cities" (2000), "The Judicious Eye: Architecture against the other Arts" (2008), które przetłumaczono na wiele języków. 
Jego pierwsza książka przełożona na język polski, "Pokusa miejsca: Przeszłość i przyszłość miast", ukazała się nakładem Wydawnictwa Międzynarodowego Centrum Kultury, natomiast wydana z przedmową Ministra Kultury i Dziedzictwa Narodowego pierwsza polska edycja "O rajskim domu Adama: Idea pierwotnej chaty w historii architektury" ukazała się w 2018 roku nakładem Wydawnictwa Stowarzyszenia Architektów Polskich pod honorowym patronatem Narodowego Instytutu Architektury i Urbanistyki. W 2021 Narodowy Instytut Architektury i Urbanistyki wydał w polskim przekładzie "U źródeł modernizmu".
Odznaczenia i wyróżnienia.
Joseph Rykwert jest Kawalerem Orderu Sztuki i Literatury Republiki Francuskiej (1984), doktorem honoris causa uniwersytetów w Edynburgu (1995), Cordobie, Argentyna (1998), Bath (2000), Toronto (2005), Rzymie (2005) i Trieście (2007), laureatem Nagrody Bruna Zeviego przyznawanej na weneckim Biennale (2000); został także wyróżniony Złotym Medalem Círculo de Bellas Artes (Madryt, 2009) oraz Królewskim Złotym Medalem nadanym przez Royal Institute of British Architects (RIBA, Londyn, 2013). Od 1996 przewodniczy Międzynarodowej Radzie Krytyków Architektury (International Committee of Architectural Critics, CICA). W 2018 odznaczony Odznaką Honorową „Bene Merito”.

</doc>
<doc id="3030554" url="https://pl.wikipedia.org/wiki?curid=3030554" title="Luigi Barbarito">
Luigi Barbarito

Luigi Barbarito (ur. 19 kwietnia 1922 w Atripalda, zm. 12 marca 2017 w Pietradefusi) – włoski duchowny katolicki, arcybiskup, nuncjusz apostolski.
Życiorys.
20 sierpnia 1944 otrzymał święcenia kapłańskie i został inkardynowany do diecezji Avellino. W 1951 rozpoczął przygotowanie do służby dyplomatycznej na Papieskiej Akademii Kościelnej. 
11 czerwca 1969 został mianowany przez Pawła VI nuncjuszem apostolskim na Haiti oraz biskupem tytularnym "Fiorentino". Sakry biskupiej udzielił mu 10 sierpnia 1969 kardynał Amleto Giovanni Cicognani. 
5 kwietnia 1975 został przeniesiony do nuncjatury w Senegalu, będąc jednocześnie akredytowanym w innych krajach Afryki Zachodniej.
10 czerwca 1978 został nuncjuszem w Australii.
13 kwietnia 1993 został nuncjuszem apostolskim w Wielkiej Brytanii, pełnił tę funkcję do przejścia na emeryturę w lipcu 1997.
Zmarł 12 marca 2017.

</doc>
<doc id="3030555" url="https://pl.wikipedia.org/wiki?curid=3030555" title="Michał Leszczyński (zm. 1787)">
Michał Leszczyński (zm. 1787)

Michał Leszczyński herbu Abdank (zm. 12 kwietnia 1787) – chorąży sandomierski w latach 1773–1787, stolnik sandomierski w latach 1770–1773, podczaszy sandomierski w latach 1766–1770, cześnik sandomierski w latach 1757–1766, wojski sandomierski w latach 1754–1757, pisarz grodzki stężycki, syndyk apostolski klasztoru franciszkanów reformatów w Sandomierzu.
Wybrany posłem na sejm 1756 roku z ziemi stężyckiej. Był posłem na sejm 1758 roku z województwa sandomierskiego.
Pochowany u franciszkanów reformatów w Sandomierzu 16 kwietnia 1787 roku.

</doc>
<doc id="3030557" url="https://pl.wikipedia.org/wiki?curid=3030557" title="Karen Grigorjan">
Karen Grigorjan



</doc>
<doc id="3030560" url="https://pl.wikipedia.org/wiki?curid=3030560" title="Dong-Wook Lee">
Dong-Wook Lee



</doc>
<doc id="3030561" url="https://pl.wikipedia.org/wiki?curid=3030561" title="Herb gminy Legnickie Pole">
Herb gminy Legnickie Pole

Herb gminy Legnickie Pole przedstawia w tarczy herbowej dwudzielnej w pas w polu górnym złotym czarnego orła dolnośląskiego, w polu dolnym błękitnym skrzyżowany srebrny miecz i takąż strzałę, między którymi krzyż złoty.
Czarny orzeł symbolizuje historyczną przynależność gminy do Dolnego Śląska. Mobilia w dolnym polu nawiązują do bitwy pod Legnicą i jej znaczenia dla obrony świata chrześcijańskiego przed najazdem Mongołów. Miecz symbolizuje obrońców chrześcijaństwa, strzała natomiast jest stylizowana na używaną przez Mongołów. Krzyż dodatkowo podkreśla religijne znaczenie bitwy. Autorem opracowania heraldycznego jest dr Piotr Dymmel.
Herb, flagę, chorągiew i sztandar gminy ustanowiono uchwałą Rady Gminy Legnickie Pole nr XXX/171/98 z 5 czerwca 1998.

</doc>
<doc id="3030562" url="https://pl.wikipedia.org/wiki?curid=3030562" title="Hiacynt Małachowski">
Hiacynt Małachowski



</doc>
<doc id="3030563" url="https://pl.wikipedia.org/wiki?curid=3030563" title="Imperium tybetańskie">
Imperium tybetańskie

Imperium tybetańskie – wczesny okres w historii Tybetu, który rozpoczął się wraz z powstaniem pierwszego państwa tybetańskiego w VII wieku n.e., i zakończył się jego późniejszym o dwieście lat rozpadem. Tybetańska państwowość mogła poszczycić się w tym czasie największym w historii zasięgiem terytorialnym i niespotykaną w wiekach późniejszych potęgą militarną.
VII wiek n.e. był okresem symultanicznego wzrostu trzech wielkich imperiów azjatyckich, cesarstwa chińskiego pod panowaniem dynastii Tang, ekspansji arabskiej oraz imperium tybetańskiego. Wszystkie one spierały się o wpływy w rejonach przebiegu niezwykle dochodowego jedwabnego szlaku oraz odcisnęły trwałe piętno na historii i kulturze Azji Centralnej. Wielkim nieobecnym tej rywalizacji były rozbite politycznie, w wyniku najazdu Heftalitów, Indie.
Historia złożonych relacji chińsko-tybetańskich rozpoczęła się właśnie w tym okresie i o ile we wzajemnych kontaktach kulturowo dominowały Chiny, o tyle militarnie górą pozostawali Tybetańczycy. To właśnie potęga Chin, które za dynastii Tang przeżywały swój okres klasyczny, jest miarą znaczenia tybetańskiego dorobku. Sławny dyplomata i tybetolog Hugh E. Richardson stwierdził, że mając na uwadze ich polityczną równorzędność, "...osiągnięcia tybetańskiej państwowości powinny być rozpatrywane w perspektywie, charakterystycznej dla tego okresu siły i wielkości cesarstwa chińskiego".
Powszechnie przyjmuje się, iż podstawą tybetańskiego sukcesu było zażegnanie konfliktów klanowych w I poł. VII wieku. Negatywnym skutkiem tego wewnętrznego kompromisu był jednak znaczny wpływ wielkich rodów na bieg spraw państwowych. Wraz z rosnącym terytorium i umacnianiem się pozycji władcy taka struktura zaczęła zawodzić, dlatego też w celu zrównoważenia rodowych wpływów, coraz większą rolę w systemie sprawowania władzy zajmowali dobrze wykształceni buddyjscy mnisi. Zlekceważenie przywiązania do tradycji oraz narastająca frustracja doprowadziły ostatecznie do katastrofy i fragmentacji imperium (połowa IX wieku).
Wyżyna Tybetańska w okresie przedhistorycznym.
W wyniku dziewiętnasto- i dwudziestowiecznych badań lingwistycznych plemiona zamieszkujące tereny dzisiejszego Tybetu w okresie przedhistorycznym zakwalifikowano do ludów posługujących się językami z grupy tybeto-birmańskiej. Badania genetyczne przeprowadzone w XXI wieku wykazały, że ich pierwotna siedziba to chiński Syczuan, z którego terenów w okresie neolitu nastąpiła intensywna migracja w kierunku zachodnim. 
Ze względu na specyficzną, dwudziestowieczną historię polityczną Tybetu, przez długi czas niemożliwe było przeprowadzenie badań umożliwiających poznanie w sposób naukowy kultur archeologicznych. Jedynymi, znanymi pozostałościami kultury materialnej ludów zamieszkujących Wyżynę Tybetańską były w tej sytuacji megality, w formie kopców, dolmenów i menhirów, rozciągające się szerokim pasem od regionu zachodnich Himalajów, przez całą wyżynę aż do miejscowości Amdo, w prefekturze Nagqu, w północno-wschodniej części kraju. Sytuacja zaczęła się zmieniać w latach 80, kiedy rozpoczęto na szerszą skalę badania archeologiczne, a pod koniec lat 90. pojawiły się pierwsze zachodnie ekspedycje naukowe. Wyniki prac, ze względu na ograniczony zakres oraz dosyć krótki okres ich prowadzenia, nie są jeszcze wystarczające do stworzenia satysfakcjonującego opisu czasów prehistorycznych.
W tej sytuacji nieocenione pozostają starochińskie źródła pisane inskrypcje z kości wróżebnych oraz "Księga dokumentów" (najwcześniejsze pochodzą z czasów dynastii Shang 1600 p.n.e. do 1046 p.n.e.), które zawierają informacje o zamieszkujących zachodnie rubieże państwa chińskiego ludach "Qiang", utożsamianych przez nowożytną historiografię z przodkami współczesnych Tybetańczyków ("Qiang" lub "Cziang" w wolnym tłumaczeniu oznacza pasterza). Plemiona te pozostawały w rozdrobnieniu, a najprawdopodobniej największa ich koncentracja znajdowała się na Wyżynie Tybetańskiej. Liczne wojny jakie Chińczycy z nimi prowadzili, nie przeszkadzały im w wykorzystywaniu tych grup w roli sprzymierzeńców w walkach frakcyjnych ("Przemowa przed bitwą pod Muye"). 
Państwo Szangszung.
W okresie panowania chińskiej dynastii Han (200 p.n.e. – 200 n.e.) plemiona zamieszkujące Tybet rozpadły się na dwie grupy, zachodnich "Ti" oraz właściwych "Qiang" szybko ulegających sinizacji (ich potomkowie to zamieszkująca Syczuan grupa etniczna o tej samej nazwie). "Ti" z kolei wyodrębnili się z ludów "Qiang" poprzez stopniowe przesuwanie się poszczególnych grup i plemion w kierunku centralnego i zachodniego Tybetu, a pozostając przez dłuższy czas pod wpływem ludów koczowniczych Azji Centralnej wykształcili znaczną odrębność kulturową. W źródłach chińskich z czasów dynastii Sui nazywani są "Tufan" i zgodnie z chińskim przekazem ich legendarnym przodkiem był "Tufa" syn "Tuoba" (tym mianem określano lud Tuoba, który ok. IV wieku założył w Chinach północną dynastię Wei). Możliwe, że legenda ta jest właśnie echem ujarzmienia zachodnich "Qianq" przez ludy tureckie.
Pierwszym organizmem państwowym powstałym na terenie Wyżyny Tybetańskiej było "Szangszung" (Wylie "zhang zhung") datowane na ok. 500 p.n.e. do 600 n.e. Stworzyli je zachodni "Qiang", mówiący językiem podobnym do dzisiejszego tybetańskiego, na płaskowyżu "Czangtang" ("Byang-thang"), w pobliżu świętej góry Kajlasz. Ich największym wkładem w kulturę późniejszego państwa tybetańskiego była, mająca swe korzenie w szamanizmie rodzima religia bön. Państwo Szangszung przez stulecia pozostawało łącznikiem, przez który na Wyżynę Tybetańską przedostawały się wpływy perskie, sogdiańskie i hellenistyczne. Od początków XXI wieku pozostałości ich kultury materialnej są intensywnie opisywane przez zachodnie ekipy badawcze.
Początki imperium.
Według legendy pierwszy władca Tybetu "O-lde spu-rgjal" zstąpił z niebios (informują o tym inskrypcje grobowe króla Sadnalegsa (799–815) w Lhasie oraz tekst traktatu tybetańsko-chińskiego 821-822). W innej wersji pierwszym władcą był Niatri Cenpo (Wylie "gNya'-kri btsan-po") indyjski książę-wygnaniec, który przeszedłszy Himalaje od strony świętej góry (Wylie "Yar-lha-sham-po") natrafił na dwunastu Tybetańczyków oddających hołd miejscowym bóstwom. Nie mogąc się z nimi porozumieć wskazał na szczyt z którego zszedł, a modlący się Tybetańczycy słysząc obcy język i widząc człowieka wskazującego w górę uznali go za syna bogów. Zgodnie z legendą po Niatri Cenpo rządziło jeszcze kilkudziesięciu jego potomków.
Songcen Gampo (620–650).
Zjednoczenie rozproszonych klanów południowo-wschodniej części Wyżyny Tybetańskiej dokonało się za panowania Namri Srongcana (Wylie "gNam-ri srong-brtsan", znanego również jako Namri Loncen), przywódcy klanu "Jarlung" (Wylie "Yar-klung-spu-rgyal"), który wykorzystał bunt wasali przeciwko państwu Szangszung i zbudował silną domenę w dolinie rzeki Jarlung Cangbo ("Yarlug Tsangbo" to tybetańska nazwa Brahmaputry). 
Po jego śmierci wybuchła kolejna rebelia, tym razem przeciwko władcom dynastii Jarlung, zduszona w zarodku przez energicznego następcę Namri Srongcana Songcen Gampo. Tradycja oraz nowożytna historiografia uznaje Songcen Gampo za właściwego fundatora tybetańskiego imperium, ponieważ to w czasie jego rządów, nowo powstałe państwo dokonało licznych podbojów przyłączając m.in. Szangszung, północno-wschodnie plemię Sumpa (Supi), Bailan i mongolskich A-zha (pinyin "Tǔyùhún") zamieszkujących rejon jeziora Kuku-nor. 
Szybka ekspansja Tybetu była pośrednio wynikiem niefortunnej polityki dyplomatycznej Chin, bowiem rodzina cesarska pragnąc pozyskać zaufanie rosnących w siłę sąsiadów skoligaciła się z władcami mongolskich A-zha i zachodnich Turków, odmawiając tego przywileju Tybetańczykom. Księga Tang informuje, że tybetańska prośba o rękę jednej córek cesarza Tang Taizong została odrzucona, właśnie w wyniku interwencji na dworze cesarskim władców A-zha. Dla Songcen Gampo był to pretekst do podjęcia działań wojennych, w których Mongołowie musieli uznać wyższość Tybetu. Ekspansja na wschodnie pogranicze Chin, zamieszkiwane przez wspomniane wyżej, spokrewnione z Tybetańczykami plemiona "Qiang", doprowadziła do zmiany stanowiska chińskiego dworu i wydania za Songcen Gampo jednej z cesarskich córek Wencheng (Wylie "Mun chang kung co"). Kolejną z żon tybetańskiego "canpo" była nepalska księżniczka Bhrikuti (Wylie "Khri-btsun"; znana również jako "Besa"), dzięki czemu Tybet otworzył się na wpływy cywilizacji indyjskiej. 
Fakt, iż obie małżonki tybetańskiego "canpo" (Wylie "btsanpo" władca) pochodziły z krajów buddyjskich miał istotny wpływ na rozprzestrzenienie się tej religii na Wyżynę Tybetańską. Dla nich to, zgodnie z tradycją, stolica państwa została przeniesiona z zamku Jumbulagang w dolinie Jarlung do Lhasy, gdzie około 647 zbudowano Dżokang, najstarszą buddyjską świątynię w Tybecie. Stała się ona miejscem przechowywania buddyjskich przedmiotów, w tym świętych posążków Buddy przywiezionych przez obie królewskie małżonki. 
Pokój jakim skutkowały małżeństwa przyniósł intensywną wymianę kulturową i gospodarczą, z oczywistą przewagą wpływów chińskich. Nepal stał się w tym czasie państwem wasalnym w stosunku do Tybetu, co można wnioskować z opisu misji dyplomatycznej chińskiego urzędnika Wang Xuanze do księstw indyjskich, która dostarcza informacji, o tybetańsko-nepalskiej interwencji zbrojnej w północnych Indiach ok. roku 647.
W kolejnych latach Songcen Gampo musiał zmierzyć się z poważnym kryzysem wewnętrznym i zdradą jednego ze starych współpracowników swojego ojca Kjungpo Pungsada (Wylie "Khyung-po sPung-sad zutse"). Pochodzący z państwa Szangszung arystokrata, próbował odbudować jego potęgę, a do spisku wciągnął „Wielkiego Ministra” Mjang Szangsnanga (Wylie "Myang Mang-po-rje Zhang-snang"). Tybetański "canpo" wykazał jednak dużą sprawność i bunt został szybko zażegnany. Wielki Songcen Gampo zmarł późną jesienią roku 649, lub na początku roku 650.
Mangsong Mancen (ok. 650–676).
Prawowity następca Gungsong Gungcen (Wylie "Gung-srong gung-brtsan") zmarł jeszcze za życia ojca, w wyniku czego po śmierci Songcen Gampo prawo do tronu odziedziczył jego niepełnoletni wnuk Mangsong Mangcen (Wylie "Mang-srong mang-brtsan"). Bezpośredni wpływ na rządy zyskał "Wielki Minister" Gar Tongcan (Wylie "mGar sTong-brtsan"), którego ród pozostał niezwykle wpływowy do końca VII stulecia.
Na czas rządów Mangsong Mancena przypada opanowanie rebelii mongolskich A-zha oraz dalsze wielkie podboje kosztem Chin. Tybetańczycy wraz ze sprzymierzonymi Turkami (zachodnimi i wschodnimi) zdołali czasowo opanować region Chińskiego Turkiestanu, wraz oazami pustyni Takla Makan w Kotlinie Kaszgarskiej (670-692), a zmuszeni do wycofania się Chińczycy (przez region przebiegał jedwabny szlak) po powrocie w 692 ustanowili trzydziestotysięczny garnizon do jego obrony.
Tridu Songcen (676–704), Trimalo (regencja 704–712) i Tride Tsukcen (712–755).
Kolejny władca Tridu Songcen (Wylie "Khridus-srong Mang-po-rje") stłumił powstanie Szangszung i pozbył się pieczy klanu "mGar". Powierzywszy zarząd nad krajem swojej matce Trimalo (Wylie "Khri-ma-lod") rozpoczął nieudaną wojnę (z Chinami) podczas której zginął. Osierocił w ten sposób niespełna rocznego syna Tride Tsukcena (Wylie "Khri-lde gtsug-brtsan"). Regentką została babka małego następcy tronu, wspomniana Trimalo, która unikając wyboru "Wielkiego Ministra" panowała niepodzielnie aż do 712.
Po jej śmierci nastąpiła intronizacja ośmioletniego Tride Tsukcena, nazwanego w późniejszych latach Mesagconem (Wylie "Mes-ag-tshoms", stary kudłacz). Poślubił on chińską księżniczkę Jincheng, córkę cesarskiego bratanka Li Shouli, księcia Yong, która musiała czekać w Lhasie na pełnoletniość małego "canpo". Rządy Mesagcona przyniosły koligacje tybetańskiego dworu z tureckimi Turgieszami i zbliżenie z Kalifatem. Zgodnie z inskrypcją wyrytą na południowej stronie kolumny stojącej przed pałacem Potala, Mesagcon zginął w zamachu uknutym przez jego własnych, nielojalnych ministrów.
Zenit potęgi i upadek.
Trisong Decen (756–797).
Rządy Trisong Decena (Wylie "Khri-srong lde-brtsan"), który wstąpił na tron po śmierci zamordowanego ojca, były najświetniejszym okresem w historii imperium. Tybetańska ekspansja osiągnęła limit jaki wyznaczyły nie tylko czynnik natury demograficznej (niewystarczająca liczba żołnierzy), ale i politycznej (sojusz chińsko-arabski). Wprowadzone rozwiązania ekonomiczno-prawne oraz obecność wielkich nauczycieli zbudowały solidne podstawy pod rozwój buddyzmu. Umożliwiło to przetrwanie tej religii pomimo reakcji rodzimowierców po upadku państwa, w drugiej połowie IX wieku.
Pierwszym zadaniem nowego władcy było pozbycie się ciągle silnej opozycji arystokratycznej. W tym celu Trisong Decen wykorzystał wiarę w rodzimą magię. Aby poradzić sobie z odwiecznym problemem "Wielkich Ministrów" spreparowano przepowiednię wyroczni, która zapowiedziała liczne nieszczęścia, jeżeli dwóch najbardziej lojalnych doradców nie da się pogrzebać żywcem.
Kolejnym krokiem na drodze do konsolidacji państwa było zapewnienie sobie korpusu wykształconego i oddanego buddyjskiego kleru. W tym celu zaproszono do Tybetu wielkiego buddyjskiego nauczyciela Szantirakszitę, jednak jego pobyt spotkał się z opozycją kapłanów bön. W wyniku tego do Lhasy przybył słynny Padmasambhava (Guru Rinpocze), którego tantryczne nauki budziły mniejszy sprzeciw. W tym też czasie zbudowano pierwszy klasztor (Samje, Wylie "bSam-yas", ok. 779) i przyjęto nowicjuszy. Buddyzm został uznany za religię państwową, a egzystencję mnichów zapewniono poprzez opodatkowanie wiernych.
W roku 756 Tybetańczycy zdobyli na Chińczykach Turfan, w 762 zajęli Gansu, a rok później stolicę Chin Chang’an (słynne Xi’an). W wyniku ucieczki cesarza Daizonga intronizowano własnego kandydata (który co prawda długo nie utrzymał się na tronie). Traktat pokojowy z 783 potwierdzał prawa Tybetańczyków do Wschodniego Turkiestanu, a kontrola nad jedwabnym szlakiem została utrzymana. Chińczycy zostali również zmuszeni do płacenia trybutu w wysokości 50 tys. rolek jedwabiu rocznie, a zwierzchność lenną wobec Tybetu uznali królowie indyjskich królestw Magadhy i Bengalu. Wobec rosnącej potęgi państwa tybetańskiego i penetracji przez wojska Trisong Decena Doliny Swat, doszło do sojuszu arabsko-chińskiego.
Muné Cenpo (797–799), Sadnalegs (799–815) i Ralpaczen (815–836).
Wszystko wskazuje na to, że za przedwczesną śmierć Trisong Decena oraz jego następcy Muné Cenpo odpowiadała powiązana z arystokracją królowa matka (Wylie "Tshe-spong-bza rMa-rgyal ldon-skar"). Młody "canpo" kontynuując politykę ojca, dokonał konfiskaty części majątków klanowych i włączył je do zasobu dóbr królewskich (lub jak chce tradycja rozdzielił pomiędzy biednych). Postawiona pod murem arystokracja ważyła się rękoma królowej na najgorsze. 
Chociaż głównym powodem zbrodni było najprawdopodobniej zemsta możnowładców, legenda każe przypisywać motyw zabójstwa, miłości obu władców do tej samej kobiety. Zgodnie z nią stary król miał nakazać synowi ożenić się ze swoją ukochaną i młodą żoną (w Tybecie praktykowano poliandrię), aby uchronić ją przed zazdrością matki Muné Cenpo. Ta wolała zabić własnego męża i syna, niż pozwolić rywalce cieszyć się jej szczęściem. 
Rządy kolejnych dwóch władców Tride Songcana zwanego Sadnalegsem (Wylie "Khri-lde srong-btsan") i Tridug Decena zwanego Ralpaczenem (Wylie "Khri-gtsug ldebrtsan") upływały pod znakiem umacniania się nowej religii. Za rządów pierwszego ziścił się koszmar rodowej arystokracji ponieważ buddyjscy mnisi po raz pierwszy uzyskali wpływ na sprawy państwowe (jeden z nich Branka Palion ("Branka dPal-yon") został nawet "Wielkim Ministrem"). W tym czasie potęga militarna imperium została nienaruszona, a Tybetańczycy oblegli odległą Samarkandę. 
Kolejny "canpo" Ralpaczen okazał się władcą słabym i niezainteresowanym sprawami państwa. Za jego rządów wpływy klasztorów wzrastały, mnożyły się nadania i rosła pozycja mnichów w rządzie. Pomimo faktu, iż cesarstwo nie odzyskało Wschodniego Turkiestanu, w roku 821 w stolicy Chin podpisano kolejny, potwierdzający przebieg granic traktat pokojowy. Tekst wyryto na trzech stelach, z których jedna z zapisem chińskim stanęła w Chang’an (Xi’an), druga w języku tybetańskim w Lhasie, a trzecia na granicy obu państw.
Langdarma (836–842).
Rosnące wpływy buddyjskiego kleru i forsowanie siłą zasad nowej religii doprowadziły w końcu do przewrotu. Ralpaczen został zamordowany, a na tronie osadzono jego brata, znanego z niechęci do dharmy Langdarmę. Sytuacja odwróciła się, "Wielkim Ministrem" został przywódca buntu, a wpływ na władcę uzyskali kapłani bön domagający się przywilejów jakimi wcześniej cieszyli się buddyjscy mnisi. W kolejnych latach prześladowania buddyzmu nasiliły się, burzono świątynie i klasztory, a mnisi zmuszani byli do małżeństw lub wstąpienia do wojska. Sytuacji kres położył zamach, w wyniku którego Langdarma został zamordowany przez mnicha-eremitę. Wraz ze śmiercią ostatniego władcy dynastii Jarlung państwo tybetańskie weszło w okres rozbicia dzielnicowego.
Administracja i sprawy gospodarcze.
Na czele państwa tybetańskiego stał władca z tytułem "spurgial po", określany również mianem "canpo" ("sprul rgyal po" oznacza posiadacza magicznych mocy, "btsan po" to podkreślenie aspektu chtonicznego władzy). Legendarni królowie Tybetu począwszy od boskiego "O-lde spu-rgjala" posiadali według tradycji łączność z niebem, a wierzenia te miały istotne znaczenie w procesie sakralizacji pozycji monarchy. Co ważne, w systemie sprawowania władzy "canpo" byli zaledwie pierwszymi wśród równych sobie arystokratów i przypuszczalnie tylko sankcja religijna uchroniła klan Jarlung, przed zmianami dynastycznymi w okresie małoletności niektórych władców.
Zgodnie z chińskim i tybetańskim przekazem źródłowym, pierwszy "canpo" dokonał szeregu reform administracyjnych i prawnych. Ich podstawą ideologiczną była wiara w tradycyjne, rozpoznawane przez religię bön moce. Pierwszą z nich był królewski majestat ("nMga-thang"), kolejną magia ("dBu-ring"), prawo religijne ("chos") i władza polityczna ("chab-srid"). Tę ostatnią władca realizował poprzez dostojników, których hierarchia wzorowana była na systemie administracyjnym cesarstwa chińskiego. Najwyżsi rangą byli wasalni książęta oraz "Wielki Minister", po nich ministrowie spraw wewnętrznych ("nang-blon" dosłownie wewnętrzny) i zewnętrznych ("phyi-blon" zewnętrzny). Minister „wewnętrzny” pilnował spraw dworu, a „zewnętrzny” relacji klanowych. O stopień niżej stali najwyższy sędzia ("shal-ce-pa chen-po"), minister do spraw budżetu ("mngan-pon") i najwyższy księgowy ("rtsis-pa-chen-po"). Wszyscy na wzór chiński posiadali określoną rangę i odpowiadającej jej insygnia.
Kraj podzielony był na 5 "ru" (początkowo 3), a te na 61 wojskowo-administracyjnych "stong-sde". Zajęcie jakiegokolwiek stanowiska wymagało złożenia przysięgi wierności starszemu stopniem. "Stara tybetańska Kronika" informuje o ustanowieniu w czasie rządów następców Songcen Gampo podręcznika wielkiej administracji (kodeks?) oraz o spisaniu praw.
Rolnictwo, hodowla i rzemiosło.
Ze względu na specyficzne warunki klimatyczne i geograficzne, na Wyżynie Tybetańskiej równorzędnie znaczenie miała uprawa roli i hodowla na dużą skalę. Determinowało to sposób życia mieszkańców, zależny również od pory roku i warunków naturalnych. Dzięki dobrze rozwiniętym technikom irygacyjnym na terenach wysokogórskich z sukcesem uprawiano jęczmień, pszenicę, grykę i fasolę. Wszystkie tybetańskie centra polityczno-kulturowe znajdowały się w pobliżu miejsc intensywnej wegetacji, a przypuszczalnie sukces dynastii Jarlung wiązał się z opanowaniem, na wcześniejszym etapie rozwoju, żyznej doliny rzeki Jarlung Canpo.
Podstawą tybetańskiej gospodarki była jednak hodowla. Stała ona na znacznie wyższym poziomie niż rolnictwo, a zwierzęciem któremu Tybetańczycy zawdzięczali przetrwanie w trudnych, górskich warunkach były jaki. Oprócz nich hodowano krzyżówki jaka z bydłem domowym, kozy, owce, świnie oraz konie.
W okresie przedpaństwowym Tybetańczycy rozwinęli znajdującą się na wysokim poziomie obróbkę metali. Wraz z przybyciem chińskiej księżniczki Wenczeng, na Wyżynę Tybetańską dotarła sztuka obróbki jedwabiu, produkcji papieru, szkła, alkoholu i herbaty.
Religia.
Przed zasymilowaniem buddyzmu nie było oficjalnej tybetańskiej religii a jedynie wierzenia i obyczaje związane z różnymi wyobrażeniami o jakimś życiu po śmierci. Tutaj można przytoczyć wiarę, że każda osoba posiada duszę, zwaną "la", która ma przetrwać śmierć by dotrzeć w inny wymiar pośmiertny. Chociaż te wierzenia podobne są poniekąd z tym o czym mówi się w religii bön, nie znaczy to wcale, że tybetańską religią tamtego czasu był bön. Tybetańczycy mieli zaledwie niespójne wyobrażenia religijne, zwane wówczas "ciö" (Wylie: chos), które w największym skrócie można podzielić na rytualne posługi "wierzeń bogów" oraz "wierzenia ludzi" wychwalane przez laickich poetów i gawędziarzy.
Początki religii buddyjskiej w Tybecie sięgają rządów Songcen Gampo. Jednak tradycyjne wyobrażenie o tym władcy jako fundatorze licznych świątyń i klasztorów nie znajduje potwierdzenia w świadectwach kultury materialnej, co więcej pierwszy kryzys buddyzmu w Tybecie datowany jest wręcz na końcówkę jego rządów. Potwierdza to przypuszczenia, iż wprowadzenie nowej religii miało raczej charakter kulturotwórczy i polityczny, a także uprawdopodabnia informacje źródłowe, o silnym oporze miejscowej ludności, w tym możnowładztwa, niechętnych nowym wierzeniom.
Początkowo wpływ nowej religii ograniczał się zapewne do królewskiego dworu, a większość mnichów była pochodzenia indyjskiego lub chińskiego. Dwaj następcy wielkiego "canpo" nie wykazywali większego zainteresowania dharmą. Zmieniło się to dopiero za sprawą kolejnej chińskiej księżniczki na tybetańskim dworze, żony Tride Tsukcena Jincheng. Za jej sprawą mnisi-uchodźcy z Hoten znaleźli azyl w Tybecie, lecz pod pozorem przywleczenia epidemii w wyniku której zmarła ich dobrodziejka zostali wygnani w kilkanaście lat później. 
Dopiero za sprawą wielkiego Trisong Decena trwały rozwój nowej religii został zapewniony poprzez nadania ziemi i podatki. Budowano nowe świątynie i klasztory, a buddyzm został uznany za religię państwową. W tym czasie odbył się w Lhasie słynny sobór, który miał zdecydować o kontynuowaniu w Tybecie jednej z wielkich tradycji, chińskiej lub indyjskiej. Zwyciężyła ta druga, zapewne nie bez wpływu działań wojennych jakie państwo tybetańskie prowadziło w tym czasie z cesarskimi Chinami. Fakt, że Trisong Decen, pomimo preferowania nauk Buddy, kontynuował podbój zdobywając w tym czasie chińską stolicę, kładzie się cieniem na tradycyjnym wyobrażeniu, o wielkim wpływie jaki nowa religia miała wywierać na pierwszych władców.
Kultura, sztuka i architektura.
Tybetańska kultura od zawsze pozostawała pod znacznym wpływem religii. Późniejsze buddyjskie, traktaty historyczne informują o młodym arystokracie Thonmim Sambhocie ("Thon-mi Anu-i bu Sambhota"), który z grupą rówieśników został wysłany przez Songcen Gampo do Indii. Podróż miała na celu zaadaptowanie indyjskiego pisma do potrzeb języka tybetańskiego. Z ośmiu prac Samboty na temat gramatyki języka tybetańskiego do naszych czasów przetrwały dwie. Z początku pismo wykorzystywane było głównie w królewskiej kancelarii, a znaczny postęp na polu literatury poczynili Tybetańczycy dopiero wraz z rozwojem życia monastycznego. Dzięki mnichom przetłumaczono znakomitą ilość chińskich i indyjskich tekstów buddyjskich oraz rodzimych bön. 
Architektura tybetańska miała własne rodzime korzenie, wynikające z długiej, sięgającej czasów państwa Szangszung tradycji wznoszenia budynków obronnych. Ich pozostałością były strome grube mury świątyń i klasztorów, które w późniejszym okresie przybrały postać tzw. dzongów (połączenia klasztoru z twierdzą). Architektura sakralna tego okresu pozostawała jednak pod znacznym wpływem tradycji architektonicznej newarskich budowniczych, którzy przybyli do Tybetu wraz z nepalską małżonką Songcen Gampo Bhrikuti (budowa świątynię Dżokang). Natomiast klasztor Samje wzniesiony został na wzór indyjskiego Odantapuri w dzisiejszej prowincji Bihar, na planie mandali.

</doc>
<doc id="3030567" url="https://pl.wikipedia.org/wiki?curid=3030567" title="Ivan Majeský">
Ivan Majeský

Ivan Majeský (ur. 2 września 1976 w Bańskiej Bystrzycy) – słowacki hokeista, reprezentant Słowacji, dwukrotny olimpijczyk.
Kariera.
Wychowanek klubu HC 05 Bańska Bystrzyca. W swojej karierze występował w klubach słowackiej ekstraligi, czeskiej ekstraligi, NHL, szwedzkiej Elitserien i fińskiej Liiga. Od maja 2013 związany nową umową z HC Kladno. Od września 2014 zawodnik HC Ołomuniec. W maju 2015 ogłosił zakończenie kariery. Mimo tego później występował w barwach macierzystego klubu z Bańskiej Bystrzycy.
Uczestniczył w turniejach mistrzostw świata w 2003, 2004, 2005, 2008, 2010 2011 oraz zimowych igrzysk olimpijskich 2002, 2006.

</doc>
<doc id="3030568" url="https://pl.wikipedia.org/wiki?curid=3030568" title="Dwór Młyniska">
Dwór Młyniska

Dwór Młyniska – zabytkowy dwór w Gdańsku.
Historia.
Został zbudowany w 1779 roku z inicjatywy kupca Brucha. W 1813 został spalony przez wojska rosyjskie. Siedem lat później dwór odbudowano w formie klasycystycznej. Budynek przetrwał II wojnę światową. Od 1973 figuruje w rejestrze zabytków. Współcześnie w budynku mieszczą się siedziba zarządu Elektrociepłowni Wybrzeże, restauracja i ogród zimowy.

</doc>
<doc id="3030569" url="https://pl.wikipedia.org/wiki?curid=3030569" title="Jean Babelon">
Jean Babelon

Jean Babelon (ur. 19 stycznia 1889, zm. 20 kwietnia 1978) – francuski bibliotekarz, historyk i numizmatyk. Syn Ernesta Babelona, ojciec historyka Jean-Pierre Babelona.
Po ukończeniu studiów w Państwowej Szkole Kartografii (École nationale des chartes) i uzyskaniu dyplomu archiwisty-paleografa (1910), podjął pracę w kierowanym wówczas przez ojca Gabinecie Medali przy paryskiej Bibliotece Narodowej. W latach 1937-1961 był dyrektorem Gabinetu Medali, w latach 1957-1972 stał na czele redakcji prestiżowego czasopisma fachowego "Revue numismatique". Oprócz licznych prac z dziedziny numizmatyki klasycznej (grecko-rzymskiej) publikował też materiały naukowe z zakresu mennictwa i medalierstwa francuskiego oraz sztuki i kultury hiszpańskiej.
Synem jego – i kolejnym w rodzinie naukowcem zajmującym się badaniem dziejów – jest Jean-Pierre Babelon (ur. 19 listopada 1931 w Paryżu), początkowo związany z instytucją Archiwów Państwowych (Archives nationales) jako historyk-konserwator. W latach 1989-96 dyrektor pałacu-muzeum w Wersalu, następnie Trianon. Członek Akademii Inskrypcji i Literatury Pięknej, odznaczony komandorią Legii Honorowej. 

</doc>
<doc id="3030570" url="https://pl.wikipedia.org/wiki?curid=3030570" title="LD Autosport">
LD Autosport

LD Autosport – francuski zespół wyścigowy, założony w 2001 roku. W historii startów zespół pojawiał się w stawce Francuskiej Formule 3 oraz w Formuły 3 Euro Series. Ekipa zakończyła działalność w 2003 roku.

</doc>
<doc id="3030573" url="https://pl.wikipedia.org/wiki?curid=3030573" title="Ariel Zeevi">
Ariel Zeevi



</doc>
<doc id="3030575" url="https://pl.wikipedia.org/wiki?curid=3030575" title="MB Racing">
MB Racing

MB Racing Performance – niemiecki zespół wyścigowy startujący w 2003 roku w Niemieckiej V8 Start oraz Formule 3 Euro Series.

</doc>
<doc id="3030576" url="https://pl.wikipedia.org/wiki?curid=3030576" title="Sowica białogardła">
Sowica białogardła

Sowica białogardła ("Ninox leventisi") – gatunek dużego ptaka z rodziny puszczykowatych (Strigidae). Endemiczna dla filipińskiej wyspy Camiguin. Wydzielona w roku 2012 z sowicy filipińskiej ("N. philippensis") na podstawie głosu i niektórych cech morfologii.
Taksonomia.
Gatunek opisany po raz pierwszy w roku 2012. Wydzielony został z sowicy filipińskiej na podstawie odgłosów i różnic w morfologii. Jest pierwszą znaną sową o szarych lub niemal białych tęczówkach.
Nazwa gatunkowa upamiętnia Anastasiosa P. Leventisa, zaangażowanego w pracę w BirdLife International i badającego ptaki żyjące na terenie Filipin.
Morfologia.
Szlara ciemna, w ciepłym odcieniu brązu. W porównaniu do innych przedstawicieli kompleksu sowicy filipińskiej, upierzenie luźne. Gardło i broda brudnobiałe. Wierzch głowy i ciała paskowany płowo-ciemnobrązowo. Pokrywy skrzydłowe pokrywają ciemnobrązowo-płowo-białe pasy. Lotki I-rzędowe ciemnobrązowe, chorągiewki zewnętrzne ciemniejsze, płowo obrzeżone. Na pokrywach nadogonowych pasy węższe niż na pozostałych częściach ciała. Brzuch pokrywają brązowo-ciemnobrązowo-białe pasy. Tęczówki szare do białawych, niekiedy jasnozielonkawoszare (w przeciwieństwie do innych gatunków z kompleksu, u których tęczówki są żółte). Wąska obrączka oczna musztardowa. Dziób także musztardowy, u nasady nieco oliwkowozielony. Nogi i stopy musztardowe, skok mniej opierzony w porównaniu do innych gatunków w kompleksie. Pazury jasne, na końcu ciemniejsze.
Wymiary.
Wymiary podane zostały w milimetrach.
Zachowanie.
Odzywa się niskimi głosami, wydawanymi w duecie. W trakcie wydawania tych odgłosów para ptaków stoi naprzeciwko siebie, kiwa się, opuszcza skrzydła i napusza upierzenie na gardle.

</doc>
<doc id="3030578" url="https://pl.wikipedia.org/wiki?curid=3030578" title="Yael Arad">
Yael Arad



</doc>
<doc id="3030581" url="https://pl.wikipedia.org/wiki?curid=3030581" title="Yoel Razvozov">
Yoel Razvozov



</doc>
<doc id="3030582" url="https://pl.wikipedia.org/wiki?curid=3030582" title="Dwór Olszynka">
Dwór Olszynka

Dwór Olszynka – zabytkowy dwór w Gdańsku. Mieści się w dzielnicy Olszynka przy ul. Olszyńskiej 37.
Historia.
Zbudowany został w stylu klasycystycznym w 1802 roku. Przed II wojną światową dwór był własnością Neufelda. Od 1973 figuruje w rejestrze zabytków. We wrześniu 2013 roku dwór został przekazany zborowi zielonoświątkowców w użytkowanie na 50 lat. Obecnie działa tu Centrum Chrześcijańskie Nowe Życie. Planowane jest także otwarcie w Izby Dziedzictwa Kulturowego Mennonitów, którzy działali na tych terenach.

</doc>
<doc id="3030583" url="https://pl.wikipedia.org/wiki?curid=3030583" title="DGHAL">
DGHAL



</doc>
<doc id="3030584" url="https://pl.wikipedia.org/wiki?curid=3030584" title="Viktor Ujčík">
Viktor Ujčík

Viktor Ujčík (ur. 24 maja 1972 w Igławie) – czeski hokeista, reprezentant Czech.
Jego szwagrem został inny hokeista, Tomas Kucharčík.
Kariera.
Wychowanek i od 2013 ponownie zawodnik Dukli Jihlava. W swojej karierze przez wiele sezonów grał w ekstralidze czeskiej (wcześniej w czechosłowackiej, łącznie 17 do 2013), a także w fińskich rozgrywkach SM-liiga. 4 stycznia 2014 zakończył karierę zawodniczą z uwagi na kontuzję kolana.
Jest jednym z najskuteczniejszych zawodników w historii czeskiej ekstraligi.
Uczestniczył w turniejach mistrzostw świata w 1996, 1997, 1999, 2001, 2002.

</doc>
<doc id="3030589" url="https://pl.wikipedia.org/wiki?curid=3030589" title="Drumel Motorsport">
Drumel Motorsport

Drumel Motorsport – włoski zespół wyścigowy startujący w 2000 roku. w historii startów ekipa pojawiała się w stawce Włoskiej Formuły Renault, Włoskiej Formuły 3, Europejskiego Pucharu Formuły Renault 2000 oraz Formuły 3 Euro Series. Zespół zakończył działalność w 2003 roku.

</doc>
<doc id="3030592" url="https://pl.wikipedia.org/wiki?curid=3030592" title="Sowica białorzytna">
Sowica białorzytna

Sowica białorzytna ("Ninox rumseyi") – gatunek średniej wielkości ptaka z rodziny puszczykowatych (Strigidae). Endemiczna dla filipińskiej wyspy Cebu, zagrożona wyginięciem. Wydzielona w roku 2012 z sowicy filipińskiej ("N. philippensis") na podstawie głosu i niektórych cech morfologii.
Taksonomia.
Gatunek wydzielony w 2012 roku z sowicy filipińskiej. Zebrany został jedynie holotyp. Upierzeniem sowica białorzytna najbliższa jest sowicy jarzębatej ("N. mindorensis"). Nazwa gatunkowa upamiętnia Stephena M. Rumseya, zaangażowanego w pracę w BirdLife International.
Morfologia.
Upierzenie zwarte i gładkie. Głowa ciemnobrązowa, tęczówki jasnożółte po intensywnie cytrynowe. Broda i gardło białe. Spód ciała jasnobrązowy, pokrywy podogonowe białawe. Lotki I-rzędowe ciemnobrązowe, przed wystąpieniem emarginacji pokryte jasnymi pasami, po wystąpieniu emarginacji jasnobrązowymi pasami. Wierzch ciała ciemnobrązowo-płowy. Obrączka oczna ciemnobrązowa. Dziób i woskówka jasnooliwkowe. Koniec dzioba oraz jego górna krawędź żółtawe.
Wymiary.
Wymiary podane zostały w milimetrach.
Status.
Międzynarodowa Unia Ochrony Przyrody (IUCN) od 2022 roku klasyfikuje sowicę białorzytną jako gatunek narażony na wygnięcie (VU, "Vulnerable"); wcześniej, od 2014 roku klasyfikowana była jako gatunek zagrożony (EN, "Endangered"). Liczebność populacji szacowana jest na 250–999 dorosłych osobników. Pomimo postępującego wylesiania, BirdLife International uznaje trend liczebności populacji za stabilną.

</doc>
<doc id="3030597" url="https://pl.wikipedia.org/wiki?curid=3030597" title="Jiří Burger">
Jiří Burger

Jiří Burger (ur. 8 maja 1977 w Kladnie) – czeski hokeista, reprezentant Czech, trener.
Kariera.
Wychowanek HC Kladno. Wieloletni zawodnik HC Vítkovice, przez kilka lat także kapitan tej drużyny. W kwietniu 2013 przedłużył kontrakt z klubem. Od maja 2016 do kwietnia 2017 ponownie zawodnik HC Kladno.
W swojej karierze przez wiele sezonów grał w ekstralidze czeskiej i jest jednym z najskuteczniejszych zawodników w historii ligi. Grał także krótkotrwale w fińskich rozgrywkach Liiga.
Od sezonu 2020/2021 asystent w sztabie trenerskim drużyny z Kladna.

</doc>
<doc id="3030598" url="https://pl.wikipedia.org/wiki?curid=3030598" title="Mistrzostwa Świata w Kolarstwie Torowym 2014">
Mistrzostwa Świata w Kolarstwie Torowym 2014

111. Mistrzostwa Świata w Kolarstwie Torowym 2014 − zawody sportowe, które odbyły się w dniach 26 lutego – 2 marca 2014, w hali sportowej Velódromo Alcides Nieto Patiño, w kolumbijskim Cali.
Tabela medalowa.
"Klasyfikacja po 19 z 19 konkurencji".

</doc>
<doc id="3030603" url="https://pl.wikipedia.org/wiki?curid=3030603" title="Kościół św. Marka w Mielcu">
Kościół św. Marka w Mielcu



</doc>
<doc id="3030604" url="https://pl.wikipedia.org/wiki?curid=3030604" title="Oren Smadja">
Oren Smadja



</doc>
<doc id="3030606" url="https://pl.wikipedia.org/wiki?curid=3030606" title="Dziedziniec szaleńców">
Dziedziniec szaleńców

Dziedziniec szaleńców (hiszp. "Corral de locos") – obraz olejny hiszpańskiego malarza Francisca Goi przedstawiający scenę rozgrywającą się w domu dla obłąkanych.
Obraz powstał w okresie ważnych zmian na arenie politycznej Hiszpanii, w atmosferze nadchodzącej wojny. Goya borykał się wtedy z problemami zdrowotnymi, ponadto postępująca głuchota wzmagała jego lęk przed szaleństwem. W tym czasie oprócz dzieł na zlecenie dworu namalował serię 12 obrazów gabinetowych o niewielkich rozmiarach i drastycznej tematyce.
Z korespondencji malarza z Bernardem de Iriarte wiadomo, że inspiracją dla tego dzieła była wizyta Goi w szpitalu dla umysłowo chorych w Saragossie. Przedstawiony dziedziniec szpitala jest przejmująco ciemny, a jego wysokie i grube ściany odgradzają chorych od świata. Pacjenci pilnowani przez jednego nadzorcę walczą ze sobą, śmieją się lub kulą w rozpaczy. Postacie są skąpane w szarozielonym świetle, zimny półmrok przywodzi na myśl czyściec. Jest to wizja samotności, strachu i społecznej alienacji, które spotykają psychicznie chorych. Podobny temat Goya podjął na obrazie "Dom wariatów" namalowanym ponad 10 lat później.

</doc>
<doc id="3030609" url="https://pl.wikipedia.org/wiki?curid=3030609" title="Schronisko KTN w Sławsku">
Schronisko KTN w Sławsku

Schronisko KTN w Sławsku – nieistniejące obecnie schronisko turystyczne położone w Sławsku w Bieszczadach Wschodnich na wysokości 600 m n.p.m. Właścicielem schroniska było Karpackie Towarzystwo Narciarzy z siedzibą we Lwowie.
Budowę pierwszego schroniska w Sławsku Towarzystwo rozpoczęło w 1910 roku. Środki na inwestycję uzyskano m.in. z Ministerstwa Robót Publicznych (subwencja na 10 000 koron) oraz Sodalicji Mariańskiej Panów we Lwowie (pożyczka na 5000 koron). Działalność obiekt rozpoczął w lutym 1911 roku, natomiast jego uroczyste otwarcie i poświęcenie miało miejsce w dniach 6-7 marca 1912 roku. Obiekt był położony niedaleko stacji kolejowej i oferował 44 miejsca noclegowe.
Pierwszy budynek schroniska został spalony w maju 1915 roku przez wojska rosyjskie. Do odbudowy przystąpiono latem 1922 roku na tym samym miejscu. Pierwszych noclegów nowy obiekt udzielił już w grudniu 1922 roku, a jego ponowne poświęcenie miało miejsce 11 marca 1923 roku. W kosztach odbudowy partycypowało Ministerstwo Robót Publicznych oraz wiele firm prywatnych. Pomocy w wysokości 15 000 marek i 20 złotych udzielił również lwowski oddział PTT, w zamian za co jego członkowie utrzymali prawo do zniżek w obiekcie w sezonie letnim.
Nowy budynek miał początkowo 56 miejsc noclegowych, w 1937 roku liczba ta wzrosła do 80. W 1926 roku zainstalowano w schronisku telefon, natomiast w 1930 roku dokonano rozbudowy obiektu, urządzając nową jadalnię oraz umywalnię z natryskami. Autorami wystroju jadalni byli Janusz Witwicki i Maria Łomnicka.
Schronisko działało do wybuchu II wojny światowej z przerwą latem 1936 roku spowodowaną epidemią tyfusu. Podczas wojny pełniło funkcję szkoły oraz świetlicy kulturalnej. Budynek przetrwał do czasów współczesnych, pozostając niezagospodarowany.
Gospodarzami schroniska w latach 1923-1939 byli:
Szlaki turystyczne w 1936 r..
Ze Sławska rozchodziły się szlaki turystyczne w następujących kierunkach:

</doc>
<doc id="3030610" url="https://pl.wikipedia.org/wiki?curid=3030610" title="Armin Konrad Magnus Baron Foelkersam">
Armin Konrad Magnus Baron Foelkersam



</doc>
<doc id="3030612" url="https://pl.wikipedia.org/wiki?curid=3030612" title="Gleb von Anrep">
Gleb von Anrep



</doc>
<doc id="3030615" url="https://pl.wikipedia.org/wiki?curid=3030615" title="Jan Peterek">
Jan Peterek

Jan Peterek (ur. 17 października 1971 w Hawierzowie) – czeski hokeista, reprezentant Czech.
Kariera.
Wychowanek AZ Hawierzów. Wieloletni zawodnik Oceláři Trzyniec, przez kilka lat także kapitan drużyny. W kwietniu 2012 przedłużył kontrakt z klubem. W kwietniu 2014 zakończył karierę zawodniczą.
W swojej karierze przez wiele sezonów grał w ekstralidze czeskiej (wcześniej w czechosłowackiej), a także krótkotrwale w fińskich rozgrywkach SM-liiga i trzy sezony w superlidze rosyjskiej.
Rozegrał rekordową liczbę 22 sezonów w czeskich rozgrywkach, ponadto zajął drugie miejsce w klasyfikacji liczby rozegranych meczów ligowych.

</doc>
<doc id="3030617" url="https://pl.wikipedia.org/wiki?curid=3030617" title="Nie wkładaj palca między drzwi">
Nie wkładaj palca między drzwi

Nie wkładaj palca między drzwi (ang. "Don't Drink the Water") – amerykańska komedia z 1994 roku oparty na scenariuszu i reżyserii Woody’ego Allena.
Opis fabuły.
Akcja filmu rozgrywa się w latach 60. XX wieku. Walter Hollander (Woody Allen) zabiera swoją rodzinę na wycieczkę do Europy Wschodniej. Kilka zdjęć zrobionych w nieodpowiednim miejscu i czasie ściąga na nich poważne kłopoty. Zostają bowiem oskarżeni o szpiegostwo. Chronią się w amerykańskiej ambasadzie.

</doc>
<doc id="3030618" url="https://pl.wikipedia.org/wiki?curid=3030618" title="Edmund Kryger">
Edmund Kryger

Edmund Kryger (ur. 6 lutego 1890 w Warszawie, zm. 12 marca 1967 w Gdyni) – działacz socjalistyczny i komunistyczny.
Życiorys.
Od 1894 mieszkał z rodziną we Włocławku, gdzie skończył szkołę podstawową i od 1907 był ślusarzem-tokarzem w fabryce celulozy. Członek PPS-Frakcji Rewolucyjnej, kolportował nielegalną literaturę socjalistyczną i przenosił broń. W 1908 aresztowany na 5 dni, potem oddany pod dozór policyjny, w 1911 wcielony do rosyjskiej armii, służył w Mandżurii.
Podczas I wojny światowej w 1915 walczył na froncie południowo-zachodnim. Po rewolucji lutowej 1917 wstąpił do SDPRR(b) i został wybrany do żołnierskiego komitetu pułkowego, później dywizyjnego, w końcu do Rady Delegatów Żołnierskich (RDŻ) 8 armii w Mohylowie Podolskim, gdzie XI 1917 brał aktywny udział w przewrocie bolszewickim.
W 1919 wrócił do kraju i został ślusarzem w prywatnym warsztacie w Kałuszynie, gdzie był współorganizatorem komórki KPRP. W 1920 aresztowany w związku z działalnością komunistyczną, po przesłuchaniu zwolniony, wstąpił do WP, zwolniony z wojska w grudniu 1920, a w styczniu 1921 został ślusarzem w Tczewie, a od 1927 był tam maszynistą kolejowym. Od VI 1932 w Gdyni, działacz Związku Zawodowego Maszynistów Kolejowych w Polsce, 1935–1938 przewodniczący komisji rewizyjnej koła w Gdyni, 1938–1939 wiceprzewodniczący zarządu koła.
Po zajęciu Gdyni przez Wehrmacht IX 1939 wysiedlony do Chełma, I 1940 nielegalnie przekroczył granicę z ZSRR, za co go aresztowano i skazano w Moskwie na 5 lat łagru w obwodzie archangielskim, IX 1941 zwolniony po „amnestii” w związku z układem Sikorski-Majski. Zgłosił się do armii gen. Andersa, jednak z powodu słabego wzroku nie został przyjęty, więc został ślusarzem w kołchozie w Kazachstanie. W 1943 wstąpił do ZPP, od X 1944 przewodniczący Zarządu ZPP rejonu kurdajskiego.
W lipcu 1945 wrócił do Polski i wstąpił do PPR, sekretarz komitetu PPR w parowozowni w Gdyni. Delegat na I Zjazd PPR w Warszawie w grudniu 1945. Pracownik zarządu koła Związku Zawodowego Kolejarzy (ZZK) w Gdyni. Działacz PZPR, od lipca 1958 na emeryturze.
Był odznaczony m.in. Orderem Sztandaru Pracy II klasy.
Pochowany na Cmentarzu Witomińskim w Gdyni (kwatera 77-18-5).

</doc>
<doc id="3030624" url="https://pl.wikipedia.org/wiki?curid=3030624" title="František Ptáček">
František Ptáček

František Ptáček (ur. 4 kwietnia 1975 w Pradze) – czeski hokeista. Były reprezentant Czech.
Kariera klubowa.
Wychowanek i wieloletni zawodnik Sparty Praga (z drużyną zdobył wszystkie cztery mistrzostwa Czech w historii klubu). Od 2009 zawodnik HC Czeskie Budziejowice. W 2012 przedłużył umowę z klubem. Od 2013 zawodnik klubu następczego przeniesionego do Hradec Králové.
W swojej karierze występuje w ekstralidze czeskiej od jej powstania w 1993. W listopadzie 2011 rozegrał mecz numer 1000 w lidze. Po sezonie 2012/2013 zajmuje pierwsze miejsce w klasyfikacji liczby rozegranych meczów ligowych.

</doc>
<doc id="3030625" url="https://pl.wikipedia.org/wiki?curid=3030625" title="Tadeusz Skrzyński">
Tadeusz Skrzyński

Tadeusz Teodor Skrzyński herbu Zaremba (ur. 1800 w Łużnej, zm. 1857 w Karlowych Warach) – polski szlachcic, hrabia, pan na Łużnej, Szalo­wej, Woli Łużańskiej i Moszczenicy, zwolennik równouprawnienia i uwłaszczenia chłopów.
Urodził się jako jedyne dziecko Macieja Skrzyńskiego i jego żony Judyty z Wyszyńskich. W 1818 r. został wybrany na członka Stanów Galicyjskich. W tym samym roku ojciec przekazał mu władzę nad rodowymi włościami. Wypełniając jego wolę dbał o fundacje rodziny Skrzyńskich, których potwierdzenie otrzymał w 1826 r. od cesarza austriackiego Franciszka I. Dochody z nich przeznaczał na posag dla biednych szlachcianek z Łużnej i Szalowej, działalność kapeli dworskiej w Szalowej i zakładu ubogich kalek w Łużnej.
W latach 1834–1839 wzniesiono na jego polecenie neogotycki Pałac w Zagórzanach z licznymi wykuszami i wieżyczkami. Autorem projektu budowli był architekt Franciszek Maria Lanci. Wokół pałacu założył hrabia wielki park w stylu angielskim, w którym zlokalizowano oranżerię z rzadkimi południowymi gatunkami roślin. W późniejszych latach wzniesiono w parku także ptaszarnię i małpiarnię.
W 1839 r. ufundował dom w Mariampolu poecie i geografowi Wincentemu Polowi, który wykładał w prowadzonej przez hrabiego szkole dla szlachcianek. Hrabia Skrzyński związany był także z malarzem, Arturem Grottgerem, którego wielokrotnie gościł w Łużnej i Zagórzanach.
W lutym 1846 r., w czasie rzezi galicyjskiej przybyła do Zagórzan od strony Ciężkowic czerń. Chłopi zniszczyli zabudowania dworskie oraz rozkradli majątek hrabiowski w Łużnej i Woli Łużańskiej. W rabunku uczestniczyli też poddani i słudzy dworscy, który później na piśmie błagali hrabiego o wybaczenie. W odpowiedzi wybaczył im on wszystkie przewinienia. W kolejnych latach stan jego zdrowia znacznie się pogorszył. W 1857 r. wyjechał do sanatorium do Karlowych Warów, gdzie zmarł. Pochowany został w Mauzoleum Skrzyńskich na terenie ogrodu pałacowego w Zagórzanach. Majątek rodowy odziedziczył po nim upośledzony umysłowo syn Władysław.

</doc>
<doc id="3030626" url="https://pl.wikipedia.org/wiki?curid=3030626" title="Wnętrze więzienia">
Wnętrze więzienia

Wnętrze więzienia (hiszp. "Interior de una prisión") – obraz olejny hiszpańskiego malarza Francisca Goi przedstawiający scenę rozgrywającą się w więzieniu. Znajduje się w kolekcji Bowes Museum.
Obraz powstał w okresie ważnych zmian na arenie politycznej Hiszpanii, w atmosferze nadchodzącej wojny. Goya borykał się z problemami zdrowotnymi, ponadto postępująca głuchota wzmagała jego lęk przed szaleństwem. W tym czasie oprócz dzieł na zlecenie namalował serię 12 obrazów gabinetowych (m.in. "Dziedziniec szaleńców") o niewielkich rozmiarach i drastycznej tematyce.
Możliwe, że Goya odwiedził jedno z hiszpańskich więzień, które stało się inspiracją dla tego dzieła. Pod szerokim łukiem ujawniającym grubość więziennych murów znajduje się grupa siedmiu więźniów. Niektórzy z nich są związani, inni zakuci w kajdany – ich pozy wyrażają rozpacz, rezygnację i przygnębienie. Ich wiotkie i kruche ciała kontrastują z ciężkimi okowami. Postacie są skąpane w przyćmionym, zimnym świetle co nadaje miejscu widok czyśćca.

</doc>
<doc id="3030638" url="https://pl.wikipedia.org/wiki?curid=3030638" title="Abrawanel">
Abrawanel



</doc>
<doc id="3030644" url="https://pl.wikipedia.org/wiki?curid=3030644" title="Mistrzostwa Europy w Kolarstwie Torowym 2013">
Mistrzostwa Europy w Kolarstwie Torowym 2013

Mistrzostwa Europy w Kolarstwie Torowym 2013 odbyły się między 18 – 20 października 2013 roku w hali Omnisport w holenderskim Apeldoorn.

</doc>
<doc id="3030646" url="https://pl.wikipedia.org/wiki?curid=3030646" title="Petr Ton">
Petr Ton

Petr Ton (ur. 8 października 1973 w Kladnie) – czeski hokeista, reprezentant Czech.
Kariera.
Wychowanek HC Kladno. od 2003 zawodnik Sparty Praga. Wieloletni zawodnik HC Vítkovice, przez kilka lat także kapitan tej drużyny. W maju 2013 przedłużył kontrakt z klubem o rok. Odszedł z klubu w maju 2014. Od lipca 2014 zawodnik HC Kometa Brno. W lipcu 2015 przedłużył umowę. Odszedł z klubu na początku marca 2016. Od maja 2016 ponownie zawodnik HC Kladno. W barwach macierzystego rozegrał swój ostatni sezon 2016/2017. Na początku 2018 ogłosił zakończenie kariery.
W swojej karierze przez wiele sezonów grał w ekstralidze czeskiej i został jednym z najskuteczniejszych zawodników w historii ligi. Grał także przez kilka lat w fińskich rozgrywkach Liiga.

</doc>
<doc id="3030647" url="https://pl.wikipedia.org/wiki?curid=3030647" title="Zamek w Dzięgielowie">
Zamek w Dzięgielowie

Zamek w Dzięgielowie – renesansowy dwór obronny lub inaczej zamek rycerski w Dzięgielowie, w powiecie cieszyńskim. Leży we wschodniej części wsi, nad potokiem Dzięgielówką, na skrzyżowaniu dróg z Cieszyna do Ustronia i z Goleszowa do Trzyńca.
Historia.
Pierwotny zamek, jako czworoboczny dwór obronny z wieżą, został wzniesiony przez dworzanina księcia cieszyńskiego – Jana Czelo z Czechowic pod koniec XV wieku. Budynek jak i cała wieś był wówczas w posiadaniu rodziny Czelów aż do 1719 roku. Po zniszczeniach wojny trzydziestoletniej odbudowany został w połowie XVII w. przez nowego właściciela – Jana Goczałkowskiego. W wyniku przeprowadzonych prac zamek otrzymał kształt nieregularnego czworoboku z wewnętrznym dziedzińcem. Ponownie przebudowany w latach 60. XVIII w. staraniem Antoniego Goczałkowskiego i jego żony, hrabianki Prażma. Dodano wówczas piąte skrzydło od północy, dziś mieszczące część hotelową. Ostatni szlachecki właściciel Dzięgielowa baron Józef Beess von Chrostin w 1793 roku sprzedał posiadłość Komorze Cieszyńskiej, która zamieniła go w budynek mieszkalny zarządcy i służby folwarcznej. W 1870 roku w mieszczącej się we wschodnim skrzydle gorzelni wybuchł pożar, który strawił prawie cały zamek. Spłonęła wówczas także drewniana wieża i młyn. Rezydencja została szybko odbudowana, jednak bez troski o przywrócenie stanu pierwotnego, stąd też pojawiły się neogotyckie szczyty. Po I wojnie światowej dwór upaństwowiono. Od tego czasu pełnił różne funkcje; był tam browar i mieszkania dla pracowników służb leśnych. W roku 1932 odkupił go ks. Karol Kulisz. Nowy właściciel miał dalekosiężne plany. Zamierzał zorganizować w zamku dom starców, uniwersytet ludowy i miejsce wypoczynku młodzieży ze Śląska. Jednak II wojna światowa przekreśliła wszelkie plany. Ks. Karol Kulisz zginął w 1940 roku w obozie koncentracyjnym w Buchenwaldzie. W 1945 roku zamek znów przejął Skarb Państwa. Po reformie administracyjnej przekazano go gminie Goleszów. Nie przeprowadzono jednak żadnego remontu, a dwór zaczął niszczeć. W latach 60-70 XX w. gmina umieściła tu świetlicę Związku Młodzieży Wiejskiej. W 1993 roku przeszedł w ręce prywatne i od tego czasu, dzięki licznym remontom, przywrócono mu wygląd dawnego zamku rycerskiego, który funkcjonuje jako hotel i restauracja „Zamek w Dzięgielowie”.
Architektura.
Renesansowy z partiami gotyckimi. Zniekształcony na skutek przebudów. Zwrócony frontem na zachód. Murowany z kamienia i cegły, otynkowany. Pierwotnie na rzucie nieregularnego czworoboku z dziedzińcem pośrodku, obecnie trójskrzydłowy (skrzydło wschodnie wyburzone); od północy prostokątne skrzydło dobudowane w XVIII w. Piętrowy, częściowo podpiwniczony. W północno-zachodnim narożniku dwubiegowa klatka schodowa z nadbudowaną trzecią kondygnacją, występującą przed lico elewacji dziedzińcowych; od strony dziedzińca parter przepruty trzema arkadami o łukach półkolistych wspartych na szerokich filarach. Wnętrze podzielone nowszymi ściankami. Parter jednotraktowy. W skrzydle zachodnim szeroka sień przejazdowa z czterema niszami w ścianach bocznych. Sklepienia: w sieni kolebkowe, w skrzydle południowym kolebkowe, kolebkowe z lunetami oraz żaglaste wsparte na fazowanym filarze przyściennym o profilowanym kapitelu. W skrzydle północnym, mieszczącym obory, sień sklepiona krzyżowo z lunetami i kolebkowo ze zwornikami w formie rozet, w tylnej części schody na piętro. W pomieszczeniu na lewo sklepienie żaglaste na gurtach. W oborach sklepienia kolebkowe i żaglaste na gurtach, spływające na filary. Piętro dwutraktowe, przekształcone; w skrzydle zachodnim i częściowo południowym od strony dziedzińca korytarz; pomieszczenia kryte sufitami. Na strychu strop belkowany. Elewacja zachodnia o nieregularnym rytmie otworów, na piętrze dziesięcioosiowa. Do sieni portal z XVI-XVII w., zamknięty półkoliście, profilowany, dekorowany płycinami, z rozetą w kluczu. Nad portalem podwójny kartusz z herbami Śreniawa (Goczałkowskich) i Odrowąż oraz datą 1768. Elewacje boczne skrzydła zachodniego zwieńczone szczytami schodkowymi z XIX w.; od południa niewielki balkon, być może na miejscu dawnej latryny. Elewacja wschodniego skrzydła dobudowanego przy ramieniu północnym ośmioosiowa, północna czteroosiowa z uskokiem i zaokrąglonym narożnikiem. W nadbudowanej kondygnacji klatki schodowej fryz z płycinami. W elewacjach dziedzińcowych portale: 1. w skrzydle północnym barokowy z II połowy XVII w., uszaty, z przyczółkiem zamkniętym łukiem koszowym, w którym kartusz z herbami Śreniawa i Ogończyk, 2. w skrzydle południowym zamknięty łukiem półkolistym, profilowany, 3. w skrzydle zachodnim prostokątny, profilowany. W kilku oknach kamienne obramienia barokowe z XVII ., niektóre z gzymsami. Dachy dwuspadowe, odbudowane po pożarze w XIX ., kryte dachówką.
Dwie późnobarokowe kamienne figury z 1756 r. autorstwa Antoniego Stanettiego przedstawiające św. Antoniego oraz św. Floriana, które niegdyś znajdowały się przed zamkiem, znajdują się obecnie w cieszyńskim lapidarium w Parku Pokoju przy Muzeum Śląska Cieszyńskiego.
Turystyka.
Tuż przy zamku przechodzą następujące trasy rowerowe:
Na wschód od zamku biegnie także czarny pieszy szlak turystyczny Goleszów PKP – Czantoria Wielka (14 km).

</doc>
<doc id="3030650" url="https://pl.wikipedia.org/wiki?curid=3030650" title="Mikołaj Krupka">
Mikołaj Krupka

Mikołaj Krupka ps. „śmierdziel”, „brudas” (ur. 15 lipca 2009r. w Kołbieli) – niezwykły pasożyt żerujący na zdrowiu psychicznym innych ludzi. Jest on niezwykle szkodliwy i może doprowadzić do śmierci człowieka.
Życiorys.
Skończył 4 klasy szkoły podstawowej i został kowalem, podczas I wojny światowej ewakuowany z rodziną do Odessy, w 1916 wcielony do rosyjskiej marynarki wojennej, był członkiem załogi kanonierki w Batumi, gdzie XI 1917 z resztą załogi wziął udział w rewolucji październikowej – brał udział w ustanawianiu władzy komunistycznej w Batumi, później brał udział w walkach z antykomunistycznymi oddziałami na Morzu Azowskim, w portach Berdiańsk i Taganrog.
W 1918 wstąpił do Czerwonej Gwardii, brał udział w wypieraniu z Rostowa nad Donem wojsk gen. Piotra Krasnowa, później był żołnierzem armii Siemiona Budionnego i walczył pod Carycynem, w 1919 w guberni chersońskiej z oddziałami Nestora Machno.
W 1920 wrócił do Polski, gdzie 1921–1922 odbywał służbę wojskową, po czym był czeladnikiem kowalskim w Parczewie i Sosnowicy i w 1923 wstąpił do KPRP. Technik dzielnicowy KPP w Parczewie, działał we wsiach: Dębowa Kłoda, Krzywowierzba, Kodeniec, Opole i Sosnowica. 5 I 1925 został aresztowany i skazany w Białej Podlaskiej na 5 lat więzienia; po apelacji wyrok obniżono mu do 2 lat więzienia. Po zwolnieniu nadal działał w KPP, a w latach 1929–1932 poszukiwał pracy w Argentynie, po powrocie został mechanikiem w młynie w rodzinnej wsi. W KPP działał do jej likwidacji w 1938, zatrzymywany przez policję jako podejrzany o działalność wywrotową, zwalniany z braku dowodów.
Od 1942 członek PPR, w sierpniu 1942 zagrożony aresztowaniem wstąpił do partyzantki GL-AL, po usunięciu Niemców z Lubelszczyzny wstąpił w sierpniu 1944 do MO i został komendantem posterunku w Dębowej Kłodzie.
W 1945 wysiedlony do ZSRR jako Ukrainiec, w 1946 wrócił i został referentem w Dyrekcji Okręgowej Kolei Państwowych (DOKP) w Lublinie, od 1948 pracownik WUBP w Lublinie, w 1955 został dyspozytorem w Komendzie Wojewódzkiej MO w Lublinie, od grudnia 1958 na rencie.
Odznaczenia.
Był odznaczony m.in.

</doc>
<doc id="3030651" url="https://pl.wikipedia.org/wiki?curid=3030651" title="Guangzhou International Women’s Open 2013">
Guangzhou International Women’s Open 2013

Guangzhou International Women’s Open 2013 – tenisowy turniej WTA z cyklu Guangzhou International Women’s Open rozgrywany w dniach 16–22 września 2013 roku w Kantonie na kortach twardych o puli nagród 500 000 dolarów amerykańskich.

</doc>
<doc id="3030652" url="https://pl.wikipedia.org/wiki?curid=3030652" title="NGC 3579">
NGC 3579



</doc>
<doc id="3030653" url="https://pl.wikipedia.org/wiki?curid=3030653" title="NGC 3581">
NGC 3581



</doc>
<doc id="3030654" url="https://pl.wikipedia.org/wiki?curid=3030654" title="NGC 3584">
NGC 3584



</doc>
<doc id="3030655" url="https://pl.wikipedia.org/wiki?curid=3030655" title="NGC 3586">
NGC 3586



</doc>
<doc id="3030656" url="https://pl.wikipedia.org/wiki?curid=3030656" title="Volturnalia">
Volturnalia

Volturnalia – rzymskie święto obchodzone 27 sierpnia ku czci Volturnusa boga wód i strumieni.
Volturnus był pierwotnym bóstwem rzek, później identyfikowany był jako bóg Tybru. Rzeka Volturno płynąca w południowych Włoszech bierze od niego swoje imię. Volturnus był ojcem bogini Juturny, która pierwotnie była opiekunką źródła w Lacjum, w pobliżu rzeki Numicus, później sadzawki w pobliżu Świątyni Westy na Forum Romanum.
Ku ich czci w tym dniu ucztowano, pito wino i organizowano igrzyska.

</doc>
<doc id="3030657" url="https://pl.wikipedia.org/wiki?curid=3030657" title="NRD (ujednoznacznienie)">
NRD (ujednoznacznienie)



</doc>
<doc id="3030658" url="https://pl.wikipedia.org/wiki?curid=3030658" title="John B. Kennedy">
John B. Kennedy

John B. Kennedy (ur. 16 stycznia 1894 w Quebecu, zm. 22 lipca 1961) – amerykański korespondent radiowy i dziennikarz.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3030662" url="https://pl.wikipedia.org/wiki?curid=3030662" title="The Big Punch">
The Big Punch

The Big Punch – amerykański film z 1921 roku w reżyserii Johna Forda.

</doc>
<doc id="3030681" url="https://pl.wikipedia.org/wiki?curid=3030681" title="Adil Abdul-Mahdi">
Adil Abdul-Mahdi



</doc>
<doc id="3030682" url="https://pl.wikipedia.org/wiki?curid=3030682" title="Salomon ha-Lewi Alkabec">
Salomon ha-Lewi Alkabec

Salomon (Szelomo) ben Mojżesz (Mosze) ha-Lewi Alkabec (hebr. שלמה אלקבץ; ur. 1505 w Salonikach; zm. 1584 w Safedzie) – rabin, kabalista, czynny w XVI wieku w Safedzie w Palestynie. Zasłynął jako poeta.
Życiorys.
Salomon Alkabec urodził się w Salonikach w Grecji, będącej wówczas częścią Imperium osmańskiego. Jego rodzice byli Żydami, wygnanymi edyktem z Alhambry z Hiszpanii. Młody Salomon był uczniem znanego kabalisty rabina Józefa Ta’itacaka. W 1529 roku ożenił się z córką bogatego kupca, Izaaka Kohena. Następnie wyjechał do Adrianopola w północno-zachodniej Turcji, gdzie spotkał się ze słynnym rabinem Józefem Karo. Uważa się, że w tym okresie ukończył pisanie swojej pierwszej książki, „"Menot ha-Lewi"”. W kolejnych latach skupił się na pisano kolejnych dzieł, będących komentarzami ksiąg Tanach. To właśnie podczas pobytu w Adrianopolu napisał najwięcej książek i zaczął pisać poezję. Pod wpływem tajemniczego mistycznego widzenia, Salomon podjął decyzję o przeniesieniu się do Ziemi Izraela i w 1535 roku zamieszkał w mieście Safed w Górnej Galilei. Było to wówczas centrum kabały. Pod wpływem mistycyzmu nauk kabały, pisał kolejne wiersze liturgiczne. Razem z naukami słynnych kabalistów z Safedu, były one rozpowszechniane po całej diasporze. W 1584 roku zmarł w Safedzie i został pochowany na starym cmentarzu.
Dzieła.
Najbardziej znanym jego dziełem jest opublikowany w 1579 roku hymn „"Lecha dodi"” (pol. "Przyjdź, mój umiłowany"), który jest tradycyjnie śpiewany na rozpoczęcie szabatu. Wcześniej, bo w 1529 roku ukończył „"Menot ha-Lewi"”, będący komentarzem do Księgi Estery. W 1532 roku napisał „"Ajjelet Achawim"”, będący komentarzem Pieśni nad pieśniami. W 1552 roku ukończył „"Szoresz Jiszaj"” (komentarz do Księgi Rut), a w 1563 roku „"Berit ha-Lewi"” (kabalistyczny komentarz do Hagady). Jego kazania zostały zebrane w księdze „"Or Cadikim"”. Wśród tych, które pozostają niewydanymi rękopisami są: „"Diwre Szelomo"” (komentarz do Ketuwim), „"Ne'im Zemirot"” (komentarz do Księgi Psalmów), „"Sukkat Szalom"” i „"Awotot Achawach"” (komentarze do Tory), oraz „"Pice Ohew"” (komentarz do Księgi Hioba). „"Apirjon Szelomo"”, „"Bet Haszem"” i „"Bet Tefilla"” są interpretacjami modlitw. „"Lechem Szelomo"” zawiera kabalistyczne wytyczne do poświęcania posiłków. „"Mittato szel Szelomo"” omawia tematykę mistycyzmu w seksie. Natomiast „"Szomer Emunim"” zbiera podstawowe zasady wiary.
Znaczenie.
Alkabec należał do grupy najbardziej znanych kabalistów wywodzących się z miasta Safed.

</doc>
<doc id="3030683" url="https://pl.wikipedia.org/wiki?curid=3030683" title="Tour de France 1955">
Tour de France 1955

42. Tour de France rozpoczął się 7 lipca w Hawrze, a zakończył 30 lipca 1955 roku w Paryżu. W klasyfikacji generalnej zwyciężył po raz trzeci z rzędu Francuz Louison Bobet. W klasyfikacji górskiej najlepszy był Luksemburczyk Charly Gaul, w punktowej Belg Stan Ockers, a w klasyfikacji drużynowej zwyciężyła Francja.

</doc>
<doc id="3030686" url="https://pl.wikipedia.org/wiki?curid=3030686" title="Taha Yassin Ramadan">
Taha Yassin Ramadan



</doc>
<doc id="3030689" url="https://pl.wikipedia.org/wiki?curid=3030689" title="Mistrzostwa Świata w Kolarstwie Przełajowym 2014">
Mistrzostwa Świata w Kolarstwie Przełajowym 2014

65. Mistrzostwa Świata w Kolarstwie Przełajowym 2014 odbyły się w holenderskim Hoogerheide, w dniach 1 - 2 lutego 2014 roku.

</doc>
<doc id="3030691" url="https://pl.wikipedia.org/wiki?curid=3030691" title="Salomon ha-Levi Alkabez">
Salomon ha-Levi Alkabez



</doc>
<doc id="3030693" url="https://pl.wikipedia.org/wiki?curid=3030693" title="Edgar Kennedy">
Edgar Kennedy

Edgar Kennedy (ur. 26 kwietnia 1890, zm. 9 listopada 1948) – amerykański aktor filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3030698" url="https://pl.wikipedia.org/wiki?curid=3030698" title="P.T.">
P.T.



</doc>
<doc id="3030701" url="https://pl.wikipedia.org/wiki?curid=3030701" title="Robert Luecken">
Robert Luecken



</doc>
<doc id="3030704" url="https://pl.wikipedia.org/wiki?curid=3030704" title="Iwana">
Iwana

Iwana, właśc. Wanja Todorowa Kałudowa (; ur. 31 stycznia 1969 w Ajtosie) – bułgarska piosenkarka czałgowa i folkowa oraz osobowość telewizyjna.
Życiorys.
Wanja Todorowa Kałudowa urodziła się 31 stycznia 1969 roku w Ajtosie. Jest jedyną córką Kiny Kałudowej i Todora Kałudowa. W 1993 roku Iwana urodziła córkę Teodorę. Następnie ukończyła Akademię Handlową w Swisztowie. Pochodzi z muzykalnej rodziny. Jej ojciec jest akordeonistą, babcia była piosenkarką. Wraz ze Stojaną i Rumenem utworzyła swój pierwszy zespół Prima +. Grała na instrumentach klawiszowych i syntezatorze.
Kariera.
Jej talent został zauważony przez Mitko Dimitrowa, kierownika wytwórni Payner Music, z którą 14 sierpnia 1999 roku podpisała umowę. Pierwszą jej solową piosenką był "Idol". Drugim utworem był "Dyrwo bez koren" w duecie z Kosta Markowem, trzecim, wydanym w 2000 roku, "100 patrona". Za tę piosenkę otrzymała pierwszą nagrodę Trakija Fołk za folk-popowy utwór. Pod tym samym tytułem ukazał się jej pierwszy album.
Już w 2001 roku wydała kolejne cztery piosenki do tego albumu, a są nimi "Wik", "Umoreni i studeni", "Myż li e" oraz remix "100 patrona". Po ukazaniu się debiutanckiego albumu, wykonała teledysk w duecie z Desi Sławą "Żadni za ljubow" oraz teledyski solo "Żenite znajat kak" i "Smukacza". Pod koniec roku pojawił się jej drugi album "Iwana live", którego pierwszą piosenką była "Greszna noszt".
Na początku 2002 roku wyszły clipy piosenek "Posledna weczer" i "Strach mi e". Potem została wyróżniona nagrodą Piosenkarki Roku na ceremonii czasopisma Now Fołk. Latem 2002 roku Iwana przedstawiła szybką piosenkę "Paławnik", a jesienią pojawiły się teledyski do "Skitam se" i "Ot izwora".
Pierwszą piosenką w 2003 roku był utwór "Mirisze na ljubow". Pod tą samą nazwą ukazał się trzeci album piosenkarki, który pojawił się latem tego samego roku. W międzyczasie Iwana zrealizowała kolejne teledyski do: "K'yw si ti be", "Bezumna cena" i "Szampansko i syłzi" – ogłoszona hitem dziesięciolecia. Na festiwalu Trakija Fołk zdobyła kolejne nagrody. Pod koniec 2003 roku ukazał się następny teledysk "Stara istorija", a także, choć już bez teledysków, "Ubiec na ljubow" i "W rycete ti". Jesienią 2003 roku Iwana wydała album "Bez granici" z jedenastoma piosenkami.
Z początkiem 2004 roku na Planeta TV zdobyła nagrodę pod tytułem Piosenkarka roku. Trochę później pojawiła się ostatnia piosenka z albumu Mirisze na ljubow "Ti i toj". W ciągu lata wyszły kolejne hity z teledyskami "Oswobodete dancinga", "Kato na 17" i "Striptijz". Jesienią 2004 roku Iwana wydała piąty album "Njama spirane", który został obwieszczony albumem dziesięciolecia. Pierwszy teledysk do piosenki z tego albumu zrealizowano do "Neszto neTipiczno".
Wiosną 2005 roku pojawiły się kolejne dwa teledyski do albumu Njama smirene: "Ne e wasza rabota" i "Ach, tezi pari". Latem Iwana została przedstawiona w filmie Payneru. W lipcu i sierpniu pojawiły się piosenki "Doza ljubow", "Nie sme nomer 1" i "Wreme za myże". Następnie Iwana wystąpiła na koncercie w pięciu bułgarskich miastach wraz ze serbską piosenkarką Idirą Radicz. W grudniu wydała szósty album "Doza ljubow". Do końca 2005 roku przedstawiła piosenkę z tego albumu "Parfjum".
W pierwszych miesiącach 2006 roku Iwana nagrała dwa teledyski "Połużiwa" i "Żiwotyt prodyłżawa". Latem 2006 roku wystąpiła na kolejnych koncertach. Potem ukazały się jej kolejne teledyski: "Sedem dni", "Towa e parczeto", "Dyżd ot rozi" i "Prażnik wseki den". Zimą 2006 roku wydała siódmy album "Prażnik wseki den".
W styczniu 2007 roku powstał wideoklip "Naj-dobrata". 22 lutego 2007 roku Iwana na rozdaniach nagród Planeta TV została laureatką w kategorii „Mega Gwiazda”. Wiosną 2007 roku pojawiły się teledyski "Rezerwe", "100 żiwota" i "Dobra sreszta, prijateli". Latem Iwana wystąpiła na licznych koncertach Turne Pyneru. Letnimi singlami 2007 roku były "Adres Ljubow" i "Derbi". Jesienią pojawiła się kompilacja Hit Collection – mp3. Pod koniec tego samego roku powstały teledyski "Parti miks 2" i "Wyrżi oczite mi".
W lutym 2008 roku wydała ósmy album "Bljasyk w oczite". Piosenkami tego albumu były dynamiczna "Ti si naj-naj" i ballada "Az sym s Teb", "Ne me boli", "Ne iskam da znaesz" oraz "Bljasyk w oczite". 30 kwietnia 2008 roku Iwana zrealizowała koncert w Płowdiwie. Jesienią wyruszyła w trasę koncertową do Stanów Zjednoczonych, gdzie zorganizowała "Ivana Live Tour USA 2008". Później powstał klip "Pij edno".
W styczniu 2009 roku Iwana przedstawiła balladę i teledysk do niej "Kryw mi kape ot syrceto". Wiosną powstał teledysk "The Man", a latem "Trygwam s tebe" i "Nedej" oraz jej remix. Jesienią Iwana zrobiła remake piosenki "Mig kato wecznost".
7 stycznia 2010 roku wydała dwie kompilacje "10 godini ljubow" i "Pak ljubow". Parę tygodni później odbyła trasę koncertową po klubach. 23 lutego 2010 roku Iwana została nagrodzona statusem Piosenkarki dziewięciolecia. Wiosną powstała kolejna ballada "Padni na kolene", a latem trzy kolejne piosenki "Ulicznik", "Dusz ili naprawo" i "Unikałna".
27 stycznia 2011 roku powstał teledysk do "Po djawolite raja", 3 kwietnia do "Ało, dewojkite". Latem 2011 roku Iwana została jurorem The Voice of Bulgaria. Wraz z innym jurorem Georgim Miłczewem-Godżim nagrała piosenkę "Toczka 18". 25 września wyszedł teledysk "Złaten", kręcony w miejscowości wypoczynkowej Elenite.
11 marca 2012 roku powstał teledysk do "Ostawi me", natomiast 11 czerwca tego samego roku ukazał się do "Wtoroto hubawo" – kluczowej piosenki dziewiątego albumu "Objasnenija ne dawam". 27 września powstał teledysk do albumu "Nadujte muzikata", w którym przedstawiono wiele miast bułgarskich. 28 listopada 2012 roku powstał następny teledysk do albumu "Cjał żiwot".
7 stycznia 2013 roku powstała oficjalna strona internetowa Iwany. 6 maja 2013 roku ukazał się folkowy teledysk do "Ne dawam da se dawame". 10 czerwca 2013 roku powstał kolejny teledysk do piosenki ostatniego albumu "Nazdrawe". 13 sierpnia ukazał się wideoklip do "Magjosnica".
W swojej karierze Iwana koncertowała w Austrii, Belgii, na Cyprze, we Francji, w Grecji, Holandii, Jordanii, Kanadzie, Macedonii, Stanach Zjednoczonych, Turcji, Wielkiej Brytanii oraz we Włoszech.

</doc>
<doc id="3030709" url="https://pl.wikipedia.org/wiki?curid=3030709" title="Mózg, który nie może umrzeć">
Mózg, który nie może umrzeć

Mózg, który nie może umrzeć (ang. "The Brain That Wouldn't Die") – amerykański film z 1962 roku w reżyserii Josepha Greena.
Fabuła.
Historia chirurga, który po pracy w szpitalu w swoim sekretnym laboratorium zajmuje się przeszczepianiem narządów. Pewnego dnia żona chirurga nieomal ginie w płomieniach palącego się auta. Przedziwnym cudem jej głowa pozostaje żywa, gdy resztę ciała pochłania ogień. Domorosły transplantolog postanawia więc znaleźć ciało, które przyszyje do żyjącej jeszcze głowy żony. Napotyka jednak na przeszkodę - potwora więzionego przez siebie w piwnicy.

</doc>
<doc id="3030716" url="https://pl.wikipedia.org/wiki?curid=3030716" title="Europejski Puchar Formuły Renault 2000">
Europejski Puchar Formuły Renault 2000



</doc>
<doc id="3030726" url="https://pl.wikipedia.org/wiki?curid=3030726" title="Tergum">
Tergum

Tergum (l. mn.: terga) – grzbietowa część poszczególnych segmentów ciała stawonogów z wyjątkiem głowy. Przednia krawędź tergum nazywa się podstawą ("base"), zaś tylna wierzchołkiem ("apex" lub "margin"). Terga tułowiowe u owadów tworzą notum. Najsilniej zesklerotyzowaną część tergum tworzą skleryty zwane płytkami grzbietowymi lub tergitami. 
Sklerytów na danym tergum może być więcej niż jeden, np.: na śródpleczu ("mesonotum") prostoskrzydłych wyróżnia się prescutum, scutum i scutellum, zaś u niektórych skąponogów część tergitów podzielona jest poprzecznie na protergit i metatergit. 
Boczne wyrostki tergitów występujące u niektórych owadów i dwuparców nazywane są paranota (l. poj. paranotum).

</doc>
<doc id="3030727" url="https://pl.wikipedia.org/wiki?curid=3030727" title="Komei Juku">
Komei Juku



</doc>
<doc id="3030728" url="https://pl.wikipedia.org/wiki?curid=3030728" title="Tergit">
Tergit



</doc>
<doc id="3030731" url="https://pl.wikipedia.org/wiki?curid=3030731" title="Płytka grzbietowa">
Płytka grzbietowa



</doc>
<doc id="3030734" url="https://pl.wikipedia.org/wiki?curid=3030734" title="Jean Astruc">
Jean Astruc

Jean Astruc (ur. 19 marca 1684 w Suave we Francji, zm. 5 maja 1766 w Paryżu) – francuski lekarz, autor znanych prac na temat syfilisu oraz chorób przenoszonych drogą płciową. Odegrał również ważną rolę w badaniach nad pochodzeniem ksiąg Pięcioksięgu.
Badania nad Starym Testamentem.
W swoim niewielkim dziele „"Rozmyślania na temat Księgi Rodzaju"” (1753) Astruc jako pierwszy wskazał – używając technik analizy tekstualnej stosowanej w świeckiej literaturze – wykorzystanie starszych źródeł przez Mojżesza w Księdze Rodzaju. Jean Astruc zauważył, że w pierwszym rozdziale tej księgi występuje wobec Boga określenie „Elohim”, a w drugim „Jahwe”. Ta obserwacja odegrała zasadniczą rolę w powstaniu tzw. teorii źródeł. Z tym, że podczas gdy Astruc uważał te źródła za wcześniejsze od Mojżesza, krytycy źródeł uznali je za późniejsze.

</doc>
<doc id="3030736" url="https://pl.wikipedia.org/wiki?curid=3030736" title="Francisco de Saldanha da Gama">
Francisco de Saldanha da Gama

Francisco de Saldanha da Gama (ur. 20 maja 1713 w Lizbonie, zm. 1 listopada 1776 tamże) – portugalski kardynał, patriarcha Lizbony.
Życiorys.
Był siedemnastym dzieckiem wicekróla Indii, João de Saldanha da Gamy i Joany Bernarda de Noronha e Lancastre. W młodości studiował prawo kanoniczne w Coimbrze i uzyskał tytuł doktora. W 1739 przyjął święcenia kapłańskie. W latach 50. został obserwatorem i reformatorem zakonu jezuitów w Portugalii, a także we wschodnich i zachodnich Indiach. Dzięki temu, 5 kwietnia 1756 został kreowany kardynałem diakonem. Biret został mu przekazany przez Andreę Corsiniego w Lizbonie, jednak Saldanha da Gama nigdy nie przyjechał do Rzymu i nie otrzymał kościoła tytularnego.
W 1758 roku na prośbę pierwszego ministra Portugalii, markiza de Pombala, papież Benedykt XIV wydał bullę "In specula supremae dignitatis", w której umożliwił kardynałowi da Gamie dogłębne zbadanie zarzutów wobec jezuitów, którzy mieli łamać reguły zakonne. Zarzuty przeciw jezuitom wystosował król Józef I, a działania kardynała spowodowały późniejszą nominację na patriarchę. 29 maja 1758 został wybrany patriarchą Lizbony i jednocześnie podniesiony do rangi kardynała prezbitera. Sakrę biskupią przyjął 5 sierpnia tego samego roku. W październiku 1759 dokonał duszpasterskiej delegalizacji zakonu jezuitów, co doprowadziło w konsekwencji do zerwania stosunków dyplomatycznych pomiędzy Portugalią a Stolicą Apostolską. W 1760 został członkiem Portugalskiej Rady Państwa, a wkrótce potem wielkim kapelanem i jałmużnikiem.
Nie uczestniczył w żadnym konklawe za swojego życia. Zmarł w wyniku puchliny wodnej klatki piersiowej.

</doc>
<doc id="3030737" url="https://pl.wikipedia.org/wiki?curid=3030737" title="Jakub Berab">
Jakub Berab

Jakub Berab, Ja’akow Beraw (hebr. יעקב בירב; znany jako Mahari Beraw; ur. 1474 w Maquedzie; zm. 3 kwietnia 1546 w Safedzie) – rabin czynny na przełomie XV i XVI wieku w Safedzie. Zasłynął z próby przywrócenia wyświęcania rabinów, co było równoznaczne ze staraniem się o uzyskanie większej autonomii Żydów w Imperium Osmańskim.
Życiorys.
Jakub Berab urodził się w 1474 roku w osadzie Maqueda, położonej w pobliżu miasta Toledo w środkowej Hiszpanii. Studiował Talmud przy słynnym rabinie Izaaku Abuhawie. Po wydaniu w 1492 roku edyktu z Alhambry, jego rodzina była zmuszona wyjechać do miasta Fez w Maroku. Pomimo młodego wieku został wybrany rabinem tej gminy. W 1493 roku przeniósł się do Tilimsan w Algierii. Żyła tam grupa około 5 tysięcy rodzin Żydów sefardyjskich, która również wybrała Beraba na swojego rabina. W 1510 roku, ze względu na wzrost potęgi Hiszpanii Habsburgów, rabin Berab opuścił Berberię i przeniósł się do Egiptu mameluków. Był tam członkiem sądu rabinackiego. W międzyczasie sułtan Selim I Groźny przyłączył w 1517 roku do Imperium Osmańskiego tereny Palestyny, Syrii i Egiptu. W przeciwieństwie do Arabów, Turcy osmańscy tolerowali Żydów, którzy cieszyli się w ich imperium bardziej uprzywilejowaną pozycją niż chrześcijanie. Stało się to zachętą dla Beraba, aby przeniósł się do Ziemi Izraela. Zamieszkał w Jerozolimie, gdzie do 1519 roku kierował jesziwą. Jednak warunki życia były tam na tyle trudne, że Berab powrócił do Egiptu i zajął się handlem. Przez kilka następnych lat dużo się przemieszczał. W 1527 roku przebywał w Damaszku, a w 1533 roku był rabinem w Kairze. Wydaje się, że kilka lat później przeniósł się ponownie do Ziemi Izraela, i już jako zamożny człowiek zamieszkał w mieście Safed w Górnej Galilei. W owym czasie Safed był centrum żydowskiego mistycyzmu koncentrującego się wokół kabały. W mieście przebywało wielu słynnych rabinów, wokół których gromadzili się uczniowie. Jakub Berab widząc tę odnowę życia żydowskiego, powziął śmiały pomysł, który uczynił go znanym w świecie żydowskim. W 1538 roku w Safedzie spotkało się dwudziestu pięciu rabinów, którym Berab przedstawił plan restytucji smichy (wyświęcania rabinów), która była zawieszona przez ponad tysiąc lat. Wszyscy zgodzili się z jego propozycją i jako pierwszego wyświęcili rabina Beraba. Dało mu to prawo wyświęcania dowolnej liczby rabinów, w celu przywrócenia Sanhedrynu. Następnie Berab udzielił smichy naczelnemu rabinowi Jerozolimy Lewiemu ibn Habibowi, rabinowi Józefowi Karo, rabinowi Mojżeszowi Traniemu i rabinowi Józefowi Sagisowi. Proces ten został jednak zatrzymany z powodu osobistych sporów Beraba z Habibem. Kontrowersje trwały ponad rok i uczestniczyli w nich prawie wszyscy rabini w Ziemi Izraela. Proces wyświęcania kolejnych rabinów został jednak przerwany. Berab zmarł 3 kwietnia 1546 roku w Safedzie.
Dzieła.
Z jego licznych prac, najbardziej znanym jest opublikowane w 1663 roku w Wenecji dzieło "Sze’elot u-teszuwot" („Pytania i odpowiedzi”).
Znaczenie.
Jakub Berab był uważany za jednego z najwybitniejszych uczonych Tory swoich czasów. Zwracano się do niego z pytaniami z różnych części diaspory. Zasłynął z próby przywrócenia smichy, co było równoznaczne ze staraniem się o uzyskanie większej autonomii Żydów w Imperium Osmańskim.

</doc>
<doc id="3030743" url="https://pl.wikipedia.org/wiki?curid=3030743" title="Luis Ángel Mendoza">
Luis Ángel Mendoza

Luis Ángel "Quick" Mendoza Escamilla (ur. 3 lutego 1990 w Monterrey) – meksykański piłkarz występujący na pozycji prawego skrzydłowego, obecnie zawodnik Chiapas.
Kariera klubowa.
Mendoza pochodzi z miasta Monterrey i swoją karierę piłkarską rozpoczynał jako nastolatek w tamtejszym zespole Universidad de Monterrey, w którego barwach przez dwa lata z powodzeniem występował w czwartej lidze meksykańskiej. Jego dobre występy zaowocowały transferem do innego lokalnego klubu – występującego w najwyższej klasie rozgrywkowej Tigres UANL. Po kilku miesiącach spędzonych w zespole młodzieżowym jako dwudziestolatek został włączony przez szkoleniowca Daniela Guzmána do seniorskiej drużyny, w meksykańskiej Primera División debiutując 18 lutego 2010 w przegranym 1:2 spotkaniu z Santosem Laguna. Nie potrafił sobie jednak wywalczyć miejsca w składzie, wobec czego w lipcu 2011 udał się na wypożyczenie do drugoligowej drużyny CF La Piedad, gdzie spędził rok, lecz również wyłącznie w roli rezerwowego i nie odnosząc większych sukcesów.
Latem 2012 Mendoza został wypożyczony po raz kolejny, tym razem do walczącego o utrzymanie zespołu San Luis FC z siedzibą w San Luis Potosí. Tam z kolei został podstawowym zawodnikiem ekipy i 16 września 2012 w wygranym 1:0 pojedynku z Pumas UNAM strzelił swoją premierową bramkę na najwyższym szczeblu rozgrywek. Barwy tego klubu również reprezentował przez następny rok, jednak w maju 2013 San Luis został rozwiązany. Bezpośrednio po tym przeszedł do ówczesnego mistrza Meksyku – drużyny Club América ze stołecznego miasta Meksyk, gdzie szybko został jednym z ważniejszych graczy drużyny i w jesiennym sezonie Apertura 2013 zdobył z nią tytuł wicemistrza kraju. Rok później, podczas rozgrywek Apertura 2014, zanotował natomiast z ekipą prowadzoną przez Antonio Mohameda swoje premierowe mistrzostwo Meksyku, zaś ogółem barwy Amériki reprezentował przez półtora roku, mimo regularnych występów często pojawiając się jednak na boisku w roli rezerwowego.
Wiosną 2015 Mendoza wraz ze swoim kolegą klubowym Jesúsem Moliną za sumę półtora miliona dolarów przeszedł do drużyny Santos Laguna z miasta Torreón w ramach rozliczenia za transfer Carlosa Darwina Quintero. Tam już w pierwszym, wiosennym sezonie Clausura 2015 wywalczył drugi w swojej karierze tytuł mistrza Meksyku, a w tym samym roku zdobył również krajowy superpuchar – Campeón de Campeones. W barwach Santosu Laguna grał przez półtora roku, często będąc jednak rezerwowym, po czym przeniósł się do klubu Chiapas FC z siedzibą w Tuxtla Gutiérrez.

</doc>
<doc id="3030747" url="https://pl.wikipedia.org/wiki?curid=3030747" title="Szkoła latania">
Szkoła latania

Szkoła latania – pierwszy wydany w albumie komiks z serii Kajko i Kokosz autorstwa Janusza Christy. Komiks obecnie jest lekturą szkolną. 
O komiksie.
Pierwotnie na oryginalnych planszach narysowanych przez Christę tytuł komiksu brzmiał "Sztuka latania".
Przed wydaniem albumowym komiks ukazał się w czasopiśmie Świat Młodych w roku 1975 w numerach od 96 do 130. Był to pierwszy komiks tego autora o Kajku i Kokoszu, który ukazał się nakładem tej gazety z początku w formie gazetowej wydawany bez tytułu "Szkoła latania", lecz jako "Kajko i Kokosz". Publikowany był na ostatniej stronie – jedna strona komiksu na całej szpalcie gazety (w sumie 35 plansz, ukazujących się trzy razy na tydzień).
W komiksie tym po raz pierwszy pojawiają się Zbójcerze.
W pierwszym wydaniu albumowym w roku 1981 (nakład ponad 80 000 egz.) komiks ten już pod tytułem "Szkoła latania" był wydany wraz z komiksem "Wielki Turniej" w jednym tomie jako flip-book, czyli książeczka do czytania z obu stron. Dwie historyjki wydrukowano do góry nogami względem siebie, a każda z nich posiadała własną okładkę.
W roku 2005 na podstawie komiksu została oparta gra komputerowa.
W 2011 komiks ten wydano w formie e-booka, oglądanego nie całymi stronami lecz kadr po kadrze (jeden ekran – jeden kadr, niezależnie od rozmiaru obrazka i czcionki).
W 2016 roku komiks został lekturą szkolną dla klas IV podstawowych, będąc zarazem pierwszym komiksem w historii Polski, który trafił do kanonu lektur.
W 2019 roku w teatrze Syrena ruszyły prace nad adaptacją musicalową.
Treść komiksu.
Łamignat narzeka na rzekomy brak sił, jego żona czarownica Jaga chcąc mu pomóc ofiarowuje mu czarodziejską fujarkę, która ma zaklętą moc i daje nadludzką siłę. Tymczasem Mirmił i jego dwaj dzielni wojowie wracają z polowania lecz z powodu ciemności nie zostają wpuszczeni do własnego grodu. Błądząc po lesie najpierw omyłkowo padają ofiarami napaści zbója Łamignata, który wypróbowuje swoją nową fujarkę, a potem na wszystkich napadają zbójcerze. O świcie po nocnych perypetiach trójka wojów wraca do grodu. Pierwszym rozkazem, który wydaje Mirmił jest zakaz zamykania bramy. Wiadomość ta dociera do zbójcerzy, którzy w przebraniu wchodzą do grodu i wszczynają waśnie w klubo-gospodzie i napadają na dom Mirmiła. Na posterunku jednak stoją Kajko i Kokosz, którzy z pomocą mieszkańców po krótkich potyczkach wyganiają intruzów z grodu. Przywódca zbójcerzy Krwawy Hegemon wobec porażki kompanów realizuje swój plan rozpościerając przed Mirmiłem wizje podniebnych lotów. Mirmił postanawia pod wpływem roztaczanych wizji nauczyć się latać na miotle u ciotki Kokosza czarownicy Jagi. Po niefortunnych lotach, zniszczeniu domu czarownicy i nadwyrężeniu własnego zdrowia obolałego Mirmiła ponownie odwiedza Hegemon i zachęca go do odwiedzenia Wyższej Szkoły Latania. Pomimo protestów Lubawy kasztelan wyrusza na Łysą Górę wraz ze swoimi dwoma najlepszymi wojami. Po perypetiach z bolącym zębem po drodze cała trójka szczęśliwie dociera na miejsce. Tam Mirmił po zdobyciu dyplomu z umiejętności latania nabywa latający kufer i maść latania. Podczas drogi powrotnej po kilku perypetiach kufer zostaje rozbity podczas „twardego lądowania”. W tym czasie zbójcerze wykorzystując nieobecność trzech najlepszych wojów atakują gród. Dzięki pomocy Łamignata wraz z małżonką mieszkańcy odpierają pierwsze natarcie. Mirmił wraz z kompanami wróciwszy na czas, pomagają rozbić zbójcerzy za pomocą latającego pnia drzewa. Kasztelan na zwycięskiej uczcie od mieszkańców otrzymuje tytuł Mirmiła Walecznego.
Inne wersje językowe komiksu.
W roku 2005 wydawnictwo Egmont wydało specjalną edycję komiksu Szkoła Latania pt. Szkoła furganio, jest to komiks przetłumaczony na gwarę śląską. Przekładu dokonał Andrzej Roczniok. Komiks zawiera załączony słownik z charakterystycznymi dla języka śląskiego głoskami.
W 2018 ukazało się tłumaczenie w języku angielskim, którego autorem był Michael Kandel. Tytuł brzmiał "Flying School" zaś imiona bohaterów zostały przetłumaczone „Kayko and Kokosh”. Komiks spotkał się z kontrowersją, gdy na internecie ukazało się kilka pierwszych stron. Słowo „Flute” (flet) wiele osób odczytało jako „Fiute” (w wyniku pomyłki redakcyjnej, gdzie choć wszystkie litery miały być wielkie, „L” zostało napisane z małej przypominając nieco „i” krótkie, co naturalnie wywołało skojarzenie z wulgarnym słowem „fiut”) Nakład został wycofany przez wyjściem na rynek i wydrukowany ponownie w poprawnej wersji.

</doc>
<doc id="3030749" url="https://pl.wikipedia.org/wiki?curid=3030749" title="Polityka rolna okupanta w Generalnej Guberni w latach 1939-1945.">
Polityka rolna okupanta w Generalnej Guberni w latach 1939-1945.



</doc>
<doc id="3030753" url="https://pl.wikipedia.org/wiki?curid=3030753" title="J.M. Kerrigan">
J.M. Kerrigan

J.M. Kerrigan, właśc. Joseph M. Kerrigan (ur. 16 grudnia 1884 w Dublinie, zm. 29 kwietnia 1964 w Los Angeles) – irlandzki aktor filmowy i telewizyjny.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3030754" url="https://pl.wikipedia.org/wiki?curid=3030754" title="Mistrzostwa Świata w Strzelectwie 1904">
Mistrzostwa Świata w Strzelectwie 1904

Mistrzostwa Świata w Strzelectwie 1904 – ósme mistrzostwa świata w strzelectwie. Odbyły się one we francuskim Lyonie. Rozgrywano konkurencje tylko dla mężczyzn. 
W programie zawodów znalazło się siedem konkurencji. Indywidualnie najwięcej medali zdobył Szwajcar Konrad Stäheli (pięć). W klasyfikacji medalowej zwyciężyła reprezentacja Szwajcarii.

</doc>
<doc id="3030755" url="https://pl.wikipedia.org/wiki?curid=3030755" title="Szelomo ha-Lewi Alkabec">
Szelomo ha-Lewi Alkabec



</doc>
<doc id="3030757" url="https://pl.wikipedia.org/wiki?curid=3030757" title="Mistrzostwa Świata w Kolarstwie BMX 2014">
Mistrzostwa Świata w Kolarstwie BMX 2014

19. Mistrzostwa świata w kolarstwie BMX 2014 odbywały się w holenderskim Rotterdamie, w dniach 22 - 27 lipca 2014 roku. W programie przewidziano osiem konkurencji: wyścig elite i juniorów oraz jazda na czas elite i juniorów, zarówno dla kobiet jak i mężczyzn. 

</doc>
<doc id="3030774" url="https://pl.wikipedia.org/wiki?curid=3030774" title="Dorothy Kilgallen">
Dorothy Kilgallen

Dorothy Kilgallen (ur. 3 lipca 1913, zm. 8 listopada 1965) – amerykańska dziennikarka.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3030778" url="https://pl.wikipedia.org/wiki?curid=3030778" title="Wielka Pętla">
Wielka Pętla



</doc>
<doc id="3030780" url="https://pl.wikipedia.org/wiki?curid=3030780" title="Reiko Chiba">
Reiko Chiba

 – japońska aktorka, modelka oraz piosenkarka.
Życiorys.
Reiko Chiba urodziła się 8 stycznia 1975 roku w prefekturze Osaka, a dorastała w prefekturze Fukushima, w Japonii.
Swoją karierę zaczęła jako modelka w 1991 roku. W 1992 roku zaliczyła swój aktorski debiut w serialu telewizyjnym gatunku "Super Sentai" pt. "Kyōryū Sentai Zyuranger" jako różowa wojowniczka ("Ptera Ranger/Mei"). Po zakończeniu kręcenia tej serii, Reiko Chiba 7 kwietnia 1993 roku zaliczyła debiut jako piosenkarka J-pop w zespole Aurora Gonin Musume.
Udzielała również swojego głosu do filmów anime, np.: "", oraz gier wideo (Samurai Shodown). Reiko Chiba wycofała się z branży w 1995 roku. Od 1998 nosi nazwisko męża . Urodziła syna w 1999 roku.

</doc>
<doc id="3030783" url="https://pl.wikipedia.org/wiki?curid=3030783" title="International V8 Supercars Championship">
International V8 Supercars Championship



</doc>
<doc id="3030784" url="https://pl.wikipedia.org/wiki?curid=3030784" title="49 Komenda Odcinka Paczków">
49 Komenda Odcinka Paczków

49 Komenda Odcinka Paczków - zlikwidowany samodzielny pododdział Wojsk Ochrony Pogranicza pełniący służbę na granicy polsko-czechosłowackiej.
Formowanie i zmiany organizacyjne.
49 Komenda Odcinka sformowana została w 1945 roku w strukturze organizacyjnej 11 Oddziału Ochrony Pogranicza. We wrześniu 1946 roku odcinek wszedł w skład Wrocławskiego Oddziału WOP nr 11. W 1948 roku, na bazie 49 Komendy Odcinka sformowano Samodzielny Batalion Ochrony Pogranicza nr 73.
Struktura organizacyjna.
Struktura organizacyjna przedstawiała się następująco:

</doc>
<doc id="3030785" url="https://pl.wikipedia.org/wiki?curid=3030785" title="Gabinet Tony’ego Abbotta">
Gabinet Tony’ego Abbotta

Gabinet Tony’ego Abbotta (ang. "Abbott Ministry") – sześćdziesiąty dziewiąty gabinet federalny Australii, urzędujący od 18 września 2013 do 15 września 2015. Był tworzony przez blok polityczny określany jako Koalicja, którego dwoma najważniejszymi członkami są Liberalna Partia Australii (LPA) i Narodowa Partia Australii (NPA).
Okoliczności powstania.
Powstanie gabinetu było konsekwencją przeprowadzonych 7 września 2013 wyborów federalnych, w których rządząca od dwóch kadencji Australijska Partia Pracy pod wodzą premiera Kevina Rudda zdecydowanie uległa Koalicji, której przewodził federalny lider opozycji Tony Abbott. Jako nowy lider większości w Izbie Reprezentantów Abbott automatycznie otrzymał prawo do utworzenia nowego gabinetu. 17 września Abbott podał pełną listę swoich ministrów, zaś następnego dnia gubernator generalny Australii, Quentin Bryce, odebrała od całego gabinetu przysięgę, co formalnie zapoczątkowało jego działalność.
Okoliczności dymisji.
14 września 2015 minister komunikacji i zarazem poprzednik premiera Abbotta na stanowisku lidera LPA, Malcolm Turnbull, podał się do dymisji i złożył wniosek o nadzwyczajne wybory lidera partii (prawo do obsadzania tego stanowiska ma federalny klub parlamentarny LPA). W przeprowadzonym jeszcze tego samego dnia głosowania Turnbull pokonał Abbotta stosunkiem głosów 54:44. Zmiana lidera głównej partii koalicji rządzącej automatycznie oznaczała zmianę szefa rządu, co formalnie nastąpiło 15 września 2015. Następnie Turnbull powołał swój gabinet.

</doc>
<doc id="3030786" url="https://pl.wikipedia.org/wiki?curid=3030786" title="50 Komenda Odcinka Lądek Zdrój">
50 Komenda Odcinka Lądek Zdrój

50 Komenda Odcinka Lądek Zdrój - samodzielny pododdział Wojsk Ochrony Pogranicza.
50 Komenda Odcinka sformowana została w 1945 roku w strukturze organizacyjnej 11 Oddziału Ochrony Pogranicza. We wrześniu 1946 roku odcinek wszedł w skład Wrocławskiego Oddziału WOP nr 11. W 1948 roku, na bazie 50 Komendy Odcinka sformowano Samodzielny Batalion Ochrony Pogranicza nr 75.
Struktura organizacyjna.
Struktura organizacyjna przedstawiała się następująco:

</doc>
<doc id="3030788" url="https://pl.wikipedia.org/wiki?curid=3030788" title="Stopnie służbowe w Straży Granicznej">
Stopnie służbowe w Straży Granicznej



</doc>
<doc id="3030789" url="https://pl.wikipedia.org/wiki?curid=3030789" title="Miasta Portoryko">
Miasta Portoryko

Według danych oficjalnych pochodzących z 2010 roku Portoryko (nieinkorporowane terytorium Stanów Zjednoczonych) posiadało ponad 70 miast o ludności przekraczającej 1,6 tys. mieszkańców. Stolica kraju San Juan jako jedyne miasto liczyło ponad 300 tys. mieszkańców; 3 miasta z ludnością 100÷300 tys.; 3 miasta z ludnością 50÷100 tys.; 6 miast z ludnością 25÷50 tys. oraz reszta miast poniżej 25 tys. mieszkańców.
Największe miast w Portoryko.
Największe miast w Portoryko według liczebności mieszkańców (stan na 01.04.2010):
Alfabetyczna lista miast w Portoryko.
Spis miast Portoryko powyżej 1,6 tys. mieszkańców według danych szacunkowych z 2010 roku:

</doc>
<doc id="3030791" url="https://pl.wikipedia.org/wiki?curid=3030791" title="Jumbulagang">
Jumbulagang

Jumbulagang (tyb.: ཡུམ་བུ་ལྷ་སྒང༌།, Wylie: "yum bu bla sgang"; chiń.: 雍布拉康, pinyin: "Yōngbùlākāng") – zamek dynastii Jarlung znajdujący się w dzielnicy Nêdong w mieście Shannan w Tybetańskim Regionie Autonomicznym.
Historia.
"Jumbulagang" zbudowano przypuszczalnie na przełomie VII i VIII wieku n.e. Zgodnie z tradycją był pierwszym murowanym budynkiem w Tybecie. Pierwotnie sądzono, że służył jako główna siedziba władców imperium tybetańskiego (do momentu przeniesienia przez króla Songcen Gampo stolicy państwa do Lhasy) jednak obecnie ze względu na uzyskaną w wyniku badań wiedzę, iż zgodnie ze zwyczajem kolejni, wstępujący na tron królowie budowali sobie nowe pałace, "Jumbulagang" uznawany jest raczej za symbol wczesnych dziejów państwa niż faktyczną siedzibę jego władców.
Architektura.
Zamek zbudowano na wzniesieniu, w stylu znanym z późniejszych okresów jako dzong (połączenie twierdzy i klasztoru). Jest trzypiętrowym, prostokątnym budynkiem o wymiarach 30/50 m, z wysoką, czteropiętrową wieżą oraz charakterystycznym portykiem i stromymi schodami. Jego unikalna architektura, oddająca rodzime tradycje architektoniczne zmieszane z wpływami indyjskimi, została utracona w wyniku zburzenia budowli w trakcie chińskiej rewolucji kulturalnej. "Jumbulagang" odbudowano pod koniec lat 80.
Na parterze, który jako jedyny przetrwał w stanie nienaruszonym, znajdują się malowidła przedstawiające historycznych władców Tybetu i ich małżonki. Zamek po utracie swojej pierwotnej funkcji, został zamieniony na świątynię i klasztor. W wieży, która według badaczy została zbudowana na wzór wielu podobnych, a utraconych budowli obronnych z czasów historycznych, znajdują się małe pomieszczenia służące za odosobnienia medytacyjne.
Legendy.
Zgodnie z tradycją "Jumbulagang" uznawany jest za siedzibę pierwszego władcy Tybetu, boskiego Niatri Canpo (III wiek p.n.e.) Jego potomek niejaki Totori Niatsen, ok. II wieku n.e., miał być świadkiem cudownego zdarzenia, jakim było nagłe pojawienie się spisanych nauk Buddy, które spadły z nieba na dach zamku. Nikt nie potrafił ich odczytać i dopiero we śnie król doznał objawienia, że w ciągu czterech kolejnych pokoleń pojawi się władca zdolny do ich zrozumienia. Przypuszczalnie legenda ta jest echem, wcześniejszego niż oficjalne wprowadzenie (VII wiek), przenikania religii buddyjskiej do Tybetu.
&lt;br&gt;

</doc>
<doc id="3030792" url="https://pl.wikipedia.org/wiki?curid=3030792" title="51 Komenda Odcinka Bystrzyca Kłodzka">
51 Komenda Odcinka Bystrzyca Kłodzka

51 Komenda Odcinka Bystrzyca Kłodzka – samodzielny pododdział Wojsk Ochrony Pogranicza.
51 Komenda Odcinka sformowana została w 1945 roku w strukturze organizacyjnej 11 Oddziału Ochrony Pogranicza. We wrześniu 1946 roku odcinek wszedł w skład Wrocławskiego Oddziału WOP nr 11. W 1948 roku, na bazie 51 Komendy Odcinka sformowano Samodzielny Batalion Ochrony Pogranicza nr 77.
Struktura organizacyjna.
Struktura organizacyjna przedstawiała się następująco:

</doc>
<doc id="3030794" url="https://pl.wikipedia.org/wiki?curid=3030794" title="Ekstraklasa w futsalu (2013/2014)">
Ekstraklasa w futsalu (2013/2014)

Ekstraklasa 2013/2014 – 20. edycja najwyższych w hierarchii rozgrywek ligowych polskiego klubowego futsalu. W lidze rywalizowało 12. zespołów, które rozegrały między sobą po dwa spotkania – u siebie i na wyjeździe.
Pierwszą bramkę rozgrywek zdobył w 2. minucie meczu GKS Tychy – Pogoń 04 Szczecin zawodnik gości Artur Jurczak (mecz zakończył się wynikiem 1:6).
Obrońcą tytułu była Wisła Krakbet Kraków. Mistrzostwo Polski pierwszy raz wywalczył Rekord Bielsko-Biała, który w tabeli wyprzedził Pogoń 04 Szczecin i Wisłę Krakbet Kraków
Nagrody indywidualne.
Plebiscyt Futsal Ekstraklasy.
Źródło:

</doc>
<doc id="3030795" url="https://pl.wikipedia.org/wiki?curid=3030795" title="52 Komenda Odcinka Duszniki Zdrój">
52 Komenda Odcinka Duszniki Zdrój

52 Komenda Odcinka Duszniki Zdrój – samodzielny pododdział Wojsk Ochrony Pogranicza.
52 Komenda Odcinka sformowana została w 1945 roku w strukturze organizacyjnej 11 Oddziału Ochrony Pogranicza. We wrześniu 1946 roku odcinek wszedł w skład Wrocławskiego Oddziału WOP nr 11. W 1948 roku, na bazie 52 Komendy Odcinka sformowano Samodzielny Batalion Ochrony Pogranicza nr 79.
Struktura organizacyjna.
Struktura organizacyjna przedstawiała się następująco:

</doc>
<doc id="3030797" url="https://pl.wikipedia.org/wiki?curid=3030797" title="53 Komenda Odcinka Wałbrzych">
53 Komenda Odcinka Wałbrzych

53 Komenda Odcinka Wałbrzych – samodzielny pododdział Wojsk Ochrony Pogranicza.
53 Komenda Odcinka sformowana została w 1945 roku w strukturze organizacyjnej 11 Oddziału Ochrony Pogranicza. We wrześniu 1946 roku odcinek wszedł w skład Wrocławskiego Oddziału WOP nr 11. W 1948 roku, na bazie 53 Komendy Odcinka sformowano Samodzielny Batalion Ochrony Pogranicza nr 81.
Struktura organizacyjna.
Struktura organizacyjna przedstawiała się następująco :

</doc>
<doc id="3030800" url="https://pl.wikipedia.org/wiki?curid=3030800" title="Andrea King">
Andrea King

Andrea King (ur. 1 lutego 1919, zm. 22 kwietnia 2003) – amerykańska aktorka filmowa i telewizyjna pochodzenia francuskiego.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3030805" url="https://pl.wikipedia.org/wiki?curid=3030805" title="Yumbulhagang">
Yumbulhagang



</doc>
<doc id="3030806" url="https://pl.wikipedia.org/wiki?curid=3030806" title="Yumbulagang">
Yumbulagang



</doc>
<doc id="3030815" url="https://pl.wikipedia.org/wiki?curid=3030815" title="Oddział Delta 2">
Oddział Delta 2

Oddział Delta 2 (inna nazwa Oddział Delta 2: Kolumbijski łącznik) – amerykański film akcji z 1990 roku z Chuckiem Norrisem w roli głównej. Jest on kontynuacją wydanej w 1986 roku części pierwszej.
Fabuła.
Kolumbijski baron narkotykowy Ramon Cota żelazną pięścią kontroluje przemyt kokainy do Ameryki. Agenci antynarkotykowej agencji DEA pod przykrywką dostają się na przyjęcie, na którym jest obecny baron, jednak wpadają w zasadzkę zastawioną przez jego zabójców.
W tej sytuacji DEA uzyskuje wsparcie oddziału Delta Force, którym dowodzi pułkownik Scott McCoy. Razem z majorem Bobbym Chavezem zatrzymują Cotę w drodze do Genewy, gdzie zamierzał zdeponować pieniądze z handlu narkotykami. Doprowadzają go przed sąd, ale ich wysiłki idą na marne, gdyż Cota zostaje zwolniony za kaucją.
Wściekły Chavez rzuca się na niego w sądzie, za co Cota wydaje wyrok śmierci na jego ciężarną żonę oraz trzynastoletniego brata. Chcąc się zemścić Chavez zostaje schwytany przez ludzi barona i zabity, a trzej agenci DEA wzięci na zakładników.
McCoy wraz z oddziałem Delta Force wyrusza więc do San Carlos, rodzinnego kraju barona, żeby odbić zakładników. Kiedy jego ludzie niszczą sprzęt do produkcji kokainy, pułkownik uwalnia porwanych, ale sam zostaje złapany i zamknięty w pomieszczeniu, które ma się wypełnić toksycznym gazem. Kiedy jest już bliski śmierci, w bojowym śmigłowcu przylatuje generał Taylor, który niszczy dom barona i uwalnia McCoya.
Pułkownik rusza w długi pościg za Cotą, do którego dołączają jeszcze generał Taylor i siły Delta. Ostatecznie McCoy dopada barona i zabija go przecinając sznur, na którym wisiał pod helikopterem.
Generał Taylor wielokrotnie wyraża wielokrotnie wyraża zwrot "always the hard way".
Produkcja.
Choć akcja filmu rozgrywa się w Ameryce Południowej, w fikcyjnym kraju San Carlos i na wiejskich terenach Kolumbii, to większość zdjęć zrealizowano w Tagaytay na Filipinach. To wyjaśnia dlaczego w niektórych scenach widać wulkan Taal.
16 maja 1989 r. podczas kręcenia zdjęć doszło do katastrofy helikoptera, w której zginęło czterech członków ekipy oraz pilot. Film został poświęcony ich pamięci.
Przyjęcie.
Film w pierwszym tygodniu wyświetlania zarobił 1,85 miliona dolarów i zajął pod tym względem szóste miejsce w rankingu. Jego łączny dochód, tylko w USA wyniósł 6 698 361 dolarów.
Krytycy wystawili mu w większości słabe recenzje, krytykując film za kiepski scenariusz, nierówną grę aktorską, powielanie stereotypów oraz wykorzystywanie podobnych wątków fabularnych, które pojawiły się w filmie "Zaginiony w akcji". Zarzucono mu również zbyt mało wspólnych cech z poprzednią częścią.

</doc>
<doc id="3030817" url="https://pl.wikipedia.org/wiki?curid=3030817" title="Mistrzostwa Świata w Kolarstwie Szosowym 2014">
Mistrzostwa Świata w Kolarstwie Szosowym 2014

87. Mistrzostwa świata w kolarstwie szosowym – zawody kolarskie, które odbyły się w dniach 20–28 września 2014 w hiszpańskim mieście Ponferrada. Były to siódme zorganizowane w tym kraju mistrzostwa świata (poprzednio w: 1965, 1973, 1984, 1992, 1997 i 2005). Jedynie amerykańska, kobieca grupa Team Specialized–lululemon oraz Dunka Amalie Dideriksen w wyścigu wspólnym juniorek zdołali obronić tytuły mistrzyń świata. Wśród multimedalistów najlepszą okazała się Niemka Lisa Brennauer, która zdobyła trzy medale: dwa złote w indywidualnej i drużynowej jeździe na czas oraz srebrny w wyścigu ze startu wspólnego.
Polacy w mistrzostwach zdobyli trzy medale: złoty Michał Kwiatkowski, zostając mistrzem świata w wyścigu ze startu wspólnego i brązowy w jeździe drużynowej na czas startując w grupie Omega Pharma-Quick-Step Cycling Team oraz brązowy Agnieszka Skalniak w wyścigu ze startu wspólnego juniorek. 
Lista uczestniczących reprezentacji.
W mistrzostwach świata w kolarstwie szosowym brało udział 1008 osób (273 kobiety i 735 mężczyzn) z 70 reprezentacji. Najliczniejsze reprezentacje wystawiły: Belgia (55 osób), Włochy (53) i Francja (52). Obowiązywał specjalny system kwalifikacji ustalony przez UCI dla jazd drużynowych oraz przyznający odpowiednią liczbę miejsc dla danej reprezentacji w pozostałych konkurencjach.
Zawodnicy i zawodniczki polscy.
Do mistrzostw świata, Polski Związek Kolarski oraz szefowie grup zawodowych (wyścigi drużynowe) zgłosili 42 osoby (30 zawodników i 12 zawodniczek). 

</doc>
<doc id="3030818" url="https://pl.wikipedia.org/wiki?curid=3030818" title="Grzegorz Woźniak (pisarz)">
Grzegorz Woźniak (pisarz)

Grzegorz Woźniak (ur. w 1964 w Łodzi) – polski pisarz, krytyk literacki. W latach 2008 - 2014 był stałym recenzentem miesięcznika "Lampa". 
Życiorys.
W latach 1979–1983 uczęszczał do IV LO im. Emilii Szczanieckiej w Łodzi. Ukończył filozofię teoretyczną na Katolickim Uniwersytecie Lubelskim. Debiutował w 1993 roku tomikiem poetyckim "Zwiastowanie". W 1999 roku wydał powieść "Krzyk-Rozpacz. Requiem Bogu spisane przez oszalałego mnicha" w wydawnictwie Aureus. Od 1995 roku związany z klubem Mózg w Bydgoszczy, był także członkiem Stowarzyszenia Artystycznego Mózg. W Konkursie na sztukę awangardową zorganizowanym przez Teatr Nowy im. Kazimierza Dejmka w Łodzi w ramach Roku Awangardy (2017) zdobył wyróżnienie za monodram "Aktorka. Sceniczny manifest awangardy".

</doc>
<doc id="3030820" url="https://pl.wikipedia.org/wiki?curid=3030820" title="Miejscowości Saint-Barthélemy">
Miejscowości Saint-Barthélemy

Według danych oficjalnych pochodzących z 2009 roku Saint-Barthélemy (francuskie terytorium zamorskie) posiadał 40 miejscowości (quartier). Stolica kraju Gustavia jako jedyne miasto liczyło ponad 2 tys. mieszkańców, czyli prawie połowę populacji Saint-Barthélemy, oraz reszta miejscowości poniżej 2 tys. mieszkańców.
Alfabetyczna lista miejscowości na Saint-Barthélemy.
Spis miejscowości Saint-Barthélemy według danych szacunkowych z 2009 roku:

</doc>
<doc id="3030822" url="https://pl.wikipedia.org/wiki?curid=3030822" title="Petra Kojdová">
Petra Kojdová

Petra Kojdová (ur. 23 września 1993) – czeska siatkarka, reprezentantka kraju, grająca na pozycji przyjmującej. 
Sukcesy klubowe.
Mistrzostwo Czech:

</doc>
<doc id="3030823" url="https://pl.wikipedia.org/wiki?curid=3030823" title="Lucie Herbočková">
Lucie Herbočková

Lucie Herbočková (ur. 2 stycznia 1994) – czeska siatkarka, reprezentantka kraju, grająca jako środkowa. Obecnie występuje w drużynie VK Královo Pole Brno.

</doc>
<doc id="3030824" url="https://pl.wikipedia.org/wiki?curid=3030824" title="Nikol Sajdová">
Nikol Sajdová

Nikol Sajdová (ur. 20 lipca 1988) – czeska siatkarka, reprezentantka kraju, grająca na pozycji środkowej. Od sezonu 2016/2017 występuje w drużynie SK UP Ołomuniec.
Sukcesy klubowe.
Puchar Czech:
Mistrzostwo Czech:
MEVZA:
Sukcesy reprezentacyjne.
Liga Europejska:

</doc>
<doc id="3030826" url="https://pl.wikipedia.org/wiki?curid=3030826" title="Karolína Bednářová">
Karolína Bednářová

Karolína Bednářová (ur. 20 lipca 1986 we Frýdlancie)) – czeska siatkarka, reprezentantka kraju, grająca jako atakująca. Obecnie występuje w drużynie Alemannia Aachen.

</doc>
<doc id="3030831" url="https://pl.wikipedia.org/wiki?curid=3030831" title="Jineiry Martínez">
Jineiry Martínez

Jineiry Martínez (ur. 3 grudnia 1997) – dominikańska siatkarka, reprezentantka kraju, grająca na pozycji środkowej. 
Jej starszą siostrą jest Brayelin Martínez, która również jest siatkarką.
Sukcesy klubowe.
Superpuchar Francji:
Puchar Challenge:
Superpuchar Brazylii:
Liga brazylijska:
Klubowe Mistrzostwa Ameryki Południowej:
Sukcesy reprezentacyjne.
Mistrzostwa Świata U-23:
Puchar Panamerykański U-23:
Puchar Panamerykański Juniorek:
Puchar Panamerykański:
Igrzyska Panamerykańskie:
Mistrzostwa Świata Juniorek:
Mistrzostwa Ameryki Północnej, Środkowej i Karaibów:

</doc>
<doc id="3030833" url="https://pl.wikipedia.org/wiki?curid=3030833" title="Marifranchi Rodríguez">
Marifranchi Rodríguez

Marifranchi Rodríguez (ur. 29 sierpnia 1990) – dominikańska siatkarka, reprezentantka kraju, grająca jako środkowa. Obecnie występuje w drużynie Mirador.

</doc>
<doc id="3030835" url="https://pl.wikipedia.org/wiki?curid=3030835" title="Gaila González López">
Gaila González López

Gaila Ceneida González López (ur. 25 czerwca 1996) – dominikańska siatkarka, reprezentantka kraju, grająca na pozycji atakującej. 
Sukcesy klubowe.
Puchar Challenge:
Sukcesy reprezentacyjne.
Mistrzostwa Ameryki Północnej, Środkowej i Karaibów Juniorek:
Puchar Panamerykański U-23:
Puchar Panamerykański Juniorek:
Mistrzostwa Świata U-23:
Mistrzostwa Świata Juniorek:
Mistrzostwa Ameryki Północnej, Środkowej i Karaibów:
Puchar Panamerykański:
Igrzyska Panamerykańskie:

</doc>
<doc id="3030838" url="https://pl.wikipedia.org/wiki?curid=3030838" title="Eiji Toyoda">
Eiji Toyoda

 – japoński przemysłowiec i wieloletni prezes koncernu Toyota Motor Corporation.
Śmierć.
Pięć dni po swoich setnych urodzinach Toyoda zmarł 17 września 2013 roku na niewydolność serca w szpitalu Toyota Memorial Hospital.

</doc>
<doc id="3030839" url="https://pl.wikipedia.org/wiki?curid=3030839" title="Valentina Tirozzi">
Valentina Tirozzi

Valentina Tirozzi (ur. 26 marca 1986 w Avellino) – włoska siatkarka, reprezentantka kraju, grająca na pozycji przyjmującej. Od sezonu 2020/2021 występuje w drużynie Cda Volley Talmassons.
2 czerwca 2017 wzięła ślub z siatkarzem Andreą Semenzato.
Sukcesy klubowe.
Mistrzostwo Włoch:
Superpuchar Włoch:
Liga Mistrzyń:
Klubowe Mistrzostwa Świata:
Sukcesy reprezentacyjne.
Grand Prix:

</doc>
<doc id="3030840" url="https://pl.wikipedia.org/wiki?curid=3030840" title="Ernest Clark">
Ernest Clark

Ernest Clark (ur. 12 lutego 1912 w Londynie – zm. 11 listopada 1994 w Somerset) – brytyjski aktor teatralny, filmowy i telewizyjny. W latach 1969-1973 był przewodniczącym Equity, głównego aktorskiego związku zawodowego w Wielkiej Brytanii. 
Życiorys.
Nie miał formalnego wykształcenia aktorskiego, w młodości pracował jako reporter lokalnej gazety w południowym Londynie, zaś w teatrze występował jedynie amatorsko. W 1937 zadebiutował w profesjonalnej produkcji teatralnej na deskach Festival Theatre w Cambridge. W latach 40. był wziętym aktorem na West Endzie, zaś w 1950 zadebiutował na Broadwayu. 
W 1949 po raz pierwszy wystąpił w niewielkiej roli filmowej w komedii wojennej "Private Angelo". W 1952 po raz pierwszy pojawił się na małym ekranie, grając arcybiskupa Yorku w serialu "Back to Methuselah". Łącznie zagrał w 103 filmach i serialach. Największą rozpoznawalność przyniósł mu cykl seriali "Doctor" na podstawie książek Richarda Gordona, z których pierwszym był "Doctor in the House". Wcielał się tam w dwóch braci bliźniaków: profesora Loftusa, wykładowcę anatomii na studiach medycznych oraz kapitana Loftusa, dowodzącego statkiem. Do innych znanych produkcji z jego udziałem należą "Siedem dni do dwunastej w południe" (1950), "Opowieść o dwóch miastach" (1958), "Zatopić pancernik Bismarck!" (1960), "Obrona zamku" (1969) czy "Gandhi" (1982). 
Zmarł w listopadzie 1994 w hrabstwie Somerset, przeżywszy 82 lata.

</doc>
<doc id="3030842" url="https://pl.wikipedia.org/wiki?curid=3030842" title="Floriana Bertone">
Floriana Bertone

Floriana Bertone (ur. 19 listopada 1992 w Cuneo) – włoska siatkarka, reprezentantka kraju, grająca na pozycji środkowej. Obecnie występuje w drużynie Volksbank Südtirol Bolzano.
Sukcesy klubowe.
Puchar Włoch Serie A2:
Sukcesy reprezentacyjne.
Mistrzostwa Europy Kadetek:
Mistrzostwa Europy Juniorek:
Mistrzostwa Świata Juniorek:
Igrzyska Śródziemnomorskie:

</doc>
<doc id="3030845" url="https://pl.wikipedia.org/wiki?curid=3030845" title="Kübra Caliskan">
Kübra Caliskan

Kübra Caliskan z domu Akman (ur. 13 października 1994 w İznik) – turecka siatkarka, reprezentantka kraju, grająca na pozycji środkowa. 
26 sierpnia 2016 wyszła za mąż, za Mustafę Caliskana. Jej mąż jest szczypiornistą.
Sukcesy klubowe.
Klubowe Mistrzostwa Świata:
Superpuchar Turcji:
Puchar Turcji:
Liga Mistrzyń:
Mistrzostwo Turcji:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Mistrzostwa Europy Juniorek:
Liga Europejska:
Volley Masters Montreux:
Igrzyska Europejskie:
Mistrzostwa Świata U-23:
Mistrzostwa Europy:
Liga Narodów:

</doc>
<doc id="3030846" url="https://pl.wikipedia.org/wiki?curid=3030846" title="Gözde Yılmaz">
Gözde Yılmaz

Gözde Yılmaz (ur. 9 września 1991 w Ankarze) – turecka siatkarka, reprezentantka kraju, grająca na pozycji przyjmującej i atakującej. 
Sukcesy klubowe.
Mistrzostwo Turcji:
Puchar Turcji:
Superpuchar Turcji:
Liga Mistrzyń:
Klubowe Mistrzostwa Świata:
Puchar CEV:
Sukcesy reprezentacyjne.
Mistrzostwa Świata Kadetek:
Liga Europejska:
Volley Masters Montreux:
Igrzyska Europejskie:
Mistrzostwa Europy:

</doc>
<doc id="3030847" url="https://pl.wikipedia.org/wiki?curid=3030847" title="Ezgi Arslan">
Ezgi Arslan

Ezgi Arslan (ur. 23 marca 1992) – turecka siatkarka, reprezentantka kraju, grająca jako przyjmująca. Od sezonu 2017/2018 występuje w drużynie Anakent Spor Kulübü.
Sukcesy klubowe.
Mistrzostwo Turcji:
Puchar CEV:

</doc>
<doc id="3030848" url="https://pl.wikipedia.org/wiki?curid=3030848" title="Nikołaj Prochorkin">
Nikołaj Prochorkin

Nikołaj Nikołajewicz Prochorkin (ros. Николай Николаевич Прохоркин; ur. 17 września 1993 w Czelabińsku) – rosyjski hokeista, reprezentant Rosji, olimpijczyk.
Kariera.
Wychowanek Mieczeła Czelabińsk. Od listopada 2012 ponownie zawodnik CSKA Moskwa. W styczniu 2015 przekazany tymczasowo do podrzędnego klubu Buran Woroneż. Od czerwca 2015 zawodnik Saławatu Jułajew Ufa. Od czerwca 2016 zawodnik SKA. W maju 2019 podpisał roczny kontrakt wstępujący z Los Angeles Kings na występy w NHL. W czerwcu 2020 prawa zawodniczego do niego w ramach KHL nabył od SKA Mietałłurg Magnitogorsk, a w lipcu 2020 Prochorkim podpisał dwuletni kontrakt z tym klubem. Pod koniec sierpnia 2021 został zawodnikiem Awangarda Omsk w toku wymiany za Dienisa Ziernowa. W maju 2022 powrócił do SKA.
W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018.

</doc>
<doc id="3030850" url="https://pl.wikipedia.org/wiki?curid=3030850" title="Grab wschodni">
Grab wschodni

Grab wschodni ("Carpinus orientalis" Mill.) – gatunek rośliny należący do rodziny brzozowatych. Drzewo występuje w Bułgarii, Turcji, Kaukazie i północnym Iranie. Rośnie na siedliskach skalistych, do wysokości 900 m n.p.m.

</doc>
<doc id="3030851" url="https://pl.wikipedia.org/wiki?curid=3030851" title="Więzienie (obraz Goi)">
Więzienie (obraz Goi)



</doc>
<doc id="3030853" url="https://pl.wikipedia.org/wiki?curid=3030853" title="Walter Bauer">
Walter Bauer

Walter Bauer (ur. 8 sierpnia 1877 w Königsbergu; zm. 17 listopada 1960 w Getyndze) – niemiecki teolog ewangelicki. Uznanie zdobył dzięki prowadzonym badaniom pierwotnego chrześcijaństwa na podstawie Nowego Testamentu. Za jego sprawą powróciła teoria nauki pierwszych ortodoksów. Jest twórcą słownika "Griechisch-deutschen Wörterbuch zu den Schriften des Neuen Testaments und der übrigen urchristlichen Literatur", który został do dzisiaj wielokrotnie przetłumaczonym na inne języki.
Życiorys.
Bauer był synem nauczyciela akademickiego i jako dziecko z rodziną przeprowadził się do Marburga, gdzie w 1895 roku zdał maturę w Gymnasium Philippinum. Rozpoczął studia teologiczne na uniwersytecie w Marburgu i w 1896 roku wstąpił do Corps Hasso-Nassovia. Później studiował w Berlinie i Strasburgu. W 1903 roku habilitował się w Marburgu, w 1913 został profesorem we Wrocławiu a w 1916 w Getyndze, gdzie pracował do emerytury , do 1946 roku. W 1933 roku razem z matematyczką Emmy Noether nie podpisał deklaracji lojalności profesorów z Getyngi wobec Adolfa Hitlera. Opowiadał się za ułaskawieniem Dietricha Bonhoeffera. W latach 1928–1946 był przewodniczącym komisji w instytucie Göttinger Septuaginta-Unternehmen.
Działalność.
Bauer badał okres wczesnego chrześcijaństwa. Jego najbardziej znane dzieło to "Rechtgläubigkeit und Ketzerei im ältesten Christentum" (Ortodoksyjność i herezja w najwcześniejszym chrześcijaństwie)(Tybinga 1934). W pracy tej udało mu się udowodnić, że ortodoksyjna nauka wczesnego Kościoła w żadnym wypadku nie jest najstarszą nauką. Przede wszystkim na podstawie znalezionych pism w Egipcie i Azji Mniejszej mógł wykazać, że wczesne wspólnoty chrześcijańskie rozwinęły najpierw gnostyczne idee. Z biegiem czasu przeforsowano ostatecznie zasady wiary Kościoła rzymskiego, który swoje rozwinięte nauki określił jako pierwotne a oryginalne nauki napiętnował jako heretycki odłam. Chociaż praca jego została opublikowana w 1934 roku, była ona w okresie powojennym w środowisku międzynarodowym przeważnie ignorowana. Dopiero w 1971 roku została wydana w języku angielskim. Dzisiaj poglądy Bauera podziela znaczna część naukowców, którzy ortodoksyjne nauki Kościoła rozumieją jako kształtowanie pierwszych ortodoksyjnych idei. Kolejną wybitną jego pracą oprócz komentarzy pism apostoła Jana jest przede wszystkim "Griechisch-deutsche Wörterbuch zu den Schriften des Neuen Testaments und der übrigen urchristlichen Literatur". Praca ta jest standardem światowym w zakresie badań nowotestamentowych wszystkich kościołów chrześcijańskich.

</doc>
<doc id="3030863" url="https://pl.wikipedia.org/wiki?curid=3030863" title="Jan Kobuszewski (aktor)">
Jan Kobuszewski (aktor)



</doc>
<doc id="3030866" url="https://pl.wikipedia.org/wiki?curid=3030866" title="Ilja Zubow">
Ilja Zubow

Ilja Igoriewicz Zubow, ros. Илья Игоревич Зубов (ur. 14 lutego 1987 w Czelabińsku) – rosyjski hokeista, reprezentant Rosji.
Kariera.
Wychowanek Traktora Czelabińsk. W drafcie NHL z 2005 został wybrany przez Ottawa Senators. W tym zespole rozegrał w NHL 11 spotkań, zaś głównie grał w zespole farmerskim w lidze AHL. W 2009 powrócił do Rosji i od tego czasu gra w lidze KHL. Od stycznia 2010 zawodnik CSKA Moskwa. W maju 2011 przedłużył kontrakt o dwa lata. Od końca grudnia 2013 zawodnik Admirała Władywostok (w toku wymiany za Enwera Lisina, zaś wraz z nim przekazany został Michaił Naumienkow). Od maja 2015 do kwietnia 2017 zawodnik Awangardu Omsk, związany dwuletnim kontraktem. Od maja 2017 do maja 2018 ponwnie reprezentował Saławat. W maju 2018 przeszedł do Spartaka Moskwa, gdzie w 2019 przedłużył kontrakt o dwa lata.

</doc>
<doc id="3030869" url="https://pl.wikipedia.org/wiki?curid=3030869" title="Mojżesz Alszech">
Mojżesz Alszech

Mojżesz (Mosze) Alszech (hebr. משה אלשיך; znany pod akronimem Alszech ha-Kadosz) (ur. 1508 w Adrianopolu; zm. 1600 w Safedzie) – rabin, kabalista, działający w XVI wieku w Safedzie.
Życiorys.
Alszech urodził się w 1508 roku w Adrianopolu, w północno-zachodniej Turcji. Był uczniem słynnego rabina Józefa Karo. Później przeniósł się do Salonik w Grecji, gdzie był uczniem rabina Józefa Taitacaka. W 1535 roku wyjechał do Palestyny, będącej wówczas częścią Imperium osmańskiego. Zamieszkał w Safedzie w Górnej Galilei. Safed był w owym czasie centrum żydowskiego mistycyzmu skupionego wokół kabały. Został wyświęcony (smicha) przez Józefa Karo, i przez długie lata sprawował funkcje w sądzie rabinicznym w Safedzie. Około 1590 roku udzielił smichy rabinowi Chaimowi Witalowi. W 1600 roku zmarł i został pochowany na starym cmentarzu w Safedzie.
Dzieła.
Jego komentarze do Tory i Newiim cieszyły się dużą popularnością, głównie z powodu silnego nacisku, jaki Alszech kładł na cnotliwe i pobożne życie. Komentarze te obfitowały w liczne odniesienia do Talmudu i kabalistycznej księgi „"Zohar"”, przy jednoczesnych skąpych odnośnikach do innych komentarzy.
Znaczenie.
Rabin Mojżesz Alszech był wybitnym rabinem i komentatorem Tanach. Otrzymał akronim „"Alszech ha-Kadosz"” (pol. "Święty Alszech" lub "Wielki Alszech"). W całej żydowskiej historii tylko kilku rabinom przyznano przydomek „"ha-Kadosz"”. Obok Alszecha byli to: Jeszaja Horowic ("Szela ha-Kadosz"), Izaak Luria ("Arizal ha-Kadosz") i Chaim ibn Attar ("Or ha-Chajjim ha-Kadosz").

</doc>
<doc id="3030870" url="https://pl.wikipedia.org/wiki?curid=3030870" title="Clifford Whittingham Beers">
Clifford Whittingham Beers

Clifford Whittingham Beers (ur. 30 marca 1876 w New Haven, zm. 9 lipca 1943 w Providence) – założyciel amerykańskiego ruchu higieny umysłowej, autor autobiograficznej książki "Umysł, który sam siebie odnalazł" ("A Mind That Found Itself", 1908). Cierpiał na chorobę afektywną dwubiegunową. W 1909 roku założył National Committee for Mental Hygiene, działającą do dziś organizację (obecnie pod nazwą Mental Health America).

</doc>
<doc id="3030873" url="https://pl.wikipedia.org/wiki?curid=3030873" title="Sławomir Ryszard Cenckiewicz">
Sławomir Ryszard Cenckiewicz



</doc>
<doc id="3030876" url="https://pl.wikipedia.org/wiki?curid=3030876" title="Clifford Beers">
Clifford Beers



</doc>
<doc id="3030877" url="https://pl.wikipedia.org/wiki?curid=3030877" title="Juan Paredes Miranda">
Juan Paredes Miranda



</doc>
<doc id="3030879" url="https://pl.wikipedia.org/wiki?curid=3030879" title="Gustav von Rennenkampf">
Gustav von Rennenkampf



</doc>
<doc id="3030880" url="https://pl.wikipedia.org/wiki?curid=3030880" title="Anna Góralska">
Anna Góralska

Anna Góralska (ur. 11 lipca 1946 w Łodzi, zm. 5 kwietnia 2006 tamże) – historyk literatury polskiej, pracownik Uniwersytetu Łódzkiego.
Była córką Franciszka i Wandy. Po studiach z filologii polskiej na Uniwersytecie Łódzkim (1964–1969) podjęła pracę na tej uczelni w listopadzie 1969; prowadziła ćwiczenia z nauk pomocniczych historii literatury polskiej. Z uwagi na wieloletnią chorobę we wrześniu 1987 przeszła na ograniczony wymiar etatu. Na emeryturę odeszła w listopadzie 2003.
Ogłosiła kilka rozpraw naukowych: "Koncepcja literatury rosyjskiej w pismach S. Brzozowskiego" („Sprawozdania Łódzkiego Towarzystwa Naukowego”, 1970, nr 6), "Stanisław Brzozowski o Aleksandrze Hercenie" („Zeszyty Naukowe Uniwersytetu Łódzkiego”, seria 1, 1971, zeszyt 80), "„Potulna” Fiodora Dostojewskiego" („Odgłosy” 1974 nr 39), "Werystyczne i światopoglądowe aspekty powieści Leo Belmonta „Sprawa przy drzwiach zamkniętych”" („Acta Universitatis Lodziensis”, 1979, nr 47). Przygotowała też bibliografię publikacji Zdzisława Skwarczyńskiego („Prace Polonistyczne”, 1985), nie zakończyła natomiast pracy nad rozprawą doktorską o Leo Belmoncie. Zajmowała się ponadto katalogowaniem biblioteki teatralnej Felicjana Passakasa-Felińskiego.
Pochowana została na cmentarzu św. Franciszka w Łodzi.

</doc>
<doc id="3030881" url="https://pl.wikipedia.org/wiki?curid=3030881" title="Gabriel Barbosa">
Gabriel Barbosa

Gabriel Barbosa Almeida (ur. 30 sierpnia 1996 w São Bernardo do Campo) – brazylijski piłkarz występujący na pozycji napastnika w brazylijskim klubie Flamengo oraz w reprezentacji Brazylii. Wychowanek Santosu. Złoty medalista Letnich Igrzysk Olimpijskich 2016. Srebrny medalista Copa América 2019, uczestnik Copa América 2016.
Kariera klubowa.
Santos.
Urodzony w São Bernardo do Campo w stanie São Paulo, Gabriel dołączył do zespołu Santos FC w 2004 roku. Dzięki licznym bramkom zdobytym w kategoriach młodzieżowych zyskał przydomek "Gabigol" . 25 września 2012 r. podpisał profesjonalną umowę, w której została zawarta klauzula wykupu w wysokości 50 mln EUR. Swój debiut zaliczył 17 stycznia następnego roku w towarzyskim meczu z Grêmio Barueri.
26 maja 2013 r. Gabriel zadebiutował w lidze, mając zaledwie 16 lat, w zremisowanym 0-0 meczu z Flamengo. Pierwszą bramkę w zawodowej karierze zdobył 22 sierpnia, zdobywając jedyną bramkę w wygranym domowym meczu z Grêmio w ramach Copa do Brasil.
Gabriel pierwsze trafienie w Série A zaliczył 20 kwietnia 2014 roku, w zremisowanym 1-1 meczu ze Sport Recife. 23 września podpisał nową pięcioletnią umowę z klubem. Sezon zakończył z dorobkiem 21 bramek o dziesięć więcej niż Leandro Damião.
Sezon 2015 rozpoczynał na ławce, w pierwszym składzie zaczął występować częściej gdy z drużyny odszedł Robinho. Strzelił dziesięć goli w "Brasileirão", dodatkowo dokładając osiem bramek w Copa do Brasil co uczyniło go najlepszym strzelcem zespołu w tych rozgrywkach. Imponująca forma z tego sezonu pozwoliła mu znaleźć się w gronie 101 najlepszych młodych piłkarzy według hiszpańskiego magazynu sportowego "Don Balón".
Inter Mediolan.
27 sierpnia 2016 r. Gabriel podpisał pięcioletnią umowę z Interem Mediolan o wartości 29,5 mln EUR. Strzelił swojego pierwszego gola dla Interu 19 lutego po tym, jak wszedł jako rezerwowy w wyjazdowym meczu przeciwko Boloni.
Benfica (wypożyczenie).
Rok po przyjeździe do Europy, Gabigol został wypożyczony do portugalskiego klubu Benfica na cały sezon. Zadebiutował w nowym klubie 12 września w meczu Ligi Mistrzów UEFA przeciwko CSKA Moskwa, zastępując Álexa Grimaldo w 77. minucie.
Gabriel zadebiutował w Primeira Liga cztery dni później w przegranym 2-1 meczu z Boavistą. Zastąpił tam Andriję Zivkovica, ponownie wchodząc na boisko w 77. minucie.Opuścił klub w styczniu, notując zaledwie 165 minut gry i jedną bramkę zdobytą, przeciwko Olhanense w rozgrywkach Taça de Portugal.
Powrót do Santosu (wypożyczenie).
25 stycznia 2018 r. były klub Gabriela, Santos ogłosił, że osiągnęli porozumienie z Interem w sprawie jego powrotu do Brazylii na zasadzie rocznego wypożyczenia. Pierwszy mecz po powrocie miał miejsce 11 lutego w zremisowanym 2-2 meczu z Ferroviárią.
Gabriel zadebiutował w rozgrywkach Copa Libertadores 1 marca 2018 r. w przegranym 2-0 wyjazdowym spotkaniu z Realem Garcilaso. 11 maja strzelił pierwszego w karierze hat-tricka w spotkaniu Pucharu Brazylii przeciwko Luverdense.
Flamengo (wypożyczenie).
11 stycznia 2019 r. Flamengo oficjalnie ogłosiło zawarcie umowy z Interem Mediolan o wypożyczenie Gabriela do 31 grudnia 2019 r.
Gabriel zadebiutował we Flamengo 23 stycznia 2019 r. w rozgrywkach Campeonato Carioca w zremisowanym 1–1 meczu przeciwko Resende. Pierwszego gola dla nowego klubu zdobył 24 lutego 2019 r. w wygranym 4-1 meczu z Americano. Flamengo wygrało Campeonato Carioca 2019, a Gabriel strzelił 7 bramek w 12 meczach, a także został wybrany do najlepszej drużyny turnieju.
23 listopada 2019 r. Barbosa strzelił dwa gole w meczu finałowym Copa Libertadores 2019, który Flamengo wygrało 2-1 z River Plate. Chwilę później został usunięty z boiska za wybitnie niesportowe zachowanie. Ostatecznie Brazylijczyk został najlepszym strzelcem całego turnieju z dorobkiem 9 bramek. Niecałe 24 godziny później Flamengo zostało mistrzem Campeonato Brasileiro. Barbosa strzelił 25 bramek w lidze, dzięki czemu po raz drugi z rzędu został najlepszym strzelcem ligi brazylijskiej. Dokonał tego jako pierwszy zawodnik od 1995, gdy tej samej sztuki dokonał Túlio Maravilha. 25 bramek to również rekordowy wynik od czasu wprowadzenia ówczesnego systemu rozgrywek (mecz i rewanż każdy z każdym). Kibice Flamengo szybko mianowali Barbosę jako jednego ze swoich ulubionych graczy i często skandowali hasło "Hoje tem gol do Gabigol" (dziś Gabigol strzeli gola). Za swoje wysiłki Barbosa otrzymał nagrodę Bola de Ouro.
Kadra narodowa.
Reprezentacje młodzieżowe.
Gabriel znalazł się w 23-osobowym składzie powołanym przez Alexandre Gallo na Młodzieżowe Mistrzostwa Ameryki Południowej 2015 w Urugwaju. 20 stycznia 2015 roku, ustalił wynik w wygranym 2-0 meczu z Wenezuelą.
W 2015 roku Gabriel był również powoływany na spotkania towarzyskie w drużynie U-23, strzelając sześć bramek w czterech meczach. Był także częścią zespołu, który zdobył złoty medal na letnich igrzyskach olimpijskich 2016 pod kierownictwem Rogério Micale.
Gabriel strzelił bramkę dla Brazylii w ostatnim meczu grupowym z Danią, ostatecznie zakończonym zwycięstwem 4-0.
Reprezentacja seniorska.
W dniu 26 marca 2016 r. Gabriel otrzymał swoje pierwsze powołanie do pierwszej reprezentacji, zastępując zawieszonego Neymara przed meczem kwalifikacji do Mistrzostw Świata 2018 przeciwko Paragwajowi. Przez cały mecz był jednak tylko rezerwowym w starciu na Estadio Defensores del Chaco w Asunción.
5 maja 2016 r. Gabriel został powołany przez menedżera Dungę na turniej Copa América Centenario, które odbył się w Stanach Zjednoczonych. Podczas tego turnieju zaliczył swój debiut w dniu 29 maja, zastępując Jonasa i wpisując się na listę strzelców w wygranym 2-0 meczu z Panamą.

</doc>
<doc id="3030882" url="https://pl.wikipedia.org/wiki?curid=3030882" title="Kościół św. Jerzego w Dębieńsku">
Kościół św. Jerzego w Dębieńsku

Kościół św. Jerzego w Dębieńsku – rzymskokatolicki kościół parafialny w Dębieńsku w gminie Czerwionka-Leszczyny. Znajduje się w Dębieńsku Wielkim na ul. Borowej 4.
Historia.
W 1798 roku rozebrano dotychczasowy drewniany kościół i zaczęto budowę nowego, murowanego kościoła w stylu barokowym. Kościół, o wymiarach ok. 32,5 x 13 m. zbudowano z kamienia, dach pokryto gontami. Wstawiono drzwi wejściowe z trzech stron. Ściany wewnątrz otynkowano. Zbudowano także duży chór. Ze starego kościoła przeniesiono m.in. główny ołtarz, ambonę, chrzcielnicę, naczynia liturgiczne oraz miedzianą monstrancję, która jest zachowana do dnia dzisiejszego. Kościół konsekrowano w 1800 roku. W XIX wieku trwały prace, mające na celu jego upiększenie. Dodano m.in. boczne ołtarze, zegar na wieży, nowe organy (działające do dziś), położono też posadzki z piaskowca, a w prezbiterium – z marmuru. 
Otwarcie w ostatnich latach XIX wieku kopalni „Dębieńsko” wpłynęło na znaczne zwiększenie liczby parafian, spowodowane głównie migracją ludności na tereny otaczające kopalnię. Nie mogąc pomieścić wiernych w kościele, proboszcz Jan Salzburg w 1912 roku rozpoczął jego rozbudowę. Prowadzone w szybkim tempie prace trwały ponad rok i objęły dobudowanie transeptu wraz z absydą, które miały nadać kościołowi kształt krzyża. Wieża miała zostać podwyższona o jedną kondygnację oraz miał zostać zmieniony kształt jej hełmu. Prace budowlane rozpoczęto od rozbiórki prezbiterium z zakrystią i wieży, a w dalszej kolejności pokrycia dachowego z gontów. Po sporych wątpliwościach natury konstrukcyjnej osadzono kopułę autorstwa architekta H. Schneidera, który opracował cały projekt przebudowy świątyni. Ostatecznie kościół osiągnął rozmiary ok. 45,5 x 13 m, transept – 23 m i łączną powierzchnię niespełna 800 m². 
W pierwszej połowie XX wieku prace przy parafii obejmowały tylko mniejsze remonty. Natomiast po wojnie rozbudowano chór, odnowiono organy i ołtarz główny oraz dach. Później zainstalowano ogrzewanie, wykonano nowe ołtarze boczne i konfesjonały. Zmieniono posadzkę, odnowiono prezbiterium, przerobiono ołtarze. W kolejnych latach dachówki zastąpiono blachą miedzianą. W 1996 roku odmalowano wnętrze kościoła. 
14 maja 2009 roku podczas prac remontowych w kopule wieży zapaliła się drewniana konstrukcja. Zastępy strażaków z Dębieńska Wielkiego i Dębieńska Starego, a także zawodowi strażacy z Rybnika opanowali i ugasili pożar. Wieżę gaszono strumieniami wody z kilkudziesięciometrowej drabiny wozu. Choć pożar objął całą ok. 25-metrową wieżę, istniejącą w obecnym kształcie od blisko 100 lat, udało się uratować znajdujące się wewnątrz zabytkowe dzwony. Pożar nie rozprzestrzenił się też do wnętrza kościoła. Ratownicy, aby opanować ogień, musieli m.in. rozciąć metalową kopułę wieży.
Opis.
Wewnątrz kościoła znajduje się XV-wieczny, późnorenesansowy ołtarz z obrazem św. Jerzego, ofiarowanym przez pochodzącą z rodu Holly właścicielkę Dębieńska Starego. Po bokach obrazu zostały umieszczone figury św. Franciszka i św. Dominika. Nad nim znajdują się figuralne wyobrażenia św. Piotra i św. Pawła oraz Ukrzyżowanie w zwieńczeniu. Ponadto barokowa ambona zdobiona jest płaskorzeźbami czterech Ewangelistów. Została ufundowana w 1774 roku, a w 1981 roku poddano ją renowacji. W kościele znajdują się również chrzcielnica z 1808 r. i organy z 1890 r. Te ostatnie na zlecenie proboszcza Zielonkowskiego (1888-1901) zostały wykonane przez firmę "Dürschlang i Syn" z Rybnika. Na wieży kościelnej wiszą trzy stare dzwony, pochodzące z lat 1541, 1560 i 1600. Ten ostatni odlano w ludwisarni Zachariasza Milera w Ołomuńcu. Najstarszy dzwon na wewnętrznej ścianie posiada napis: "Jezus Nazarenus Pax Judeorum, Lucas, Marckus, Johannes". Główna brama przed kościołem została wykonana w 1913 roku.

</doc>
<doc id="3030883" url="https://pl.wikipedia.org/wiki?curid=3030883" title="Monaster Głożeński">
Monaster Głożeński

Monaster Głożeński, "Głożeński Monaster św. Jerzego Zwycięzcy" – prawosławny męski klasztor na wzniesieniu w paśmie Lisec, w odległości 12 km od Tetewenu, między wsiami Głożene i Małyk Izwor, w jurysdykcji metropolii łoweckiej Bułgarskiego Kościoła Prawosławnego.
Brak dokładnych informacji o czasie powstania monasteru. Według miejscowej legendy w 1230 bułgarski car Iwan Asen II nadał miejscowe ziemie księciu Głożowi, zbiegłemu z Rusi Kijowskiej przed Tatarami. Źródła nie potwierdzają jednak istnienia tej postaci. Być może historię tę wymyślili sami mnisi z monasteru, chcąc w okresie tureckiego panowania na ziemiach bułgarskich zdobywać wsparcie finansowe z Rosji. Historycznych podstaw nie ma również legenda o cudownym pojawieniu się ikony Matki Bożej jeszcze w XIII w. Czczony w monasterze wizerunek został napisany w 1826 przez Iwana Popowicza. Nie jest natomiast wykluczone, że Monaster Głożeński faktycznie zaczął funkcjonować jeszcze w XIII w. jako siedziba grupy mnichów-pustelników, a następnie został rozbudowany dzięki fundacji prywatnej. W 1393, w czasie tureckiego najazdu, monaster pełnił funkcje twierdzy dzięki swojemu położeniu, został jednak zdobyty i całkowicie zniszczony.
Monaster został odbudowany w XV stuleciu. W tym czasie przy użyciu materiałów budowlanych pozyskanych po rozbiórce starszej cerkwi wzniesiono nową główną świątynię klasztorną. Na początku XVI w. obiekt ten został udekorowany wewnątrz freskami. Budowla ta istniała do trzęsienia ziemi na początku XX w., gdy popadła w ruinę, zaś w 1915 jej pozostałości zostały rozebrane.
Od XV do XIX w. monaster posiadał znaczne zbiory biblioteczne. Uległy one jednak rozproszeniu lub zniszczeniu za sprawą działań greckiego biskupa rezydującego w Łoweczu w XIX stuleciu, w okresie zaostrzonego konfliktu między prawosławnymi Bułgarami i działaczami niepodległościowymi a grecką hierarchią Patriarchatu Konstantynopolitańskiego na katedrach na ziemiach bułgarskich. Z monasterskich zbiorów przetrwał jedynie jeden rękopis oraz jedna księga z czytaniami z Dziejów Apostolskich oraz Listów Apostolskich na poszczególne niedziele. Mnisi blisko współpracowali z bułgarskimi spiskowcami i działaczami narodowymi; szczególnie ihumen Eutymiusz, sprawujący swoją godność w latach 60. i 70. XIX w., były współpracownik Wasiła Lewskiego umożliwiał schronienie w klasztorze członkom bułgarskich oddziałów antytureckich.
Od 1893 do 1894 w monasterze więziony był metropolita tyrnowski Klemens, skazany na pozbawienie wolności pod zarzutem zdrady stanu z inspiracji rządu Stefana Stambołowa.
W 1931 w monasterze wzniesiony został nowy sobór. Przeniesiono do niej część ikon, które przetrwały ze starszych cerkwi klasztornych – wizerunki Matki Bożej, Chrystusa, św. Jerzego i św. Jana Chrzciciela.

</doc>
<doc id="3030884" url="https://pl.wikipedia.org/wiki?curid=3030884" title="Charles R. Knight">
Charles R. Knight

Charles Robert Knight (ur. 21 października 1874 w Brooklynie, zm. 15 kwietnia 1953 na Manhattanie) – amerykański malarz, paleoartysta. Jego obrazy przedstawiające wymarłe zwierzęta, m.in. dinozaury, były wielokrotnie publikowane i prezentowane na wystawach muzealnych.
Od dzieciństwa interesował się przyrodą i kopiował ilustracje z książek przyrodniczych swojego ojca. Mimo wady wzroku (miał astygmatyzm i jednooczną ślepotę po urazie prawego oka) dostał się do Metropolitan Art School. Jeszcze jako student wysyłał ilustracje do różnych czasopism i książek, specjalizując się w tematyce przyrodniczej. Podjął też wieloletnią współpracę z American Museum of Natural History, przygotował serię akwarel zdobiących sale muzeum. Pamiętany jest jako popularyzator paleontologii, miał wpływ na wielu współczesnych paleoartystów.

</doc>
<doc id="3030885" url="https://pl.wikipedia.org/wiki?curid=3030885" title="Havrania">
Havrania

Havrania (1130 m) – drugi co do wysokości szczyt w grupie Sielnickich Wierchów w Górach Choczańskich w Centralnych Karpatach Zachodnich na Słowacji. Bliźniaczy szczyt położonej ok. 900 m na zachód Magury Luczańskiej – najwyższego szczytu tej grupy, od którego oddziela ją kształtna, bezleśna przełęcz nie sięgająca poziomicy 1000 m.
Stanowi formalnie zwornik dla wspomnianej Magury Luczańskiej oraz położonej dalej na południe Plieški (977 m), ku której opada garbatym, zalesionym grzbietem. W kierunku północnym natomiast z jej szczytu opada łagodnie grzbiet ku szerokiemu siodłu, pokrytemu polanami, za którym wznosi się już Ostroň (1105 m) w wododziałowym grzbiecie Orawy i Wagu. Stoki wschodnie opadają ku Dolinie Sesterskiej.
Havrania zbudowana jest z osadowych skał węglanowych. Stoki południowe, a zwłaszcza wschodnie są strome, poprzecinane w górnych partiach kilkoma pasami wapiennych ścian, turni i mniejszych skałek.
Na Havranią nie prowadzi żaden znakowany szlak turystyczny. Jest ona praktycznie całkowicie zalesiona i (poza wierzchołkami niektórych turni) nie oferuje szerszych widoków, przez co jest rzadko odwiedzana przez turystów.

</doc>
<doc id="3030887" url="https://pl.wikipedia.org/wiki?curid=3030887" title="Bitwa morska pod Riachuelo">
Bitwa morska pod Riachuelo



</doc>
<doc id="3030888" url="https://pl.wikipedia.org/wiki?curid=3030888" title="Charles Robert Knight">
Charles Robert Knight



</doc>
<doc id="3030889" url="https://pl.wikipedia.org/wiki?curid=3030889" title="Charles Knight">
Charles Knight



</doc>
<doc id="3030891" url="https://pl.wikipedia.org/wiki?curid=3030891" title="Equity (związek zawodowy)">
Equity (związek zawodowy)

Equity (dawniej British Actors' Equity Association) - brytyjski związek zawodowy grupujący przede wszystkim aktorów, a w mniejszym stopniu także piosenkarzy, tancerzy, modelki, choreografów, scenografów, reżyserów i inspicjentów, jak również prezenterów radiowych i telewizyjnych oraz artystów kabaretowych i cyrkowych. 
Historia i charakterystyka.
Equity powstała w 1930 z inicjatywy grupy aktorów występujących na West Endzie. Organizacja szybko wchłonęła istniejącą wcześniej Gildię Sceniczną ("Stage Guild"). Podstawowym celem jej działalności była i jest poprawa warunków pracy aktorów, w szczególności w kwestiach finansowych. Aż do roku 1988 członkostwo w Equity miało charakter obligatoryjny dla wszystkich profesjonalnych aktorów występujących w Wielkiej Brytanii, z wyjątkiem artystów zagranicznych grających w tym kraju gościnnie. Dopuszczalne było zatrudnianie ściśle limitowanej liczby aktorów spoza Equity w teatrach na prowincji (tzw. "regional productions"), co miało związek z faktem, iż członkiem można było zostać tylko po przepracowaniu jako aktor określonego czasu, a zatem młodzi artyści musieli mieć miejsce, gdzie mogli debiutować przed uzyskaniem członkostwa. Pojawienie się aktora nie będącego członkiem organizacji w Londynie, w szczególności na West Endzie czy też w telewizji albo filmie, zostałoby uznane za poważne naruszenie przez producenta układu zbiorowego. Equity zostało zmuszone do zmiany członkostwa na dobrowolne w czasie reform gospodarczych premier Margaret Thatcher, jednak do dziś pozostaje zdecydowanie wiodącym związkiem aktorskim w Wielkiej Brytanii.
Jedną z najbardziej znanych zasad Equity jest ta zakazująca, aby dwóch żyjących członków posługiwało się tym samym imieniem i nazwiskiem w swojej pracy zawodowej. W praktyce oznacza to, iż młodzi artyści noszący popularne nazwiska są często zmuszeni przyjąć pseudonim sceniczny.

</doc>
<doc id="3030892" url="https://pl.wikipedia.org/wiki?curid=3030892" title="Zniszczenie Safedu (1660)">
Zniszczenie Safedu (1660)

Zniszczenie Safedu – pogrom mieszkańców i zniszczenie miasta Safed, którego dokonali w 1660 roku druzowie. Podczas zamieszek pogromy szczególnie mocno dotknęły żydowskich mieszkańców, z których niewielu później wróciło do Safedu.
Tło historyczne.
XVI wiek był „złotym wiekiem” w historii położonego w Górnej Galilei miasta Safed. W owym czasie był to ważny ośrodek produkcji tkanin wełnianych, dzięki którym wzbogaciła się tutejsza społeczność żydowska. Safed był wówczas centrum żydowskiego mistycyzmu skupionego wokół kabały. Pod koniec XVI wieku nastąpiło osłabienie gospodarcze miasta, które w pierwszej połowie XVII wieku tylko się pogłębiało. Pomimo to, w Safedzie żyło około 4–5 tys. Żydów. Posiadali oni 200 domów, podczas gdy muzułmanie byli właścicielami zaledwie 100 domów. W owym czasie żydowska dzielnica w Safedzie znajdowała się pod kontrolą druzyjskiej dynastii Maan z Libanu. Po śmierci w 1658 roku emira Melhem al-Maani, między jego synami doszło do walki o władzę. Walkę zwyciężył emir Korkmaz al-Maani, ale stracił on kontrolę nad obszarem Safedu. Tymczasem władze osmańskie wykorzystały zaistniałą sytuację, reorganizując podział administracyjny Palestyny. Powstał w ten sposób sandżak Safed, w którym stolicą było miasto Safed.
Przebieg.
W rezultacie wcześniejszych zdarzeń, Druzowie z Libanu najechali w 1660 roku na Górną Galileę. Doszło wówczas do zniszczenie Safedu oraz pogromu jego mieszkańców i sąsiedniej Tyberiady. Podczas zamieszek, pogromy szczególnie mocno dotknęły żydowskich mieszkańców, którzy uciekli do okolicznych wiosek, Sydonu lub Jerozolimy. Liczba ofiar nie jest znana.
Konsekwencje.
Tylko nieliczni mieszkańcy powrócili później do Safedu, a z pewnością w latach 1664–1667 w mieście nie było społeczności żydowskiej. Zniszczone miasto zostało jednak szybko odbudowane. W 1665 roku odwiedził je słynny żydowski kabalista Sabbataj Cwi.

</doc>
<doc id="3030893" url="https://pl.wikipedia.org/wiki?curid=3030893" title="Kubo Kiyoji">
Kubo Kiyoji



</doc>
<doc id="3030894" url="https://pl.wikipedia.org/wiki?curid=3030894" title="Inger Edelfeldt">
Inger Edelfeldt

Inger Edelfeldt (ur. 1956 w Sztokholmie) – szwedzka pisarka, ilustratorka i graficzka.
Od wczesnego dzieciństwa wymyślała historie, które opowiadała bliskim. Od czasów szkolnych współpracowała z wydawnictwami, tworzyła komiksy, wiersze, opowiadania, książki dla dzieci i powieści. Od 1976 pracowała jako rysownik, jej inspiracją była twórczość Leonarda Da Vinci, Arthura Rackhama i Maurice Sendaka. W 1985 w USA i Wielkiej Brytanii ukazał się Kalendarz Tolkiena ilustrowany akwarelami Inger Edelfeldt.
Jej debiutem literackim było wydane w 1977 opowiadanie "„Jim w lustrze”" (org: "„Duktig pojke”"), które przedstawia dorastanie szwedzkiego chłopca, który odróżnia się od swoich rówieśników zainteresowaniami i dobrymi wynikami w nauce. W okresie dojrzewania odkrywa, że jest gejem i podejmuje próbę życia zgodnie z orientacją seksualną bez oszukiwania siebie i otoczenia. Opowiadanie to jest uznawane za jedne z pierwszych w Szwecji traktujących o comming-oucie i naturze homoseksualizmu. W 1986 „Jim w lustrze” był nominowany do Niemieckiej Nagrody Literackiej, którą w 1989 otrzymało opowiadanie „Listy do królowej nocy”. W 1995 zrealizowano serial telewizyjny oparty na opowiadaniu Inger Edelfiedlt "„Julia i ja”" (org. "„Julia och jag”"). W 1996 powieść została wydana przez Wydawnictwo Marcin Erdmann. Autorem przekładu jest Zbysław Erdmann.

</doc>
<doc id="3030897" url="https://pl.wikipedia.org/wiki?curid=3030897" title="San Antonio de Cortés">
San Antonio de Cortés

San Antonio de Cortés – gmina ("municipio") w północnym Hondurasie, w departamencie Cortés. W 2010 roku zamieszkana była przez ok. 20,2 tys. mieszkańców. Siedzibą administracyjną jest miasteczko San Antonio de Cortés.
Położenie.
Gmina położona jest w środkowej części departamentu. Sąsiaduje z 7 gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:
Dodatkowo na obszarze gminy położonych było 114 przysiółków.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3030901" url="https://pl.wikipedia.org/wiki?curid=3030901" title="Podwójne życie (film 1928)">
Podwójne życie (film 1928)

Podwójne życie (ang. "Three Sinners") – amerykański film niemy z 1928. Nie zachował się do dnia dzisiejszego.

</doc>
<doc id="3030903" url="https://pl.wikipedia.org/wiki?curid=3030903" title="Czarna Szczerbina">
Czarna Szczerbina

Czarna Szczerbina (słow. "Čierna štrbina") – przełęcz w Czarnym Grzbiecie w słowackiej części Tatr Wysokich, odgałęziającym się na północny wschód od grani głównej w wierzchołku Czarnego Szczytu. Siodło leży we wschodniej grani Czarnego Szczytu, stanowiącej południową krawędź Czarnego Grzbietu. Jest to najwybitniejsze wcięcie na tym odcinku, oddzielające od siebie Czarną Kopę na zachodzie i Czarną Turniczkę na wschodzie. Znajduje się tuż poniżej wierzchołka tego ostatniego wzniesienia.
Na południe z Czarnej Szczerbiny opada do Baraniej Kotliny w Dolinie Dzikiej głęboko wcięty Komin Motyki ("Motykovy komín"). Ma on ok. 120 m wysokości i w dole przekształca się w żlebek kończący się w rejonie lewego końca Jakubowej Ławki, nieco na prawo od krańca Papirusowej Drabiny. Na północ od przełęczy rozciąga się natomiast Wyżnia Czarna Galeria – jedna z trzech płaśni w Czarnym Grzbiecie, nazywanych Czarnymi Galeriami.
Na Czarną Szczerbinę nie prowadzą żadne szlaki turystyczne. Najdogodniejsza droga dla taterników wiedzie na siodło od północy z Wyżniej Czarnej Galerii i jest dosyć łatwa (0+ w skali UIAA). Podobny poziom trudności prezentuje trasa z Doliny Dzikiej z obejściem Czarnej Turniczki, natomiast podejście wprost Kominem Motyki jest nadzwyczaj trudne (V).
Pierwsze wejścia na przełęcz mogły mieć miejsce podczas wejść na Czarny Szczyt, brak jednak na ich temat dokładnych informacji. Jako pierwsi Kominem Motyki weszli 27 września 1934 r. Bartholomäus Duchon, Stanisław Motyka (który został upamiętniony nazwą komina) i Matthias Nitsch.

</doc>
<doc id="3030904" url="https://pl.wikipedia.org/wiki?curid=3030904" title="Čierna štrbina">
Čierna štrbina



</doc>
<doc id="3030905" url="https://pl.wikipedia.org/wiki?curid=3030905" title="Drut kolczasty (film 1927)">
Drut kolczasty (film 1927)

Drut kolczasty (ang. "Barbed Wire") – amerykański film niemy z 1927 roku. Jego akcja toczy się w czasie I wojny światowej i opisuje miłość francuskiej farmerki Mony Moreau i niemieckiego żołnierza Oskara Mullera.

</doc>
<doc id="3030906" url="https://pl.wikipedia.org/wiki?curid=3030906" title="Drut kolczasty (film 1928)">
Drut kolczasty (film 1928)



</doc>
<doc id="3030908" url="https://pl.wikipedia.org/wiki?curid=3030908" title="Led Zeppelin Scandinavian Tour 1968">
Led Zeppelin Scandinavian Tour 1968

Led Zeppelin Scandinavian Tour 1968 – pierwsza trasa koncertowa grupy muzycznej Led Zeppelin z 1968 r. Trwała od 7 do 17 września i objęła Danię i Szwecję.

</doc>
<doc id="3030910" url="https://pl.wikipedia.org/wiki?curid=3030910" title="Gieorgij Nikolski">
Gieorgij Nikolski

Gieorgij Wasiljewicz Nikolski (ros. Георгий Васильевич Никольский; ur. 6 maja 1910 w Moskwie, zm. 2 lutego 1977 tamże) – rosyjski zoolog, ichtiolog oraz ilustrator, profesor Uniwersytetu Moskiewskiego, członek korespondent Akademii Nauk ZSRR. 
Od 1932 roku pracował na Uniwersytecie Moskiewskim, gdzie od 1940 był profesorem, a od 1941 szefem wydziału ichtiologii. W 1956 został kierownikiem laboratorium w Instytucie Morfologii i Ekologii Ewolucyjnej im. Siewiercowa w Akademii Nauk ZSRR (obecnie Instytut Ekologii i Ewolucji Rosyjskiej Akademii Nauk).
Prowadził badania terenowe, m.in. w wodach Jeziora Aralskiego, rzekach Azji Środkowej, Europy Północnej i Dalekiego Wschodu. Oprócz działalności naukowej prowadził też zajęcia dydaktyczne.
W 1950 został laureatem państwowej nagrody ZSRR. Odznaczony Orderem Lenina (1961) i kilkoma innymi orderami i medalami. Był założycielem (1953) i redaktorem czasopisma „Woprosy ichtiołogii” (Вопросы ихтиологии), członkiem redakcji pisma pt. „Zoołogiczeskij żurnał” (Зоологический журнал) i głównym redaktorem czasopisma „Biołogiczeskije nauki” (Биологические науки).
Autor kilkuset publikacji, w tym podręcznika akademickiego „Czastnaja ichtiołogija” (Частная ихтиология), przetłumaczonego na wiele języków. Wydanie polskie: 

</doc>
<doc id="3030911" url="https://pl.wikipedia.org/wiki?curid=3030911" title="Gminy Saint-Pierre i Miquelon">
Gminy Saint-Pierre i Miquelon



</doc>
<doc id="3030913" url="https://pl.wikipedia.org/wiki?curid=3030913" title="Park Miłości (Lubniewice)">
Park Miłości (Lubniewice)

Park Miłości im. dr Michaliny Wisłockiej – park w Lubniewicach, w zabytkowym parku nad jeziorem Lubiąż, między Starym i Nowym Zamkiem. Park powstał w ramach "Międzynarodowego Pleneru Inicjatyw", realizowanego od 15 do 28 kwietnia 2012 roku. Jest hołdem złożonym dr Michalinie Wisłockiej, która właśnie w Lubniewicach przeżyła swoją wielką miłość.
W parku znajdują się rzeźby, które nawiązują do szeroko pojętej tematyki miłości - rodzicielskiej, partnerskiej czy do przyrody. Rzeźby powstały na zorganizowanych specjalnie warsztatach rzeźbiarskich.
Projekt współfinansowany był ze środków Europejskiego Funduszu Rozwoju Regionalnego w ramach Programu Operacyjnego Współpracy Transgranicznej Polska(Województwo Lubuskie) – Brandenburgia 2007-2013, Fundusz Małych Projektów i Projekty Sieciowe Euroregionu „Pro Europa Viadrina” oraz budżetu państwa.
Na odrestaurowanym "Mostku Miłości" pary wieszają kłódki symbolizujące trwałość uczuć. Obok znajduje się zakątek z "Ławeczką Miłości".

</doc>
<doc id="3030921" url="https://pl.wikipedia.org/wiki?curid=3030921" title="Mazurka">
Mazurka

Mazurka – niemiecki film z 1935 roku.
Opis fabuły.
Piosenkarka Vera zostaje postawiona przed sądem za zabójstwo pianisty Grigorija Michajłowa, który chciał uwieść jej córkę Lisę. Vera rozpoznała w nim mężczyznę, który kiedyś doprowadził do zniszczenia jej szczęśliwego małżeństwa.

</doc>
<doc id="3030922" url="https://pl.wikipedia.org/wiki?curid=3030922" title="Miejscowości Saint-Martin">
Miejscowości Saint-Martin

Po utworzeniu 22 lutego 2007 roku francuskiego terytorium zamorskiego Saint-Martin został oddzielony od departamentu Gwadelupy. Podział na gminy (fr. "commune") został zniesiony i Saint-Martin jest obecnie jednym z trzech na stałe zamieszkanych terytoriów Republiki Francuskiej bez struktury gminnej. Również jest brak kantonów lub okręgów. Saint-Martin posiadał ponad 10 miejscowości (quartier). Stolica kraju Marigot jako jedyne miasto w 2013 roku liczyło ponad 5 tys. mieszkańców oraz reszta miejscowości (quartier) poniżej 5 tys. mieszkańców.
Alfabetyczna lista miejscowości (quartier) na Saint-Martin.
Spis miejscowości (quartier) Saint-Martin:

</doc>
<doc id="3030923" url="https://pl.wikipedia.org/wiki?curid=3030923" title="Sabbataj Cwi">
Sabbataj Cwi



</doc>
<doc id="3030930" url="https://pl.wikipedia.org/wiki?curid=3030930" title="Led Zeppelin United Kingdom Tour 1968">
Led Zeppelin United Kingdom Tour 1968

Led Zeppelin United Kingdom Tour 1968 – druga trasa koncertowa grupy muzycznej Led Zeppelin z 1968 r.; pierwsza trasa w karierze zespołu obejmująca Anglię. Przed jej rozpoczęciem grupa nagrała debiutancki album "Led Zeppelin I". Podczas tej trasy, 9 listopada 1968, Robert Plant się ożenił
Program koncertów.
W programie koncertów znalazły się utwory z albumu oraz covery innych wykonawców.

</doc>
<doc id="3030934" url="https://pl.wikipedia.org/wiki?curid=3030934" title="Janusz Walawski">
Janusz Walawski

Janusz Jerzy Walawski (ur. 25 lutego 1917 we wsi Elbrus, zm. 20 maja 1945 w Bury St Edmunds) – porucznik pilot Polskich Sił Powietrznych w Wielkiej Brytanii, kawaler Krzyża Srebrnego Orderu Wojennego Virtuti Militari.
Życiorys.
Do Polski przyjechał z rodziną w 1926 roku i zamieszkał na Wołyniu. Maturę zdał w 1938 w gimnazjum w Łukowie. W 1938 ukończył Dywizyjny Kurs Podchorążych Rezerwy 9 DP przy 22 pułku piechoty w Siedlcach. 3 stycznia 1939 został przyjęty do Szkoły Podchorążych Lotnictwa w Dęblinie. W kampanii wrześniowej był pilotem łącznikowym 21 Dywizji Piechoty Górskiej.
Po zakończeniu walk we wrześniu 1939 przez Litwę, Łotwę, Szwecję, Finlandię, Danię, Holandię i Belgię dotarł w 1940 do Francji. W czerwcu został ewakuowany do Anglii, gdzie otrzymał numer służbowy RAF P-1808 oraz polski numer 783626 i 5 maja 1941 r. został skierowany na kurs do 1 Polish Flying Training School w Hucknall. 24 maja odbył kurs pilotażu podstawowego w 8 Service Flying Training School w Montrose. 17 sierpnia 1941 r. rozpoczął praktykę do szkoły łączności 2 Signal School w Yatesbury. 23 grudnia 1941 r. został skierowany na przeszkolenie myśliwskie w 58 Operational Training Unit w Grangemouth, które zakończył 2 marca 1942 r. Został przydzielony do dywizjonu 317. W 1944 przeniesiony do dywizjonu 316.
Po zakończeniu tury lotów bojowych w kwietniu 1944 r. został skierowany na odpoczynek do 61 Operational Training Unit w Rednal. 8 sierpnia 1944 r. powrócił do dywizjonu 316 i rozpoczął loty na samolotach P-51 Mustang. 5 kwietnia 1945 r. został mianowany dowódcą eskadry B. 12 grudnia 1944 r. uzyskał ostatnie oficjalnie zaliczone 316 dywizjonowi zwycięstwo powietrzne w II wojnie światowej. Łącznie odbył 120 lotów bojowych.
20 maja 1945 roku, podczas podróży z Londynu do Coltishall, uczestniczył w wypadku samochodowym koło miejscowości Mildenhall. Ciężko ranny został przewieziony do szpitala w Bury St Edmunds gdzie zmarł. Został pochowany na cmentarzu w Newark-on-Trent.
Zwycięstwa powietrzne.
Na liście Bajana figuruje na 52. pozycji z 4 pewnymi 3 uszkodzonymi samolotami.
Chronologiczny wykaz zwycięskich walk powietrznych
Zestrzelenia pewne:
Uszkodzenia:

</doc>
<doc id="3030935" url="https://pl.wikipedia.org/wiki?curid=3030935" title="Janusz Jerzy Walawski">
Janusz Jerzy Walawski



</doc>
<doc id="3030936" url="https://pl.wikipedia.org/wiki?curid=3030936" title="Mojżesz Alszich">
Mojżesz Alszich



</doc>
<doc id="3030937" url="https://pl.wikipedia.org/wiki?curid=3030937" title="Tadeusz Milewski">
Tadeusz Milewski



</doc>
<doc id="3030938" url="https://pl.wikipedia.org/wiki?curid=3030938" title="CART World Series">
CART World Series



</doc>
<doc id="3030939" url="https://pl.wikipedia.org/wiki?curid=3030939" title="CART Championship Series">
CART Championship Series



</doc>
<doc id="3030941" url="https://pl.wikipedia.org/wiki?curid=3030941" title="Puchar Polskiego Związku Motorowego na Żużlu 1965">
Puchar Polskiego Związku Motorowego na Żużlu 1965

Puchar Polskiego Związku Motorowego 1965 – 4. edycja zawodów żużlowych o przechodni Puchar Zarządu Głównego Polskiego Związku Motorowego w sezonie 1965. W tej edycji o puchar rywalizowały tylko drużyny najwyższej klasy rozgrywkowej. Rozegrano po 4 rundy dla każdej z grup. Podział grup był następujący: w Grupie I rywalizowały 4 najlepsze drużyny sezonu 1964, a w Grupie II - drużyny z miejsc 5-7 + beniaminek z sezonu 1964. W klasyfikacji generalnej zwyciężyli żużlowcy ROW Rybnik.

</doc>
<doc id="3030944" url="https://pl.wikipedia.org/wiki?curid=3030944" title="Miasta Saint Vincent i Grenadyn">
Miasta Saint Vincent i Grenadyn

Według danych oficjalnych pochodzących z 2013 roku Saint Vincent i Grenadyny posiadały ponad 10 miast o ludności przekraczającej 300 mieszkańców. Stolica kraju Kingstown jako jedyne miasto liczyło ponad 20 tys. mieszkańców; 1 miasto z ludnością 10÷20 tys. oraz reszta miast poniżej 10 tys. mieszkańców.
Największe miasta na Saint Vincent i Grenadynach.
Największe miasta na Saint Vincent i Grenadynach według liczebności mieszkańców (stan na 01.01.2013):
Alfabetyczna lista miast na Saint Vincent i Grenadynach.
Spis miast Saint Vincent i Grenadyn według danych szacunkowych z 2013 roku:

</doc>
<doc id="3030946" url="https://pl.wikipedia.org/wiki?curid=3030946" title="Czekoladowy gang">
Czekoladowy gang

Czekoladowy gang – miniserial z 2002, w reżyserii |Iana Gilmoura, adaptacja książki "Bootleg" autorstwa Alexa Shearera.
Fabuła.
Film opowiada historię dwóch kolegów, Huntleya i Smudgera. W kraju rządy obejmuje nowa partia, która wkrótce zakazuje spożywania czekolady. Chłopcy tak jak większość mieszkańców nie potrafią obejść się bez tego przysmaku. Z pomocą przyjaciół zdobywają przepis i zaczynają samodzielną produkcję w podziemiu. Sprzeciwiają się w ten sposób czekoladowej prohibicji i postanawiają walczyć o przywrócenie dawnego porządku w państwie.

</doc>
<doc id="3030948" url="https://pl.wikipedia.org/wiki?curid=3030948" title="Tiberio Muti">
Tiberio Muti

Tiberio Muti (ur. 1574 w Rzymie, zm. 14 kwietnia 1636 w Viterbo) – włoski duchowny katolicki, kardynał, biskup Viterbo-Tuscanii.
Życiorys.
19 grudnia 1611 został wybrany biskupem Viterbo-Tuscanii którym pozostał już do śmierci. Sakrę przyjął 21 kwietnia 1612 z rąk kardynała Scipione Caffarelliego-Borghesego (współkonsekratorami byli patriarcha Fabio Blondus de Montealto i biskup Antonio Ricci). 2 grudnia 1615 Paweł V wyniósł go do godności kardynalskiej. Wziął udział w konklawe wybierających Grzegorza XV i Urbana VIII.
W latach 1629-1630 był Kamerlingiem Świętego Kolegium Kardynałów.

</doc>
<doc id="3030949" url="https://pl.wikipedia.org/wiki?curid=3030949" title="Lucie Herbocková">
Lucie Herbocková



</doc>
<doc id="3030950" url="https://pl.wikipedia.org/wiki?curid=3030950" title="Archidiecezja Kisumu">
Archidiecezja Kisumu

Archidiecezja Kisumu – diecezja rzymskokatolicka w Kenii, z siedzibą w Kisumu nad jeziorem królowej Wiktorii. Powstała w 1925 jako prefektura apostolska Kavirondo. W 1932 podniesiony do rangi wikariatu apostolskiego Kisumu. Podniesiona do rangi diecezji w 1953. Archidiecezja od 1990.

</doc>
<doc id="3030951" url="https://pl.wikipedia.org/wiki?curid=3030951" title="Baloncesto Fuenlabrada">
Baloncesto Fuenlabrada

Baloncesto Fuenlabrada – hiszpański zawodowy klub koszykarski z siedzibą w Fuenlabrada. Klub został założony w 1983 roku pod nazwą CB Fuenlabrada. W 1996 roku klub wykupił licencję CB Peñas Huesca i po raz pierwszy wystąpił w najwyższej klasie rozgrywkowej. Przez lata wiele znanych graczy broniło barw tego zespołu, m.in. David Wood, Pablo Prigioni, Velimir Perasović, Wálter Herrmann, Gustavo Ayón, José Calderón i Bismack Biyombo.
Trenerzy.
od 1993:
Nagrody i wyróżnienia.
MVP ACB
Największy postęp ACB
II skład ACB
Zwycięzca konkursu rzutów za 3 punkty ACB

</doc>
<doc id="3030952" url="https://pl.wikipedia.org/wiki?curid=3030952" title="Gaila Gonzalez Lopez">
Gaila Gonzalez Lopez



</doc>
<doc id="3030953" url="https://pl.wikipedia.org/wiki?curid=3030953" title="Marifanchi Rodriguez">
Marifanchi Rodriguez



</doc>
<doc id="3030954" url="https://pl.wikipedia.org/wiki?curid=3030954" title="Marifanchi Rodríguez">
Marifanchi Rodríguez



</doc>
<doc id="3030956" url="https://pl.wikipedia.org/wiki?curid=3030956" title="Jineiry Martinez">
Jineiry Martinez



</doc>
<doc id="3030957" url="https://pl.wikipedia.org/wiki?curid=3030957" title="Brayelin Martinez">
Brayelin Martinez



</doc>
<doc id="3030958" url="https://pl.wikipedia.org/wiki?curid=3030958" title="Uklęknięcie Willy’ego Brandta">
Uklęknięcie Willy’ego Brandta

Uklęknięcie Willy’ego Brandta (niem. "Kniefall von Warschau") – historyczny gest kanclerza Republiki Federalnej Niemiec Willy’ego Brandta pod pomnikiem Bohaterów Getta podczas wizyty w Warszawie 7 grudnia 1970 będącej pierwszą oficjalną wizytą kanclerza Niemiec Zachodnich w powojennej Polsce.
Wizyta.
7 grudnia 1970 r. składający wizytę w Warszawie Willy Brandt, przed podpisaniem "Układu między Polską Rzecząpospolitą Ludową a Republiką Federalną Niemiec o podstawach normalizacji ich wzajemnych stosunków", udał się wraz z niemiecką delegacją przed Grób Nieznanego Żołnierza, by złożyć wieniec i oddać hołd poległym Polakom. Następnie, ok. godz. 10.30, przyjechał na teren dawnego getta warszawskiego, by złożyć wieniec pod pomnikiem Bohaterów Getta. Po poprawieniu szarfy na wieńcu Willy Brandt niespodziewanie ukląkł obojgiem kolan na stopniach monumentu, pochylając głowę, splatając dłonie i trwając tak przez chwilę w zadumie.
Znaczenie.
Ten – wykraczający poza zachowania określone protokołem gest – zinterpretowany został jako publiczne wyznanie winy i uznanie moralnej odpowiedzialności narodu niemieckiego wobec pomordowanych Żydów oraz hołd oddany wszystkim pomordowanym przez reżim hitlerowski.
Gestem tym Brandt wyprzedził ducha czasów i rozminął się całkowicie z ówczesnymi oczekiwaniami i zimnowojennymi rachubami politycznymi, co pokazały ówczesne chłodne reakcje zarówno w Polsce, w Niemczech, jak i w innych państwach. Polacy mieli jeszcze zbyt świeżo w pamięci okupację niemiecką, a Niemcy dramat wypędzeń. Stosunki między oddzielonymi „żelazną kurtyną” „imperialistyczną” RFN i komunistyczną PRL obarczone były też sporem o przebieg granicy.
Towarzyszący niemieckiej delegacji dziennikarz skomentował gest ten słowami:
Wspominając po latach to wydarzenie, Willy Brandt powiedział:
Zamiar złożenia wieńca pod Pomnikiem Bohaterów Getta przez Willy’ego Brandta był też przedmiotem sporu z władzami polskimi, które po niedawnej kampanii antysemickiej w marcu 1968 roku były do tego pomysłu nastawione niechętnie. Ustalono m.in., że wieniec złożony pod Pomnikiem Getta będzie mniejszy od tego, który zostanie złożony przed Grobem Nieznanego Żołnierza. By nie nadawać rangi temu wydarzeniu, z polskiej strony na Muranowie byli obecni tylko urzędnicy niskiej rangi.
Gest Brandta władze odebrały jako hołd złożony pod „niewłaściwym” pomnikiem, bo skierowany nie pod adresem ofiar polskich, a żydowskich, który to temat po wydarzeniach z 1968 roku władze starały się wymazać ze świadomości społeczeństwa. Z drugiej strony obawiano się niewygodnej fali sympatii wobec Brandta i Niemców, tak więc w prasie peerelowskiej symboliczne znaczenie starano się nadać innemu zdjęciu Brandta, przedstawiającemu niemieckiego kanclerza w ukłonie przed Grobem Nieznanego Żołnierza. Wizyta Brandta zeszła też szybko na plan dalszy ze względu na rozwój wydarzeń na Wybrzeżu. Także późniejszy brak zdecydowanego poparcia ze strony SPD dla opozycji w Polsce sprawiły, że gest Brandta nie dotarł w latach 70. i 80. do świadomości społeczeństwa polskiego, a zdjęcie w całości zaczęto publikować w Polsce dopiero po 1989 roku.
Początkowo również w Niemczech gest kanclerza przyjęto z dużą rezerwą, uznając go za wyraz przesadnej pokory wobec ówczesnej komunistycznej Polski, będącej członkiem wrogiego Układu Warszawskiego, biorącej niedawno udział w tłumieniu Praskiej Wiosny i gdzie zaledwie dwa lata wcześniej doszło do antysemickich czystek. Warszawska „Kanossa” Brandta wywołała też konsternację i oburzenie w części zachodnioniemieckiej opinii publicznej. Środowiska niemieckich wypędzonych, popierane przez opozycyjnych polityków chadecji, oskarżały Brandta, że poprzez akceptację zachodniej granicy Polski na Odrze i Nysie dopuścił się zdrady, przypieczętowując utratę terenów na wschód od Odry.
Również Izrael i diaspora żydowska zareagowały na ten gest z rezerwą, obawiając się, że polityka wschodnia Brandta może być ukierunkowana na wzmocnienie Związku Radzieckiego, wspierającego politycznie i militarnie państwa arabskie w konflikcie z Izraelem. USA traktowały zmianę politycznego kursu Niemiec wobec Europy Wschodniej jako sygnał, że Bonn może rozluźnić związki z NATO. Również Francja, realizująca własny model odprężenia w stosunkach z ZSRR, nie była zainteresowana niemiecką konkurencją w tym zakresie.
Z czasem jednak gest Brandta stał się symbolem zainicjowanej przez niego nowej polityki otwarcia na oddzielone wówczas „żelazną kurtyną” państwa wschodniej Europy i jednym z moralnych fundamentów Republiki Federalnej. Za politykę wschodnią RFN Willy Brandt otrzymał w 1971 r. Pokojową Nagrodę Nobla.
Upamiętnienie.
W 40. rocznicę tego wydarzenia prezydent Republiki Federalnej Niemiec Christian Wulff wraz z prezydentem Rzeczypospolitej Polskiej Bronisławem Komorowskim uczcili pamięć tego wydarzenia składając wieniec pod pomnikiem Bohaterów Getta.

</doc>
<doc id="3030959" url="https://pl.wikipedia.org/wiki?curid=3030959" title="Cosiri Rodriguez">
Cosiri Rodriguez



</doc>
<doc id="3030960" url="https://pl.wikipedia.org/wiki?curid=3030960" title="Paulo de Carvalho de Mendoça">
Paulo de Carvalho de Mendoça

Paulo de Carvalho de Mendoça (ur. w 1702 w Lizbonie, zm. 17 stycznia 1770 tamże) – portugalski kardynał.
Życiorys.
Był synem Manuela de Carvalho de Ataíde i Teresy Luísy de Mendoça e Melo; jego bratem był pierwszy minister Portugalii markiz de Pombal. W młodości, po przyjęciu święceń kapłańskich był prałatem w patriarchalnej katedrze w Lizbonie. Następnie został sekretarzem i nadzorcą domu i majątku królowej Marii Anny. Był także prezydentem Rady Świętej Inkwizycji oraz wielkim przeorem kolegiaty w Guimarães (od 1762). Jego działania skłoniły króla Józefa I do wystąpienie o nadanie godności kardynalskiej. 18 grudnia 1769 został kreowany kardynałem in pectore. Kardynał zmarł w wyniku gangreny. Nominacja dla Mendoci została ogłoszona na konsystorzu 29 stycznia 1770, już po jego śmierci.

</doc>
<doc id="3030961" url="https://pl.wikipedia.org/wiki?curid=3030961" title="Ella Diehl">
Ella Diehl



</doc>
<doc id="3030963" url="https://pl.wikipedia.org/wiki?curid=3030963" title="Pieśni ludu Podhalan, czyli górali tatrowych polskich">
Pieśni ludu Podhalan, czyli górali tatrowych polskich

Pieśni ludu Podhalan, czyli górali tatrowych polskich – zbiór pieśni górali podhalańskich zgromadzony i opracowany przez Ludwika Zejsznera, opatrzony studium etnograficznym "Rzut oka na Podhale". Został wydany w 1845 przez J. Kaczanowskiego w Warszawie.
Zbiór zawiera 740 pieśni, podzielonych na cztery rozdziały: pieśni miłosne, ślubne śpiewanki, pasterskie śpiewanki i piosenki zbójnickie oraz żołnierskie. Zebrane zostały bezpośrednio w terenie, podczas rozmów z góralami, którzy najczęściej opiewali w nich autentyczne wydarzenia ze swojego życia. Cechuje je więc realizm, humanizm ludowy i charakter narodowy. W wielu z nich przejawiają się dowcip, ironia, a nawet zjadliwa satyra. Ze zbioru Zejsznera korzystali potem liczni poeci, m.in. Wincenty Pol, Adam Asnyk, Kazimierz Przerwa-Tetmajer, czy Jan Kasprowicz.

</doc>
<doc id="3030964" url="https://pl.wikipedia.org/wiki?curid=3030964" title="Albert Selimow">
Albert Selimow



</doc>
<doc id="3030966" url="https://pl.wikipedia.org/wiki?curid=3030966" title="Paulo de Carvalho de Mendoca">
Paulo de Carvalho de Mendoca



</doc>
<doc id="3030967" url="https://pl.wikipedia.org/wiki?curid=3030967" title="Władimir Wołodenkow">
Władimir Wołodenkow



</doc>
<doc id="3030970" url="https://pl.wikipedia.org/wiki?curid=3030970" title="Omar Mukhtar">
Omar Mukhtar



</doc>
<doc id="3030971" url="https://pl.wikipedia.org/wiki?curid=3030971" title="Lophornis helenae">
Lophornis helenae



</doc>
<doc id="3030972" url="https://pl.wikipedia.org/wiki?curid=3030972" title="Campephilus melanoleucos">
Campephilus melanoleucos



</doc>
<doc id="3030973" url="https://pl.wikipedia.org/wiki?curid=3030973" title="Phylloscartes beckeri">
Phylloscartes beckeri



</doc>
<doc id="3030974" url="https://pl.wikipedia.org/wiki?curid=3030974" title="Clytoctantes atrogularis">
Clytoctantes atrogularis



</doc>
<doc id="3030977" url="https://pl.wikipedia.org/wiki?curid=3030977" title="Ninox leventisi">
Ninox leventisi



</doc>
<doc id="3030978" url="https://pl.wikipedia.org/wiki?curid=3030978" title="Anthus longicaudatus">
Anthus longicaudatus



</doc>
<doc id="3030979" url="https://pl.wikipedia.org/wiki?curid=3030979" title="Phylloscartes kronei">
Phylloscartes kronei



</doc>
<doc id="3030980" url="https://pl.wikipedia.org/wiki?curid=3030980" title="Leucosticte sillemi">
Leucosticte sillemi



</doc>
<doc id="3030981" url="https://pl.wikipedia.org/wiki?curid=3030981" title="Ninox rumseyi">
Ninox rumseyi



</doc>
<doc id="3030982" url="https://pl.wikipedia.org/wiki?curid=3030982" title="TX4">
TX4

TX4 – czterodrzwiowy, pięciomiejscowy samochód osobowy, produkowany przez przedsiębiorstwo The London Taxi Company (wcześniej LTI). Jest to 4. generacja (najnowsza) modelu tej firmy, przeznaczona do pełnienia funkcji taksówki. Bryła nadwozia praktycznie nie uległa zmianie względem poprzedniego modelu TXII, a stylistycznie nawiązuje do pierwszego modelu serii — Austin FX4. Pojazd zaprezentowany został w 2006 roku. W październiku 2012 roku produkcja została wstrzymana ze względu na ogłoszenie upadłości przez producenta, a 11 września 2013 wznowiona po nabyciu przedsiębiorstwa przez spółkę Geely.

</doc>
<doc id="3030983" url="https://pl.wikipedia.org/wiki?curid=3030983" title="Iroha">
Iroha

 – (1) skrót od , japoński wiersz pochodzący z okresu Heian (794–1185), pierwszy znany jego zapis pochodzi z 1079 roku, jest on pangramem zawierającym każdy znak kana tylko jeden raz; (2) tradycyjny japoński sylabariusz; (3) podstawy, ABC czegoś; (4) sylaby służące do oznaczania kolejności, podobnie jak w alfabecie, zamiast: a, b, c, d, według "iroha": i, ro, ha, ni, ho itd..
Wiersz.
Zapis "iroha" pismem "man’yōgana" (万葉仮名), najstarszym sposobem fonetycznego zapisu języka japońskiego znakami chińskimi. Wytłuszczone ostatnie znaki-sylaby każdej linii, złożone razem jako: 止加那久天之須, według współczesnego badacza Hideo Komatsu, układają się w ukryte zdanie "toka [=toga] nakute shisu" (咎無くて死す) oznaczające „umrzeć bez grzechu, winy / umrzeć bez czynienia zła”. Komatsu sugeruje, że jest to eulogia na cześć japońskiego mnicha o imieniu Kūkai.
以呂波耳本部止
千利奴流乎和加
餘多連曽津祢那
良牟有為能於久
耶万計不己衣天
阿佐伎喩女美之
恵比毛勢須
Angielskie tłumaczenie profesora Ryūichiego Abe:
Zastosowanie.
"Iroha" zawiera każdy znak kana (z wyjątkiem ん [-n], który był wówczas pisany jako む „mu”) i używana jest, współcześnie w mniejszym stopniu niż historycznie, do oznaczania kolejności. Współcześnie w taki sposób oznaczane są fotele w teatrach, pola gry go w zapisie "kifu", numery klas w pociągach Japan Railways (JR): I – I klasa, Ro – II, Ha – III, a także (w katakanie) nuty:
Kolejność "iroha" używana była historycznie do oznaczania broni w armii i marynarce japońskiej. Na przykład wielkie, oceaniczne okręty podwodne nosiły oznaczenie „I”, mniejsze, przybrzeżne okręty podwodne miały oznaczenie „Ro”, a okręty szkolne i przestarzałe oznaczane były znakiem „Ha”.
Kolejne znaki "iroha" używane były do oznaczania kolejnych typów i modeli broni. Na przykład pierwszy czołg średni nosił oznaczenie wz. 89 I-Go („wz. 89” odnosił się do roku wejścia do służby według kalendarza japońskiego 2589, czyli do roku 1929 według kalendarza gregoriańskiego), „I” oznacza „pierwszy”, a „Go” [号] to numer). Podobnie oznaczana była broń strzelecka projektowana i produkowana w japońskich arsenałach państwowych.
System "iroha" używany był także, choć niekonsekwentnie, do oznaczania tajnych projektów japońskich "wunderwaffe" z okresu II wojny światowej. Na przykład, pierwszy japoński tajny projekt, odpowiednik niemieckiego goliata nosił oznaczenie I-Go (Numer 1, Broń A), drugi Ro-Go (Numer 2, Broń B), itd. System oznaczeń tajnych broni nie był konsekwentny, na przykład bomba balonowa fu-go nie była trzydziestą drugą bronią tego typu. W tym przypadku „Fu” pochodziło od słowa "fūsen" („balon”).
"Iroha-zaka" ("zaka" oznacza „stok”, „zbocze”, „wzgórze”) to para krętych dróg, które łączą niższe wzniesienia w pobliżu Nikkō z wyższymi wzniesieniami górzystego regionu Oku-nikkō (różnica wzniesień wynosi 440 m). Liczba bardzo ostrych zakrętów (jak wygięcia szpilki do włosów) odpowiada liczbie sylab "iroha". Obie drogi zostały zbudowane odpowiednio w latach 1954 i 1965. Starsza droga jest otwarta dla ruchu w dół i obejmuje postój, z którego można zobaczyć dwa wodospady. Nowsza droga jest otwarta tylko dla ruchu w górę. Jesienią na obu drogach panuje zwiększony ruch, gdyż turyści udający się do kompleksu-mauzoleum Nikkō Tōshō-gū, pragną także podziwiać bogactwo kolorów roślinności, poprzez którą prowadzą obie drogi.
"Karuta" (z port. "carta") to japońska nazwa gry karcianej wprowadzonej do Japonii przez portugalskich kupców w XVI wieku. Dwa główne rodzaje "karuta" to:

</doc>
<doc id="3030984" url="https://pl.wikipedia.org/wiki?curid=3030984" title="John Burns (żołnierz)">
John Burns (żołnierz)

John Lawrence Burns (ur. 5 września 1793, zm. 4 lutego 1872) – weteran wojny roku 1812, który w wieku 69 lat ochotniczo, u boku Armii Unii, wziął udział w bitwie pod Gettysburgiem podczas wojny secesyjnej. Został ranny, ale przeżył i stał się bohaterem narodowym.
Życiorys.
Burns urodził się w Burlington w stanie New Jersey. Był szkockiego pochodzenia; jego ojciec powoływał się na pokrewieństwo z poetą Robertem Burnsem. Służył jako szeregowy żołnierz w wojnie roku 1812 i wziął udział w kilku bitwach, w tym o Lundy’s Lane. Walczył też, jako ochotnik, w wojnie z Meksykiem, ale gdy zgłosił się do Armii Unii w pierwszej połowie 1861 roku nie został – ze względu na wiek – przyjęty i służył jedynie jako cywilny woźnica. Wkrótce jednak, wbrew swej woli, został odesłany do domu. Po przybyciu do Gettysburga został wybrany konstablem.
W czasie krótkotrwałej okupacji miasta przez konfederatów (26 czerwca 1863 roku) Burns wdał się w sprzeczkę z gen. Jubalem Early’m, za co generał kazał wtrącić go do więzienia. Gdy konfederaci odeszli, Burns został uwolniony i zaraz aresztował kilku konfederackich maruderów; jego działania przeciwko wojskom najeźdźców trwały do chwili, gdy w mieście zjawili się kawalerzyści federalni gen. Johna Buforda.
Rankiem pierwszego dnia bitwy (1 lipca 1863 roku) Burns wziął swój skałkowy muszkiet i róg z prochem, po czym udał się tam, gdzie toczyła się walka. Po drodze spotkał rannego żołnierza Armii Unii i zapytał, czy mógłby użyć jego nowocześniejszej broni; żołnierz wyraził zgodę, więc Burns ruszył dalej z karabinem w ręku i pociskami w kieszeniach. Gdy natrafił na majora Thomasa Chamberlina ze 150 Regimentu Piechoty z Pensylwanii Burns zapytał, czy może walczyć w szeregach tego regimentu (Chamberlin później opisał ubiór Burnsa jako składający się z „czarnych spodni i surduta z mosiężnymi, błyszczącymi guzikami, jaki mógł być ozdobą dżentelmena z przeszłości i równie starego, jedwabnego – dziś już wyblakłego – kapelusza”). Mający wątpliwości Chamberlin odesłał go do dowódcy regimentu, pułkownika Langhorne’a Wistera, który posłał Burnsa do lasu koło farmy McPhersona, gdzie „starzec” znajdzie ochronę przed słońcem i kulami wroga.
W lesie na Grzbiecie McPhersona (gdzie wcale nie było bezpiecznie) Burns bił się w szeregach sławnej Żelaznej Brygady na wschodnim skraju lasu przez całe popołudnie. Odznaczył się jako strzelec wyborowy, a w pewnym momencie celnym strzałem strącił z konia szarżującego konfederackiego oficera. Jednak gdy linia wojsk federalnych zaczęła się załamywać i trzeba było wycofać się do Luterańskiego Seminarium Teologicznego, Burns został ranny w ramię, w nogę i pierś; żołnierze Unii zostawili go na pobojowisku.
Choć ranny i wyczerpany, zdołał odczołgać się od swego karabinu i zagrzebać w ziemi amunicję. Zdołał też przekonać konfederatów, że nie brał udziału w walce i znalazł się w tym miejscu przypadkowo, szukając lekarstw dla swej chorej żony, więc został opatrzony przez ich lekarzy i zwolniony. Burns miał wiele szczęścia, zgodnie z ówczesnymi prawami wojny mógł zostać – jako "bushwhacker" – rozstrzelany na miejscu. Tego wieczora zdołał dotrzeć do najbliższego budynku, skąd później przetransportowano go do domu, gdzie zajął się nim miejscowy lekarz.
Po bitwie Burns stał się bohaterem narodowym Unii. Usłyszawszy o wiekowym weteranie Mathew B. Brady wysłał jednego ze swoich fotografów, Timothy’ego O’Sullivana, który zrobił zdjęcia leczącego rany Burnsa i zabrał je wraz z opisem jego udziału w bitwie do Waszyngtonu. Gdy prezydent Abraham Lincoln przybył jesienią do Gettysburga, by wziąć udział w otwarciu żołnierskiego cmentarza i wygłosić Adres gettysburski, poprosił Burnsa o spotkanie. 19 listopada 1863 roku Burns towarzyszył prezydentowi w drodze z domu adwokata Davida Willsa do kościoła przy Baltimore Street. Sława Burnsa tak szybko rozeszła się po kraju, że w roku 1864 Bret Harte napisał poemat na jego cześć.
Według biogramu Burnsa w "Appleton’s Cyclopedia of American Biography", po wojnie zaczął miewać zaniki pamięci, a jednocześnie lubił wędrować po kraju. W mroźną zimową noc pod koniec grudnia 1871 roku został znaleziony bez środków do życia na nowojorskiej ulicy, zadbano o niego i odesłano do domu, ale tam po kilku tygodniach zmarł na zapalenie płuc.
Upamiętnienie.
Popularność Johna Burnsa rosła z latami. Dom przy Chambersburg Street został po jego śmierci wyburzony, nie została więc żadna pamiątka, a weterani domagali się czegoś, co będzie przypominać dzielnego mieszkańca Getysburga. Odpowiadając na te propozycje legislatura stanu Pensylwania przyznała fundusz na budowę pomnika. Stanowa rada ds. pomników gettysburskich zdecydowała, że statua ma być umieszczona tam, gdzie Burns walczył wraz z żołnierzami z Pensylwanii i Wisconsin, a więc na Grzbiecie McPhersona, na skraju lasu. Rzeźba dłuta Alberta Bureau przedstawia Burnsa w wojowniczej postawie, niosącego ów pożyczony karabin. Pomnik, postawiony na złomie skalnym wziętym z pola bitwy, został odsłonięty 1 lipca 1903 roku, w czterdziestą rocznicę wydarzeń.
Burns został pochowany na cmentarzu Evergreen w Gettysburgu i jego grób jest jednym z dwóch uprawnionych do flagi amerykańskiej powiewającej 24 godziny na dobę (drugim jest grób Ginnie Wade, jedynej cywilnej ofiary śmiertelnej tej bitwy). Oryginalny nagrobek został zdewastowany, ale miejscowa placówka "Grand Army of the Republic" wzniosła w roku 1902 nowy. Zdobi go napis „Patriot”.

</doc>
<doc id="3030985" url="https://pl.wikipedia.org/wiki?curid=3030985" title="Smok Miluś">
Smok Miluś

Smok Miluś – smok, postać z serii komiksowej Kajko i Kokosz autorstwa Janusza Christy.
Pojawił się po raz pierwszy w Magazynie Opowieści Rysunkowych Relax nr 4 w roku 1977, a w albumie komiksowym z serii Kajko i Kokosz w komiksie "Zamach na Milusia" w roku 1983.
Postać.
Miluś został znaleziony przez Kajka nad brzegiem wody jako duże jajko, z którego potem po kilku tygodniach po wysiedzeniu go przez Kokosza wykluł się mały smok. Początkowo przerażeni mieszkańcy grodu Mirmiła chcieli go zgładzić, myśląc, że jest mięsożerny, ale przekonawszy się, że jest jaroszem, bardzo go polubili.
Miluś panicznie boi się małych owadów, myszy i własnego odbicia w wodzie na te rzeczy reaguje zionąc z pyska ogniem. Gdy dorósł, wyrosły mu skrzydła, Kajko i Kokosz po licznych perypetiach nauczyli go latać. Zbójcerze kilka razy próbowali go zgładzić. W końcu Miluś znalazł swoją partnerkę życiową – smoczycę Miłasię i „...odleciał z wybranką swego serca do kraju, gdzie smoki zakładają rodziny i gdzie nikt nie pragnie z nimi walczyć”.
W oficjalnej kontynuacji serii „Kajko i Kokosz - Nowe przygody” pojawiły się historie autorstwa Tomka Samojlika ukazujące przygody Milusia. Historie dzieją się między albumami „Zamach na Milusia” a „Urodzinami Milusia”, gdyż Miluś w historiach jest ciągle bardzo mały i nie ma jeszcze skrzydeł.
W całej serii Miluś wydał 196 dźwięków w ogóle, a z tego 27 różnych, do najczęstszych należały:
Odniesienia.
W 2013 na nowym skwerze przy ul. Kruczej w Lubinie odsłonięto rzeźbę-fontannę przedstawiającą Milusia. Figura ziejąca wodą i strzelająca parą wodną waży ponad 180 kg.
Postać smoka wykorzystano w komiksowej kolekcji figurek dla dzieci marki Tissotoys.
Odwrócony kadr z tomu "Skarby Mirmiła", na którym Miluś zrzuca na Zbójcerzy konar drzewa wykorzystano w naszywce i emblemacie 2 eskadry 8 Pułku Lotnictwa Myśliwsko-Bombowego. Emblemat ten malowano na odrzutowych samolotach szturmowych Su-22.

</doc>
<doc id="3030995" url="https://pl.wikipedia.org/wiki?curid=3030995" title="Lista okrętów Austro-Węgierskiej Marynarki Wojennej">
Lista okrętów Austro-Węgierskiej Marynarki Wojennej



</doc>
<doc id="3030996" url="https://pl.wikipedia.org/wiki?curid=3030996" title="SM U-21 (1913)">
SM U-21 (1913)

SM U-21 – należący do Kaiserliche Marine niemiecki okręt podwodny o wyporności podwodnej 837 ton typu "U-19", pierwszy okręt podwodny, który zatopił okręt przeciwnika podczas I wojny światowej. U-21 był także pierwszym okrętem podwodnym, który zatopił wrogi okręt przy pomocy samodzielnie napędzającej się torpedy.
U-21 został zwodowany 8 lutego 1913 w stoczni Kaiserliche Werft w Gdańsku, do służby w marynarce wojennej Cesarstwa Niemieckiego wszedł 22 października 1913 roku. Po wybuchu Wielkiej Wojny, 5 września 1914 roku zatopił brytyjski lekki krążownik HMS „Pathfinder”, który tym samym stał się pierwszym okrętem zatopionym przez nowoczesny okręt podwodny. Podczas działań wojennych – pływając pod dowództwem Otto Hersinga – zatopił 40 jednostek (113 580 ton) oraz uszkodził dwie (8918 ton). U-21 przetrwał wojnę, zatonął jednak 22 lutego 1919 roku podczas holowania do brytyjskiego portu, po kapitulacji Niemiec.
Ze znaczących sukcesów, zatopił brytyjskie pancerniki HMS „Triumph” i „Majestic” oraz francuski krążownik pancerny „Amiral Charner”.

</doc>
<doc id="3031002" url="https://pl.wikipedia.org/wiki?curid=3031002" title="John Reed King">
John Reed King

John Reed King (ur. 25 października 1914 w Wilmington, zm. 8 lipca 1979) – amerykańska osobowość telewizyjna.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031003" url="https://pl.wikipedia.org/wiki?curid=3031003" title="Rozrabiaki w Waszyngtonie">
Rozrabiaki w Waszyngtonie



</doc>
<doc id="3031004" url="https://pl.wikipedia.org/wiki?curid=3031004" title="PeeWee King">
PeeWee King

PeeWee King (ur. 18 lutego 1914, zm. 7 marca 2000) – amerykański piosenkarz country.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031007" url="https://pl.wikipedia.org/wiki?curid=3031007" title="Peggy King">
Peggy King

Peggy King (ur. 16 lutego 1930) – amerykańska piosenkarka popowa.
Wyróżnienia.
Posiada swoją gwiazdę na Hollywoodzkiej Alei Gwiazd

</doc>
<doc id="3031008" url="https://pl.wikipedia.org/wiki?curid=3031008" title="Muzeum Miejskie Dzierżoniowa">
Muzeum Miejskie Dzierżoniowa

Muzeum Miejskie Dzierżoniowa – instytucja kultury w Dzierżoniowie, znajdująca się przy ulicy Świdnickiej 30. Muzeum zostało otwarte 1 maja 2011 roku. Powstało poprzez przekształcenie Izby Regionalnej, działającej przy Dzierżoniowskim Ośrodku Kultury.
W muzeum znajdują się zbiory kartograficzne i dokumenty dotyczące miasta, a także okolicznych miejscowości. Można zobaczyć zbiory, które obejmują zabytki przemysłu i rzemiosła, w tym stałą wystawę poświęconą fabryce urządzeń radiowych – Diorze.

</doc>
<doc id="3031009" url="https://pl.wikipedia.org/wiki?curid=3031009" title="Straż Obywatelska">
Straż Obywatelska



</doc>
<doc id="3031012" url="https://pl.wikipedia.org/wiki?curid=3031012" title="Schronisko pod Pikujem">
Schronisko pod Pikujem

Schronisko PTN pod Pikujem – nieistniejące obecnie schronisko turystyczne położone w Bieszczadach Wschodnich na wysokości 1120 m n.p.m.
Pomimo swojej nazwy, schronisko zlokalizowane było dość daleko od szczytu Pikuja (ok. 6,5 km). Znajdowało się pomiędzy Ruskim Putem i Dżurowym Żołobem, ok. 0,5 km od szczytu Ostrego Wierchu.
Historia.
Schronisko w 1934 roku wybudowało Przemyskie Towarzystwo Narciarskie przy wsparciu finansowym Państwowego Urzędu Wychowania Fizycznego i Przysposobienia Wojskowego (PUWFiPW), Polskiego Związku Narciarskiego (PZN) oraz Ministerstwa Komunikacji.
Uroczyste otwarcie nastąpiło 12 stycznia 1935 r. w obecności wiceprezesa PZN Aleksandra Bonieckiego, dowódcy 22 Dwyizji Piechoty Górskiej Mieczysława Boruty-Spiechowicza i licznych przedstawicieli władz lokalnych i wojskowych. Funkcję gospodarza obiektu pełnił mjr Marceli Kycia.
W chwili otwarcia obiekt dysponował jedynie 30 miejscami noclegowymi położonymi na parterze, jednak w kolejnych latach udostępniano dalsze pomieszczenia. W następnym sezonie w schronisku nocować mogło już 80 osób, a później nawet 100. Obiekt dysponował także 20 miejscami turystycznymi na siennikach. Na parterze zlokalizowano reprezentacyjną jadalnię urządzoną w stylu huculskim, dwie wspólne sale noclegowe i pomieszczenia gospodarcze. Kolejne sypialnie znajdowały się na piętrze. Od 1935 r. w budynku mieściła się także stacja ratunkowa Towarzystwa Krzewienia Narciarstwa.
Schronisko uległo zniszczeniu w czasie II wojny światowej, według jednej z hipotez zostało rozebrane w 1940 roku przez żołnierzy radzieckich. Do czasów współczesnych przetrwały ruiny przyziemia.

</doc>
<doc id="3031014" url="https://pl.wikipedia.org/wiki?curid=3031014" title="Miejska Biblioteka Publiczna w Opolu">
Miejska Biblioteka Publiczna w Opolu

Miejska Biblioteka Publiczna w Opolu – instytucja kultury podległa samorządowi, realizująca określone statutem zadania
polegające na zaspokajaniu i rozwijaniu potrzeb edukacyjnych, kulturalnych i informacyjnych społeczności lokalnej.
Na terenie miasta Opola działa 15 placówek bibliotecznych, w których zgromadzono 320 428 woluminów, ponad 8296 multimediów. W 2012 roku Miejską Bibliotekę Publiczną odwiedziło 458 507 osób, spośród których zarejestrowano ponad 27 065 użytkowników, osoby te wypożyczyły 671 498 jednostek zbiorów. Odwiedzającym w placówkach udzielono ponad 177 761 informacji
Struktura organizacyjna.
Lista bibliotek MBP w Opolu:
Pracownicy.
Dyrektorzy MBP i WBP

</doc>
<doc id="3031019" url="https://pl.wikipedia.org/wiki?curid=3031019" title="Andriej Stiepanow">
Andriej Stiepanow

Andriej Jurjewicz Stiepanow (ros. Андрей Юрьевич Степанов; biał. Андрэй Юр'евіч Сцяпанаў - Andrej Jurjewicz Sciapanau; ur. 14 kwietnia 1986 w Moskwie) – białoruski hokeista pochodzenia rosyjskiego, reprezentant Białorusi.
Kariera.
Pochodzi z Rosji i przez kilka lat występował w tamtejszych klubach. W 2008 przeniósł się na Białoruś i został graczem Junosti, w barwach której grał przez trzy lata. W czerwcu 2011, jako najskuteczniejszy zawodnik i strzelec ekstraligi białoruskiej, został po raz pierwszy zawodnikiem klubu Amur Chabarowsk w lidze KHL. W październiku 2012 po raz drugi trafił do Amuru. Od maja do listopada 2014 zawodnik Nieftiechimika Niżniekamsk. Od listopada 2014 zawodnik Dynama Mińsk. Od czerwca do początku października 2015 zawodnik Łady. Od października 2015 ponownie zawodnik Dynama Mińsk. W czerwcu 2016 prolongował umowę z klubem. W sierpniu 2020 przeszedł do HK Dynama Mołodeczno. Na początku stycznia 2021 ogłoszono jego transfer do GKS Katowice. Po sezonie 2020/2021 odszedł z klubu.
Podczas występów na Białorusi został reprezentantem tego kraju Białorusi. Uczestniczył w turniejach mistrzostw świata w 2011, 2012, 2014, 2015, 2016.

</doc>
<doc id="3031022" url="https://pl.wikipedia.org/wiki?curid=3031022" title="Hilary Sipowicz">
Hilary Sipowicz

Hilary Józef Sipowicz (ur. 28 stycznia 1890 w Mickiszkach (powiat szawelski), zm. 12 maja 1969) – pseud. Lis, Szura; komandor, profesor inżynier mechanik Politechniki Gdańskiej. Syn Hilarego i Marii z Butowiczów. 
Życiorys.
Studia ukończył w Instytucie Politechnicznym w Petersburgu. Powołany do służby w rosyjskiej marynarce wojennej pływał w okresie I wojny światowej jako oficer mechanik na okrętach podwodnych. Po powrocie do kraju w 1919 pełnił szereg funkcji jako oficer służby czynnej w polskiej marynarce wojennej, m.in. przy nadzorze technicznym okrętów budowanych za granicą. Następnie był organizatorem, dyrektorem i wykładowcą Wydziału Technicznego Szkoły Podchorążych Marynarki Wojennej w Toruniu (1932-1939). Współorganizował i wykładał na tajnych zajęciach z budowy okrętów na Politechnice Warszawskiej w latach okupacji 1939-1945. Był współorganizatorem Oficerskiej Szkoły Marynarki Wojennej w Gdyni (1945-1946). Komandor-główny mechanik Floty Marynarki Wojennej (1945-1947), współorganizator Wydziału Budowy Okrętów Politechniki Gdańskiej (1945) profesor Kontraktowy w Katedrze Zastosowania i Użytkowania Maszyn Okrętowych (1945) oraz kierownik Katedry Siłowni Okrętowych (1957-1959).
W 1958 uzyskał tytuł profesora nadzwyczajnego budownictwa okrętowego z główną specjalizacją w zakresie maszyn okrętowych. 
Hilary Sipowicz był wybitnym dydaktykiem i wychowawca paru pokoleń inżynierów okrętowców, autor dwóch niepublikowanych prac na temat kotłów i maszyn parowych. Za działalność organizacyjną, dydaktyczną i wojskową odznaczony wieloma odznaczeniami państwowymi i honorowymi. Pochowany na Cmentarzu Garnizonowym w Toruniu.
W budynku Wydziału Oceanotechniki i Okrętownictwa Politechniki Gdańskiej mieści się audytorium im. profesora Hilarego Sipowicza.

</doc>
<doc id="3031023" url="https://pl.wikipedia.org/wiki?curid=3031023" title="Mistrzostwa Świata w Zapasach 2013">
Mistrzostwa Świata w Zapasach 2013

Mistrzostwa Świata w Zapasach 2013 odbyły się od 16 do 22 września 2013 w hali Papp László Budapest Sportaréna w Budapeszcie.

</doc>
<doc id="3031026" url="https://pl.wikipedia.org/wiki?curid=3031026" title="Dąbrówka (osada leśna w powiecie ostrołęckim)">
Dąbrówka (osada leśna w powiecie ostrołęckim)

Dąbrówka – osada leśna w Polsce położona w województwie mazowieckim, w powiecie ostrołęckim, w gminie Lelis.
Dawniej leśniczówka Nasiadki.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 12 osób w 1 budynku mieszkalnm. Miejscowość należała do parafii rzymskokatolickiej w Dąbrówce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Ostrołęce.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="3031032" url="https://pl.wikipedia.org/wiki?curid=3031032" title="Kurpiewskie (osada leśna)">
Kurpiewskie (osada leśna)

Kurpiewskie – osada leśna w Polsce położona w województwie mazowieckim, w powiecie ostrołęckim, w gminie Lelis.

</doc>
<doc id="3031034" url="https://pl.wikipedia.org/wiki?curid=3031034" title="Biela dolina">
Biela dolina

Biela dolina – dolina w Słowackim Raju, będąca orograficznie prawym odgałęzieniem Doliny Veľkej Bielej vody. 
Biela dolina ma wylot w osadzie Hrabušická Píla na wysokości 579 m i wcina się w płaskowyż Glac w południowo-wschodnim kierunku. Jest to krótka dolinka, wyżej rozgałęzia się na 3 wąwozy zwane Piecky. Na wysokości ok. 700 m odgałęzia się od niej wąwóz Zadné Piecky, a zaraz powyżej, na wysokości ok. 710 m dolina rozgałęzia się na dwa wąwozy: Predné Piecky i Stredné Piecky. Dnem Bielej doliny spływa potok Píľanka.
Biela dolina jest całkowicie zalesiona. Wyżłobiona jest w skałach wapiennych i w jej zboczach znajdują się strome ściany. Wyznakowano nią szlak turystyczny prowadzący zazwyczaj suchym, kamienistym dnem tej doliny. 

</doc>
<doc id="3031035" url="https://pl.wikipedia.org/wiki?curid=3031035" title="Łodziska (osada leśna)">
Łodziska (osada leśna)

Łodziska – osada leśna w Polsce położona w województwie mazowieckim, w powiecie ostrołęckim, w gminie Lelis.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Dylewo, a od 1931 w gminie Kadzidło.
Według Powszechnego Spisu Ludności z 1921 roku wieś zamieszkiwało 155 osób w 28 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Kadzidło.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="3031036" url="https://pl.wikipedia.org/wiki?curid=3031036" title="Pływanie na Letnich Igrzyskach Olimpijskich 1924 – 100 m stylem grzbietowym mężczyzn">
Pływanie na Letnich Igrzyskach Olimpijskich 1924 – 100 m stylem grzbietowym mężczyzn

100 m stylem grzbietowym mężczyzn było jedną z konkurencji pływackich na Letnich Igrzyskach Olimpijskich 1924. Zawody odbyły się w dniach 16-18 lipca. W zawodach uczestniczyło 20 zawodników z 11 państw.
Wyniki.
Eliminacje.
Dwóch najszybszych zawodników z każdego biegu i najszybszy z trzeciego miejsca awansowało do półfinału.
Bieg 1
Bieg 2
Bieg 3
Bieg 4
Bieg 5
Półfinały.
Dwóch najszybszych zawodników z każdego biegu i najszybszy z trzeciego miejsca awansowało do finału.
Półfinał 1
Półfinał 2

</doc>
<doc id="3031037" url="https://pl.wikipedia.org/wiki?curid=3031037" title="Płoszyce (osada leśna)">
Płoszyce (osada leśna)

Płoszyce – osada leśna w Polsce położona w województwie mazowieckim, w powiecie ostrołęckim, w gminie Lelis.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 12 osób w 2 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="3031040" url="https://pl.wikipedia.org/wiki?curid=3031040" title="Galeria Nowych Mistrzów">
Galeria Nowych Mistrzów

Galeria Nowych Mistrzów – galeria sztuki w Dreźnie, mieszcząca się (obok innych galerii) w murach Albertinum. Należy do najważniejszych w Niemczech muzeów sztuki nowoczesnej. Ma w swych zbiorach około 2 500 obrazów takich twórców jak: Caspar David Friedrich, Adrian Ludwig Richter, Lovis Corinth, Max Liebermann, Max Slevogt, Otto Dix, Arnold Böcklin, Paul Gauguin, Vincent van Gogh, Ernst Ludwig Kirchner, Paul Klee, Claude Monet, Edvard Munch, Emil Nolde, Karl Schmidt-Rottluff i in.
Historia zbiorów.
XIX wiek.
Galeria Nowych Mistrzów jest jednym z najważniejszych muzeów sztuki współczesnej niemieckich. Początki jej zbiorów sięgają roku 1843, kiedy saksoński minister stanu i kolekcjoner sztuki Bernhard von Lindenau (od 1830 roku kierownik Muzeów Królewskich) wyasygnował znaczące fundusze na zakup współczesnych dzieł sztuki. Zakupiono je dla Drezdeńskiej Galerii Obrazów (Dresdner Gemäldegalerie) w ramach której utworzono Dział Sztuki Nowoczesnej (Moderne Abteilung). W 1848 roku inicjatywę zakupu nowych obrazów poparła Rada Akademicka (Akademische Rat) zarządzająca Akademią Sztuk Pięknych w Dreźnie i Galerią obrazów, przeznaczając na ten cel 50% swoich dochodów netto uzyskanych ze wszystkich wystaw sztuki akademickiej. Ponieważ środki te były ograniczone, postanowiono skoncentrować zakupy na malarstwie niemieckim. Początki kolekcji były skromne. Do 1882 roku znalazły się w niej tylko cztery główne dzieła niemieckiego romantyzmu: "Dwaj mężczyźni kontemplujący księżyc" i "Dolmen jesienią" Caspara Davida Friedricha oraz "Orszak weselny wiosną" i "Przejazd przez Łabę przy zamku Střekov" Adriana Ludwiga Richtera.
W latach 80. pojawiły się w kolekcji niektóre dzieła mieszczańskiego malarstwa rodzajowego, jak "Pożegnanie dojarki" Franza von Defreggera, czy "Za kurtyną" Ludwiga Knausa. Dzieła wysokiej rangi znalazły się w galerii dopiero po objęciu funkcji jej dyrektora przez Karla Woermanna; były to między innymi: "Rynek w Weronie" i "Kazanie w starym kościele klasztornym w Berlinie" Adolpha Menzela, tryptyk "Święta noc" i "Bawarski dobosz" Fritza von Uhde, "Autoportret" i "Strażnik doliny" Hansa Thomasa oraz "Pan i Syrinx" i "Wojna" Arnolda Böcklina.
Po międzynarodowej wystawie sztuki w 1897 roku w Dreźnie zakupiono dla galerii obrazy artystów zagranicznych, jak "Wieczorna modlitwa" Eugène'a Laermana, czy "Fryszer" Constantina Meuniera.
XX wiek.
1900–1945.
W 1909 roku w kolekcji pojawił się pierwszy obraz reprezentujący francuski impresjonizm: "Skarpa nad Sekwaną kolo Lavacourt" Claude’a Moneta. Lipski kolekcjoner przekazał galerii w darze dziewięć obrazów Josepha Antona Kocha i Adriana Ludwiga Richtera. W 1910 roku funkcję dyrektora galerii przejął z rąk Karla Woermanna Hans Posse. Za jego kadencji ustalił się podział kolekcji Galerii Nowych Mistrzów na trzy działy tematyczne: niemiecki romantyzm, mieszczański realizm II połowy XIX wieku i impresjonizm.
W roku 1911 powołano do życia Drezdeńskie Towarzystwo Muzealne (Dresdner Museumsverein), a w 1917 Towarzystwo Patronackie Galerii Obrazów (Patronatsverein der Gemäldegalerie). Dzięki nim wydatnie polepszyło się finansowe wsparcie galerii. Zakupiono kolejne obrazy Caspara Davida Friedricha, Adriana Ludwiga Richtera i Carla Gustava Carusa oraz dzieła takich twórców jak: Carl Blechen, Johan Christian Clausen Dahl, Ferdinand Georg Waldmüller i Ferdinand von Rayski. W tym czasie zakupiono też szczególnie wiele prac niemieckich impresjonistów, takich jak Max Liebermann, Lovis Corinth i Max Slevogt.
W latach 20. ze względu na powszechne po I wojnie światowej nastroje antyfrancuskie zakupom dzieł francuskich francuskich impresjonistów i postimpresjonistów towarzyszyły zacięte debaty w saksońskim landtagu. Ostatecznie w kolekcji pojawiły się prace takich twórców jak: Édouard Manet, Claude Monet, Auguste Renoir, Edgar Degas, Henri de Toulouse-Lautrec i Paul Gauguin, a ponadto Holender Vincent van Gogh, Belg James Ensor i Norweg Edvard Munch.
W 1931 roku z działu sztuki nowoczesnej (Moderne Abteilung) Drezdeńskiej Galerii Obrazów (Dresdner Gemäldegalerie) wyodrębniono samodzielną Galerię Nowych Mistrzów (Galerie Neue Meister), mieszczącą się w pałacu Sekundogenitur przy Tarasach Brühla (do 1945 roku). Powstał wówczas nowy, czwarty dział kolekcji, złożony z dzieł ekspresjonizmu i kubizmu, reprezentowanych przez prace takich artystów, jak: Max Beckmann, Ernst Ludwig Kirchner, Paul Klee, Emil Nolde, Edvard Munch, Max Pechstein, Karl Schmidt-Rottluff (założyciel ugrupowania Die Brücke), Marc Chagall, Lyonel Feininger, czy Oskar Kokoschka.
Po przejęciu władzy przez nazistów w 1933 roku, podjęta została w 1937 roku akcja zwalczania „sztuki wynaturzonej”, w ramach której zajęto 437 dzieł sztuki z Galerii Nowych Mistrzów oraz dzieła z Gabinetu Miedziorytów (Kupferstich-Kabinett) i ze Zbioru Rzeźby (Skulpturensammlung) i sprzedano za granicę. Były to głównie prace ekspresjonistów (Dix, Nolde, Hofer, Kokoschka, Grosz, Schmidt-Rottluff, Feininger, Klee, Corinth, Liebermann i inni).
Podczas bombardowania Drezna 13 lutego 1945 spłonęło 196 obrazów załadowanych na samochód ciężarowy; wśród zniszczonych dzieł znalazły się też obrazy z Galerii Nowych Mistrzów (Courbet, Böcklin, Feuerbach, Hodler, Liebermann, Puvis de Chavannes, von Schwind i inni).
Po 1945.
Po wojnie niewielki wybór dzieł kolekcji był początkowo eksponowany w pałacu w Pillnitz. Część dzieł zagrabionych w wyniku wojny przez ZSRR powróciła do Drezna. Instytucjonalnie Galeria Nowych Mistrzów została założona dopiero w 1959 roku. Od 1965 roku mieści się ona w Albertinum przy Tarasach Brühla. 
W czasach NRD Galeria Nowych Mistrzów nabyła lub odkupiła niektóre obrazy Hofera, Feiningera, Noldego, Purrmanna i Schmidt-Rottluffa. Za najbardziej wartościowy zakup w owym czasie uważany jest tryptyk "Wojna" Otto Dixa z 1932 roku, główne dzieło epoki Nowej Rzeczowości (kupiony w 1968 roku).
W dziale Socjalistycznej Sztuki Współczesnej (Sozialistische Gegenwartskunst) są eksponowane znaczące prace artystów NRD, takich jak: Otto Nagel, Werner Tübke, Josef Hegenbarth, Wolfgang Mattheuer Willi Sitte, Max Lingner, Wilhelm Rudolph, Paul Michaelis oraz obrazy malarzy z krajów socjalistycznych.
Galeria Nowych Mistrzów obecnie.
Zbiory Galerii Nowych Mistrzów obejmują około 2500 obrazów z XIX i XX wieku, w tym najważniejsze dzieła malarskie niemieckiego romantyzmu (Caspar David Friedrich, Carl Gustav Carus i Adrian Ludwig Richter), realizmu mieszczańskiego, stylu biedermeier i niemieckiego impresjonizmu (Lovis Corinth, Max Slevogt i Max Liebermann) i ekspresjonizmu, ponadto malarstwo francuskie, polskie, rumuńskie, węgierskie i belgijskie, obrazy Otto Dixa, Nowej Rzeczowości i sztuki z okresu powojennego. Dzieła te są częściowo prezentowane wraz z rzeźbami (m.in. Thorvaldsena, Rodina i Barlacha).
Obecne działania galerii skupiają się zakupie prac niemieckiego i światowego malarstwa współczesnego. Z pomocą w tym względzie przychodzi jej założone 1994 roku Towarzystwo Sztuki Nowoczesnej w Dreźnie t.z. (Gesellschaft für Moderne Kunst in Dresden e.V.). Postawiło ono sobie za cel wspieranie Galerii Nowych Mistrzów między innymi w zakupach dzieł sztuki do jej kolekcji oraz przyczynianie się do popularyzacji sztuki współczesnej. Z funduszy zgromadzonych przez Towarzystwo zakupiono prace takich artystów jak między innymi: Dan Graham ("Pawilon z bramami w kształcie chińskiego księżyca" – model, 1991), Maria Lassnig ("Dzieci wojny", 1960/61), Luc Tuymans ("Architekt", 1997/98), Miriam Cahn (bez tytułu, 1997), Candida Höfer ("Circolo Degli Artisti Turin II", 1994; "Albertinum Dresden II", 1999), David Claerbout ("Pianista", 2002 – wideo), Eberhard Havekost ("Max Headroom 2", 2003; "Trash 1", 2003; "Glas B07", 2007), Thoralf Knobloch ("Nossen", 2003; "Szyld na piasku", 2010), Ena Swansea ("Zamarznięty ocean", 2006), Beate Gütschow ("S#14", 2005), Johannes Kahrs (bez tytułu, 2008), Robert Lucander ("Team", 2008), Marwan Kassab-Bachi ("Marionetka", 2006), Petra Kasten ("Wielkanoc", 2005).
Nowością jest obecność w zbiorach galerii (na zasadzie długoterminowego wypożyczenia) około 40 dzieł Gerharda Richtera, pochodzących zarówno z kolekcji artysty, jak i ze zbiorów prywatnych. Od sierpnia 2004 roku są one eksponowane w trzech tzw. salach Richtera (Gerhard-Richter-Räumen).

</doc>
<doc id="3031041" url="https://pl.wikipedia.org/wiki?curid=3031041" title="Pływanie na Letnich Igrzyskach Olimpijskich 1924 – 100 m stylem grzbietowym kobiet">
Pływanie na Letnich Igrzyskach Olimpijskich 1924 – 100 m stylem grzbietowym kobiet

Wyścig na 100 metrów stylem grzbietowym kobiet był jedną z konkurencji pływackich rozgrywanych podczas VII Letnich Igrzysk Olimpijskich w Paryżu. Wystartowało 10 zawodniczek z pięciu reprezentacji.
Pierwsza rywalizacja grzbiecistek na igrzyskach olimpijskich miała wyraźną faworytkę da zwycięstwa. Sybil Bauer przyjechała do Paryża jako rekordzistka świata. Dominowała zarówno w eliminacjach, jak i w finale, gdzie wyprzedziła srebrną medalistkę, Brytyjkę Phyllis Harding o ponad cztery sekundy. Kariera Amerykanki była krótka lecz bardzo intensywna. W 1922 roku pobiła o równe cztery sekundy męski rekord na 440 jardów stylem grzbietowym. Ustanowiła 23 rekordy świata, lecz nie mogła obronić tytułu olimpijskiego. W styczniu 1927 roku zmarła miesiąc po zdiagnozowaniu choroby nowotworowej.
Wyniki.
Eliminacje.
Dwie najszybsze zawodniczki z każdego wyścigu i najszybsza z trzeciego miejsca awansowały do finału.
Wyścig 1
Wyścig 2

</doc>
<doc id="3031044" url="https://pl.wikipedia.org/wiki?curid=3031044" title="Pływanie na Letnich Igrzyskach Olimpijskich 1924 – 200 m stylem klasycznym mężczyzn">
Pływanie na Letnich Igrzyskach Olimpijskich 1924 – 200 m stylem klasycznym mężczyzn

200 m stylem klasycznym mężczyzn było jedną z konkurencji pływackich na Letnich Igrzyskach Olimpijskich 1924. Zawody odbyły się w dniach 15-17 lipca. W zawodach uczestniczyło 28 zawodników z 16 państw.
Wyniki.
Eliminacje.
Dwóch najszybszych zawodników z każdego biegu i najszybszy z trzeciego miejsca awansowało do półfinału.
Bieg 1
Bieg 2
Bieg 3
Bieg 4
Bieg 5
Półfinały.
Dwóch najszybszych zawodników z każdego biegu i najszybszy z trzeciego miejsca awansowało do finału.
Półfinał 1
Półfinał 2

</doc>
<doc id="3031046" url="https://pl.wikipedia.org/wiki?curid=3031046" title="Galeria Obrazów Starych Mistrzów">
Galeria Obrazów Starych Mistrzów



</doc>
<doc id="3031049" url="https://pl.wikipedia.org/wiki?curid=3031049" title="Pływanie na Letnich Igrzyskach Olimpijskich 1924 – 200 m stylem klasycznym kobiet">
Pływanie na Letnich Igrzyskach Olimpijskich 1924 – 200 m stylem klasycznym kobiet

200 m stylem klasycznym kobiet było jedną z konkurencji pływackich na Letnich Igrzyskach Olimpijskich 1924. Zawody odbyły się w dniach 16-18 lipca. W zawodach uczestniczyło 15 zawodniczek z 8 państw.
Wyniki.
Półfinały.
Dwie najszybsze zawodniczki z każdego biegu i najszybsza z trzeciego miejsca awansowały do finału.
Półfinał 1
Półfinał 2
Półfinał 3

</doc>
<doc id="3031051" url="https://pl.wikipedia.org/wiki?curid=3031051" title="Píľanka">
Píľanka

Píľanka – potok w Słowackim Raju, będący orograficznie prawym dopływem potoku Veľká Biela voda. 
Najwyżej położone źródło Píľanki znajduje się w górnej części wąwozu Stredné Piecky, na wysokości około 940 m. Jedynym stałym jej dopływem jest niewielki potok spływający wąwozem Predné Piecky, po większych opadach zasila ją jeszcze okresowy potok spływający wąwozem Zadné Piecky. Z powodu wapiennego podłoża silnie rozwinięte są zjawiska krasowe i część wody spływa podziemnymi przepływami.
Po opuszczeniu wąwozu Stredné Piecky Píľanka spływa wspólnym ujściem wąwozów Piecky (Biela dolina) i w osadzie Hrabušická Píla uchodzi do potoku Veľká Biela voda. Następuje to na wysokości 579 m.
Píľanka w wąwozie Stredné Piecky tworzy trzy wodospady: Vel’ký vodopád, Strednopieckový vodopad i Terasový vodopád. Można je obserwować wędrując znakowanym szlakiem turystycznym. Wodospady znajdują się również w dwóch pozostałych wąwozach; w wąwozie Zadné Piecky jest to Zadnopieckový vodopad, w wąwozie Predné Piecky Prednopieckový vodopad, te wąwozy jednak nie są udostępnione turystycznie.

</doc>
<doc id="3031052" url="https://pl.wikipedia.org/wiki?curid=3031052" title="Pływanie na Letnich Igrzyskach Olimpijskich 1924 – 4 × 200 m stylem dowolnym mężczyzn">
Pływanie na Letnich Igrzyskach Olimpijskich 1924 – 4 × 200 m stylem dowolnym mężczyzn

Sztafeta na dystansie 4 × 200 metrów stylem dowolnym mężczyzn była jedną z konkurencji pływackich rozgrywanych podczas VIII Igrzysk Olimpijskich w Paryżu. W konkurencji wzięło 57 zawodników z trzynastu reprezentacji.
Amerykańska czwórka już w półfinale poprawiła ówczesny rekord świata po raz pierwszy schodząc poniżej dziesięciu minut. Zmiana w składzie startującym w wyścigu finałowym, tj. wprowadzenie na ostatnią zmianę mistrza olimpijskiego na dystansach 100 i 400 metrów stylem dowolnym, Johnny'ego Weissmullera pozwoliła ponownie poprawić rekord świata ustanawiając go czasem 9:53,4.
Rekordy.
Rekordy świata i olimpijskie przed rozegraniem konkurencji.
Wyniki.
Eliminacje.
Dwie najszybsze ekipy z każdego biegu i najszybsza ekipa z trzeciego miejsca awansowały do półfinału.
Półfinały.
Dwie najszybsze ekipy z każdego biegu i najszybsza ekipa z trzeciego miejsca awansowały do finału.
W ekipie szwedzkiej w miejsce Thora Henninga i Gösty Perssona wprowadzono bliźniaków Arne i Åke Borgów. W ekipie brytyjskiej miejsce Leslie Savage'a zajął John Thomson. Ekipa czechosłowacka nie pojawiła się na starcie.
Finał.
W ekipie amerykańskiej miejsce Richarda Howella zajął Johnny Weissmuller. W ekipie australijskiej miejsce Ivan Stedmana zajął Boy Charlton.

</doc>
<doc id="3031053" url="https://pl.wikipedia.org/wiki?curid=3031053" title="Ksenia Sobczak">
Ksenia Sobczak



</doc>
<doc id="3031055" url="https://pl.wikipedia.org/wiki?curid=3031055" title="Edward Geisler">
Edward Geisler

Edward Tadeusz Geisler (ur. 29 października 1884 w Warszawie, zm. 7 października 1966 w Gdańsku) – inżynier mechanik, technolog, konstruktor środków produkcji, organizator procesów produkcyjnych, prekursor inżynierii organizacji produkcji. Profesor Politechniki Lwowskiej i prorektor Politechniki Gdańskiej.
Życiorys.
Po uzyskaniu średniego wykształcenia w Warszawie studiował na Politechnice w Rydze, którą ukończył w 1908, uzyskując dyplom inż. mechanika z odznaczeniem. Po dwuletnim stażu przemysłowym w Anglii w latach 1910–1911 powrócił do Warszawy, gdzie kierował fabryką maszyn „Bragop”. Wykładowca przedmiotu maszyny pomocnicze w ramach Kursów Wieczornych dla Techników (1906–1907) na Wydziale Technicznym Towarzystwa Kursów Naukowych w Warszawie. W latach 1906–1914 był także członkiem TKN. Równolegle prowadził wykłady w Szkole Technicznej Wawelberga i Rotwanda, znanej z przygotowywania na najwyższym poziomie inżynierów mechaników, kierowników fabryk i typowych „ruchowców”– organizatorów produkcji. W tym okresie rozpoczął publikowanie artykułów w prasie technicznej. W latach 1916–1917 był konstruktorem w fabryce obrabiarek S.A. Gerlach i Pulsat, która w wyniku działań wojennych została wywieziona z Warszawy do Charkowa. Po powrocie do Warszawy, rozpoczął pracę jako naczelnik technicznego biura Departamentu Artyleryjskiego Ministerstwa Spraw Wojskowych, opracowując projekt Zbrojowni Warszawskiej. 1 października 1921 objął na Politechnice Lwowskiej stanowisko profesora nadzwyczajnego, a w dwa lata później – profesora zwyczajnego (na stanowisku do września 1945). Jako kierownik Katedry Obróbki Metali na Wydziale Mechanicznym kierował się zasadami współdziałania techniki z organizacją, uwzględniającą czynnik ludzki.
Zakres zainteresowań naukowych Edwarda Geislera był rozległy. Oprócz konstruowania środków produkcji i projektowania procesów technologicznych, zajmował się zagadnieniami projektowania fabryk, metodyką określania kosztów wytwarzania, a nawet psychotechniką: w roku 1932 wydał podręcznik pt. „Podstawy osiągnięcia dochodowości w małych przedsiębiorstwach przemysłu metalowego” gdzie przedstawił m.in. obliczanie kosztów wytwarzania. W latach 1925–1926 zainicjował i zorganizował we Lwowie Instytut Psychotechniczny, któremu przewodniczył do końca 1939. Był autorem publikacji „Psychotechnika, jej drogi i cele”, „Obrabiarki do metali i praca na nich” czy „Obróbka skrawaniem”. W latach 1924–1939 był delegatem Senatu Politechniki Lwowskiej w Komisji Przemysłu Wojennego przy Ministerstwie Przemysłu i Handlu, a w 1935 w Komisji Ministerstwa Spraw Woskowych. Wspólnie z profesorem Płużańskim zbadał stan polskiego przemysłu obrabiarkowego i opracowali koncepcję jego rozwoju. Projekty te zostały wkrótce wykorzystane (1936–1939) w trakcie budowy Centralnego Okręgu Przemysłowego (COP). W rezultacie tych dokonań, został zaproszony do współpracy z fabryką H. Cegielski S.A. w Poznaniu jako doradca. Zbudowana w rekordowym czasie fabryka stanowiła poważny krok w dziedzinie usamodzielnienia się polskiego przemysłu obrabiarkowego. Edward Geisler brał także udział w projektowaniu nowej fabryki obrabiarek tej firmy w Rzeszowie. Członek Polskiego Towarzystwa Politechnicznego we Lwowie.
W roku 1945 przeniósł się do Gdańska, gdzie przystąpił do organizowania od podstaw Politechniki Gdańskiej. Kontynuując rozwój „lwowskiej szkoły inżynierskiego nurtu organizacji” wprowadził do programu nauczania Katedry Obrabiarek do Metali i Organizacji Zakładów Przemysłowych na Wydziale Mechanicznym następujące przedmioty: prowadzenie zakładów przemysłowych, projektowanie i urządzanie fabryk, planowanie obróbki i ekonomię. Jego zasługą było wprowadzenie jako przedmiotu obowiązkowego księgowości. Wprowadzone wówczas przedmioty stanowią dzisiaj dziedzinę zainteresowań różnych zakładów dydaktycznych, a nawet oddzielnych wydziałów i kierunków studiów. Z nich wywodzi się aktualny kierunek zarządzanie i marketing i ostatnio reaktywowany inżynierski nurt organizacji na kierunku zarządzanie i inżynieria produkcji. W latach 1957–1959 prof. Geisler był prezesem Gdańskiego Oddziału Towarzystwa Naukowego Organizacji i Kierownictwa, następnie działał w jego Radzie Naukowej jako członek honorowy Towarzystwa.
Za zasługi w rozwoju polskiego przemysłu i za działalność naukową i dydaktyczną był wyróżniany nagrodami resortowymi.
Był współzałożycielem i działaczem Stowarzyszenia Inżynierów i Techników Mechaników Polskich.
Pochowany na gdańskim Cmentarzu Srebrzysko (rejon IX, kwatera profesorów, rząd 4, grób 21/22).
Upamiętnienie.
W budynku Wydziału Mechanicznego Politechniki Gdańskiej znajduje się Audytorium im. Profesora Edwarda Tadeusza Geislera.

</doc>
<doc id="3031058" url="https://pl.wikipedia.org/wiki?curid=3031058" title="Zamek w Zwiahlu">
Zamek w Zwiahlu

 
Zamek w Zwiahlu – zamek zbudowany w miejscowości Zwiahel, nad rzeką Słucz w 1507 roku przez księcia Konstantego Ostrogskiego, hetmana, marszałka ziemi wołyńskiej.
Historia.
W 1648 roku większą część baszt i murów zamku zniszczyły wojska kozackie pod dowództwem pułkownika Krzywonosa lecz ponownie został odbudowany. Po Ostrogskich właścicielem zamku został Jan Karol Chodkiewicz, przez ślub z Anną Alojzą, córką Aleksandra, wnuka Konstantego Ostrogskiego. Kolejnymi właścicielami byli Lubomirscy, na mocy prawa sukcesyjnego, po bezdzietnej śmierci Anny. "Ks. Jerzy Lubomirski przywilejem 1731 r. wkłada obowiązek na miejscowych rzemieślników: mięć każdemu dobry muszkiet w celu obrony zamku". W rodzinie Lubomirskich Zwiahel został do 1796 r.
Architektura.
"W 1766 r. warowny zamek był wokół obwiedziony murem z trzema bastionami", posiadał budynki mieszkalne i dziedziniec, "lecz ks. Lubomirski, wojewoda bracławski, w grudniu 1765 r. dozwolił miejscowemu proboszczowi część murów zamkowych rozebrać, w celu użycia ich do nowo budującego się kościoła. Ostatecznego zaś zniszczenia dokonał młot kamieniarzy w 1864-65 r., gdy na dawnym dziedzińcu zamkowym, nad samym urwistym brzegiem Słuczy, stawiano cerkiew prawosławną". Pod koniec koniec XIX wieku "zostały zaledwo szczątki muru obwodowego z jedną zniszczoną basztą".

</doc>
<doc id="3031059" url="https://pl.wikipedia.org/wiki?curid=3031059" title="Skoki narciarskie na zimowych akademickich mistrzostwach świata">
Skoki narciarskie na zimowych akademickich mistrzostwach świata

Akademickie mistrzostwa świata w narciarstwie klasycznym – zawody w skokach narciarskich rozgrywane w latach 1928–1959. W latach 1951–1956 kraje socjalistyczne rozgrywały własne akademickie mistrzostwa świata. Skoki narciarskie były obecne na wszystkich edycjach tych zawodów. Ostatnie edycja AMŚ odbyła się w 1959, a rok później rozegrano pierwszą uniwersjadę.

</doc>
<doc id="3031063" url="https://pl.wikipedia.org/wiki?curid=3031063" title="Europejski Puchar Formuły Renault 2.0 Sezon 2011">
Europejski Puchar Formuły Renault 2.0 Sezon 2011

Europejski Puchar Formuły Renault 2.0 Sezon 2011 (ang. Eurocup Formula Renault 2.0) – 21. sezon w historii serii. Zmagania rozpoczęły się 16 kwietnia na hiszpańskim torze Ciudad del Motor de Aragón, a zakończyły również w Hiszpanii, na Circuit de Catalunya. Tytuł w klasyfikacji kierowców zdobył Holender Robin Frijns, a wśród zespołów - fińska ekipa Koiranen Motorsport.
Lista startowa.
R = Debiutant (klasyfikowany)
Kalendarz wyścigów.
Kalendarz sezonu 2011 został oficjalnie ogłoszony 11 października 2010 roku. Wszystkie siedem rund towarzyszyło Formule Renault 3.5.
Źródło: "wsr.alkamelsystems.com" 
Klasyfikacja kierowców.
Źródło: "worldseriesbyrenault.fr" 
Punktacja:
Wyścig: 25-18-15-12-10-8-6-4-2-1 (dziesięć pierwszych pozycji)
Uwagi:
Klasyfikacja zespołów.
Źródło: "worldseriesbyrenault.fr" 

</doc>
<doc id="3031065" url="https://pl.wikipedia.org/wiki?curid=3031065" title="PhanTECHNIKUM">
PhanTECHNIKUM

PhanTECHNIKUM jest interaktywną placówką naukową w Wismarze przybliżającą zwiedzającym historię i rozwój techniki w landzie Meklemburgia-Pomorze Przednie. Obok tradycyjnej wystawy, goście muzeum mają szansę „przetestować” zgromadzone w nim eksponaty, m.in. poprzez różnego rodzaju eksperymenty. Placówka dysponuje blisko 2500 m² powierzchni wystawowej. Do 2011 roku PhanTeECHNIKUM (jeszcze jako Muzeum Techniczne Landu Meklemburgia-Pomorze Przednie) ulokowane było w dawnej wozowni (niem. "Marstall") w Schwerinie. Obecnie siedziba placówki znajduje się w Wismarze w budynkach byłych koszar wojskowych ulokowanych w pobliżu Parku Ludowego (niem. "Bürgerpark Wismar").
Eksponaty zgromadzone w PhanTECHNIKUM prezentowane są na czterech przestrzeniach wystawienniczych odpowiadającym platońskiemu podziałowi żywiołów na: ogień, wodę, ziemię i powietrze. Dzięki temu zgromadzone wytwory ludzkiej myśli technicznej tworzą spójną, ale i jasno rozgraniczoną całość.
Zwiedzając PhanTECHNIKUM jego goście (od dziecka do osób w starszym wieku) mogą przeprowadzać różnego typu eksperymenty związane z wykorzystywaniem przez człowieka wspomnianych sił natury. Współpracownicy placówki w tutejszym laboratorium oferują zwiedzającym szereg pokazów dotyczących, np. właściwości ognia. Niemal każdy obiekt znajdujący się w muzeum może być dotykany i uruchamiany.
W PhanTECHNIKUM na turystów i miłośników techniki czekają takie atrakcje jak: „tunel ognia”, rekonstrukcja samolotu Heinkel He 178, silnik Diesla firmy Gorch Fock i maszyna parowa wyprodukowana przez zakłady Świderskiego. Wartym wspomnienia jest fakt, iż prezentowane zbiory muzealne nie skupiają się jedynie na przeszłości, ale i na współczesności. PhanTECHNIKUM prezentuje także najnowsze osiągnięcia ludzkiej myśli technicznej, m.in. w zakresie odnawialnych źródeł energii takich jak elektrownie wiatrowe.

</doc>
<doc id="3031068" url="https://pl.wikipedia.org/wiki?curid=3031068" title="Żeglarstwo na Letnich Igrzyskach Olimpijskich 1928 – klasa 6 metrów">
Żeglarstwo na Letnich Igrzyskach Olimpijskich 1928 – klasa 6 metrów

Zawody w żeglarskiej klasie 6 metrów podczas IX Letnich Igrzysk Olimpijskich odbyły się w dniach 2–9 sierpnia 1928 roku na wodach Zuiderzee.
Informacje ogólne.
Do zawodów zgłosiło się trzynaście liczących maksymalnie pięciu żeglarzy załóg reprezentujących trzynaście krajów.
Zawody składały się z łącznie z siedmiu wyścigów, z których pierwsze cztery stanowiły eliminacje. Do finałowych trzech awansowały jedynie te załogi, które przynajmniej w jednym z wyścigów eliminacyjnych uplasowały się w czołowej trójce. Zwycięzcą zawodów zostawał jacht, który wygrał najwięcej wyścigów. W przypadku remisu o końcowej kolejności decydowała większa liczba wyższych lokat.
Dzięki zwycięstwu w trzech wyścigach w całych regatach triumfował norweski jacht "Norna" mający na pokładzie ówczesnego następcę tronu Norwegii, księcia Olafa.

</doc>
<doc id="3031069" url="https://pl.wikipedia.org/wiki?curid=3031069" title="Grégoire Demoustier">
Grégoire Demoustier

Grégoire Demoustier (ur. 26 stycznia 1991 w Villeneuve-d’Ascq) – francuski kierowca wyścigowy.
Kariera.
Demoustier rozpoczął karierę w wyścigach samochodowych w 2008 roku od startów w MitJet Series oraz THP Spider Cup. Tylko w pucharze spider był klasyfikowany. Z dorobkiem 21 punktów uplasował się tam na 17 pozycji w klasyfikacji generalnej. W późniejszych latach startował także w Zachodnioeuropejskim Pucharze Formuły Renault 2.0, Europejskiej Formule BMW, FIA GT3 European Cup, FIA GT3 European Championship, French GT Championship, Legends Cars Cup France, Blancpain Endurance Series, Europejskim Pucharze Formuły Renault 2.0 (2011 rok), Alpejskiej Formule Renault 2.0, FIA GT1 World Championship oraz w Avon Tyres British GT Championship.

</doc>
<doc id="3031070" url="https://pl.wikipedia.org/wiki?curid=3031070" title="Letnie Mistrzostwa Świata Weteranów w Skokach Narciarskich 2006">
Letnie Mistrzostwa Świata Weteranów w Skokach Narciarskich 2006

Letnie Mistrzostwa Świata Weteranów w Skokach Narciarskich 2006 – pierwsza edycja letnich mistrzostw świata weteranów w skokach narciarskich, rozegrana w dniach 16 do 18 czerwca w Villach

</doc>
<doc id="3031071" url="https://pl.wikipedia.org/wiki?curid=3031071" title="Marian Król (działacz)">
Marian Król (działacz)

Marian Król pseud. "Jerzy" (ur. 6 marca 1912 w Łodzi, zm. 7 marca 1983 tamże) – działacz komunistyczny i związkowy, przewodniczący Zarządu Głównego Związku Zawodowego Pracowników Budowlanych (1953–1955).
Po ukończeniu 6 klas szkoły podstawowej został robotnikiem w łódzkiej hucie szkła, a w 1929 w przędzalni bawełny. Od 1929 działacz KPP, członek komórki bezrobotnych dzielnicy Górna-Lewa i Komitetu Dzielnicowego (KD) KPP. 1931 zwolniony z pracy, od 1932 pracował w manufakturze bawełnianej i działał w Związku Zawodowym Robotników i Robotnic Przemysłu Włókienniczego w Polsce, w 1932 był współorganizatorem strajku w fabryce. Odbył służbę wojskową w 44 Pułku Strzelców Kresowych w Równem, po czym został sekretarzem KD KPP dzielnicy Górna-Lewa. Brał udział w jednolitofrontowych wystąpieniach robotniczych PPS i KPP. 1935–1937 członek Centralnego Związku Robotników Przemysłu Budowlanego, Drzewnego, Ceramicznego i Pokrewnych Zawodów w Polsce i brukarz-betoniarz w miejskiej kanalizacji. W 1937 zwolniony z pracy. IX 1939 zmobilizowany, pod koniec września internowany przez Armię Czerwoną k. Brześcia, później przekazany Niemcom, więziony w stalagu, potem był na przymusowych robotach w Saksonii, V 1945 wrócił do kraju i podjął działalność w PPR. II, a X 1946 - XII 1948 I sekretarz KD PPR Górna-Lewa w Łodzi, od 20 IV 1947 w Komitecie Łódzkim (KŁ) PPR. Delegat z Łodzi na Kongres Zjednoczeniowy PPR i PPS - I Zjazd PZPR. Od IV 1949 pracownik Wydziału Organizacyjnego KŁ PZPR, od XII 1949 sekretarz Zarządu Okręgowego (ZO) Związku Zawodowego Robotników Budowlanych, od IV 1951 naczelny dyrektor Zjednoczenia Budownictwa Miast i Osiedli w Łodzi. 14 VI 1953 - 10 VII 1955 przewodniczący ZG Związku Zawodowego Pracowników Budowlanych. W 1954 był delegatem na II Zjazd PZPR. 1955–1957 dyrektor Zjednoczenia Budownictwa Miejskiego nr 2 w Łodzi. Od 1960 prezes Spółdzielni Remontowo-Budowlanej "Granit" w Łodzi, 1964–1967 kierownik Spółdzielni Pracy w Łodzi. Od 1967 na rencie dla zasłużonych. Brał udział w pracach komisji ds. działaczy KD PZPR Łódź Górna. Był odznaczony m.in. Orderem Sztandaru Pracy II klasy. Pochowany na Cmentarzu Doły w Łodzi.

</doc>
<doc id="3031072" url="https://pl.wikipedia.org/wiki?curid=3031072" title="I-Go">
I-Go

W języku japońskim I-Go oznacza dosłownie „Numer 1” i było używane do oznaczania wielu różnych typów broni i operacji wojskowych:

</doc>
<doc id="3031073" url="https://pl.wikipedia.org/wiki?curid=3031073" title="Technisches Landesmuseum">
Technisches Landesmuseum

Muzeum Techniczne Meklemburgii-Pomorza Przedniego – zostało utworzone w 1961 roku w Schwerinie jako Muzeum Politechniczne i ulokowane zostało na schwerińskim zamku.
Historia.
Po politycznym przełomie roku 1990 muzeum zostało zmuszone do opuszczenia swojego dotychczasowego lokum i w 1996 roku stanęło przed widmem jego zamknięcia. Powodem zaistniałej sytuacji była nagła rezygnacja władz landu Meklemburgia-Pomorze Przednie z zarządzania i finansowania placówką bez uprzedniego przygotowania planu jej usamodzielnienia się. W wyniku społecznej inicjatywy oraz porozumienia zawartego pomiędzy niektórymi firmami oraz lokalnymi samorządami utworzono tzw. Towarzystwo Krajowego Muzeum Techniczego Meklemburgia-Pomorza Przedniego (niem. "Technisches Landesmuseum Mecklenburg-Vorpommern e. V."), które dzięki pozyskanym od Ministerstwa Kultury środkom finansowym oraz z własnego funduszu założycielskiego uratowano instytucję przed koniecznością zakończenia swoje działalności. Od tego momentu wspomniane towarzystwo otrzymywało szerokie poparcie polityczne i dzięki temu stało się możliwe, iż w 1997 roku zbiory muzealne udostępniono ponownie zwiedzającym w pomieszczeniach dawnej wozowni wielkich książąt meklemburskich w Schwerinie (niem. "Schweriner Marstall"). W 2003 roku otwarto mały oddział zamiejscowy muzeum w Wismarze. Tym samym zapoczątkowano powolny proces przenoszenia zbiorów, ale i samej placówki do tego miasta, gdzie w zupełnie nowej formie (od 2011 roku) działa jako PhanTECHNIKUM. Według pomysłodawców muzeum miało nadal posiadać charakter naukowo-wystawienniczy, ale i zyskać cechy interaktywności. Ostatecznie na początku 2011 roku Muzeum Techniczne w Schwerinie zostało zamknięte.
Wozownia w Schwerinie.
Na wystawie ulokowanej w schwerińskiej wozowni prezentowany był rozwój komunikacji. Land Meklemburgia-Pomorze Przednie, obok wielowiekowej tradycji budowy statków, posiada szczyci się długą historią związaną z przemysłem samochodowym i kolejowym. W pierwszej połowie XX wieku lokalną gospodarkę zdominowała natomiast produkcja na potrzeby lotnictwa. Na terenie landu działały firmy: Fokker, Arado, Heinkel, Dornier oraz Bachmann.
W halach produkcyjnych Fokkera (ulokowanych w Schwerinie-Görries) wyprodukowano pierwszy myśliwiec służący w lotnictwie Cesarstwa Niemieckiego. Firmy Heinkel, Arado, Bachmann i Dornier budowały (od 1920 roku) maszyny lotnicze na potrzeby cywilne oraz wojskowe. W okresie drugiej wojny światowej miejscowe zakłady lotnicze produkował głównie samoloty dla niemieckiej Luftwaffe.
W bogatym i dobrze zachowanym zbiorze eksponatów prezentowanym na wystawie PhanTECHNIKUM są również liczne maszyny produkujące energię. Modele, rekonstrukcje, ale i oryginały zwiedzający może zobaczyć “w działaniu”. Goście muzeum mogą prześledzić rozwój techniki na wielu przykładach, m.in. silnika – od prostej maszyny parowej z przełomu XIX/XX wieku po sześciocylindrowy Diesla statku szkoleniowego Gorch Fock z 1953 roku.
Wystawę uzupełniają eksponaty prezentujące maszyny związane z komunikacją oraz gospodarstwem domowym.
PhanTECHNIKUM.
W 2011 roku Muzeum Techniczne przekształciło się w PhanTECHNIKUM i weszło tym samym w nowy etap swojej działalności. Całość zbiorów placówki została przeniesiona do Wismaru, gdzie do dziś prezentowane są wedle nowej koncepcji. Dodatkowo dokonano uzupełnienia zasobów oraz zmiany sposobu ich prezentowania. Na obszarze dawnych koszar wojskowych powstało w ramach tradycyjnej placówki muzealnej nowoczesne oraz interaktywne centrum doświadczalne, które pretenduje do bycia ważną atrakcją turystyczną regionu.
Obecna wystawa podzielona jest na cztery części odpowiadające platońskiemu podziałowi żywiołów na wodę, ogień, ziemię i powietrze.
Wystawa ulokowana w tzw. „szklanym domu” (niem. "Glashaus") w Ogrodzie Ludowym (niem. "Bürgerpark") w Wismarze prezentuje, m.in. kolekcję tzw. oldtimerów, które po 1945 roku zostały wyprodukowane w Eisenach. Są wśród nich EMW 40 oraz IFA F9. W miejscu tym jest także przedstawiona historia budownictwa samolotów, wagonów i statków.
Projekty i wydarzenia.
Coroczny Wyścig Starych Rowerów (niem. "Oll Fahrrad-Rennen") pt. „Kto ma najstarszy rower w okolicy?” zapoczątkowany w 2001 roku według pomysłu dziennikarzy Schweriner Volkszeitung. Podczas jego trwania zawodnicy testują możliwości swoich jednośladów w wielu dyscyplinach oraz kategoriach, m.in. jazda slalomem, najbardziej dostojna jazda czy jazda na szybkość. W wyścigu biorą udział bicykle, rowery miniaturowe, drezyny oraz „rowerowe kurioza”.
Wyścig Muzealny Oldtimerów (niem. "Museums-Rallye für Oldtimer") zapoczątkowany został w 2001 roku. Biorą w nim udział zabytkowe samochody i motocykle wyprodukowane przede wszystkim na terenie dawnego DDR. Uczestnicy wyścigu spotykają się przed schwerińską wozownią, zwiedzają następnie wystawę oraz biorą udział w paradzie połączonej z przedstawieniem pojazdów i ich właścicieli. Spośród prezentowanych aut publiczność wybiera swojego faworyta.
Północnoniemiecki Wyścig Pojazdów Napędzanych Energią Słoneczną (niem. "Norddeutsches Solarmobil-Rennen") organizowany jest przez PhanTECHNIKUM oraz Towarzystwo Inicjatywy Solarnej Meklemburgia-Pomorza Przedniego (niem. "Solarinitiative M-V e.V."), który po raz pierwszy odbył się w 2001 roku. Biorą w nim udział pojazdy napędzane jedynie energią słoneczną oraz skonstruowane przez dzieci oraz młodzież meklemburskich szkół. Około czterech/pięciu miesięcy do dnia wyścigu PhanTECHNIKUM rozdziela pomiędzy zgłoszonymi uczestnikami części, z których pojazdy powinny powstać. Elementy te mogą być przez uczniów modyfikowane, lecz muszą one stanowić część składową maszyny, która wystartuje w wyścigu. Konkurs wygrywa najszybszy pojazd.
Od 2005 roku PhanTECHNIKUM organizuje tzw. Wyścig Skrzyń Mydlanych (niem. "Seifenkistenrennen"), który odbywa się w Parku Ludowym w Wismarze. Jego organizatorami są muzeum oraz sieć domów handlowych Karstadt, która swoją działalność rozpoczęła właśnie w Wismarze. Jego uczestnikami są uczniowie miejscowych szkół.
Jako uzupełnienie do zajęć w miejscowych szkołach, np. fizyki, PhanTECHNIKUM oferuje nauczycielom i uczniom tzw. „zajęcia projektowe” w takich dziedzinach jak: energetyk, komputer oraz lotnictwo (technologia, historia). Obok treści teoretycznych uczniom przekazywane są w sposób „naoczny” zagadnienia związane z tymi dziedzinami techniki.

</doc>
<doc id="3031074" url="https://pl.wikipedia.org/wiki?curid=3031074" title="Mina Typ 97 I-Go">
Mina Typ 97 I-Go

Mina Typ 97 I-Go (97-Shiki Sho-Sagyoki, Miniaturowy pojazd saperski Typ 97) – japońska mina samobieżna (goliat) z okresu II wojny światowej przeznaczona do niszczenia umocnionych punktów oporu nieprzyjaciela.
Historia.
Nad pracami projektowymi nowej broni które rozpoczęto w 1933 czuwał generał Reikichi Tada, pierwszą drewnianą makietę miny stworzono jesienią 1933, a pierwszy prototyp powstał sześć miesięcy później. Projekt nosił nazwę kodową I-Go („I” oznaczało „jeden” czy „pierwszy”, a „Go” to „numer”). Pojazd liczył 142,5 centymetrów długości, 63,5 centymetrów szerokości i 46 centymetrów wysokości, jego masa wynosiła 200 kilogramów, napędzany był dwoma silnikami elektrycznymi o łącznej mocy 2 KM. Prędkość maksymalna pojazdu w terenie wynosiła 4 km/h. Całość nadwozia wykonana była z płyt stalowych. W pierwszej wersji, nazywanej „Ko” ("kou", 光 - „lekki”, „mały”) pojazd przewoził 35 kilogramów materiały wybuchowego.
Pod koniec 1934 opracowano drugą wersję pojazdu, nazwaną „Otsu” (おつ - „późniejszy”, „drugi”), o rozmiarach 198,0 x 117,0 x 56,0 centymetrów i masie 400 kilogramów napędzaną silnikiem o mocy 4 KM który mógł przewozić do 300 kilogramów materiału wybuchowego.
Sterowanie pojazdem odbywało się za pomocą czterech kabli, trzy z nich służyło bezpośrednio do sterowania pojazdem, a jeden zasilał go prądem
Obydwa pojazdy zostały przyjęte na służbę w 1937 (według kalendarza japońskiego 2597) i otrzymały oficjalną nazwę Miniaturowy pojazd saperski Typ 97, ale były popularnie znane pod ich początkową nazwą kodową I-Go. Według niektórych źródeł prawidłowa nazwa pojazdu brzmi 98-Shiki Sho-Sagyoki (Typ 98 Ya-I-Go, Miniaturowy pojazd saperski Typ 98, usprawniony pierwszy model).
Pojazdy były użyte bojowe przez 27 Niezależny Pułk Saperów w czasie walk w Mandżurii.

</doc>
<doc id="3031076" url="https://pl.wikipedia.org/wiki?curid=3031076" title="Joni Wiman">
Joni Wiman

Joni Wiman (ur. 9 października 1993 roku w Pohja) – fiński kierowca wyścigowy oraz rallycrossowy.
Kariera.
W 2008 roku Joni Wiman zajął drugie miejsce w kartingowych mistrzostwach Europy. Dzięki Pomocy dwukrotnego mistrza świata, Marcusa Grönholma, udało mu się uzbierać fundusze, by rozpocząć stary w bolidach jednomiejscowych.
Formuła ADAC Masters.
Wiman rozpoczął karierę w wyścigach samochodowych w 2010 roku od startów w Formule ADAC Masters. W ciągu trzynasty wyścigów raz stawał na podium. Z dorobkiem 40 punktów ukończył sezon na 11 pozycji w klasyfikacji generalnej.
Formuła Renault 2.0.
W 2010 roku Fin wystartował również w Zimowym Pucharze Formuły Renault. Zwyciężał tam w jednym wyścigu oraz dwukrotnie stawał na podium. Dorobek 129 punktów pozwolił mu zdobyć tytuł wicemistrza serii. Na sezon 2011 podpisał kontrakt z fińską ekipą Koiranen Bros. Motorsport na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0, w którym wziął udział w czterech rundach. Podczas gdy w edycji europejskiej nie zdobywał punktów, w serii północnoeuropejskiej odniósł jedno zwycięstwo na torze Assen. Fin uzbierał 129 punktów, co dało mu 11. miejsce w klasyfikacji końcowej.
Rallycross.
Joni Wiman w wieku 15 lat startował w amatorskich zawodach rallycrossowych Folkrace.
W 2012 roku zadebiutował w Mistrzostwach Europy w Rallycrossie. Za kierownicą Renault Clio zaliczył cztery rundy w kategorii S1600. Zawody w Belgii ukończył na drugim miejscu. W Holandii był szósty, a eliminacje w Finlandii oraz Niemczech ukończył na ósmym miejscu. W ciągu sezonu zdobył 36 punktów, co przyniosło mu 13 pozycję w klasyfikacji generalnej.
Na kolejny sezon przeniósł się do Stanów Zjednoczonych. W zespole Set Promotion Ford zaliczył pełny sezon nowo utworzonej serii GRC Lites. Fin wygrał wszystkie sześć rund, w tym wchodzące w skład X-Games zawody na Irwindale Event Center.
W 2014 roku Joni Wiman został kierowcą zespołu Olsbergs MSE w GRC. Otwierające sezon zawody na Barbadosie ukończył na piątym miejscu. Na X Games Fin nie stawił się na starcie do rundy ćwierćfinałowej i tracąc szanse na awans do półfinału. W Waszyngtonie wywalczył swoje pierwsze podium zajmując trzecią pozycję. Podczas pierwszego dnia podwójnej rundy rozgrywanej w porcie w Los Angeles zajął drugie miejsce, co było jego najlepszym wynikiem w karierze. Drugiego dnia był trzeci. Do ostatniej rundy przystępował jako lider klasyfikacji generalnej z 12 punktami przewagi nad Kenem Blockiem. Po biegach eliminacyjnych jego przewaga stopniała do 10 punktów. W finale wygrał Block, lecz drugie miejsce wystarczyło Finowi do zdobycia tytułu.

</doc>
<doc id="3031077" url="https://pl.wikipedia.org/wiki?curid=3031077" title="Ceboruco">
Ceboruco

Ceboruco – aktywny stratowulkan w Meksyku, w stanie Nayarit, w gminie Jala, wchodzący w skład Kordyliery Wulkanicznej.
Przypuszcza się, że największa erupcja miała miejsce około 1000 roku naszej ery, podczas której do atmosfery wydostało się 11 km³ materiału piroklastycznego. Szacuje się, że siła wybuchu odpowiadała 6 stopniom w skali eksplozywności erupcji wulkanicznych. W wyniku tej erupcji powstał krater o średnicy 4 km. Ostatnia poważna aktywność wulkanu miała miejsce w latach 1870–1875. Rozpoczęła się 23 lutego 1870 roku i miała charakter wybuchowo-wylewny. Na okres dwóch lat utworzyła się rzeka lawy o długości 7,7 km. 20 marca 1875 roku chmura popiołu osiągnęła 15 km wysokości. Siła erupcji została oceniona na 3 stopnie w skali eksplozywności erupcji wulkanicznych.

</doc>
<doc id="3031080" url="https://pl.wikipedia.org/wiki?curid=3031080" title="Armando Silvestre">
Armando Silvestre

Armando Silvestre (ur. 6 stycznia 1926 w San Diego) – meksykański aktor filmowy. Od 1948 roku wystąpił w ponad 190 produkcjach.

</doc>
<doc id="3031081" url="https://pl.wikipedia.org/wiki?curid=3031081" title="Żeglarstwo na Letnich Igrzyskach Olimpijskich 1928 - klasa 6 metrów">
Żeglarstwo na Letnich Igrzyskach Olimpijskich 1928 - klasa 6 metrów



</doc>
<doc id="3031084" url="https://pl.wikipedia.org/wiki?curid=3031084" title="John Bryant-Meisner">
John Bryant-Meisner

John Bryant-Meisner (ur. 21 września 1994 roku w Sztokholmie) – szwedzki kierowca wyścigowy.
Życiorys.
Bryant-Meisner rozpoczął karierę w wyścigach samochodowych w 2010 roku od startów w Północnoeuropejskim Pucharze Formuły Renault 2.0, Zimowych Mistrzostwach Formuły Renault oraz w Szwedzkiej Formule Renault. Z dorobkiem odpowiednio 41, 36, 117 punktów uplasował się odpowiednio na 22, 17 oraz piątej pozycji w klasyfikacji generalnej. W późniejszych pojawiał się także w stawce Finałowej Serii Brytyjskiej Formuły Renault, Europejskiego Pucharu Formuły Renault 2.0, ATS Formel 3 Cup, Międzynarodowej Serii Brytyjskiej Formuły 3, Europejskiej Formuły 3 oraz w serii GP3.

</doc>
<doc id="3031087" url="https://pl.wikipedia.org/wiki?curid=3031087" title="Thomas Jäger (austriacki kierowca)">
Thomas Jäger (austriacki kierowca)

Thomas Jäger (ur. 16 sierpnia 1994 roku w Wiedniu) – austriacki kierowca wyścigowy.
Kariera.
Jäger rozpoczął karierę w wyścigach samochodowych w 2011 roku od startów w Formula ADAC Masters, Finałowej Serii Brytyjskiej Formuły Renault, Europejskim Pucharze Formuły Renault 2.0 oraz w Alpejskiej Formule Renault 2.0. Z dorobkiem odpowiednio 15, 79, 0, 150 punktów uplasował się odpowiednio na 17, 6, 34 oraz siódmej pozycji w klasyfikacji generalnej. W późniejszych latach pojawiał się także w stawce ATS Formel 3 Cup.

</doc>
<doc id="3031090" url="https://pl.wikipedia.org/wiki?curid=3031090" title="João Jardim">
João Jardim

João Jardim (ur. 20 grudnia 1992 roku) – brazylijski kierowca wyścigowy.
Kariera.
Jardim rozpoczął karierę w wyścigach samochodowych w 2010 roku od startów w Brazylijskiej Formule Futuro (port. Campeonato Brasileiro de Fórmula Futuro), gdzie sześciokrotnie stawał na podium, a dwukrotnie na jego najwyższym stopniu. Z dorobkiem odpowiednio 110 punktów uplasował się na najniższym stopniu podium klasyfikacji generalnej. W późniejszych pojawiał się także w stawce Star Mazda Championship Presented by Goodyear, F3 Brazil Open oraz Europejskiego Pucharu Formuły Renault 2.0 (2011 rok).

</doc>
<doc id="3031097" url="https://pl.wikipedia.org/wiki?curid=3031097" title="Piławski Ostrów">
Piławski Ostrów



</doc>
<doc id="3031098" url="https://pl.wikipedia.org/wiki?curid=3031098" title="Global RallyCrosss – New Hampshire Motor Speedway 2012">
Global RallyCrosss – New Hampshire Motor Speedway 2012

Discount Tire America's Tire – czwarta runda Global RallyCross sezonu 2012. Zawody rozegrano na trasie wykorzystującej prostą startową oraz aleję serwisową toru New Hampshire Motor Speedway. W jej skład wchodziła rampa do skoku, część szutrowa, cześć polewana wodą. Start znajdował się w alej serwisowej, a meta na prostej startowej.
Wyścig.
Półfinał I - 4 okr..
Na starcie na prowadzenie wysunął się Foust, na drugiej pozycji znalazł się Binks. Isachsen uderzył w samochód Binksa i obrócił się kończąc jednocześnie swój udział w wyścigu. Verdier próbując go ominąć wpadł w barierę z opon przewracając ją. Na pierwszym okrążeniu Foust wjechał na rampę (mimo że mógł pojechać obok), przez co spadł na drugą pozycję. Na drugim okrążeniu Foust i Verdier pojechali dłuższą trasą. Na czwartym kółku z dłuższej trasy skorzystał Binks, który spadł na drugą pozycję.
Półfinał II - 4 okr..
Na starcie Deegan objął prowadzenie. Znajdujący się na drugiej pozycji Block uderzył w samochód Scotta na wysokości przedniego prawego koła, po czym wpadł w bariery z opon. Obaj zawodnicy zakończyli tym incydentem swój udział w wyścigu. Na drugiej pozycji znalazł się Dave Mirra. Patrick Morro skorzystał na początku z dłuższej trasy. Wyścig został przerwany.
Z powodu uszkodzeń swoich samochodów w restarcie udziału nie brali Block i Scott. Na starcie prowadzenie objął Deegan, a na drugą pozycję wyszedł Morro, który pojechał dłuższą trasą już na pierwszym okrążeniu. Dzięki temu na drugie miejsce awansował Mirra, po czym znalazł się tuż za Deeganem czekając na odpowiedni moment do ataku. Na trzecim okrążeniu pojechał dłuższą trasą. Pod koniec okrążenia w jego samochodzie uszkodzeniu uległa lewa tylna opona odbierając mu szansę na pierwsze miejsce. Na ostatnim kółku Deegan skorzystał z dłuższej trasy i utrzymał spokojnie prowadzenie, które dowiózł do mety.
Półfinał 3 - 4 okr..
Na starcie Hübinette popełnił falstart i wyszedł na prowadzenie, na drugiej pozycji znalazł się Pastrana, na trzeciej Lasek. Na pierwszym okrążeniu z dłuższej trasy skorzystali Lasek i Doran spadając na dwie ostatnie pozycje. Wyścig został przerwany.
W restarcie udziału nie brał Richard Burton. Hübinette został ukarany cofnięciem do ostatniego rzędu na starcie. Pastrana najlepiej wystartował do wyścigu, tuż za nim znaleźli się Hübinette i Lasek. Doran miał problem na starcie i nie wziął udziału w rywalizacji. Lasek skorzystał z dłuższej trasy na pierwszym okrążeniu. Na początku kolejnego kółka Hübinette wyprzedził Pastranę na dohamowaniu do nawrotu, lecz wszedł za szeroko w zakręt i Pastrana skontrował na wyjściu. Szwed utrzymywał się cały czas blisko Amerykanina i czekał na okazję do ataku. Na ostatnim okrążeniu obaj pojechali dłuższą trasą. Pastrana wygrał wyścig, a Hübinette był drugi.
Wyścig ostatniej szansy - 4 okr..
Burton nie wziął udziału w wyścigu. Na starcie prowadzenie objął Verdier, na drugą pozycję awansował Block, a na trzecią Doran. Doran, Isachsen, Moro i Scott skorzystali z dłuższej trasy już na starcie. Isachsen w nawrocie obrócił się blokując Patricka Morro. Scott wyprzedził ich obu i awansował na piątą pozycję. Na początku następnego okrążenia Lasek popełnił błąd w nawrocie, dzięki czemu Doran awansował na trzecie miejsce, a Scott na czwarte. Później Lasek odzyskał trzecie miejsce, ale ponownie popełnił błąd w nawrocie, przez co wyprzedził go Doran. Isachsen wycofał się z rywalizacji z powodu problemów z samochodem. Na trzecim okrążeniu dłuższą trasą pojechał Verdier wyjeżdżając na drugiej pozycji. Na ostatnim kółku z alternatywnej trasy skorzystał Block, który wyjechał na trzecim miejscu, oraz Lasek, który pozostał na piątej pozycji. Verdier dowiózł zwycięstwo do mety, a tuż za nim linię mety przekroczył Doran.
Finał - 6 okr..
Na starcie Mirra popełnił falstart. Prowadzenie w wyścigu objął Tanner Foust, za nim znaleźli się Travis Pastrana i Brian Deegan. Na pierwszym okrążeniu z dłuższej trasy skorzystali Hübinette, Doran, Verdier, Block i Scott zajmując kolejne miejsca od czwartego w dół. Na trzecim okrążeniu Foust miał problem w nawrocie i spadł na trzecie miejsce. Prowadzenie objął Pastrana. Na kolejnym okrążeniu Foust wyprzedził Binksa, a sytuację wykorzystał także Hübinette awansując na trzecie miejsce. Na piątym okrążeniu alternatywną trasą pojechał Foust spadając na czwarte miejsce. Na ostatnim kółku z dłuższej trasy skorzystał Pastrana, który utrzymał pierwsze miejsce i wygrał wyścig. Drugi był Hübinette, a trzeci Deegan.

</doc>
<doc id="3031099" url="https://pl.wikipedia.org/wiki?curid=3031099" title="Kapral (Kajko i Kokosz)">
Kapral (Kajko i Kokosz)



</doc>
<doc id="3031100" url="https://pl.wikipedia.org/wiki?curid=3031100" title="Bałga">
Bałga



</doc>
<doc id="3031104" url="https://pl.wikipedia.org/wiki?curid=3031104" title="Sandy Stuvik">
Sandy Stuvik

Sandy Nicholas Stuvik (ur. 11 kwietnia 1995 w Phukecie) – tajlandzki kierowca wyścigowy.
Życiorys.
Formuła Renault.
Stuvik rozpoczął karierę w wyścigach samochodowych w 2010 roku od startów w Azjatyckiej Formule Renault zarówno w serii głównej, jak i w edycji zimowej. W obu tych seriach zdobył tytuł mistrzowski, wygrywając łącznie pięć wyścigów.
W 2011 roku wyjechał do Europy, gdzie nawiązał współpracę z zespołem KEO Racing. Wziął udział w pięciu wyścigach Północnoeuropejskiego Pucharu Formuły Renault 2.0 (27. miejsce w klasyfikacji generalnej) oraz czternastu Europejskiego Pucharu Formuły Renault 2.0 (bez punktów).
Rok później był etatowym kierowcą austriackiego teamu Interwetten.com Racing Team w północnoeuropejskim cyklu. Tajlandczyk regularnie punktował, będąc czterokrotnie w czołowej ósemce. Najwyżej dojechał w trzecim wyścigu na niemieckim torze w Oschersleben, gdzie był szósty. Zdobyte przez niego 140 punktów sklasyfikowały go na 14. miejscu.
Euroformula Open.
W roku 2013 przeniósł się do serii European F3 Open. Reprezentując barwy włoskiej ekipy RP Motorsport, do końca sezonu walczył o tytuł mistrzowski z reprezentantem Zjednoczonych Emiratów Arabskich Edem Jonesem. Ostatecznie uległ mu różnica zaledwie dziewięciu punktów. W trakcie rywalizacji dziesięciokrotnie stawał na podium, w tym trzykrotnie na jego najwyższym stopniu. Poza tym trzykrotnie sięgał po pole position oraz uzyskiwał najszybsze okrążenie wyścigu.
W drugim roku startów pewnie sięgał po tytuł mistrzowski dzięki dominującej końcówce sezonu. Początkowo największe zagrożenie dla Stuvika stanowili jego zespołowy partner z Polski, Artur Janosz oraz młody Hiszpan, Alex Palou. Tytuł zdobył różnicą blisko stu punktów przewagi, jednak po półmetku był przez pewien nawet przegrywał z Janoszem. Tajlandczyk dwunastokrotnie meldował się w czołowej, z czego aż jedenaście razy na jego najwyższym stopniu (siedmiokrotnie z rzędu). Dominację zaprezentował take w kwalifikacjach – sięgnął po dziesięć pole position. Pięciokrotnie wykręcił najszybszy czas okrążenia (przy czterech Polaka). Został również mistrzem Pucharu Hiszpanii (w ciągu sześciu wyścigów rozegranych w tym kraju czterokrotnie wygrywał oraz startował z pierwszego pola).
Seria GP3.
W sezonie 2015 awansował do serii GP3, w której nawiązał współpracę z irlandzkim teamem Status Grand Prix. Był to jednak trudny debiut dla Tajlandczyka, który tylko dwukrotnie sięgał po punkty (był siódmy w wyścigu głównym na austriackim Red Bull Ringu oraz ósmy w sprincie na włoskiej Monzie). W klasyfikacji generalnej uzbierał siedem punktów, dzięki którym sklasyfikowany został na 17. miejscu. Warto odnotować, iż pokonani przez niego Janosz i Palou zajęli wyższe miejsca w punktacji – Polak był czternasty, natomiast Hiszpan dziesiąty.
Wyniki.
Podsumowanie.
† – Stuvik nie był zaliczany do klasyfikacji.

</doc>
<doc id="3031107" url="https://pl.wikipedia.org/wiki?curid=3031107" title="Ulica Świętej Barbary w Warszawie">
Ulica Świętej Barbary w Warszawie



</doc>
<doc id="3031108" url="https://pl.wikipedia.org/wiki?curid=3031108" title="Liga międzyokręgowa (makroregionalna)">
Liga międzyokręgowa (makroregionalna)



</doc>
<doc id="3031109" url="https://pl.wikipedia.org/wiki?curid=3031109" title="Cristiano Marcellan">
Cristiano Marcellan

Cristiano Marcellan (ur. 1 kwietnia 1994 roku) – włoski kierowca wyścigowy.
Kariera.
Marcellan rozpoczął karierę w wyścigach samochodowych w 2009 roku od startów w Gloria Scouting Cup, gdzie dziesięciokrotnie stawał na podium. Z dorobkiem odpowiednio 111 punktów uplasował się na najniższym stopniu podium klasyfikacji generalnej. W późniejszych pojawiał się także w stawce Włoskiej Formuły Abarth, Europejskiego Pucharu Formuły Renault 2.0 (2011 rok) oraz Alpejskiej Formuły Renault 2.0.
Statystyki.
† – Marcellan nie był zaliczany do klasyfikacji.

</doc>
<doc id="3031114" url="https://pl.wikipedia.org/wiki?curid=3031114" title="Florian le Roux">
Florian le Roux

Florian Le Roux – francuski kierowca wyścigowy.
Kariera.
Le Roux rozpoczął karierę w wyścigach samochodowych w 2010 roku od startów w Formule Palmer Audi. Z dorobkiem 19 punktów uplasował się tam na 25 pozycji w klasyfikacji generalnej. Rok później pojawił się także w stawce Finałowej Serii Europejskiego Pucharu Formuły Renault 2.0 z hiszpańską ekipą EPIC Racing. W żadnym z dwunastu wyścigów, w których wystartował, nie zdołał jednak zdobyć punktów.

</doc>
<doc id="3031115" url="https://pl.wikipedia.org/wiki?curid=3031115" title="Dichostylis Michela">
Dichostylis Michela

Dichostylis Michela ("Cyperus michelianus" ) – gatunek rośliny jednorocznej należący do rodziny ciborowatych ("Cyperaceae"). Według wielu ujęć gatunek znany jest pod nazwą "Dichostylis micheliana", skąd wynika też nazwa zwyczajowa w języku polskim. Ujęcie to uznane jest za błędne (nazwa "Dichostylis" jest synonimem dla nazwy "Fimbristylis", podczas gdy sam gatunek klasyfikowany jest do rodzaju cibora "Cyperus"). Występuje w miejscach wilgotnych, na brzegach rzek i stawów w Europie, Afryce i Azji. W Polsce był podawany w XIX wieku z kilku stanowisk położonych nad Odrą. Przez długi czas uważany tu za wymarły. W 2003 roku odnaleziono go jednak ponownie na Dolnym Śląsku. 
Zagrożenia i ochrona.
Kategorie zagrożenia gatunku:
Gatunek w Polsce objęty jest ochroną ścisłą.

</doc>
<doc id="3031117" url="https://pl.wikipedia.org/wiki?curid=3031117" title="Jan Grabowski (trener żużlowy)">
Jan Grabowski (trener żużlowy)



</doc>
<doc id="3031119" url="https://pl.wikipedia.org/wiki?curid=3031119" title="Stefano Colombo">
Stefano Colombo

Stefano Colombo (ur. 24 listopada 1990 roku) – włoski kierowca wyścigowy.
Życiorys.
Colombo rozpoczął karierę w wyścigach samochodowych w 2009 roku od startów w Włoskiej Formule Renault. Z dorobkiem 48 punktów uplasował się tam na 16 pozycji w klasyfikacji generalnej. W późniejszych latach pojawiał się także w stawce Włoskiej Formuły Abarth, Alpejskiej Formuły Renault 2.0, Europejskiego Pucharu Formuły Renault 2.0, Blancpain Endurance Series, Italian GT Championship, Campionato Italiano Gran Turismo oraz w Porsche Supercup.
Wyniki.
Podsumowanie.
† – Colombo nie był zaliczany do klasyfikacji.

</doc>
<doc id="3031121" url="https://pl.wikipedia.org/wiki?curid=3031121" title="José Antônio Peruzzo">
José Antônio Peruzzo

José Antônio Peruzzo (ur. 19 kwietnia 1960 w Cascavel) – brazylijski duchowny katolicki, arcybiskup Kurytyby od 2015.
Życiorys.
22 grudnia 1985 otrzymał święcenia kapłańskie i został inkardynowany do archidiecezji Cascavel. Był m.in. koordynatorem wydziału katechetycznego kurii diecezjalnej, rektorem seminarium oraz proboszczem katedry w Cascavel.
24 sierpnia 2005 papież Benedykt XVI mianował go biskupem diecezji Palmas-Francisco Beltrão. Sakry biskupiej udzielił mu 23 listopada 2005 emerytowany arcybiskup metropolita Cascavel - Armando Círio.
7 stycznia 2015 papież Franciszek mianował go arcybiskupem metropolitą Kurytyby. Ingres odbył się 19 marca 2015.

</doc>
<doc id="3031122" url="https://pl.wikipedia.org/wiki?curid=3031122" title="Schronisko w Klimcu">
Schronisko w Klimcu

Schronisko PTN w Klimcu – nieistniejące obecnie schronisko turystyczne położone na wysokości 800 m n.p.m. we wsi Klimiec w Bieszczadach Wschodnich.
Obiekt powstał w 1935 roku i był prowadzony przez Przemyskie Towarzystwo Narciarzy wraz z Towarzystwem Krzewienia Narciarstwa. Schronisko oferowało 30 miejsc noclegowych.

</doc>
<doc id="3031124" url="https://pl.wikipedia.org/wiki?curid=3031124" title="Stefan Konieczniak">
Stefan Konieczniak

Stefan Konieczniak pseud. "Maciej", "Lucjan", "Marcin", "Marynarz", "Nakonieczny", "Tomek" (ur. 15 lipca 1892 w Karczmiskach, zm. 20 marca 1968 w Poznaniu) – działacz polskiego, rosyjskiego, francuskiego i hiszpańskiego ruchu komunistycznego, funkcjonariusz Czeki, Milicji Obywatelskiej i aparatu bezpieczeństwa PRL.
Życiorys.
W 1904 wyjechał do Kijowa, 1905–1908 był pomocnikiem kuchennym na statku pasażersko-handlowym, później górnikiem w kopalni węgla w Donbasie, a po powrocie do Kijowa został stolarzem. Związany z kółkiem marksistowskim, w 1911 na 3 miesiące uwięziony w związku z zabójstwem Piotra Stołypina, po zwolnieniu pracował w kijowskiej stoczni rzecznej. W sierpniu 1914 zmobilizowany do rosyjskiej armii, w grudniu 1914 ranny i wzięty do austriackiej niewoli. Po rewolucji lutowej 1917 zbiegł do Odessy, brał udział w rewolucji październikowej, a później w wojnie domowej w Rosji jako marynarz Floty Czarnomorskiej. Uczestnik walk przeciw wojskom atamana Petlury na Ukrainie i wojskom Kołczaka na zachodniej Syberii. Członek Rosyjskiej Komunistycznej Partii (bolszewików). Po zakończeniu wojny domowej I-IV 1921 był funkcjonariuszem Czeki w Winnicy, skończył kilkumiesięczny kurs Czeki w Charkowie. W grudniu 1921 wrócił do Polski i po przekroczeniu granicy został aresztowany i uwięziony w Równem, potem w Łucku i Lublinie. W 1923 zwolniony, wrócił do rodzinnej wsi, gdzie pozostawał pod stałym nadzorem policji, a wkrótce wyjechał do Francji, gdzie był górnikiem w kopalni węgla w Pas-de-Calais. Brał udział w pierwszej krajowej konferencji Polskich Grup Językowych FPK w maju 1924 w Paryżu, niedługo potem wydalony z Francji za udział w 1-majowej manifestacji, przez kilka miesięcy był w Belgii, po czym wrócił nielegalnie do Francji i pracował w fabryce sztucznego jedwabiu. Współzałożyciel Polskich Grup Językowych FPK i polskiego robotniczego stowarzyszenia kulturalno-oświatowego. Później znów pracował w kopalniach węgla kamiennego. Sekretarz Polskich Grup FPK w Clermont-Ferrand i Donau, od grudnia 1932 mieszkał w Paryżu, w 1933 został zawodowym funkcjonariuszem partyjnym i sekretarzem Polskich Grup FPK w południowej części Paryża. W 1934 skazany na 3 miesiące więzienia za udział w zorganizowaniu demonstracji bezrobotnych przed Polskim Konsulatem Generalnym w Paryżu. W grudniu 1936 udał się do Hiszpanii i walczył w wojnie domowej jako żołnierz Brygad Międzynarodowych. Dowódca kompanii ckm, zbrojmistrz i komisarz polityczny w stopniu porucznika, członek KPH. IX 1937 został ciężko ranny. VIII 1938 ewakuowany do Francji, VIII 1939 udał się do ZSRR i został stolarzem w moskiewskiej fabryce, a 1941–1943 w wojskowych zakładach lotniczych. W 1943 wstąpił do Związku Patriotów Polskich, a w 1944 do PPR. Nauczyciel w Domu Dziecka w Zagorsku, od grudnia 1944 administrator organizującej się polskiej ambasady w Moskwie. IV 1945 wrócił do kraju i został pracownikiem WUBP, potem Komendy Wojewódzkiej MO w Poznaniu. Członek egzekutywy Komitetu Zakładowego PPR/PZPR w poznańskim WUBP. Od 1959 na rencie dla zasłużonych, od 1960 kierował sekcją Dąbrowszczaków poznańskiego ZBoWiD, członek Komisji ds. Działaczy Ruchu Robotniczego. Był odznaczony m.in. Orderem Lenina (1967), Orderem Sztandaru Pracy II klasy i Krzyżem Komandorskim Orderu Odrodzenia Polski.
Pochowany na Cmentarzu Junikowo.

</doc>
<doc id="3031126" url="https://pl.wikipedia.org/wiki?curid=3031126" title="Wayne King">
Wayne King

Wayne King (ur. 18 lutego 1901, zm. 16 lipca 1985) – amerykański dyrygent, klarnecista i kompozytor.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031127" url="https://pl.wikipedia.org/wiki?curid=3031127" title="Sekundogenitur">
Sekundogenitur

Sekundogenitur – neobarokowy budynek, znajdujący się w Dreźnie, w dzielnicy Innere Altstadt, przy Tarasach Brühla. Obecnie mieści się w nim kawiarnia i winiarnia, należące do pobliskiego hotelu Hilton. 
Historia.
Teren późniejszych Tarasów Brühla otrzymał w 1740 roku Henryk Brühl, minister stanu (niem. "Staatsminister") w czasach panowania saskiego elektora Fryderyka Augusta II. Brühl wybudował na nim kilka reprezentacyjnych budynków; jednym z nich była zaprojektowana przez architekta Johanna Christopha Knöffela biblioteka (niem. "Brühlsche Bibliothek"). W latach 1791-1895 budynek biblioteki pełnił funkcję siedziby Akademii Sztuk Pięknych. Podczas funkcjonowania Akademii Sztuk Pięknych w budynku "Brühlsche Bibliothek" pracowali dla niej m.in. malarze Anton Graff, Caspar David Friedrich, Ludwig Richter, , rzeźbiarze Franz Pettrich, Ernst Rietschel, Ernst Hähnel, Johannes Schilling, Robert Henze oraz architekci Gottfried Semper, Hermann Nicolai i Konstantin Lipsius. W 1895 roku akademia przeniosła się do nowo wybudowanego monumentalnego budynku, zaś biblioteka została zburzona.
Na miejscu rozebranego gmachu, w latach 1896-1897 wybudowano według projektu architekta Gustava Fröhlicha nowy, neobarokowy budynek. Budynek ten do 1931 roku mieścił bibliotekę i zbiór miedziorytów księcia Jana Jerzego, będącego drugim w kolejce do saksońskiego tronu - w związku z tym gmachowi nadano nazwę "Sekundogenitur". Następnie, po zreorganizowaniu kolekcji Jana Jerzego do 1945 roku obiekt był siedzibą Galerii Nowych Mistrzów.
Podczas bombardowania Drezna, w lutym 1945 roku Sekundogenitur uległ całkowitemu zniszczeniu. Odbudowano go w latach 1963-1964 z przeznaczeniem na siedzibę restauracji. Obecnie w gmachu mieszczą się kawiarnia i winiarnia należące do położonego obok hotelu Hilton, z którym budynek ma połączenie w postaci łącznika.
Architektura.
Sekundogenitur jest małym, neobarokowym budynkiem, którego projekt Gustav Fröhlich oparł na formach drezdeńskiego baroku i południowo-niemieckiego rokoka. Jego rzut poziomy odpowiada temu, który miał poprzednio stojący w tym miejscu budynek. Fasada gmachu od strony Tarasów Brühla podzielona jest na 15 osi. Jej wysunięta, środkowa część ozdobiona jest portalem z balkonem, wspartym na jońskich kolumnach oraz zakrzywionym szczytem. Na tylnej fasadzie budynku znajduje się zabawny barokowy portal, pochodzący z restauracji Zum letzten Heller w Hellerau, która została rozebrana po II wojnie światowej. Okna Sekundogenituru posiadają dekoracje z motywem wąsa czepnego, zaś jego nakrycie stanowi miedziany dach mansardowy.

</doc>
<doc id="3031128" url="https://pl.wikipedia.org/wiki?curid=3031128" title="Jean Dunn (dyplomata)">
Jean Dunn (dyplomata)

Jean Dunn – przedstawicielka australijskiej dyplomacji i wyższy rangą pracownik australijskiego Ministerstwa Spraw Zagranicznych i Handlu. Od 17 stycznia 2012 jest ambasadorem Australii w Polsce i jednocześnie oficjalnym reprezentantem rządu australijskiego na terenie Czech.
Życiorys.
Jean Dunn uzyskała bakalaureat z wyróżnieniem w dziedzinie nauk politycznych i języka japońskiego na Uniwersytecie Monasha.
Jest wyższym rangą pracownikiem australijskiego Ministerstwa Spraw Zagranicznych i Handlu (Department of Foreign Affairs and Trade). Była ambasadorem Australii w Libanie (w latach 2009–2010) i Turcji (w latach 2004–2007), zanim została nominowana na ambasadora w Polsce. Wcześniej przebywała na placówkach dyplomatycznych w Korei Południowej i Stanach Zjednoczonych.
8 grudnia 2011 została nominowana przez ówczesnego ministra spraw zagranicznych Kevina Rudda na stanowisko ambasadora w Polsce.
17 stycznia 2012 złożyła listy uwierzytelniające na ręce prezydenta Rzeczypospolitej Polskiej, Bronisława Komorowskiego.
Ma troje dzieci.

</doc>
<doc id="3031133" url="https://pl.wikipedia.org/wiki?curid=3031133" title="Overlord (gra komputerowa)">
Overlord (gra komputerowa)

Overlord – przygodowa gra akcji przedstawiona w widoku z perspektywy trzeciej osoby wyprodukowana przez Triumph Studios i 4J Studios na platformy Microsoft Windows, PlayStation 3 oraz Xbox 360.
Rozwój gry rozpoczął się w 2006 roku, a gra została oficjalnie zapowiedziana w maju tego samego roku. Po niemal półtora roku prac została wydana w 2007 roku zdobywając pozytywne recenzje i korzystnie wpływając na wyniki sprzedaży firmy Codemasters. 1 listopada został zapowiedziany dodatek "", który ukazał się 15 lutego 2008 roku i dodawała nowe mapy dla rozgrywki wieloosobowej oraz tryb kooperacji. Wersja gry na PlayStation 3 została wydana pod nazwą "Overlord: Raising Hell" 20 czerwca 2008 roku w Europie, a cztery dni później w Ameryce Północnej i zawierała grę wraz z dodatkiem. 
Sequel gry o nazwie "Overlord II" został zapowiedziany w sierpniu 2008 roku razem ze spin-offem dla konsoli Wii o nazwie ' i grą na Nintendo DS o nazwie '. 
Fabuła.
Gra "Overlord" jest umiejscowiona w fantastycznym świecie, gdzie gracz wciela się w odrodzonego wojownika znanego jako "Overlord", który kontroluje hordy gremlinopodobnych stworzeń nazywanych minionami. Musi on pokonać siedmiu skorumpowanych bohaterów, aby zdobyć ziemię i roztoczyć nad nią swoje rządy. Gra zawiera wątek korupcyjny, podobnie jak w serii gier "Fable", ale pozwala graczowi na bycie „złym... lub naprawdę złym”, a poszczególne wybory wpływają na całą rozgrywkę i fabułę. 
Gra toczy się z perspektywy trzeciej osoby, ale kierowanie minionami wykorzystuje elementy gier RTS. W grze często spotykany jest czarny humor, a wiele miejsc i sytuacji parodiuje tradycyjne lokacje i elementy gier fantasy.

</doc>
<doc id="3031134" url="https://pl.wikipedia.org/wiki?curid=3031134" title="A Date with Elvis">
A Date with Elvis

A Date with Elvis – kompilacyjny album Elvisa Presleya wydany przez wytwórnię RCA Victor Records w lipcu 1959 roku. Płyta zawiera publikowane wcześniej utwory zarejestrowane podczas różnych sesji. Na liście najlepszych albumów magazynu Billboard 200 została sklasyfikowana na 32 miejscu.
Historia.
Rozpoczęcie służby wojskowej przez Elvisa w 1958 r. oznaczało zniknięcie piosenkarza ze sceny muzycznej na dwa lata. Jego menadżer „Pułkownik” Tom Parker oraz wytwórnia RCA zdając sobie sprawę z zagrożeń wynikających z tak długiej przerwy, postanowili sprawić, by Elvis był ciągle obecny na rynku i w społecznej świadomości. Wydawali więc niepublikowane dotąd nagrania w formie singli i albumów kompilacyjnych. Ponieważ wiele piosenek nadal pozostawało niewydanych na jednym krążku, wytwórnia postanowiła, tak jak w przypadku poprzedniego albumu "For LP Fans Only" zebrać je razem. Wśród nich znalazły się także utwory, które Elvis nagrał jeszcze dla wytwórni Sun Records (m.in. "Blue Moon of Kentucky", czy "Good Rockin' Tonight").
Album ukazał się w sprzedaży 24 lipca 1959 roku i pomimo wysokich ocen, okazał się najniżej sklasyfikowanym krążkiem Elvisa lat 50. w rankingu magazynu "Billboard". W listopadzie tego samego roku RCA wydała jeszcze kompilacyjną płytę "50,000,000 Elvis Fans Can’t Be Wrong", którą również uznano za udaną, choć w rankingu najlepszych albumów zajęła dopiero trzydzieste pierwsze miejsce. Dopiero powrót Elvisa z wojska i nagrane przez niego nowe piosenki sprawiły, że jego płyty znów zajmowały czołowe miejsca na listach przebojów.

</doc>
<doc id="3031139" url="https://pl.wikipedia.org/wiki?curid=3031139" title="Johannes Moor (kierowca wyścigowy)">
Johannes Moor (kierowca wyścigowy)

Johannes Moor (ur. 3 lipca 1992 roku w Tartu) – estoński kierowca wyścigowy.
Kariera.
Moor rozpoczął karierę w wyścigach samochodowych w 2008 roku od startów w Estońskiej Formule Renault oraz w Formule Renault 2.0 NEZ. W żadnej z tych serii jednak nie zdobywał punktów. W późniejszych latach pojawiał się także w stawce Północnoeuropejskiego Pucharu Formuły Renault 2.0, Szwedzkiej Formuły Renault, Fińskiej Formuły Renault oraz w Europejskiego Pucharu Formuły Renault 2.0.

</doc>
<doc id="3031145" url="https://pl.wikipedia.org/wiki?curid=3031145" title="START (medycyna)">
START (medycyna)



</doc>
<doc id="3031147" url="https://pl.wikipedia.org/wiki?curid=3031147" title="Joe Kirkwood Jr.">
Joe Kirkwood Jr.

Joe Kirkwood Jr. (ur. 30 maja 1920, zm. 7 września 2006 w Hesperii) – amerykański golfista i aktor pochodzenia australijskiego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031151" url="https://pl.wikipedia.org/wiki?curid=3031151" title="Richard Gonda">
Richard Gonda

Richard Gonda (ur. 14 marca 1994 roku w Bańskiej Bystrzycy) – słowacki kierowca wyścigowy.
Kariera.
Gonda rozpoczął karierę w wyścigach samochodowych w 2010 roku od startów w Północnoeuropejskiego Pucharu Formuły Renault 2.0, Europejskiego Pucharu Formuły Renault 2.0, oraz w Central European Zone Championship E2-2000. W seriach północnoeuropejskiej i E2-2000 z dorobkiem odpowiednio 107 i 37 punktów uplasował się na 11 i szóstej pozycji w klasyfikacji generalnej. W europejskim pucharze nie był klasyfikowany. W późniejszych latach pojawiał się także w stawce Formuły 2, edycji zimowej European F3 Open, European F3 Open, Auto GP World Series oraz w Formule Acceleration 1.
Wyniki.
Podsumowanie.
† – Gonda nie był zaliczany do klasyfikacji.

</doc>
<doc id="3031153" url="https://pl.wikipedia.org/wiki?curid=3031153" title="Miejscowości Turks i Caicos">
Miejscowości Turks i Caicos

Według danych oficjalnych pochodzących z 2013 roku Turks i Caicos (brytyjskie terytorium zamorskie) posiadał ponad 30 miejscowości o ludności przekraczającej 100 mieszkańców. Stolica kraju Cockburn Town ze 126 mieszkańcami znajduje się dopiero w trzeciej dziesiątce największych miejscowości; Five Cays jako jedyne miasto liczyło ponad 5 tys. mieszkańców; 14 miejscowości z ludnością 1÷5 tys. oraz reszta miejscowości poniżej 1 tys. mieszkańców.
Największe miejscowości na Turks i Caicos.
Największe miejscowości na Turks i Caicos według liczebności mieszkańców (stan na 2013 rok):
Alfabetyczna lista miejscowości na Turks i Caicos.
Spis miejscowości Turks i Caicos powyżej 100 mieszkańców według danych szacunkowych z 2013 roku:

</doc>
<doc id="3031155" url="https://pl.wikipedia.org/wiki?curid=3031155" title="Damaskin (Dipczew)">
Damaskin (Dipczew)

Damaskin, imię świeckie Dimityr Iwanow Dipczew (ur. 1817 w Panagjuriszte, zm. 1878 w Monasterze Arapowskim k. Stanimaki) – bułgarski biskup prawosławny.
Życiorys.
Pochodził z ubogiej rodziny rzemieślnika. Ukończył szkołę przy Monasterze Rilskim, następnie w szkole greckiej w Melniku, następnie w 1849 ukończył seminarium duchowne Patriarchatu Konstantynopolitańskiego na wyspie Chalki. W Monasterze Rilskim złożył wieczyste śluby mnisze, a wkrótce później został także wyświęcony na hierodiakona i hieromnicha. Od 1854 był nauczycielem w Razłogu, Welesie i Kiustendole. W 1861 został podniesiony do godności archimandryty.
W latach 1862–1872 pracował w zarządzie (konsystorzu) metropolii płowdiwskiej i stał na czele miejscowej bułgarskiej parafii prawosławnej. We wsiach w regionie Płowdiwu organizował bułgarskie szkoły, założył taką placówkę przy Monasterze Arapowskim i przez pewien czas osobiście w niej wykładał. Bronił niezależności Cerkwi od władz tureckich, odprawiał nabożeństwa w języku cerkiewnosłowiańskim (wbrew stanowisku greckiej hierarchii).
19 października 1872 został wybrany i wyświęcony na metropolitę welesko-strumickiego w strukturach powołanego dwa lata wcześniej Egzarchatu Bułgarskiego. Szybko stracił autorytet i wpływ wśród wiernych, gdy nie przeciwstawił się żądaniom władz, by przekazać jedną z cerkwi w Welesie parafii etnicznie greckiej, jak również gdy nie poparł dążeń Bułgarów do usunięcia ze Strumicy hierarchy greckiego. W 1875 wyjechał do Konstantynopola, gdzie zasiadał w Świętym Synodzie Egzarchatu Bułgarskiego. Ostatnie lata życia z powodu choroby spędził w Monasterze Arapowskim, tam też zmarł. 
Autor tekstów literackich, artykułów i przekładów podpisywanych pseudonimem "Damaskin Rilec", który przyjął od monasteru, w którym został mnichem. Pisał w językach bułgarskim i greckim. Przekładał również z języka greckiego żywoty świętych, m.in. żywot Jana Rylskiego napisany w 1836 przez Neofita (Bozwelego).

</doc>
<doc id="3031156" url="https://pl.wikipedia.org/wiki?curid=3031156" title="Zbigniew Michejda">
Zbigniew Michejda

Zbigniew Michejda (ur. 1 listopada 1930 w Katowicach, zm. 25 lutego 2001 w Loughton) – polski inżynier elektronik, nauczyciel akademicki, pionier informacji naukowej oraz komputeryzacji w zakresie bibliotekoznawstwa w Polsce. 
Nauka i studia.
Syn Władysława Michejdy, doktora praw i działacza politycznego na Górnym Śląsku oraz Stefanii z domu Marquardt (Markwart). W czasie okupacji niemieckiej chodził do szkoły powszechnej w Ustroniu na Śląsku Cieszyńskim. W 1947 roku ukończył Gimnazjum i Liceum Matematyczno-Przyrodnicze oraz średnią szkołę muzyczną w Cieszynie. Studiował na Wydziale Elektrycznym i Wydziale Łączności Politechniki Gdańskiej (dyplom w 1952 r.).
Praca zawodowa.
W 1951 r. przeniósł się do Warszawy, gdzie rozpoczął pracę w Przemysłowym Instytucie Telekomunikacyjnym, studiując równocześnie na Wydziale Matematyki i Fizyki Uniwersytetu Warszawskiego. W tym czasie interesował się akustyką i teorią muzyki. Wykładał w Państwowej Wyższej Szkole Muzycznej, brał udział w pracach nad nowym systemem notacji muzycznej, był współautorem projektu akustycznego budynku Akademii Muzycznej w Warszawie (1954). W latach 1954-1957 pracował w Instytucie Bibliograficznym Biblioteki Narodowej. W latach 1957-1971 był kolejno kierownikiem kilku ośrodków dokumentacji i informacji naukowo-technicznej w instytucjach centralnych, między innymi w Centrum Obliczeniowym Polskiej Akademii Nauk (CO PAN), Komitecie Nauki i Techniki oraz Centralnym Instytucie Informacji Naukowo-Technicznej i Ekonomicznej (CIINTE). 
W 1963 r. związał się z Katedrą Bibliotekoznawstwa Wydziału Filologicznego UW, gdzie prowadził wykłady w zakresie teorii i technik dokumentacji i informacji. W wyniku jego wieloletnich starań utworzono w 1968 r. Podyplomowe Studium Informacji Naukowej (PSIN) przy Uniwersytecie Warszawskim dla kształcenia dokumentalistów i bibliotekarzy w zakresie informatyki, pierwszą w Polsce interdyscyplinarną placówkę tego typu. Opracował jego program i został jednym z jego wykładowców. Zaangażował się w kampanię przeciwko odrzuceniu innowacyjnego projektu polskiego mikrokomputera K-202. W latach 1971-1976 był członkiem Światowego Systemu Informacji Naukowej UNISIST, konsultantem Państwowego Systemu Informatycznego „Światowid“ i kierownikiem Pracowni Systemów Informacyjnych UW UNIWARS. 
Anglia.
W 1976 r. wyjechał na stałe do Anglii, gdzie związał się ze stowarzyszeniem bibliotek specjalistycznych ASLIB, a później prowadził niezależne biuro brokerskie. Zamierzał przeznaczyć środki na utworzenie fundacji, która przyczyniłaby się do rozwoju badań nad historią Śląska Cieszyńskiego. Zmarł nagle w Loughton koło Londynu. Został pochowany w grobie rodzinnym na cmentarzu ewangelicko-augsburskim w Warszawie (aleja 21, grób 33).
Pamięć.
Z inicjatywy siostry Zbigniewa Michejdy – Barbary Michejdy-Pinno – utworzono 11 lipca 2003 r. w Książnicy Cieszyńskiej donację jego imienia. Z jej środków nabywane są druki, rękopisy oraz inne obiekty biblioteczne o tematyce dotyczącej szeroko pojętej historii i kultury Śląska Cieszyńskiego w kontekście środkowoeuropejskim. Za jej sprawą do 2013 r. zbiory Książnicy Cieszyńskiej powiększyły się o ponad 1200 jednostek materiałów różnorakiego typu (głównie książek, ale i rękopisów, archiwaliów, ikonografii czy map). Korzystanie ze środków funduszu pozwoliło w znacznym stopniu wypełnić bibliotece luki w zbiorach w zakresie obcojęzycznego, przede wszystkim niemieckiego, piśmiennictwa o tematyce śląskoznawczej.
Stowarzyszenie Bibliotekarzy Polskich przy współpracy z Instytutem Informacji Naukowej i Studiów Bibliologicznych UW wydało w roku 2005 tom zatytułowany "Od informacji naukowej do technologii społeczeństwa informatycznego" poświęcony pamięci Zbigniewa Michejdy.

</doc>
<doc id="3031160" url="https://pl.wikipedia.org/wiki?curid=3031160" title="Henrique Martins">
Henrique Martins

Henrique Martins (ur. 24 listopada 1990 roku w São Paulo) – brazylijski kierowca wyścigowy.
Kariera.
Martins rozpoczął karierę w wyścigach samochodowych w 2008 roku od startów w Europejskiej Formule BMW. Z dorobkiem 38 punktów uplasował się tam na 19 pozycji w klasyfikacji generalnej. W późniejszych latach pojawiał się także w stawce Południowoamerykańskiej Formuły 3, Europejskiego Pucharu Formuły Renault 2.0, Alpejskiej Formuły Renault 2.0 oraz Europejskiej Serii Włoskiej Formuły 3.

</doc>
<doc id="3031161" url="https://pl.wikipedia.org/wiki?curid=3031161" title="Florian Le Roux">
Florian Le Roux



</doc>
<doc id="3031162" url="https://pl.wikipedia.org/wiki?curid=3031162" title="Yuelin Shiguan">
Yuelin Shiguan

Yuelin Shiguan (; kor. 월림사관 "Wollim Sagwan"; jap. "Getsurin Shikan"; wiet. "Nguyệt Lâm Sư Guan"; ur. 1143, zm. 1217) – chiński mistrz chan okresu dynastii Song.
Życiorys.
O życiu tego mistrza zachowało się bardzo niewiele informacji. Wiadomo, że ok. roku 1200 nauczał w klasztorze Wanshou („Długiego Życia”) w Suzhou. Pamięta się o nim dzisiaj głównie dlatego, iż przeniósł Dharmę chanu linji do słynnego mistrza Wumena Huikaia.

</doc>
<doc id="3031163" url="https://pl.wikipedia.org/wiki?curid=3031163" title="Werner Klemperer">
Werner Klemperer

Werner Klemperer (ur. 22 marca 1920, zm. 6 grudnia 2000) – amerykański aktor filmowy i telewizyjny.
Filmografia.
seriale
film
Nagrody i nominacje.
Został dwukrotnie uhonorowany nagrodą Emmy i trzykrotnie otrzymał nominację do nagrody Emmy. Posiada również gwiazdę na Hollywoodzkiej Alei Gwiazd.

</doc>
<doc id="3031164" url="https://pl.wikipedia.org/wiki?curid=3031164" title="Dienis Nagulin">
Dienis Nagulin

Dienis Nagulin (ur. 27 listopada 1992 roku) – rosyjski kierowca wyścigowy.
Kariera.
Nagulin rozpoczął karierę w wyścigach samochodowych w 2008 roku od startów w Russian Touring Car Championship Light. Z dorobkiem 23 punktów uplasował się tam na 13 pozycji w klasyfikacji generalnej. W późniejszych latach pojawiał się także w stawce Legends Trophy Finland, Alpejskiej Formuły Renault 2.0, Europejskiego Pucharu Formuły Renault 2.0, European F3 Open, edycji zimowej European F3 Open oraz w Serii GP3.

</doc>
<doc id="3031167" url="https://pl.wikipedia.org/wiki?curid=3031167" title="Giorgio Roda">
Giorgio Roda

Giorgio Roda (ur. 18 marca 1994 roku) – włoski kierowca wyścigowy.
Kariera.
Roda rozpoczął karierę w wyścigach samochodowych w 2011 roku od startów w Włoskiej Formule Abarth, Europejskiej Formule Abarth oraz w Europejskiego Pucharu Formuły Renault 2.0. Jedynie w Włoskiej Formule Abarth był klasyfikowany. Z dorobkiem czterech punktów uplasował się tam na 19 pozycji w klasyfikacji generalnej. W późniejszych latach pojawiał się także w stawce Alpejskiej Formuły Renault 2.0, International GT Open oraz European Le Mans Series.
Statystyki.
† – Roda nie był zaliczany do klasyfikacji.

</doc>
<doc id="3031168" url="https://pl.wikipedia.org/wiki?curid=3031168" title="Malaysia Super League">
Malaysia Super League

Malaysia Super League ("Liga Super Malaysia") - najwyższa liga piłkarska w Malezji zarządzana przez Malaysia Super League Sdn Bhd pod nadzorem Malezyjskiego Związku Piłki Nożnej.
Malaysia Super League powstała w 2004 jako następca istniejącej w latach 1993-2004 najwyższej klasy rozgrywkowej w Chinach, M-League (Liga-M) oraz Semi-Pro League (1989-1993). Zmiana nazw ligi podyktowana była decyzją PBSM-u po prywatyzacji ligi. Z tego też powodu firma MSL Sendirian Berhad zajęła się sprawami marketingowymi związanymi z rozgrywkami. Obecnie sponsorem tytularnym ligi jest Astro, z tego też powodu oficjalna nazwa ligi to Astro Liga Super Malaysia.
Od 1979 roku 11 zespołów zostawało najlepszą drużyną Malezji. Od 2004 było takich klubów sześć.
Obecnie, obrońcami trofeum są zawodnicy LionsXII, dla których zwycięstwo w 2013 było pierwszym od 1994 tytułem mistrza kraju.
Historia.
Pierwsze rozgrywki na terenie Malezji zaczęto rozgrywać w pod koniec lat 70. Były to jednak jedynie turnieje eliminacyjne do Pucharu Malezji. Po raz pierwszy faktyczne rozgrywki ligowe zorganizowano w 1982. Wówczas triumfowała drużyna Penang FA. Z czasem liga nabierała coraz większego znaczenia i rozgłosu w mediach.
Początkowo zespołami biorącymi udział w lidze były instytucje państwowe, takie jak choćby Malezyjskie Siły Zbrojne czy Królewska Policja Malezyjska, a także drużyny reprezentujące sąsiednie kraje: Singapur i Brunei. Większość tego typu drużyn zaprzestały działalności w 1994, w związku z decyzją Malezyjskiego Związku Piłkarskiego, jednak drużyna Singapore Lions brała udział w rozgrywkach do sezonu 2012, kiedy to dopiero zastąpiono ją drużyną LionsXII.
W 2010 Malezyjski Związek Piłki Nożnej opublikował nowe logo Malaysia Super League, które jednak zostało już po roku zmienione ze względu na podpisanie umowy ze sponsorem głównym ligi, firmą Astro.
W latach 1989-1993 i 1998-2003 liga w Malezji podzielona była na dwa poziomy rozgrywkowe:
W latach 1994-1997 nie było drugiego poziomu rozgrywkowego.
W latach 2004-2006 profesjonalna liga w Malezji podzielona była na dwa poziomy rozgrywkowe, drugi poziom podzielony był dodatkowo na dwie grupy:
Od 2007 do dnia dzisiejszego istnieją trzy poziomy rozgrywkowe:
Zespoły.
Od czasu założenia Super League w 2004 grało w niej dotychczas 14 klubów. Siedem zespołów gra w niej nieprzerwanie od pierwszego sezonu.
Lista przedstawia 12 zespołów biorących udział w Malaysia Super League 2013.
Mistrzowie.
Od czasu pierwszego sezonu Super League, mistrzostwo kraju zdobywało osiem różnych zespołów. Pierwszym klubem, który obronił to trofeum było Kedah FA, które triumfowało w sezonie 2006/2007 i 2007/2008. Również Kelantan FA dokonał takiego wyczynu, wygrywając w sezonach 2011 i 2012 oraz Johor Darul Tazkim w sezonach 2014 i 2015.
Lions XII wygrał sezon 2013 Malaysia Super League, wygrywając 4-0 z Felda United na Jalan Besar Stadium, wygrywając w całym sezonie 10 meczów, remisując 1 i nie przegrywając żadnego spotkania.
Astro Malaysia Super League jest sklasyfikowana na 18 miejscu w rankingu AFC, znajdując się tym samym w koszyku D.

</doc>
<doc id="3031170" url="https://pl.wikipedia.org/wiki?curid=3031170" title="Nasięźrzał azorski">
Nasięźrzał azorski

Nasięźrzał azorski ("Ophioglossum azoricum" C. Presl) – gatunek należący do rodziny nasięźrzałowatych ("Ophioglossaceae"). Występuje w Europie Zachodniej od Portugalii na południu po Grenlandię na północy, na Azorach i Maderze. W Polsce występować miał na wybrzeżu.
Biologia i ekologia.
Bylina. Rośnie na piaskach, łąkach i pastwiskach.
Zagrożenia i ochrona.
W Polsce gatunek prawdopodobnie wyginął. Umieszczony jest w Polskiej Czerwonej Księdze Roślin w grupie gatunków wymarłych (kategoria EX). Umieszczony jest także na Czerwonej liście roślin i grzybów Polski (2006) w tej samej kategorii.

</doc>
<doc id="3031171" url="https://pl.wikipedia.org/wiki?curid=3031171" title="11 Komenda Odcinka Mieszkowice">
11 Komenda Odcinka Mieszkowice

11 Komenda Odcinka Mieszkowice - samodzielny pododdział Wojsk Ochrony Pogranicza pełniący służbę ochronną na granicy polsko-niemieckiej.
11 Komenda Odcinka sformowana została w 1945 w strukturze organizacyjnej 3 Oddziału Ochrony Pogranicza. We wrześniu 1946 odcinek wszedł w skład Szczecińskiego Oddziału WOP nr 3. W 1948, na bazie 11 Komendy Odcinka sformowano Samodzielny Batalion Ochrony Pogranicza nr 38.

</doc>
<doc id="3031172" url="https://pl.wikipedia.org/wiki?curid=3031172" title="12 Komenda Odcinka Chojna">
12 Komenda Odcinka Chojna

12 Komenda Odcinka Chojna - samodzielny pododdział Wojsk Ochrony Pogranicza pełniący służbę ochronną na granicy polsko-niemieckiej.
12 Komenda Odcinka sformowana została w 1945 w strukturze organizacyjnej 3 Oddziału Ochrony Pogranicza. We wrześniu 1946 odcinek wszedł w skład Szczecińskiego Oddziału WOP nr 3. W 1948, na bazie 12 Komendy Odcinka sformowano Samodzielny Batalion Ochrony Pogranicza nr 40.

</doc>
<doc id="3031173" url="https://pl.wikipedia.org/wiki?curid=3031173" title="Dahong Zuzheng">
Dahong Zuzheng

Dahong Zuzheng (; kor. 대홍조증 "Taehong Chojŭng"; jap. "Daikō Soshō"; wiet. "Đại Hồng Tổ Chứng") – mistrz chan okresu dynastii Song, znany także jako Laona Zuzheng.
Życiorys.
Pochodził z Tanzhou. Poza tym niewiele wiadomo o jego życiu.
Linie przekazu Dharmy zen.
Pierwsza liczba oznacza kolejność pokoleń od Pierwszego Patriarchy chan w Indiach Mahakaśjapy.
Druga liczba oznacza kolejność pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3031174" url="https://pl.wikipedia.org/wiki?curid=3031174" title="13 Komenda Odcinka Szczecin">
13 Komenda Odcinka Szczecin

13 Komenda Odcinka Szczecin – samodzielny pododdział Wojsk Ochrony Pogranicza pełniący służbę ochronną na granicy polsko-niemieckiej.
13 Komenda Odcinka sformowana została w 1945 w strukturze organizacyjnej 3 Oddziału Ochrony Pogranicza. We wrześniu 1946 odcinek wszedł w skład Szczecińskiego Oddziału WOP nr 3. W 1948, na bazie 13 Komendy Odcinka sformowano Samodzielny Batalion Ochrony Pogranicza nr 42.

</doc>
<doc id="3031175" url="https://pl.wikipedia.org/wiki?curid=3031175" title="Aleksander Zubelewicz">
Aleksander Zubelewicz

Aleksander Zubelewicz (ur. 1890, zm. 1956) – polski działacz turystyczny, organizator Polskiego Towarzystwa Turystyczno-Krajoznawczego (PTTK) na terenie Warmii i Mazur.
Po II wojnie światowej przybył z Wilna do Olsztyna gdzie od lipca 1945 r., pełnił obowiązki dyrektora niedawno powołanego Powiatowego Zarządu Dróg. 20 maja 1946 r., doprowadził do powołania Polskiego Towarzystwa Krajoznawczego (PTK) na terenie Warmii i Mazur z siedzibą w Olsztynie, przekształconego w 1950 r., w Warmińsko-Mazurski oddział PTTK.

</doc>
<doc id="3031177" url="https://pl.wikipedia.org/wiki?curid=3031177" title="14 Komenda Odcinka Nowe Warpno">
14 Komenda Odcinka Nowe Warpno

14 Komenda Odcinka Nowe Warpno – samodzielny pododdział Wojsk Ochrony Pogranicza pełniący służbę ochronną na granicy polsko-niemieckiej.
Formowanie i zmiany organizacyjne.
14 Komenda Odcinka sformowana została w 1945 w strukturze organizacyjnej 3 Oddziału Ochrony Pogranicza.
Rozkaz organizacyjny nr 1 Wydziału WOP z 16 października 1945 o rozlokowaniu 3 Oddziału WOP pierwotnie zakładał rozmieszczenie 14 komendantury w Policach. Ze względu jednak na wyłączenie Polic spod zarządu administracji polskiej, komendę rozmieszczono w Nowym Warpnie. We wrześniu 1946 odcinek wszedł w skład Szczecińskiego Oddziału WOP nr 3.
W 1948, na bazie 14 Komendy Odcinka sformowano Samodzielny Batalion Ochrony Pogranicza nr 44.

</doc>
<doc id="3031178" url="https://pl.wikipedia.org/wiki?curid=3031178" title="Côme Ledogar">
Côme Ledogar

Côme Ledogar (ur. 23 maja 1991 roku) – francuski kierowca wyścigowy.
Życiorys.
Ledogar rozpoczął karierę w wyścigach samochodowych w 2007 roku od startów w Belgijskiej Formule Renault 1.6, gdzie jednak nie zdobywał punktów. W późniejszych latach pojawiał się także w stawce Akademii Formuły Euro Series, Porsche Supercup, Les 24 Hores de Barcelona, Europejskiej Formuły BMW, 500 km de Alcañiz, Północnoeuropejskiego Pucharu Formuły Renault 2.0, Europejskiego Pucharu Formuły Renault 2.0, Francuskiego i Włoskiego Pucharu Porsche Carrera oraz Blancpain Endurance Series.
Wyniki.
Podsumowanie.
† – Ledogar nie był zaliczany do klasyfikacji.

</doc>
<doc id="3031180" url="https://pl.wikipedia.org/wiki?curid=3031180" title="15 Komenda Odcinka Międzyzdroje">
15 Komenda Odcinka Międzyzdroje

15 Komenda Odcinka Międzyzdroje – samodzielny pododdział Wojsk Ochrony Pogranicza.
Formowanie i zmiany organizacyjne.
15 Komenda Odcinka sformowana została w 1945 w strukturze organizacyjnej 3 Oddziału Ochrony Pogranicza. Rozkaz organizacyjny nr 1 Wydziału WOP z 16 października 1945 o rozlokowaniu 3 Oddziału WOP pierwotnie zakładał rozmieszczenie 15 komendantury w Wolinie. Jednak ze względu na olbrzymie zniszczenia, zdecydowano komendanturę rozwinąć w Międzyzdrojach. We wrześniu 1946 odcinek wszedł w skład Bałtyckiego Oddziału WOP nr 4.
Rozkaz organizacyjny szefa Departamentu WOP nr 013 z 21 marca 1947 nakazywał przenieść komendę odcinka nr 15 Międzyzdroje z 4 Oddziału do 3 Oddziału z miejscem postoju Wołyń, a strażnicę 75 Wołyń do Międzyzdrojów.
W 1948, na bazie 15 Komendy Odcinka sformowano Samodzielny Batalion Ochrony Pogranicza nr 46.

</doc>
<doc id="3031182" url="https://pl.wikipedia.org/wiki?curid=3031182" title="Hala Legionów w Kielcach">
Hala Legionów w Kielcach



</doc>
<doc id="3031185" url="https://pl.wikipedia.org/wiki?curid=3031185" title="Mathieu Jaminet">
Mathieu Jaminet

Mathieu Jaminet (ur. 24 października 1994 roku w Hayange) – francuski kierowca wyścigowy.
Kariera.
Jaminet rozpoczął karierę w wyścigach samochodowych w 2010 roku od startów w Europejskim Pucharze Formuły 4 1.6, gdzie sześciokrotnie stawał na podium, a trzykrotnie na jego najwyższym stopniu. Z dorobkiem 112 punktów uplasował się na najniższym stopniu podium klasyfikacji generalnej. W późniejszych latach pojawiał się także w stawce Północnoeuropejskiego Pucharu Formuły Renault 2.0, Europejskiego Pucharu Formuły Renault 2.0, RCZ Racing Cup France oraz French GT Championship.

</doc>
<doc id="3031186" url="https://pl.wikipedia.org/wiki?curid=3031186" title="Osyp Kriłyk-Wasylkiw">
Osyp Kriłyk-Wasylkiw



</doc>
<doc id="3031187" url="https://pl.wikipedia.org/wiki?curid=3031187" title="Albert Curtz">
Albert Curtz

Albert Curtz (ur. ok. 1600 w Monachium, zm. 19 grudnia 1671 tamże) – niemiecki uczony i jezuita. Zajmował się głównie astronomią, matematyką i teologią, ale opublikował również kilka prac dotyczących innych dziedzin nauki.
Życiorys.
Urodził się w Monachium w okolicach 1600 roku, zmarł w tym samym mieście w 1671 roku. Był synem bawarskiego szlachcica Filipa Curtza. Po ukończeniu gimnazjum w 1616 roku Albert wstąpił do Towarzystwa Jezusowego. Początkowo pracował w szkole w Dillingen jako nauczyciel matematyki, później zaś został kaznodzieją w Wiedniu. W 1646 otrzymał nominację na rektora szkoły w Neuburgu, następnie piastował taką samą funkcję w Eichstätt i w Lucen. W 1663 ponownie przyjął posadę rektora w Neubergu i na stałe osiadł w Monachium.
Jako naukowiec Curtz zajmował się wieloma różnymi dziedzinami. W centrum jego zainteresowań leżała astronomia i matematyka, ale zajmował się również wojskowością i Starym Testamentem. Często publikował pod pseudonimem "Lucius Barrettus", który to pseudonim był anagramem łacińskiej wersji jego imienia i nazwiska. Curtz jest znany głównie jako edytor i wydawca tablic astronomicznych, opracowanych na podstawie badań duńskiego astronoma Tychona Brahe. Tablice te ostatecznie wydał w Augsburgu w 1666 roku jako "Historia coelestis". W jego pracy znalazły się jednak błędy, za co spotkała go krytyka ze strony Johna Wallisa i Rasmusa Bartholina. Prace Alberta Curtza, wraz z odkryciami Deckersa, Keplera, Grimaldiego i Riccoliego, przyczyniły się do rozwoju badań nad Księżycem. Międzynarodowa Unia Astronomiczna, doceniając wkład Curtza w rozwój astronomii, nadała jednemu z kraterów na Księżycu nazwę Curtius.

</doc>
<doc id="3031188" url="https://pl.wikipedia.org/wiki?curid=3031188" title="Formaldehyde">
Formaldehyde

Formaldehyde – drugi singiel brytyjskiej grupy postpunkrevivalowej Editors, pochodzący z albumu "The Weight of Your Love". Wydany 2 września 2013 roku w formacie digital download oraz jako 7" płyta winylowa.
Wokalista Tom Smith opisał utwór słowami: 
Teledysk.
Oficjalny teledysk ukazał się 8 sierpnia 2013 na portalu YouTube. Reżyserem jest Ben Wheatley, brytyjski reżyser filmowy, który po raz pierwszy zajmował się produkcją wideoklipu. Klip jest utrzymany w stylu spaghetti western. Zagrali w nim Simon Smith i Tilly Gaunt.

</doc>
<doc id="3031190" url="https://pl.wikipedia.org/wiki?curid=3031190" title="Wilhelm Gesenius">
Wilhelm Gesenius

Heinrich Friedrich Wilhelm Gesenius (ur. 3 lutego 1786 w Nordhausen; zm. 23 października 1842 w Halle) – niemiecki teolog ewangelicki, orientalista, znawca kultury i historii Bliskiego Wschodu i jeden z najwybitniejszych znawców starych języków, szczególnie języka hebrajskiego.
Życiorys.
Do 1803 roku uczęszczał do gimnazjum w Helmstedt po czym rozpoczął studia teologiczne, filozoficzne i filologiczne na uniwersytecie w Helmstedt u Heinricha Henke. W 1806 roku został tam doktorem teologii i filozofii broniąc pracę "Ovids Fasti". Oprócz nauki języków klasycznych poświęcił się interpretacji Starego Testamentu. Poprzez zainteresowanie językiem hebrajskim, które ujawniło się już w gimnazjum, zainteresował się także innymi pokrewnymi językami. W 1806 roku pracował jako privatdozent i repetent na uniwersytecie w Getyndze. Nie widząc szans na dalszą karierę w Getyndze od marca 1809 roku pracował jako profesor w gimnazjum (obecnie Johann-Georg-Lingemann-Gymnasium) w Heiligenstadt. W 1810 roku został profesorem nadzwyczajnym a w 1811 roku profesorem zwyczajnym na uniwersytecie w Halle i prowadził katedrę teologii. Dzięki jasnym i interesującym wykładom miał wielu słuchaczy, do których należeli między innymi Peter von Bohlen, E.T.A. Hoffmann, Hermann Hupfeld, Justus Olshausen, Johann Christian Friedrich Tuch, Johann Karl Wilhelm Vatke, Rudolf Haym i inni. Odrzucił propozycje podjęcia pracy na uniwersytetach w Getyndze, Wrocławiu i Oxfordzie. Dopiero jego zainteresowanie Starym Testamentem i orientalistyką przyniosło mu reputację jednego z najwybitniejszych uczonych tego okresu. 
Był członkiem Königlich Preußischer Konsistorialrat (Królewsko-Pruski Konsystorz), Berlińsko-Brandenburskiej Akademii Nauk, Société asiatique w Paryżu, Royal Asiatic Society, Cambridge Philosophical Society.
W roku 1820 i 1835 odbył podróże naukowe do Francji, Anglii i Holandii podczas których nawiązał kontakty z wysoko postawionymi osobami.
Znaczenie.
Jego badanie języka hebrajskiego uchodzi za przełomowe. Zalicza się do pierwszych, którzy badali języki semickie z naukowym podejściem. Jako umiarkowany racjonalista znalazł się w opozycji w stosunku do współczesnego mu podejścia do języka hebrajskiego, który uznawano za święty. Jego zdaniem język hebrajski jest normalnym ludzkim językiem, dokładnie językiem semickim a nie tylko językiem Pisma Świętego. Uważał, że wytłumaczenie takich zjawisk językowych jak homonimy czy homografy należy szukać w innych językach a zwłaszcza w języku arabskim. Do opisu językowej postaci Starego Testamentu utworzył trzy formy: leksykografię, gramatykę i komentarze. Jego główne dzieła " Hebräische Grammatik" (1813) i "Hebräische und aramäische Handwörterbuch über das alte Testament" (1812) w niezmienionej wersji wydawane były jeszcze na początku XX wieku. W 1909 roku ukazało się nowe 28 wydanie jego " Hebräische Grammatik" opracowane przez Emila Kautzscha, które w 1910 roku zostało przetłumaczone na język angielski przez Arthura Ernesta Cowleya. W 2008 roku ukazało się 18 wydanie "Hebräische und aramäische Handwörterbuch über das alte Testament" opracowane przez Herberta Donnera. 
Obszerna wiedza historyczna, archeologiczna i znajomość historii religii zapewniła jego dziełom dodatkowe uznanie. Jako pierwszy badał także język fenicki i punicki przez co może być uważanym za twórcę północno-zachodniej filologii semickiej. Badał także kulturę, historię i religię Samarytan. Wynikiem tych prac było opracowanie tekstów Pięcioksięgu samarytańskiego. Z powodzeniem zajmował się także rozszyfrowaniem pisma południowoarabskiego. Należy jeszcze wspomnieć jego badania dotyczące topografii i archeologii Palestyny. Z jego prac korzystał również Jean-François Champollion podczas prac przy tłumaczeniu hieroglifów.
Mimo licznych podróży i pracy w Halle nie zapominał o swojej rodzinnej miejscowości Nordhausen. W 1824 roku podarował miejscowemu gimnazjum (obecnie Wilhelm-von-Humboldt-Gymnasium) z okazji 300-lecia wydane swoje dzieła z własnoręcznymi autografami.
Dla uczczenia jego pamięci w auli uniwersytetu w Halle postawiono 2 kwietnia 1850 roku jego popiersie wykonane przez Ernsta Rietschela, gdzie stoi do dziś.
Jego grób znajduje się na cmentarzu Stadtgottesacker w Halle (kwatera I, grób 227).

</doc>
<doc id="3031193" url="https://pl.wikipedia.org/wiki?curid=3031193" title="Liroy Stuart">
Liroy Stuart

Liroy Stuart (ur. 22 lutego 1987 roku w Nijmegen) – holenderski kierowca wyścigowy.
Kariera.
Stuart rozpoczął karierę w wyścigach samochodowych w 2004 roku od startów w Formule Ford 1800 Benelux. Z dorobkiem 17 punktów uplasował się tam na 13 pozycji w klasyfikacji generalnej. W późniejszych latach pojawiał się także w stawce Festiwalu Formuły Ford, Holenderskiej Formuły Ford 1800, Holenderskiej Formuły Gloria, Brytyjskiej Formuły Ford, Dutch Winter Endurance Series, Formuły Ford Duratec Benelux, Formuły ADAC Masters, Europejskiego Pucharu Formuły Renault 2.0 (lata 2010-2011), Północnoeuropejskiego Pucharu Formuły Renault 2.0 oraz Holenderskiego Pucharu Renault Clio.

</doc>
<doc id="3031195" url="https://pl.wikipedia.org/wiki?curid=3031195" title="Bolesław Konieczniak">
Bolesław Konieczniak

Bolesław Konieczniak (ur. 18 października 1890 w Mijaczowie (obecnie dzielnica Myszkowa), zm. 31 marca 1974 w Myszkowie) – polski rewolucjonista, działacz socjalistyczny i komunistyczny.
Skończył 3 klasy szkoły podstawowej i został wytapiaczem stali w fabryce maszyn, w której pracował jego ojciec. 
Podczas rewolucji 1905 wstąpił do PPS, później przeszedł do SDKPiL. Uczestnik strajków i demonstracji przeciw władzy carskiej. 17 II 1908 dokonał zamachu bombowego na właściciela fabryki J. Bauerertza, dzień później został aresztowany i uwięziony w Piotrkowie, potem w X Pawilonie Cytadeli Warszawskiej. Skazany na 8 lat katorgi i bezterminowe zesłanie do Wołogdy. W latach 1911–1914 pracował przy budowie kolei w Mandżurii i k. jeziora Bajkał, IV 1915 zwolniony i skierowany na osiedlenie w gminie Tajlany k. Irkucka, w 1916 przeniósł się do Innokientiewska, gdzie skontaktował się z rosyjskimi rewolucjonistami, w Irkucku wstąpił do SDPRR(b). 
Po rewolucji lutowej 1917 wstąpił ochotniczo do 12 pp rosyjskiej armii w celu prowadzenia agitacji komunistycznej. VI 1917 wysłany na front w okolice Rygi i przeniesiony do 435 Jamborskiego Pułku Piechoty, w którym zorganizował bolszewicki komitet żołnierski. Otrzymał z Piotrogrodu drukarnię i zaczął wydawać pismo "Okopnaja Prawda", a potem "Okopnyj Nabat". Podczas rewolucji październikowej wybrany delegatem kompanii i członkiem Rady Delegatów Żołnierskich (RDŻ). Wstąpił do Czerwonej Gwardii i potem do Armii Czerwonej, walczył w wojnie domowej na Ukrainie i Kaukazie, IV 1918 zdemobilizowany, został robotnikiem kolejowym w Debalcewe w Donbasie. Jeden z głównych organizatorów strajku kolejowego w Debalcewe w 1918, w 1919 został zastępcą komendanta milicji i współpracownikiem Czeki, później był sanitariuszem i organizatorem komórki RKP(b) w pociągu sanitarnym. W latach 1921–1922 prelegent w Samarskim Zarządzie Oświatowo-Politycznym. IX 1922 wrócił do Polski i zamieszkał w Zawierciu, gdzie wstąpił do KPRP. Formierz w Hucie Hulczyńskiego w Zawierciu, w 1924 zredukowany z pracy, przeniósł się do Myszkowa, gdzie założył komórkę KPP. Od 1927 pracownik wytwórni papieru i celulozy, 21 IV 1928 aresztowany i uwięziony na 8 tygodni w Mysłowicach za działalność komunistyczną. Po zwolnieniu nadal działał w KPP, organizował strajki i demonstracje robotnicze. Działacz związków zawodowych robotników budowlanych. 
W 1943 był łącznikiem oddziałów partyzanckich GL, po wojnie działał w PPR i pracował w Myszkowskich Zakładach Papierniczych. Członek Komitetu Powiatowego (KP) PPR/PZPR w Myszkowie, od 1957 na rencie dla zasłużonych. 
Był odznaczony m.in. Orderem Sztandaru Pracy II klasy i Orderem Czerwonego Sztandaru.

</doc>
<doc id="3031196" url="https://pl.wikipedia.org/wiki?curid=3031196" title="Nóż wojskowy wz. 69">
Nóż wojskowy wz. 69

Nóż wojskowy wz. 69 – wojskowy nóż narzędziowy polskiej konstrukcji z głownią sprężynowo otwieraną w bok. Konstrukcja specjalnego noża wojskowego powstała w końcu lat sześćdziesiątych XX wieku w Wojskowym Instytucie Technicznego Uzbrojenia (WITU). Autorami projektu byli oficerowie Ryszard Szydłowski i Henryk Adamczyk.
Nóż może służyć do wykonywania różnorodnych czynności np.:

</doc>
<doc id="3031197" url="https://pl.wikipedia.org/wiki?curid=3031197" title="Rdestnica zabarwiona">
Rdestnica zabarwiona

Rdestnica zabarwiona ("Potamogeton coloratus") – gatunek byliny należący do rodziny rdestnicowatych ("Potamogetonaceae"). Występuje w Europie, na Kaukazie, w północno-zachodniej Afryce i na Karaibach. W Polsce gatunek był podany ze Świnoujścia i z Ustki. Prawdopodobnie wyginął.
Biologia i ekologia.
Rośnie w płytkich wodach, bogatych w węglan wapnia.
Zagrożenia i ochrona.
Gatunek umieszczony w Polskiej Czerwonej Księdze Roślin (2001, 2014) z kategorią EX (wymarły). Znajduje się także na polskiej czerwonej liście w kategorii RE (wymarły na obszarze Polski).

</doc>
<doc id="3031199" url="https://pl.wikipedia.org/wiki?curid=3031199" title="Yue’an Shanguo">
Yue’an Shanguo

Yue’an Shanguo (; kor. 월암선과 "Woram Sŏnkwa"; jap. "Getsuan Zenka"; wiet. "Nguyệt Am Thiện Quả"; ur. 1079, zm. 1152) – mistrz chan okresu dynastii Song, znany także jako Dagui Shanguo.
Życiorys.
Pochodził z Xinzhou (obecnie w prowincji Jiangxi). Przebywał i nauczał na słynnej górze Gui w Pustelni Księżyca.

</doc>
<doc id="3031200" url="https://pl.wikipedia.org/wiki?curid=3031200" title="John Phillips (muzyk)">
John Phillips (muzyk)

John Edmund Andrew Phillips znany również jako Papa John (ur. 30 sierpnia 1935 w Parris Island, zm. 18 marca 2001 w Los Angeles) – amerykański wokalista, gitarzysta i twórca piosenek. Członek oraz lider zespołu "Mamas &amp; The Papas".

</doc>
<doc id="3031201" url="https://pl.wikipedia.org/wiki?curid=3031201" title="Kniefall von Warschau">
Kniefall von Warschau



</doc>
<doc id="3031202" url="https://pl.wikipedia.org/wiki?curid=3031202" title="Jack Hawksworth">
Jack Hawksworth

Jack Hawksworth (ur. 28 lutego 1991 roku w Bradford) – brytyjski kierowca wyścigowy.
Kariera.
Hawksworth rozpoczął karierę w wyścigach samochodowych w 2010 roku od startów w Zimowym Pucharze Formuły Renault, gdzie dwukrotnie stawał na podium. Z dorobkiem 112 punktów uplasował się na najniższym stopniu podium klasyfikacji generalnej. W późniejszych latach pojawiał się także w stawce Północnoeuropejskiego Pucharu Formuły Renault 2.0, Europejskiego Pucharu Formuły Renault 2.0, Brytyjskiej Formuły Renault, Star Mazda Championship oraz Firestone Indy Lights.

</doc>
<doc id="3031203" url="https://pl.wikipedia.org/wiki?curid=3031203" title="Emilia Sukertowa-Biedrawina">
Emilia Sukertowa-Biedrawina

Emilia Sukertowa-Biedrawina (ur. 29 stycznia 1887 w Łodzi, zm. 27 grudnia 1970 w Pruszkowie) – polska pisarka i działaczka społeczno-oświatowa oraz turystyczna związana z terenem Warmii i Mazur. Członek Związku Literatów Polskich
Życiorys.
Była córką przemysłowca Hugona Zacherta i Wiktorii Gundelach. Do śmierci ojca mieszkała w Łodzi, a następnie ok. 1900 wyjechała wraz z matką do Warszawy, gdzie po ukończeniu rosyjskiego gimnazjum nie mogła kontynuować edukacji, w związku z czym podjęła naukę w Towarzystwie Kursów Naukowych, prywatnej szkole sztuk pięknych Conti oraz Akademii Eksportowej w Wiedniu.
Przed 1914 brała udział w tajnym Towarzystwie Równouprawnienia Kobiet, które później działało legalnie jako Stowarzyszenie Umysłowo Pracujących Kobiet. Po wybuchu I wojny światowej wstąpiła do Towarzystwa Opieki nad Ofiarami Wojny. Od 1919 działała w Mazurskim Komitecie Plebiscytowym, a od 1921 w Związku Obrony Kresów Zachodnich. W 1927 poślubiła swojego drugiego meżą Józefa Biedrawę, z którym w 1934 osiadła w Działdowie, gdzie uprzednio w 1922 uczestniczyła w powstaniu Mazurskiego Domu Ludowego, a 1927 doprowadziła do powstania Muzeum Mazurskiego, w którym następnie kustoszowała. W 1929 utworzyła Towarzystwo Przyjaciół Mazur. W Działdowie prowadziła też działalność turystyczną jako opiekunka i kierowniczka koła krajoznawczego dla młodzieży działającego przy tamtejszym Seminarium Nauczycielskim. Organizowane przez nią kursy rolniczo-gospodarskie dla dziewcząt przekształciły się w 1930 w Państwową Szkołę Rolniczą Żeńską w Malinowie.
W 1923 debiutowała jako literatka książką "Legendy mazurskie". Przez wiele lat udzielała się także jako dziennikarka lokalnej prasy, będąc w latach 1923–1933 sekretarzem, a następnie w redaktorem naczelnym „Gazety Mazurskiej”, w latach 1924–1938 redaktorem „Kalendarza dla Mazurów”, a w latach 1957–1965, kwartalnika „Komunikaty Mazursko-Warmińskie”, na łamach którego od 1958 publikowała ogólną bibliografię Warmii i Mazur za lata 1944–1960.
Podczas II wojny światowej ukrywała się pod nazwiskiem Bernatowicz. Po wojnie osiadła wraz z matką i córką w Olsztynie, gdzie piastowała stanowisko sekretarza generalnego oraz kierownika Instytutu Mazurskiego, który przekształcono później w Stację Naukową Polskiego Towarzystwa Historycznego w Olsztynie.
W 1967 Prezydium Wojewódzkiej Rady Narodowej w Olsztynie nagrodziło ją za całokształt pracy nagrodą wojewódzką, a w 1968 otrzymała nagrodę regionalną im. Michała Lengowskiego.
Zmarła 27 grudnia 1970 w Pruszkowie. Została pochowana w Alei Zasłużonych – Cmentarza Komunalnego w Olsztynie (kwatera 12B-1-14).
Jej imię nosi Wojewódzka Biblioteka Publiczna w Olsztynie, Zespół Szkół w Malinowie k. Działdowa oraz jedna z ulic w Działdowie.

</doc>
<doc id="3031204" url="https://pl.wikipedia.org/wiki?curid=3031204" title="Dear Schilling">
Dear Schilling

Dear Schilling (ur. 17 stycznia 1992 roku w Bangkoku) – duński kierowca wyścigowy pochodzenia tajlandzkiego.
Kariera.
Schilling rozpoczął karierę w wyścigach samochodowych w 2010 roku od startów w Północnoeuropejskiego Pucharu Formuły Renault 2.0 w klasie FR2000, gdzie dziewięciokrotnie stawał na podium, a trzykrotnie na jego najwyższym stopniu. Dorobek 371 punktów w klasyfikacji końcowej klasy pozwolił mu zdobyć tytuł mistrza serii. W 2011 roku był 44 w głównej serii. W sezonie 2011 wystartował także z duńską ekipą KEO Racing w Europejskiego Pucharu Formuły Renault 2.0 podczas rundy na torze Ciudad del Motor de Aragón. Wyścigi ukończył odpowiednio na 14 i 23 miejscu.

</doc>
<doc id="3031207" url="https://pl.wikipedia.org/wiki?curid=3031207" title="Białobór">
Białobór

Białobór – osada leśna w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="3031211" url="https://pl.wikipedia.org/wiki?curid=3031211" title="Głębock (osada w województwie warmińsko-mazurskim)">
Głębock (osada w województwie warmińsko-mazurskim)

Głębock – osada w Polsce położona w województwie warmińsko-mazurskim, w powiecie braniewskim, w gminie Lelkowo.
Obecnie w miejscowości nie ma zabudowy.
Zobacz też: Głębock

</doc>
<doc id="3031212" url="https://pl.wikipedia.org/wiki?curid=3031212" title="Adrián Rymel">
Adrián Rymel



</doc>
<doc id="3031213" url="https://pl.wikipedia.org/wiki?curid=3031213" title="Grabowiec (osada w powiecie braniewskim)">
Grabowiec (osada w powiecie braniewskim)

Grabowiec – osada w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Zobacz też: Grabowiec

</doc>
<doc id="3031214" url="https://pl.wikipedia.org/wiki?curid=3031214" title="Ronnie Lundströmer">
Ronnie Lundströmer

Ronnie Lundströmer (ur. 28 stycznia 1992 roku) – szwedzki kierowca wyścigowy.
Kariera.
Lundströmer rozpoczął karierę w wyścigach samochodowych w 2010 roku od startów w Szwedzkiej Formule Renault oraz Formule Renault 2.0 NEZ. Z dorobkiem 75 punktów uplasował się w obu seriach na ósmej pozycji w klasyfikacji generalnej. W późniejszych latach pojawiał się także w stawce Północnoeuropejskiego Pucharu Formuły Renault 2.0 oraz Europejskiego Pucharu Formuły Renault 2.0.

</doc>
<doc id="3031215" url="https://pl.wikipedia.org/wiki?curid=3031215" title="Jachowo (osada)">
Jachowo (osada)

Jachowo – osada w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Zobacz też: Jachowo

</doc>
<doc id="3031220" url="https://pl.wikipedia.org/wiki?curid=3031220" title="Trzęsienia ziemi na Bliskim Wschodzie (1759)">
Trzęsienia ziemi na Bliskim Wschodzie (1759)

Trzęsienia ziemi na Bliskim Wschodzie (1759) – seria trzęsień ziemi o magnitudzie 6,6 i 7,4, które wstrząsnęły Bliskim Wschodem w październiku i listopadzie 1759 roku. Objęło swoim zasięgiem wschodnią część basenu Morza Śródziemnego, powodując dotkliwe zniszczenia na obszarze dzisiejszej Syrii, Libanu i Izraela – wówczas części Imperium Osmańskiego. Wraz z trzęsieniem ziemi w Syrii (1202) było to prawdopodobnie najsilniejsze trzęsienie ziemi w regionie.
Przyczyny trzęsienia.
Trzęsienie ziemi na Bliskim Wschodzie zostało spowodowane naprężeniem powstającym w skorupie ziemi. Doszło do kolizji przemieszczających się płyt litosferycznych: płyty afrykańskiej poruszającej się na południe i płyty arabskiej, poruszającej się na północny wschód.
W rezultacie tych ruchów wzdłuż strefy Wielkich Rowów Afrykańskich powstało pęknięcie. Jego przedłużeniem na Bliskim Wschodzie jest Rów Jordanu, który sięga na północy do Doliny Bekaa i kończy się w górach Taurus. W Rowie Jordanu powstały Morze Martwe i jezioro Tyberiadzkie. Przez ten obszar przebiega jeden uskok tektoniczny. W dnie doliny ryftowej znajduje się lewoskrętny uskok transformacyjny. Gwałtowne rozprężenie naprężeń zgromadzonych w tym uskoku tektonicznym, było najprawdopodobniej przyczyną trzęsienia ziemi w 1759 roku.
Przebieg wstrząsów.
30 października 1759.
Sekwencja zdarzeń w 1759 roku rozpoczęła się 30 października od dwóch poważnych wstrząsów tektonicznych, których magnitudę oszacowano na 6,6. Epicentrum wstrząsów znajdowało się w rejonie Doliny Hula na północ od jeziora Tyberiadzkiego. Pierwszy wstrząs był najsilniejszy. Nastąpił o godz. 4.00 rano czasu lokalnego, i trwał dłużej niż minutę. Około dziesięciu minut później nastąpił drugi, lżejszy wstrząs, który trwał piętnaście sekund. Trzęsienie ziemi spowodowało duże zniszczenia w Górnej Galilei, dotykając najmocniej miasto Safed. Mniejsze zniszczenia odnotowano w Akce, Tyrze i Sydonie. Liczbą ofiar oszacowano na około 2 tys. zabitych.
25 listopada 1759.
Wieczorem 25 listopada 1759 roku, około godz. 19.30 czasu lokalnego, nastąpiło dużo mocniejsze trzęsienie ziemi. Jego magnitudę oszacowano na 7,4. Epicentrum wstrząsów znajdowało się w Dolinie Bekaa. Był to jeden duży wstrząs tektoniczny o zmieniającej się sile (nasilający się i słabnący na zmianę), który trwał przez około dwie minuty. Osiem minut później wystąpił drugi niewielki wstrząs, i kolejny w nocy około godz. 21.00 czasu lokalnego. W kolejnych dniach odnotowano wiele wstrząsów wtórnych. Trzęsienie ziemi spowodowało duże zniszczenia w obrębie kilku dzisiejszych państw Bliskiego Wschodu. W Dolinie Bekaa zniszczone zostały wszystkie wioski. Miasto Safed w Górnej Galilei zostało niemal całkowicie zniszczone. W Damaszku zniszczona została jedna trzecia miasta, a tysiące ludzi zginęło. Również Trypolis i inne nadmorskie miasta doznały dużych zniszczeń, a ich mieszkańcy szukali schronienia na polach. Wstrząsy były odczuwalne nawet w Egipcie. Liczbą ofiar oszacowano na około 20 tys. zabitych.

</doc>
<doc id="3031222" url="https://pl.wikipedia.org/wiki?curid=3031222" title="Yann Zimmer">
Yann Zimmer

Yann Zimmer (ur. 7 lipca 1990 w Yverdon-les-Bains) – francuski kierowca wyścigowy pochodzenia szwajcarskiego.
Kariera.
Zimmer rozpoczął karierę w wyścigach samochodowych w 2009 roku od startów w Akademii Formuły Euro Series, gdzie siedmiokrotnie stawał na podium, a raz na jego najwyższym stopniu. Dorobek 117 punktów pozwolił mu zdobyć tytuł wicemistrza serii. W późniejszych latach pojawiał się także w stawce Le Mans Series, Szwajcarskiej Formule Renault, Alpejskiej Formuły Renault 2.0, Europejskiego Pucharu Formuły Renault 2.0, Speed EuroSeries oraz Euro Racecar NASCAR Touring Series.
Statystyki.
† – Colombo nie był zaliczany do klasyfikacji.

</doc>
<doc id="3031229" url="https://pl.wikipedia.org/wiki?curid=3031229" title="Rudolf Smend (ur. 1932)">
Rudolf Smend (ur. 1932)

Rudolf Smend (ur. 17 października 1932 w Berlinie) – niemiecki teolog ewangelicki, badacz Starego Testamentu.
Życiorys.
Jest synem Rudolfa Smenda (1882–1975) eksperta prawa państwowego i kościelnego i wnukiem Rudolfa Smenda (1851–1913), znawcy Starego Testamentu. W 1969 ożenił się z Dagmarą Erlbruch.
W latach 1951–1958 studiował teologię na uniwersytetach w Tybindze, Getyndze i Bazylei. Po otrzymaniu tytułu doktora w 1958 na Uniwersytecie Bazylejskim habilitował się w 1962 w Bonn u Martina Notha. Od 1963 pracował jako profesor w Evangelische Hochschule Berlin. W 1965 był profesorem zwyczajnym w Münsterze, a od 1971 został profesorem w dziedzinie Starego Testamentu na getyńskiej uczelni. W latach 1979–2001 pełnił funkcję przewodniczącego komisji instytutu Göttinger Septuaginta-Unternehmen. Podobnie jak jego ojciec Rudolf Smend był przewodniczącym Akademii Nauk w Getyndze w latach 1996–1998. W latach 1986–1992 był wiceprzewodniczącym Niemieckiej Wspólnoty Badawczej (Deutsche Forschungsgemeinschaft).

</doc>
<doc id="3031231" url="https://pl.wikipedia.org/wiki?curid=3031231" title="Alessio Picariello">
Alessio Picariello

Clemente Alessio Picariello (ur. 27 sierpnia 1993 roku w Montemarano) – belgijski kierowca wyścigowy.
Kariera.
Picariello rozpoczął karierę w wyścigach samochodowych w 2010 roku od startów w Północnoeuropejskiego Pucharu Formuły Renault 2.0 w klasie FR2000, gdzie czterokrotnie stawał na podium, a trzykrotnie na jego najwyższym stopniu. Z dorobkiem 142 punktów uplasował się tam na 8 pozycji w klasyfikacji generalnej. W późniejszych latach pojawiał się także w stawce głównej serii Północnoeuropejskiego Pucharu Formuły Renault 2.0, Europejskiego Pucharu Formuły Renault 2.0, Formuły ADAC Masters (mistrz w 2013) oraz Formuły Acceleration 1.
Statystyki.
† – Picariello nie był zaliczany do klasyfikacji.

</doc>
<doc id="3031232" url="https://pl.wikipedia.org/wiki?curid=3031232" title="Sebastian von Gartzen">
Sebastian von Gartzen

Sebastian von Gartzen (ur. 11 stycznia 1993 roku) – niemiecki kierowca wyścigowy.
Kariera.
Gartzen rozpoczął karierę w wyścigach samochodowych w 2010 roku od startów w Austriackiej Formule Renault oraz w Północnoeuropejskiego Pucharu Formuły Renault 2.0 w klasie FR2000. Jedynie w serii austriackiej był klasyfikowany. Z dorobkiem 27 punktów uplasował się tam na 11 pozycji w klasyfikacji generalnej. W późniejszych latach pojawiał się także w stawce głównej serii Północnoeuropejskiego Pucharu Formuły Renault 2.0, Europejskiego Pucharu Formuły Renault 2.0 oraz Austriackiej Formuły 1600.
Statystyki.
† – Gartzen nie był zaliczany do klasyfikacji.

</doc>
<doc id="3031233" url="https://pl.wikipedia.org/wiki?curid=3031233" title="Salamandra (ujednoznacznienie)">
Salamandra (ujednoznacznienie)

Zobacz też: Salamander.

</doc>
<doc id="3031234" url="https://pl.wikipedia.org/wiki?curid=3031234" title="Józef Magnuszewski">
Józef Magnuszewski

Józef Magnuszewski (ur. 12 marca 1924 w Warszawie, zm. 19 grudnia 1994 tamże) – profesor nauk humanistycznych, slawista kulturoznawca, historyk literatur czeskiej, słowackiej i łużyckiej, wykładowca Uniwersytetu Warszawskiego.
Życiorys.
Studia polonistyczne rozpoczął na Wydziale Humanistycznym tajnego Uniwersytetu Ziem Zachodnich, działającym w Warszawie, a ukończył je na Uniwersytecie im. Adama Mickiewicza w Poznaniu. Po obronie pracy magisterskiej w 1947, podjął pracę w macierzystej uczelni. Początkowo był pracownikiem Katedry Historii Literatury Polskiej, a następnie Katedry Historii Literatur Zachodniosłowiańskich. W 1952 przeszedł na stanowisko adiunkta do Katedry Filologii Słowiańskiej Uniwersytetu Warszawskiego, gdzie pracował do swojej śmierci osiągając kolejne szczeble kariery uniwersyteckiej (od 1955 na stanowisku docenta, od 1960 profesora nadzwyczajnego, od 1972 profesora zwyczajnego). 
Rozprawę doktorską "Stosunki literackie polsko-czeskie w końcu XIX i na początku XX wieku" obronił w 1949 (promotor: prof. Roman Pollak). W latach 1969–1978 kierował Instytutem Filologii Słowiańskiej UW. W latach 1962-1969 i 1991-1994 pełnił funkcję redaktora naczelnego "Pamiętnika Słowiańskiego". Prowadził badania z zakresu relacji kulturowych polsko-czeskich, ale także słowacko-polskich i łużycko-polskich.
Pochowany na cmentarzu Bródnowskim w Warszawie (kwatera 15E, rz. 4, gr. 31).
Prace naukowe.
Ponadto Magnuszewski był autorem syntezy dziejów literatury czeskiej.

</doc>
<doc id="3031235" url="https://pl.wikipedia.org/wiki?curid=3031235" title="Starzec cienisty">
Starzec cienisty

Starzec cienisty ("Senecio umbrosus" Waldst. &amp; Kit.) – gatunek rośliny z rodziny astrowatych ("Asteraceae" Dumort.). Występuje w Europie Środkowej. W Polsce znany z jednego stanowiska w Tatrach Zachodnich (Szeroki Żleb).
Biologia i ekologia.
Bylina, hemikryptofit. Kwitnie od lipca do września. Uprawiana w ogrodzie Tatrzańskiej Stacji Terenowej PAN w Zakopanem zakwita dopiero w trzecim roku. Liczba chromosomów 2n = 40.
Zagrożenia.
Roślina umieszczona w Polskiej Czerwonej Księdze Roślin z kategorią EW (wymarły w warunkach naturalnych). Na polskiej czerwonej liście posiada kategorię REW (wymarły w stanie dzikim na obszarze Polski).
Jedyne znane w Polsce stanowisko w Szerokim Żlebie nad Doliną Chochołowską było wybitnie zagrożone. Był to bowiem jeden tylko osobnik, na dokładkę zagłuszany przez rozrastające się młode świerki. Był obserwowany przez kilka lat. Kwitnął, ale nie zawiązywał owoców. Uznano, że jedynym sposobem na zachowanie tego gatunku w Polsce jest jego uprawa w ogrodzie Tatrzańskiej Stacji Terenowej PAN w Zakopanem, rozmnożenie i reintrodukcja.

</doc>
<doc id="3031236" url="https://pl.wikipedia.org/wiki?curid=3031236" title="Frank Suntjens">
Frank Suntjens

Frank Suntjens (ur. 11 grudnia 1981 roku) – holenderski kierowca wyścigowy.
Kariera.
Suntjens rozpoczął karierę w wyścigach samochodowych w 2005 roku od startów w Belgijskiej Formule Renault 1.6 oraz w edycji zimowej Włoskiej Formuły Junior 1600. Z dorobkiem odpowiednio 34 i 11 punktów uplasował się tam odpowiednio na 17 i 9 pozycji w klasyfikacji generalnej. W późniejszych latach pojawiał się także w stawce Włoskiej Formuły Renault, Szwajcarskiej Formuły Renault, Północnoeuropejskiego Pucharu Formuły Renault 2.0, edycji zimowej Włoskiej Formuły Renault, Włoskiej Formuły Light 2000 oraz Europejskiego Pucharu Formuły Renault 2.0 (2011 rok).

</doc>
<doc id="3031237" url="https://pl.wikipedia.org/wiki?curid=3031237" title="Laona Zuzheng">
Laona Zuzheng



</doc>
<doc id="3031238" url="https://pl.wikipedia.org/wiki?curid=3031238" title="FT-17">
FT-17



</doc>
<doc id="3031239" url="https://pl.wikipedia.org/wiki?curid=3031239" title="Bolesław Kongul">
Bolesław Kongul

Bolesław Kongul pseud. "Górnik" (ur. 21 października 1911 w Sosnowcu, zm. 9 grudnia 1976 tamże) – działacz komunistyczny i partyjny.
Życiorys.
Syn Andrzeja i Anny. Skończył cztery klasy szkoły podstawowej i został ulicznym sprzedawcą gazet, a później górnikiem w kopalni „Milowice”, w której dawniej pracował jego ojciec zmarły w wypadku pod ziemią. W 1928 pod wpływem starszego brata Józefa, członka KPP wstąpił do Związku Młodzieży Komunistycznej (ZMK) (od 1930: KZMP). W latach 1933–1935 odbywał służbę wojskową w 5 Dywizjonie Artylerii Konnej w Krakowie, skończył szkołę podoficerską i został plutonowym. Działał również w KPP. Do 1944 pracował w kopalni.
W 1944 wstąpił do AL, w styczniu 1945 współorganizował MO w Sosnowcu, 4 lutego 1945 wstąpił do PPR, od kwietnia 1945 na kursie w Centralnej Szkole Partyjnej PPR w Łodzi, po którym walczył ochotniczo z oddziałami UPA na Rzeszowszczyźnie. Przez 3 miesiące działał w komórce propagandowej w jednostce wojskowej w Jarosławiu. Później pracował w Wydziale Personalnym Komitetu Powiatowego (KP) PPR w Prudniku, w grudniu 1945 został I sekretarzem KP PPR w Bytomiu. W latach 1946–1948 był etatowym I sekretarzem KP PPR w Państwowej Fabryce Związków Azotowych w Chorzowie, potem został I sekretarzem KP PZPR w Będzinie, a w 1949 I sekretarzem KP PZPR w Katowicach. Od 1 grudnia 1950 kierował Wydziałem Organizacyjnym, a potem Wydziałem Kadr Komitetu Wojewódzkiego (KW) PZPR w Katowicach. W latach 1952–1954 był kursantem dwuletniej Szkoły Partyjnej przy KC PZPR, po ukończeniu której został sekretarzem KW PZPR w Stalinogrodzie/Katowicach. Od 1958 był zastępcą dyrektora Dąbrowskiego Zjednoczenia Przemysłu Węglowego, a od listopada 1960 do marca 1971 członkiem Komisji Rewizyjnej KW PZPR w Katowicach. Od 1 stycznia 1969 na rencie dla zasłużonych.
Był odznaczony m.in. Orderem Sztandaru Pracy II klasy, Krzyżem Oficerskim Orderu Odrodzenia Polski, Krzyżem Partyzanckim, Medalem 10-lecia Polski Ludowej, Medalem 30-lecia Polski Ludowej, Medalem „Za waszą wolność i naszą”, złotą odznaką „zasłużony w rozwoju województwa katowickiego”.
13 grudnia 1976 został pochowany na cmentarzu przy ul. Mireckiego w Sosnowcu.

</doc>
<doc id="3031240" url="https://pl.wikipedia.org/wiki?curid=3031240" title="Yue'an Shanguo">
Yue'an Shanguo



</doc>
<doc id="3031242" url="https://pl.wikipedia.org/wiki?curid=3031242" title="Mars 4">
Mars 4

Mars 4 (ros. "Марс 4") – radziecka bezzałogowa sonda kosmiczna wysłana w ramach programu Mars z zadaniem przekształcenia w sztucznego satelitę „Czerwonej Planety”.
Misja.
Start sondy miał miejsce 21 lipca 1973 roku z kosmodromu Bajkonur w Kazachstanie. Po siedmiu miesiącach lotu 10 lutego 1974 próbnik miał być wyhamowany do odpowiedniej prędkości i sonda w charakterze sztucznego satelity miała obiegać Marsa po eliptycznej orbicie. Wskutek awarii układu korekcyjnego, nie udało się zmniejszyć prędkości sondy, Mars 4 minął planetę w odległości 2200 km i poleciał w przestrzeń kosmiczną. Aparatura sondy przekazała na Ziemię wiele obrazów planety wykonanych z małej odległości. Sonda dostarczyła cenne informacje o przestrzeni międzyplanetarnej poza orbitą Marsa oraz o zjawiskach przebiegających na Słońcu, a obserwowanych z nietypowej odległości od tej gwiazdy.

</doc>
<doc id="3031243" url="https://pl.wikipedia.org/wiki?curid=3031243" title="Rafael Danieli">
Rafael Danieli

Rafael Danieli – izraelski kierowca wyścigowy.
Kariera.
Danieli rozpoczął karierę w wyścigach samochodowych w 2011 roku od startów w Północnoeuropejskim Pucharze Formuły Renault 2.0. W ciągu dwudziestu wyścigów uzbierał łącznie 86 punktów. Dały mu one 20 miejsce w klasyfikacji generalnej. W tym samym roku wystartował również gościnnie w Europejskim Pucharze Formuły Renault 2.0 podczas rundy na torze Circuit de Spa-Francorchamps. W 2012 roku kontynuował starty w Północnoeuropejskim Pucharze Formuły Renault 2.0. Tym razem jednak wystartował tylko w trzech wyścigach. Z dorobkiem 5 punktów ukończył sezon na 46 miejscu w klasyfikacji kierowców.
Statystyki.
† – Danieli nie był zaliczany do klasyfikacji.

</doc>
<doc id="3031244" url="https://pl.wikipedia.org/wiki?curid=3031244" title="Magneto (postać fikcyjna)">
Magneto (postać fikcyjna)

Magneto – fikcyjna postać (złoczyńca, bądź antybohater), znany z komiksów o przygodach X-Menów, wydawanych przez Marvel Comics, oraz wszelkich adaptacji bazujących na tych komiksach. Autorami postaci byli scenarzysta Stan Lee i rysownik Jack Kirby, Magneto zadebiutował w magazynie "X-Men vol. #1" (wrzesień 1963). Jego wczesna historia porównywana jest do działalności radykalnego przywódcy ruchu afroamerykańskiego, znanego jako Malcolm X, a także rabina i żydowskiego prawicowego ekstremisty – Meira Kahane.
Życiorys.
Magneto jest z pochodzenia niemieckim Żydem o nazwisku Max Eisenhardt (w niektórych komiksach i wersjach filmowych znany jest jako Eric Lensherr), który urodził się mutantem z mocą generowania i kontroli pola magetycznego (magnetokineza). W wyniku prześladowań ze strony hitlerowców, jego rodzina wyemigrowała do Polski. W czasie okupacji niemieckiej stał się więźniem obozu koncentracyjnego Auschwitz-Birkenau. Doświadczenia holocaustu, a później dyskryminacja z faktu bycia mutantem popchnęły go do założenia ekstremistycznej organizacji mutantów o nazwie Brotherhood of Mutants (pol. Bractwo Mutantów), oryginalnie zwanej Brotherhood of Evil Mutants (pol. Bractwo Złych Mutantów). Jako przywódca Brotherhood of Mutants stał się największym wrogiem kierowanej przez Profesora X (Charlesa Xaviera) grupy X-Menów. Jego ugrupowanie stawia sobie za cel obronę praw mutantów, którzy w mniemaniu Magneto nigdy nie zostaną zaakceptowani przez ludzkość, co tym samym zmusza ludzi obdarzonych nadprzyrodzonymi mocami do walki zbrojnej i ich supremacji. Ta radykalna ideologia stoi w opozycji do propagowanej przez Profesora X i jego instytut idei koegzystencji ludzi i mutantów. Z poznaną w obozie Cyganką o imieniu Magda miał dwie córki, Anyę (nie żyje), Wandę Maximoff (znaną pod pseudonimem Scarlet Witch) i syna Pietro Maximoffa (znanego pod pseudonimem Quicksilver). Ma także córkę Lornę Dane (znaną pod pseudonimem Polaris) – jej matką była Susanna Dane.
Ekranizacje.
Postać gościła również w filmach fabularnych, serialach animowanych i grach komputerowych, przeważnie bazujących na komiksach Marvel Comics o przygodach X-Menów. Brytyjski aktor sir Ian McKellen wcielał się wielokrotnie w tę postać w serii filmów, zapoczątkowanej obrazem "X-Men" z 2000 roku. W rolę młodego Erika Lensherra/Magneto wcielił się irlandzki aktor Michael Fassbender w filmie ' ("X-Men: First Class") z 2011 roku, oraz w jego kontynuacji ' ("X-Men: Days of Future Past") z 2014 roku. W serialu animowanym "X-Men" ("X-Men: The Animated Series") z lat 1992–1997 głosu Magneto użyczył David Hemblen (w polskiej wersji językowej Paweł Szczesny). W serialu animowanym "" ("X-Men: Evolution") z lat 2000–2003 głosu użyczył mu Christopher Judge (w polskiej wersji językowej Jacek Mikołajczak).
Odbiór postaci.
Magneto jest jednym z najbardziej rozpoznawalnych superzłoczyńców Marvel Comics. Amerykański portal internetowy IGN uznał Magneto największym komiksowym złoczyńcą (spośród 100 postaci). Natomiast w zestawieniu 50 najlepszych postaci komiksowych magazynu filmowego "Empire" zajął on 9 miejsce

</doc>
<doc id="3031248" url="https://pl.wikipedia.org/wiki?curid=3031248" title="Leptobrachium boringii">
Leptobrachium boringii

Leptobrachium boringii – gatunek płaza z rodziny żabowatych, występujący w górskich regionach Chin. Zagrożony wyginięciem.
Długość ciała samców wynosi średnio 75,2 mm, zaś samic 66,5 mm. Męskim osobnikom tego gatunku od lutego do marca na górnej wardze wyrasta do 16 rogowych kolców zbudowanych z keratyny (podobnie jak ludzkie paznokcie). Kolce te służą do walki z innymi męskimi osobnikami tego gatunku, aby zapewnić sobie miejsce w rzece, gdzie będzie możliwe zwabienie samicy w celu rozmnażania się. Po wykluciu się kijanek, kolce odpadają.

</doc>
<doc id="3031249" url="https://pl.wikipedia.org/wiki?curid=3031249" title="Raymond Knight">
Raymond Knight

Raymond Knight (ur. 12 lutego 1899, zm. 12 lutego 1953) – amerykański satyryk i osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031250" url="https://pl.wikipedia.org/wiki?curid=3031250" title="Harri Salminen">
Harri Salminen

Harri Salminen – fiński kierowca wyścigowy.
Kariera.
Salminen rozpoczął karierę w wyścigach samochodowych w 2003 roku od startów w Historic Race Finland, gdzie został sklasyfikowany na dwunastym miejscu. W 2010 roku powrócił do ścigania po siedmioletniej przerwie. W HRF Roadsport A zdobył trzy punkty. Dały mu one 12. miejsce w klasyfikacji. Na sezon 2011 podpisał kontrakt z P1 Motorsport na starty w Północnoeuropejskim Pucharze Formuły Renault 2.0. Z dorobkiem 10 punktów ukończył sezon na 48 pozycji w klasyfikacji generalnej. W tym samym roku wystartował również gościnnie w Europejskim Pucharze Formuły Renault 2.0 podczas rundy na torze Circuit de Spa-Francorchamps.
Statystyki.
† – Salminen nie był zaliczany do klasyfikacji.

</doc>
<doc id="3031252" url="https://pl.wikipedia.org/wiki?curid=3031252" title="W odwecie za śmierć">
W odwecie za śmierć

W odwecie za śmierć (ang. "Born to Raise Hell") – amerykański thriller z 2010 roku w reżyserii Lauro Chartranda i wyprodukowany przez Paramount Home Entertainment.
Opis fabuły.
Stany Zjednoczone wypowiadają wojnę kartelom narkotykowym z całego świata. Grupą w Bukareszcie dowodzi Bobby Samuels (Steven Seagal). Rozpoczyna on poszukiwania Costela (Darren Shahlavi), szefa popularnego klubu, od niedawna współpracującego z potężnym bossem narkotykowym.
Obsada.
i inni

</doc>
<doc id="3031253" url="https://pl.wikipedia.org/wiki?curid=3031253" title="Diecezja Sumbawanga">
Diecezja Sumbawanga

Diecezja Sumbawanga – diecezja rzymskokatolicka w Tanzanii. Powstała w 1880 jako wikariat apostolski Tanganiki. Przemianowany w 1946 na wikariat Karema. Ustanowiona diecezją w 1953. Od 1969 pod obecną nazwą.

</doc>
<doc id="3031254" url="https://pl.wikipedia.org/wiki?curid=3031254" title="Diecezja Singida">
Diecezja Singida

Diecezja Singida – diecezja rzymskokatolicka w Tanzanii. Powstała w 1972.

</doc>
<doc id="3031255" url="https://pl.wikipedia.org/wiki?curid=3031255" title="Jakub Śmiechowski">
Jakub Śmiechowski

Jakub Śmiechowski (ur. 11 października 1991 roku) – polski kierowca wyścigowy, rywalizujący obecnie w wyścigach długodystansowych.
Kariera.
Formuła Renault 2.0.
Śmiechowski rozpoczął karierę w wyścigach samochodowych w 2009 roku od startów w Włoskiej Formule Renault. Startując w zespole Kochanski Motorsport Project przejechał sześć wyścigów. Uzbierane 29 punktów dało mu 21. miejsce w klasyfikacji generalnej. Rok później przeniósł się do Północnoeuropejskiego Pucharu Formuły Renault 2.0 oraz Europejskiego Pucharu Formuły Renault 2.0. Jedynie w edycji północnoeuropejskiej zdobywał punkty. Z dorobkiem 193 punktów uplasował się na siódmej pozycji w klasyfikacji kierowców. W roku 2011 w Europejskim Pucharze Formuły Renault 2.0 wystartował już tylko gościnnie podczas rundy na torze Circuit de Spa-Francorchamps. Kontynuował jednak starty w Północnoeuropejskim Pucharze Formuły Renault 2.0. Nie poprawił się jednak w porównaniu z poprzednim sezonem - był dwunasty. W 2012 roku został zaś klasyfikowany na 25. miejscu w klasyfikacji końcowej.
Na sezon 2013 Polak przedłużył kontrakt z ekipą Inter Europol Competition na starty w Północnoeuropejskim Pucharze Formuły Renault 2.0. Z dorobkiem piętnastu punktów uplasował się na 40. miejscu w końcowej klasyfikacji kierowców.
BOSS GP.
W sezonie 2014 Polak dołączył do stawki BOSS GP, gdzie ścigał się w klasie open w bolidzie serii GP2 z 2005 roku. W ciągu szesnastu wyścigów, w których wystartował, jedenastokrotnie stawał na podium, w tym dwukrotnie na jego najwyższym stopniu. Uzbierał łącznie 276 punktów. W ostatnim wyścigu sezonu zapewnił sobie mistrzowski tytuł.
Wyniki.
Źródło: driverdb.com
Europejski Puchar Formuły Renault 2.0.
† – Śmiechowski nie był zaliczany do klasyfikacji
Podsumowanie.
† – Śmiechowski nie był zaliczany do klasyfikacji

</doc>
<doc id="3031257" url="https://pl.wikipedia.org/wiki?curid=3031257" title="Diecezja Mpanda">
Diecezja Mpanda

Diecezja Mpanda – diecezja rzymskokatolicka w Tanzanii. Powstała w 2000.

</doc>
<doc id="3031258" url="https://pl.wikipedia.org/wiki?curid=3031258" title="Diecezja Kigoma">
Diecezja Kigoma

Diecezja Kigoma – diecezja rzymskokatolicka w Tanzanii. Powstała w 1946 jako wikariat apostolski. Diecezja od 1953.

</doc>
<doc id="3031259" url="https://pl.wikipedia.org/wiki?curid=3031259" title="Victor Bouveng">
Victor Bouveng

Victor Bouveng (ur. 17 kwietnia 1996 roku) – szwedzki kierowca wyścigowy.
Kariera.
Bouveng rozpoczął karierę w wyścigach samochodowych w 2011 roku od startów w Północnoeuropejskim Pucharze Formuły Renault 2.0. Z dorobkiem 63 punktów uplasował się tam na 24 pozycji w klasyfikacji generalnej. W tym samym roku wystartował również gościnnie w Europejskim Pucharze Formuły Renault 2.0 podczas rundy na torze Circuit de Spa-Francorchamps. W późniejszych latach pojawiał się także w stawce Volkswagen Scirocco R-Cup Germany.
Statystyki.
† – Bouveng nie był zaliczany do klasyfikacji.

</doc>
<doc id="3031261" url="https://pl.wikipedia.org/wiki?curid=3031261" title="Patrick Doyle">
Patrick Doyle

Patrick Doyle (ur. 6 kwietnia 1953 w Uddingston) – brytyjski kompozytor muzyki filmowej.
Życiorys.
Młodość i wykształcenie.
Patrick Doyle urodził się 6 kwietnia 1953 w Uddingston, małym mieście niedaleko Glasgow w Szkocji. W dzieciństwie i latach młodzieńczych grał na fortepianie, skrzypcach, śpiewał, był także kościelnym organistą.
Studia kompozytorskie podjął w Konserwatorium Szkockim (The Royal Scottish Academy of Music and Drama) w Glasgow, w klasach fortepianu oraz śpiewu. Grał także na tubie w szkolnej orkiestrze. Studia ukończył w roku 1974.
Doyle od lat młodzieńczych interesował się teatrem. Po studiach pracował w Citizens Theatre w Glasgow jako kierownik muzyczny oraz aktor. W 1978 r. skomponował swoją pierwszą muzyczną ilustrację do spektaklu "Glasvegas" na festiwalu w Edynburgu. Nauczał także gry na fortepianie. W kolejnych latach działał głównie w teatrze, a poza tym w radiu i w telewizji jako aktor (grał w kilku serialach (m.in. w "No. 73" oraz epizodyczne role w filmach (m.in. "Rydwany ognia"), kompozytor i kierownik muzyczny.
Kariera kompozytorska.
Przełomem w kompozytorskiej karierze Doyle’a było dołączenie do założonego przez aktora Kennetha Branagha i Davida Parfitta towarzystwa Renaissance Theatre Company. Był kompozytorem i dyrektorem muzycznym spektakli współpracując przy adaptacjach sztuk Shakespeare’a reżyserowanych przez Kennetha Branagha, Dereka Jacobiego, Geraldine McEwan i Judi Dench. Dzięki pracy w stowarzyszeniu otrzymał zlecenia skomponowania muzyki do dwóch filmów telewizyjnych w 1988 i 1989 roku.
Debiutem kinowym Doyle’a była muzyka do filmu debiutującego jako reżyser Kennetha Branagha "Henryk V" w 1989 r. Za główny temat z filmu, "Non Nobis Domine" (którego fragment w filmie Doyle zaśpiewał osobiście grając dworzanina), kompozytor otrzymał nominację do Ivor Novello Award. Sama kompozycja przyniosła mu większy rozgłos w przemyśle filmowym. W kolejnych latach Doyle nadal współpracował z Branaghem, jak dotąd komponując muzykę do dwunastu jego filmów m.in.: "Wiele hałasu o nic", "Frankenstein", "Hamlet", "Thor".
W 1990 r. Doyle napisał cykl pieśni "The Thistle and The Rose" na chór, wykonanych z okazji 90. rocznicy urodzin brytyjskiej Królowej Matki. W późniejszych latach także pisał utwory koncertowe, jak np. koncert skrzypcowy "Corarsik" (z okazji urodzin Emmy Thompson w 2010 r.), poemat "Tam O'Shanter", cykl utworów "Impressions of America" wydanych w 2013 r.
W 1992 r. Doyle otrzymał swoją pierwszą nominację do Złotego Globu za muzykę do filmu "Umrzeć powtórnie". Również w roku 1992 przy filmie "Indochiny" rozpoczął długoletnią współpracę z francuskim reżyserem Régisem Wargnierem komponując jak dotąd muzykę do sześciu filmów reżysera. Inni znani reżyserowie z którymi Doyle współpracował to Brian De Palma ("Życie Carlita" – 1993), Alfonso Cuaròn ("Mała księżniczka" – 1995 i "Wielkie nadzieje" – 1998), Ang Lee ("Rozważna i romantyczna" – 1995), Chen Kaige ("Urok mordercy" – 2002), Mike Newell ("Na zachód" – 1992, "Donnie Brasco" – 1997, "Harry Potter i Czara Ognia" – 2005) i Robert Altman ("Gosford Park" – 2001).
W 1996 r. za muzykę do filmu "Rozważna i romantyczna" Doyle został nominowany do Oscara, Złotego Globu oraz nagrody BAFTA. Rok później otrzymał nominację do Oscara za muzykę do filmu "Hamlet". W swojej karierze otrzymał także dwie nominację do nagrody Cezar, za muzykę do filmów "Indochiny" (1992) i "Wschód - Zachód" (1999).
Po roku 2000 skomponował muzykę do kilku kasowych produkcji z Hollywood, m.in. do filmów: "Niania" (2005), "Harry Potter i Czara Ognia" (2005), "Eragon" (2006), "Thor" (2011), "Geneza planety małp" (2011) i animacji studia Pixar "Merida waleczna" (2012).
Jak dotąd Patrick Doyle skomponował muzykę do ponad 40 filmów kinowych.
Życie prywatne.
Patrick Doyle poślubił Lesley Doyle. Mają razem czwórkę dzieci. Jedna z jego córek – Abigail wykonywała partie wokalne w wielu jego ścieżkach muzycznych (m.in. "Mała księżniczka", "Gosford Park", "Harry Potter i Czara Ognia", "Jig. W podskoku"). Syn Patrick Neil Doyle także jest kompozytorem filmowym.
W 1997 r. u Doyle’a wykryto białaczkę. Kompozytor jednak w ciągu roku pokonał chorobę i powrócił do pracy. W październiku 2007 w Royal Albert Hall, jego muzyka została zaprezentowana na koncercie na rzecz fundacji Leukemia Research Found, walczącej z tą chorobą.

</doc>
<doc id="3031263" url="https://pl.wikipedia.org/wiki?curid=3031263" title="Antonio Mota">
Antonio Mota

Antonio Mota Romero (ur. 26 stycznia 1939 w mieście Meksyk, zm. 13 września 1986) – meksykański piłkarz występujący na pozycji bramkarza. Jego brat Salvador Mota również był piłkarzem.
Kariera klubowa.
Mota rozpoczynał treningi piłkarskie już w wieku sześciu lat, będąc bramkarzem skromnej drużyny z Guadalajary o nazwie Deportivo Don Bosco. W 1958 roku wziął udział w Narodowych Igrzyskach Młodzieży, gdzie zanotował udane występy i w całym turnieju piłkarskim przepuścił jedynie trzy gole. Jego talent dostrzegł wówczas napastnik zespołu CD Oro, reprezentant kraju José Naranjo, proponując mu dołączenie do tego zespołu. W meksykańskiej Primera División zadebiutował jako zawodnik Oro w sezonie 1959/1960, szybko zostając podstawowym golkiperem ekipy. Już podczas kolejnych rozgrywek, 1960/1961, wywalczył tytuł wicemistrza kraju, natomiast w sezonie 1962/1963 zdobył jedyne zarówno w swojej karierze, jak i historii klubu mistrzostwo Meksyku. W 1963 roku triumfował również w superpucharze kraju – Campeón de Campeones. Ogółem w barwach Oro spędził sześć lat i jest uznawany za legendę zespołu i najlepszego bramkarza w jego dziejach.
Latem 1964 Mota został zawodnikiem drużyny Club Necaxa z siedzibą w stołecznym mieście Meksyk. Tam również z miejsca wywalczył sobie pewne miejsce między słupkami, jedyne sukcesy w barwach tej ekipy odnosząc w sezonie 1965/1966; wtedy to zdobył zarówno puchar kraju – Copa México, jak również swój drugi już superpuchar. W Necaxie występował w sumie przez siedem sezonów, będąc zmuszonym w kontrowersyjnych okolicznościach opuścić klub w 1971 roku, w związku ze zmianą właścicieli zespołu i jego nazwy na Atlético Español. Jego odejście z Necaxy stało się później przedmiotem procesu sądowego, jaki piłkarz wytoczył klubowi; ostatecznie sąd zdecydował się przychylić do stanowiska Moty. Nie mogąc znaleźć zatrudnienia w innym zespole, w wieku 32 lat zdecydował się zakończyć profesjonalną karierę. W późniejszych latach pracował jako komentator sportowy i trener juniorów. Był opisywany jako obdarzony niskim wzrostem, lecz spektakularnie i ofiarnie interweniujący bramkarz.
Kariera reprezentacyjna.
W reprezentacji Meksyku Mota zadebiutował za kadencji selekcjonera Ignacio Trellesa, 19 kwietnia 1961 w wygranym 2:1 meczu towarzyskim z Holandią. W 1962 roku został powołany na Mistrzostwa Świata w Chile, gdzie jednak nie wystąpił w żadnym z trzech spotkań, pozostając jedynie rezerwowym dla Antonio Carbajala. Jego drużyna zanotowała wówczas bilans zwycięstwa i dwóch porażek, odpadając z mundialu już w fazie grupowej. W 1963 roku wziął udział w Mistrzostwach CONCACAF, podczas których pełnił funkcję podstawowego bramkarza reprezentacji i rozegrał wszystkie trzy mecze, lecz Meksykanie nie zdołali ostatecznie awansować do fazy finałowej. W 1970 roku znalazł się w ogłoszonym przez trenera Raúla Cárdenasa składzie na Mistrzostwa Świata w Meksyku. Tam ponownie był rezerwowym graczem swojej reprezentacji, tym razem nie potrafiąc wygrać rywalizacji o miejsce w składzie z Ignacio Calderónem i ani razu nie pojawił się na boisku. Meksykanie, pełniący wówczas rolę gospodarzy, po raz pierwszy w historii na mistrzostwach świata zdołali wyjść z grupy, w której zajęli drugie miejsce, lecz odpadli z mundialu zaraz potem, w ćwierćfinale. Ogółem swój bilans w reprezentacji zamknął na czternastu rozegranych spotkaniach.

</doc>
<doc id="3031264" url="https://pl.wikipedia.org/wiki?curid=3031264" title="Diecezja Kahama">
Diecezja Kahama

Diecezja Kahama – diecezja rzymskokatolicka w Tanzanii. Powstała w 1983.

</doc>
<doc id="3031267" url="https://pl.wikipedia.org/wiki?curid=3031267" title="Aorun">
Aorun

Aorun (nazwany na cześć Smoczego Króla Zachodu z "Wędrówki na Zachód") – rodzaj dinozaura z grupy teropodów, żyjącego na przełomie środkowej i późnej jury (kelowej lub oksford) na terenie dzisiejszych Chin. Gatunkiem typowym jest "A. zhaoi", którego holotypem jest niekompletny szkielet o numerze katalogowym IVPP V15709, z zachowaną czaszką, kręgami szyjnymi, grzbietowymi i ogonowymi, lewą kością łokciową, lewą dłonią, dystalnymi (dalszymi od osi ciała) częściami kości łonowych oraz kośćmi obu kończyn tylnych – połową prawego i prawie kompletnym lewym "tibiotarsus", kośćmi śródstopia i stopami. Epitet gatunkowy "zhaoi" honoruje paleontologa Zhao Xijina.
Skamieniałości "A. zhaoi" odkryto w 2006 roku w osadach formacji Shishugou, na stanowisku Wucaiwan w Sinciangu. Na tym stanowisku odkryto też skamieniałości teropodów z gatunków "Limusaurus inextricabilis", "Zuolong salleei", "Guanlong wucaii" i "Haplocheirus sollers" (jednak prawdopodobnie w osadach młodszych niż te, w których odkryto skamieniałości "Aorun"), a także zęby dużego teropoda podobnego do "Sinraptor". Z osadów formacji Shishugou znane są również skamieniałości dużych teropodów z gatunków "Sinraptor dongi" i "Monolophosaurus jiangi", odkryte na stanowisku Jiangjunmiao, około 100 kilometrów na wschód od stanowiska Wucaiwan. Autorzy opisu "Aorun zhaoi" szacują, że osady, w których odkryto skamieniałości "Sinraptor dongi" były młodsze od osadów, w których odkryto skamieniałości "Aorun", natomiast skamieniałości "Monolophosaurus jiangi" były bliższe wiekiem skamieniałościom "A. zhaoi". Choć holotyp "A. zhaoi" był szkieletem osobnika niedojrzałego, mającego w chwili śmierci nie więcej niż rok, w ocenie autorów jego opisu różnice w budowie szkieletu "Aorun" i innych teropodów z formacji Shishugou nie pozwalają na przyjęcie, że IVPP V15709 jest jedynie niedojrzałym przedstawicielem któregoś z opisanych wcześniej gatunków teropodów.
U okazu holotypowego "A. zhaoi" występuje mieszanka cech budowy szkieletu występujących u celurozaurów oraz cech występujących u teropodów nienależących do celurozaurów. Podobnie jak u teropodów nienależących do celurozaurów, wyrostek wznoszący (ang. "ascending process") kości skokowej "Aorun" jest niski i ograniczony do bocznej powierzchni piszczeli, ale jednocześnie podobnie jak u celurozaurów wyrostek ten jest oddzielony rowkiem od kłykci kości skokowej. U "Aorun" kręgi szyjne były opistoceliczne, tj. wypukłe na przedniej powierzchni stawowej i wklęsłe na tylnej; kręgi szyjne "Aorun" były zatem zbudowane podobnie do kręgów szyjnych dużych tetanurów nienależących do celurozaurów, ale inaczej niż kręgi szyjne większości celurozaurów (poza "Compsognathus" i alwarezaurami). Budową dłoni "Aorun" w większym stopniu przypominał natomiast nieptasie celurozaury niż bardziej bazalne teropody; w szczególności budową dłoni (a także proporcjami czaszki) "Aorun zhaoi" przypominał "Haplocheirus sollers".
Z przeprowadzonej przez autorów opisu "Aorun" analizy filogenetycznej wynika przynależność tego teropoda do celurozaurów. Jego dokładna pozycja filogenetyczna w obrębie tej grupy jest jednak niepewna; z analiz wynika, że mógł być bazalnym celurozaurem, siostrzanym do kladu obejmującego wszystkie pozostałe celurozaury poza "Zuolong" i tyranozauroidami lub bazalnym maniraptorem blisko spokrewnionym z "Tugulusaurus faciles" i "Coelurus fragilis". Jednakże w ocenie autorów opisu "Aorun" budowa czaszki, kręgów szyjnych i dłoni okazu holotypowego sugeruje, że mógł on być przedstawicielem Alvarezsauroidea lub ornitomimozaurów. Także z późniejszej analizy filogenetycznej przeprowadzonej przez Xu i współpracowników (2018) wynika bliskie pokrewieństwo "Aorun" z alwarezaurami.
Niekompletność okazu holotypowego "Aorun zhaoi" utrudnia rekonstrukcję wyglądu zwierzęcia; można jednak stwierdzić, że IVPP V15709 był niewielkim teropodem (długość lewej piszczeli 123,3 milimetra), o dłuższej i niższej czaszce niż u "Zuolong" i "Guanlong". Niektóre cechy budowy szkieletu okazu holotypowego (pozbawione piłkowanej krawędzi zęby osadzone na kości przedszczękowej, niezakrzywione lub słabo zakrzywione paliczki dalsze dłoni – kości pazurowe) sugerują, że u "Aorun" doszło do zaniku niektórych przystosowań do drapieżnictwa występujących u teropodów nienależących do celurozaurów. Odkrycie "Aorun" może zatem wspierać hipotezę, w myśl której wczesna radiacja ewolucyjna celurozaurów wiązała się z ich odstąpieniem od wyłącznej mięsożerności i przystosowaniem się do wszystkożerności. Ponieważ holotyp "A. zhaoi" jest szkieletem osobnika młodego, niemożliwe jest oszacowanie rozmiarów osobnika dorosłego. Porównanie "Aorun" z teropodami z rodzaju "Allosaurus", uwzględniające różnice rozmiarów ciała znanych młodych i dorosłych osobników zaliczanych do rodzaju "Allosaurus", wskazuje, że hipotetycznie dorosły "Aorun" mógłby osiągać nawet rozmiary porównywalne z dużymi teropodami takimi jak "Sinraptor" czy "Monolophosaurus". Autorzy opisu "Aorun" uznają jednak za mało prawdopodobne osiąganie przez niego takich rozmiarów, wskazując, że w odróżnieniu od "Sinraptor" czy "Monolophosaurus" najprawdopodobniej należał on do celurozaurów, a inne celurozaury znane z osadów formacji Shishugou były niewielkimi lub średniej wielkości teropodami.

</doc>
<doc id="3031268" url="https://pl.wikipedia.org/wiki?curid=3031268" title="Archidiecezja Tabora">
Archidiecezja Tabora

 Archidiecezja Tabora – diecezja rzymskokatolicka w Tanzanii. Powstała w 1887 jako wikariat apostolski Unianyembé. W 1925 przemianowany na wikariat Tabora. Archidiecezja od 1953.

</doc>
<doc id="3031269" url="https://pl.wikipedia.org/wiki?curid=3031269" title="Mars 5">
Mars 5

Mars 5 (ros. "Марс 5") – radziecka sonda kosmiczna wysłana w ramach programu Mars cztery dni po sondzie Mars 4 z podobnym zadaniem. Należała do typu M-73, podobnie jak trzy inne wystrzelone w 1973 roku sondy: Mars 4, Mars 6 i Mars 7.
Misja.
Wystrzelona 25 lipca 1973 roku sonda o masie 3440 kg w dniu 12 lutego 1974 roku została wprowadzona na orbitę okołomarsjańską o perycentrum 1760 km, a apocentrum 32 500 km. Nachylenie względem marsjańskiego równika wynosiło 35°. Jeden obieg dookoła Marsa dokonywała w ciągu 24 godzin i 53 minut, czyli w czasie niewiele dłuższym od doby marsjańskiej. W związku z tym sonda przesuwała się po tamtejszym „nieboskłonie” bardzo wolno, zaledwie o 3 stopnie na dobę. Badaniami objęto więc niewielki obszar Marsa. Obszar ten zaczynał się od pustyni Memnonia, ciągnął przez cieśninę Bosphorus, rejon Mare Erythaeum i Margaritifer Sinus, a kończył w okolicy Arabii.
Wkrótce po wejściu sondy na orbitę okołomarsjańską wykryto powolną dekompresję przedziału, w którym znajdowały się instrumenty naukowe, spowodowaną prawdopodobnie uderzeniem mikrometeoroidu. Z przeprowadzonych obliczeń wynikało, że przy takim tempie ucieczki powietrza sonda będzie działać przez około trzy tygodnie. W związku z tym program badań naukowych przyspieszono.
Aparatura sondy przeprowadziła badania składu atmosfery, pola magnetycznego, pola grawitacyjnego, promieniowania cieplnego oraz przekazała zdjęcia przy użyciu 2 kamer wyposażonych w filtry umożliwiające uzyskanie barwnych obrazów. Zdolność rozdzielcza wynosiła 100 m z odległości 2000 km. Za pomocą sondy otrzymano dane o temperaturze powierzchni Marsa. Maksymalna temperatura zmierzona w rejonie Claritas o godzinie 11:30 czasu miejscowego, wynosiła –1°C. Podczas zachodu Słońca obniżyła się do –43°C, a o godzinie 21 spadła do –73°C. Nie stwierdzono zależności między temperaturą a rzeźbą terenu (bardzo urozmaiconą w badanej okolicy).
Jednym z zadań Marsa 5 było uzyskanie szczegółowych obrazów obszarów, na których miały osiąść lądowniki kolejnych próbników. 
Ostatni kontakt z sondą nawiązano 28 lutego 1974, ciśnienie powietrza wewnątrz sondy spadło wtedy poniżej poziomu roboczego.

</doc>
<doc id="3031274" url="https://pl.wikipedia.org/wiki?curid=3031274" title="Zygmunt Kratko">
Zygmunt Kratko

Zygmunt Kratko pseud. "Hersz", "Jabłoński", "Wiktor", "Zelman" (ur. 19 maja 1906 w Izbicy, zm. 10 marca 1982 w Izraelu) – działacz komunistyczny, sekretarz Komitetu Okręgowego (KO) KPZB w Lidzie, zastępca kierownika Wydziału Zawodowego KC PPR (1947-1948) i Wydziału Socjalno-Zawodowego KC PZPR (1949).
Życiorys.
Z pochodzenia Żyd, syn Azriela i Bajli, brat Józefa, działacza komunistycznego i oficera Ministerstwa Bezpieczeństwa Publicznego. Gdy był dzieckiem, rodzice przeprowadzili się z nim do Zamościa, a potem do Chełma, gdzie w 1926 skończył państwowe gimnazjum; podczas nauki należał do żydowskiej organizacji harcerskiej Ha-Szomer Ha-Cair, a później do komunizującego kółka samokształceniowego, w którym powstało koło Związku Młodzieży Komunistycznej (ZMK; od 1930: KZMP). Członek Komitetu Miejskiego (KM) ZMK w Chełmie. Od jesieni 1926 studiował historię na wydziale filozoficznym Uniwersytetu Stefana Batorego w Wilnie, gdzie nadal działał w ZMK i prowadził odczyt MOPR i był sekretarzem Komitetu Wyborczego "bloku socjalistycznego", biorąc udział w akcji wyborczej do Rady Miejskiej w Wilnie. Od jesieni 1927 działacz KPZB, skierowany przez tę partię do pracy w Związku Zawodowym Robotników Przemysłu Chemicznego i Pokrewnych w RP. Był sekretarzem miejscowego oddziału tego Związku. Współpracował z Wydziałem Zawodowym KM i KO KPZB i pracował krótko w Biurze Żydowskim KO KPZB. Od 1928 członek, a od grudnia 1928 sekretarz KM KPZB w Wilnie i członek KO KPZB w Wilnie. W grudniu 1929 został aresztowany, relegowany z 3. roku studiów na USB i skazany na 6 miesięcy więzienia za działalność komunistyczną. Po zwolnieniu wiosną 1930 był sekretarzem Związku Zawodowego Robotników Przemysłu Spożywczego Ziemi Wileńskiej, później prowadził działalność komunistyczną w Lidzie, gdzie zorganizował KO KPZB i został jego sekretarzem. W sierpniu 1930 ponownie aresztowany i V 1931 skazany na 8 lat więzienia. Więziony w Wilnie na Łukiszkach, w Rawiczu, Wronkach i Koronowie. Podczas pobytu w więzieniu został zawieszony w prawach członka KPZB do wyjaśnienia sprawy jego zachowania się w śledztwie, w 1934 przywrócono mu prawa członka KPZB. 21 V 1936 został przedterminowo zwolniony z więzienia i zamieszkał u żony Temy (również działaczki KPZB) w Otwocku. Z poręczenia Komitetu Warszawskiego KPP I 1937 został II sekretarzem oddziału Związku Zawodowego Pracowników Handlowych w Warszawie.
Po ataku Niemiec na Polskę udał się na wschód, gdzie jesienią 1939 brał aktywny udział w organizowaniu sowieckich władz komunalnych w Chełmie i Kowlu, a XI 1939 udał się do Lwowa, gdzie do VI 1941 studiował historię. Po 22 VI 1941 ewakuowany do Dnieprodzierżyńska na Północnym Kaukazie, gdzie do II 1942 był księgowym w kołchozach. III 1942 - I 1943 służył w batalionie budowlanym Armii Czerwonej; nie został zmobilizowany mimo skierowania do służby liniowej. Od stycznia 1944 służył w 3 Dywizji Piechoty WP w stopniu porucznika, potem kapitana, w Wydziale Polityczno-Wychowawczym, gdzie był kronikarzem i wykładowcą. Od lipca 1944 członek organizacji partyjnej w wojsku i członek grupy operacyjnej kierowanej przez Edwarda Ochaba i Romana Zambrowskiego. VIII-XII 1944 kierownik Wydziału Ogólnego Resortu Informacji i Propagandy PKWN, I 1945 - XII 1946 dyrektor gabinetu Ministerstwa Informacji i Propagandy.
Od 1 VI 1945 z poręczenia Sekretariatu KC PPR pełnomocnik MBP do Sztabu wojsk walczących z podziemiem niepodległościowym na Lubelszczyźnie. Od II 1947 do XII 1948 zastępca kierownika Wydziału Zawodowego KC PPR, od XII 1948 do 10 VII 1949 kierownik Wydziału Socjalno-Zawodowego KC PZPR, potem kierownik Wydziału Socjalnego KC PZPR. W grudniu 1945 był delegatem na I Zjazd PPR, a w grudniu 1948 na I Zjazd PZPR. Od 1949 sekretarz Centralnej Rady Związków Zawodowych (CRZZ). Kierowany do wielu akcji politycznych i gospodarczych, m.in. skupu zboża na terenie województw: białostockiego, opolskiego i bydgoskiego. IV 1951 otrzymał naganę od Sekretariatu Biura Politycznego KC PZPR za „tolerowanie niewłaściwych metod” podczas akcji skupu zboża w województwie białostockim; 5 I 1954 decyzją Centralnej Komisji Kontroli Partyjnej (CKKP) kara ta została zatarta. Od stycznia 1954 dyrektor generalny w Ministerstwie Przemysłu Mięsnego i Mleczarskiego. W marcu 1954 był delegatem na III Zjazd PZPR. Od lipca 1957 zastępca redaktora naczelnego „Głosu Pracy”, od grudnia 1959 kierownik Biura Historycznego CRZZ. Współzałożyciel i członek Kolegium Redakcyjnego „Biuletynu Biura Historycznego CRZZ”, a od 1967 „Kwartalnika Historii Ruchu Zawodowego”. Od 1 IV 1969 na rencie dla zasłużonych. Wkrótce wyemigrował do Izraela, gdzie zmarł. 
Był odznaczony m.in. Krzyżem Srebrnym Orderu Virtuti Militari i Krzyżem Oficerskim Orderu Odrodzenia Polski.

</doc>
<doc id="3031276" url="https://pl.wikipedia.org/wiki?curid=3031276" title="Krenek Motorsport">
Krenek Motorsport

Krenek Motorsport – czeski zespół wyścigowy, założony w 1996 przez byłego kierowcę wyścigowego Josefa Kreneka. Obecnie ekipa startuje w European Touring Car Cup, Czeskim Pucharze Clio oraz w Formule Škoda. W przeszłości zespół pojawiał się także na starcie w Europejskim Pucharze Formuły Renault 2.0 oraz w Formule Renault 2.0 LO.
Starty.
Europejski Puchar Formuły Renault 2.0.
† – zawodnik nie był zaliczany do klasyfikacji.

</doc>
<doc id="3031277" url="https://pl.wikipedia.org/wiki?curid=3031277" title="Óscar Salazar">
Óscar Salazar

Óscar Francisco Salazar Blanco (ur. 3 listopada 1977 w Meksyku) – meksykański taekwondzista, medalista olimpijski z 2004. Na igrzyskach wystartował w wadze do 58 kg, w której zajął drugie miejsce. W finale przegrał z Tajwańczykiem Chu Mu-yenem 1:5.
W 1996 wygrał mistrzostwa kraju. Powtórzył osiągnięcie rok później. W 1997 zajął też trzecie miejsce na mistrzostwach świata. W 1999 zwyciężył w igrzyskach panamerykańskich. Cztery lata później na tej samej imprezie wywalczył srebro.
Karierę zakończył przed igrzyskami w 2008 z powodu polityki prowadzonej przez Taekwondo Mexicano (Meksykański Związek Taekwondo). W 2010 został dyrektorem technicznym reprezentacji Ekwadoru w taekwondo.
Jego siostra, Iridia Salazar, także uprawia taekwondo (jest brązową medalistką olimpijską).

</doc>
<doc id="3031279" url="https://pl.wikipedia.org/wiki?curid=3031279" title="Małgorzata Kitowska-Łysiak">
Małgorzata Kitowska-Łysiak

Małgorzata Kitowska-Łysiak (ur. 28 grudnia 1953 w Stalowej Woli, zm. 17 października 2012 w Lublinie) – polski historyk sztuki, teoretyk i krytyk sztuki, profesor Katolickiego Uniwersytetu Lubelskiego Jana Pawła II, gdzie kierowała Katedrą Historii Sztuki Współczesnej, wybitna znawczyni twórczości Brunona Schulza oraz powojennego malarstwa figuratywnego. Członek Towarzystwa Naukowego KUL, Stowarzyszenia Historyków Sztuki, Lubelskiego Towarzystwa Zachęty Sztuk Pięknych, Rady Programowej Biura Wystaw Artystycznych w Lublinie. Redaktorka serii wydawniczej Sztuka Nowa (TN KUL), zainicjowała badania nad Grupą Zamek.
Małgorzata Kitowska-Łysiak urodziła się 28 grudnia 1953 roku w Stalowej Woli. W 1972 roku rozpoczęła studia z historii sztuki w Katolickim Uniwersytecie Lubelskim, które ukończyła przedstawiając pracę magisterską pt. "Bruno Schulz – Xięga Bałwochwalcza", napisaną pod kierunkiem prof. Jacka Woźniakowskiego. Po studiach rozpoczęła pracę w Muzeum Okręgowym w Gorzowie Wielkopolskim, gdzie kierowała Działem Sztuki. Zorganizowała ekspozycje prac m.in. Jana Stanisławskiego oraz Brunona Schulza. W 1981 roku rozpoczęła pracę w Instytucie Historii Sztuki KUL jako asystent, a od 1990 roku – adiunkt. Jednocześnie pisała doktorat pod kierunkiem prof. Woźniakowskiego pt. "Paralele i kontrasty. Myśl o sztuce na łamach „Krytyki" Wilhelma Feldmana", wydaną w 1990 roku. W roku 2004 jako profesor KUL powołała Katedrę Historii Sztuki Współczesnej.
Zainteresowania badawcze.
W kręgu jej zainteresowań pozostawała historia i teoria sztuki XIX i XX wieku, zwłaszcza malarstwo polskie po 1945 roku. Wiele studiów poświęciła działalności Brunona Schulza. Redagowała książkę "Bruno Schulz in memoriam: 1892-1942", opracowała jego "Szkice krytyczne" (2000). Była autorką haseł w "Słowniku schulzowskim" (2003 i 2006), redagowała wspólnie z prof. Władysławem Panasem "W ułamkach zwierciadła: Bruno Schulz w 110 rocznicę urodzin i 60 rocznicę śmierci" (2003). W 2010 roku ukazał się zbiór materiałów z panelu dyskusyjnego poświęconego Schulzowi pt. "Białe plamy w schulzologii", którego była redaktorką. Uczestniczyła również w organizacji cyklicznego Festiwalu Schulzowskiego w Drohobyczu. W ostatnich miesiącach życia brała udział w pracach przygotowujących wydanie "Dzieł wszystkich" Schulza jako członek zespołu redakcyjnego.
Swoje badania koncentrowała także na sztuce polskiej po 1945 roku. Współorganizowała ogólnopolskie seminaria metodologiczne w Kazimierzu Dolnym.
Członkostwo.
Była członkiem Stowarzyszenia Historyków Sztuki, Stowarzyszenia Literackiego „Kresy", Lubelskiego Towarzystwa Zachęty Sztuk Pięknych oraz Towarzystwa Naukowego KUL.

</doc>
<doc id="3031280" url="https://pl.wikipedia.org/wiki?curid=3031280" title="Pogrom w Safedzie (1834)">
Pogrom w Safedzie (1834)

Pogrom w Safedzie – pogrom ludności żydowskiej do którego doszło mieście Safed podczas arabskiego powstania w Palestynie w 1834 roku. Pogrom trwał przez 33. dni, od 15 czerwca do 17 lipca 1834 roku.
Tło historyczne.
Miasto Safed jest położone w Górnej Galilei. W XVI wieku stało się ono centrum żydowskiego mistycyzmu skupionego wokół kabały. Od XVII wieku jest uznawane za jedno z czterech świętych miast judaizmu (obok Jerozolimy, Tyberiady i Hebronu). Z tego powodu, przez całą długość historii Safedu zawsze istniała tam społeczność żydowska. Gdy w 1799 roku Napoleon Bonaparte po niepowodzeniu w oblężeniu Akki rozpoczął wycofywanie się z Palestyny (będącej wówczas częścią Imperium osmańskiego), zamieszanie w rejonie wykorzystali Arabowie, którzy wszczęli zamieszki w Safedzie. Dzielnica żydowska została zniszczona, a wielu Żydów dotkliwie pobitych. W latach 1809–1810 do miasta dotarła grupa żydowskich imigrantów z Litwy, na czele których stał rabin Eliasz ben Salomon Zalman. Wzmocniło to tutejszą społeczność żydowską, umożliwiając odbudowę gospodarczą. Jeden z imigrantów, Izrael Beck założył pierwszą hebrajską drukarnię w Palestynie. W latach 1812–1814 epidemia dżumy zdziesiątkowała Safed (zmarło około 80% żydowskich mieszkańców miasta). Ci co ocaleli, zostali w 1819 roku okupem gubernatora Akki, Abdullaha Paszy. W 1823 roku trzęsienie ziemi było przyczyną dużych zniszczeń w mieście. Podczas powstałego później zamieszania, doszło do licznych grabieży w żydowskiej dzielnicy. Pomimo to, w 1830 roku w mieście mieszkało około 4 tys. Żydów, stanowiąc co najmniej połowę populacji.
W latach 1831–1834 doszło do wojny egipsko-osmańskiej, do której wstępem była wojna o niepodległość Grecji. Egipski wicekról Muhammad Ali był autokratycznym despotą, który widział potrzebę sprawowania kontroli nad Wielką Syrią. Posiadała ona niezwykle strategiczne położenie na Bliskim Wschodzie, a dodatkowo miała bogate zasoby naturalne. Co ważniejsze, Wielka Syria mogła odgrywać rolę strefy buforowej między Egiptem a Imperium osmańskim. Dlatego wysłał swojego zdolnego generała Ibrahima Pasza z poleceniem zajęcia Wielkiej Syrii. Pretekstem do wszczęcia wojny było zażądanie od gubernatora Akki Abdullaha Paszy zwrotu 6 tys. chłopów, którzy mieli zbiec z Egiptu przed płaceniem podatków i schronić się właśnie w Akce. Pod pretekstem odzyskania chłopów, Ibrahim Pasza wylądował w Jafie i szybko zajął Jerozolimę oraz przybrzeżne rejony Palestyny i Libanu. Po kilku bitwach z Turkami osmańskimi, zajął w czerwcu 1832 roku Damaszek. Gdy w 1833 roku do Safedu zaczęły zbliżać się wojska egipskie, Druzowie splądrowali żydowską dzielnicę. Mieszkańcy wówczas nie ucierpieli, gdyż zdołali schronić się na przedmieściach. W rezultacie kolejnych podbojów, cała Palestyna znalazła się pod panowaniem egipskim. Ibrahim Pasza przygotowywał się dalej do wkroczenia na terytorium Turcji, czym zagroziłby Konstantynopolowi. Do prowadzenia wojny potrzebował jednak silnej armii. W owym czasie tradycyjne armie składały się z wojsk najemnych, niewolników oraz członków kasty wojowników. Dla utrzymania dużej armii, Egipcjanie potrzebowali jednak dużych środków finansowych. Z tego powodu, Ibrahim Pasza nałożył na zdobyte tereny Palestyny wysokie podatki. Wywołało to wzrost niezadowolenia społecznego. Ludność arabska Palestyny i Syrii w większości uważała siebie za poddanych Imperium osmańskiego. Podbój egipski rozbudził w nich patriotyzm osmański. Gdy władze egipskie ogłosiły przymusowy pobór do wojska, stało się to powodem do wybuchu chłopskiego buntu. Chłopi wierzyli bowiem, że pobór do armii oznacza dla każdego z nich wyrok śmierci. W ten sposób 19 maja 1834 roku wybuchło arabskie powstanie w Palestynie. Na jego czele stanęli członkowie najważniejszych arabskich klanów w Jerozolimie, Jafie, Nablusie i Hebronie. Prości arabscy chłopi szybko zorientowali się, że Żydzi i chrześcijanie są łatwymi celami ataków oraz grabieży. Angielski podróżnik i historyk Alexander William Kinglake, który odwiedził Galileę, usłyszał historię, że przed pogromem w Safedzie pewien muzułmański duchowny Muhammad Damoor miał publicznie prorokować, że „"prawdziwie wierzący wzrosną w sprawiedliwym gniewie przeciwko Żydom, i sprofanują ich złoto, ich srebro i ich klejnoty"”. Mogło się to stać bezpośrednim impulsem do pogromu Żydów w mieście.
Przebieg.
Według relacji Alexandra Kinglake, w dniu 15 czerwca 1834 roku do Safedu przybył Muhammad Damoor, który przemówił do zebranych muzułmanów wzywając ich do wypełnienia proroctwa. Doszło wówczas do pogromu ludności żydowskiej, który trwał przez 33. dni. Mężczyźni, kobiety i dzieci byli bici, ograbiani i pozbawiani ubrań. Ocaleni szukali schronienia w okolicznych górach lub sąsiednich wioskach. Niektórzy półnadzy ukrywali się na polach, oczekując na koniec pogromu. Ich domy, sklepy i trzynaście synagog zostało splądrowanych i zniszczonych.
Jeden z uciekinierów z miasta, z wielkim trudem zdołał wysłać listy do zagranicznych konsulów przebywających w Bejrucie, informując ich o pogromie w Safedzie. Ich skargi i nalegania o interwencję, zmusiły Ibrahima Paszę do wydania rozkazu swoim libańskim sojusznikom, aby przerwali pogrom. Libański emir Baszir Szihab II wkroczył 17 lipca 1834 roku do Safedu, przywracając porządek w mieście. Większość sprawców pogromu zbiegło. Żołnierze schwytali jednak trzynastu przywódców oraz gubernatora miasta. Zostali oni osądzeni i publicznie powieszeni w Akce.
Nigdy nie ustalono liczby zabitych i rannych, ale gmina żydowska poniosła bardzo dotkliwe straty. Prawdopodobnie zabitych nie było wielu, jednak liczba rannych i okaleczonych mogła sięgać kilkuset osób.
Konsekwencje.
Po ustaniu zamieszek, ocaleni Żydzi powrócili do swoich domów. Ibrahim Pasza nałożył kontrybucję na okoliczne wioski, zdołała ona jednak tylko w niewielkim stopniu wynagrodzić Żydom poniesione straty. Zdołano odzyskać tylko niewielką część rozkradzionego mienia. Pogrom z 1834 roku przyczynił się do osłabienia tutejszej gminy żydowskiej. Trzęsienie ziemi z 1837 roku tylko pogłębiło zniszczenia dzielnicy żydowskiej. Na wiosnę 1838 roku napięte stosunki społeczne doprowadziły do wybuchu powstania druzyjskiego. W jego trakcie, w dniu 5 lipca 1838 roku Druzowie wtargnęli do Safedu dopuszczając się kolejnego pogromu Żydów. Dopiero w 1840 roku władze osmańskie zdołały przywrócić porządek w Galilei i w Safedzie.

</doc>
<doc id="3031281" url="https://pl.wikipedia.org/wiki?curid=3031281" title="Samje">
Samje

Samje (tyb.: བསམ་ཡས་, Wylie: "bSam yas"; chiń.: 桑耶寺, pinyin: "Sāngyé sì") – najstarszy klasztor buddyjski (gompa) na terenie Tybetu. Położony w dolinie o tej samej nazwie, nieopodal wioski Chatang, w prefekturze miejskiej Shannan, w Tybetańskim Regionie Autonomicznym.
Historia.
Zbudowany w czasach imperium tybetańskiego, za panowania króla Trisong Decena, ok. roku 779. Klasztor był jednym z głównych założeń planu ustanowienia buddyzmu w Tybecie religią państwową. Przekazy źródłowe informują o rytuale fundacyjnym, który polegał na zaoraniu złotym pługiem bruzdy dookoła placu budowy. Rytuał ten przypominał podobny, znany z europejskiego antyku, związany z założeniem Rzymu (Plutarch "Romulus" XI). Przyjmuje się, że mógł on być charakterystyczny dla ludów indoeuropejskich, a do Tybetu dotarł za sprawą indyjskiego mistrza Szantirakszity, przebywającego w tym czasie na tybetańskim dworze.
Początkowo do nowicjatu przyjęto siedmiu Tybetańczyków, których zobowiązano do tłumaczenia świętych, buddyjskich tekstów, a ze względu na silny sentyment ludności do rodzimej religii, również do prac nad tekstami bön. Jeszcze za rządów Trisong Decena, w klasztorze odbył się słynny sobór z udziałem wielkich nauczycieli, który miał zdecydować o kontynuowaniu w Tybecie jednej z wielkich tradycji, chińskiej lub indyjskiej.
Architektura.
"Samje" zbudowano na wzór nieistniejącego już, indyjskiego klasztoru "Odantapuri" w Biharze w Indiach. Budynek zaprojektowano na planie mandali, z wielką świątynią "Utse" w centrum ("Utse Rigsum Tsuklakang") i otoczono zabudową klasztorną. Całość okalał mur z czterema bramami. Każde z trzech pięter świątyni głównej, wykończono w trzech różnych tradycjach architektonicznych, indyjskiej, chińskiej i tybetańskiej.
Klasztor był wielokrotnie niszczony przez katastrofy naturalne, w tym pożary i trzęsienia ziemi. Uznawany jest jednak za wierny pierwowzorowi, ze względu na charakterystyczną dla Tybetańczyków skłonność do wiernego odtwarzania ewentualnych ubytków. W trakcie chińskiej rewolucji kulturalnej "Samje" zaadaptowano na zabudowania spółdzielni rolniczej i przypuszczalnie dlatego ucierpiał znacznie mniej, niż wiele innych tybetańskich miejsc kultu w tym czasie.

</doc>
<doc id="3031284" url="https://pl.wikipedia.org/wiki?curid=3031284" title="One Racing">
One Racing

One Racing – włoski zespół wyścigowy, startujący w latach 2009-2011 w Europejskim Pucharze Formuły Renault 2.0.

</doc>
<doc id="3031285" url="https://pl.wikipedia.org/wiki?curid=3031285" title="ONE Racing">
ONE Racing



</doc>
<doc id="3031289" url="https://pl.wikipedia.org/wiki?curid=3031289" title="Tema Kratko">
Tema Kratko

Tema (Tamara) Kratko z domu Olszwang (ur. 12 maja 1906 w Brańsku, zm. 31 października 1971 w Warszawie) – działaczka komunistyczna.
Życiorys.
Pochodziła z rodziny żydowskiej, była córką Hirsza (Grzegorza), dyrektora żydowskiej szkoły religijnej. Początkowo uczyła się w domu, od 1922 w gimnazjum w Grodnie, a od 1924 w Wilnie, gdzie w 1926 zdała maturę i podjęła studia na wydziale matematyczno-przyrodniczym Uniwersytetu Stefana Batorego. Wyszła za mąż za działacza komunistycznego Zygmunta Kratko. Działaczka lewicy akademickiej i MOPR, w marcu 1927 aresztowana za działalność komunistyczną, podejrzana o przynależność do KPZB, skazana na 8 lat więzienia, po apelacji wyrok skrócono do 3 lat. Była członkinią komuny więziennej i starostą oddziału kobiecego w więzieniu w Wilnie. W grudniu 1930 zwolniona, w 1931 przeniosła się do Warszawy, gdzie wstąpiła do KPP i była wychowawczynią w zakładach dla dzieci. Działaczka Związku Zawodowego Wychowawczyń w Warszawie. Listopad 1933 – marzec 1934 była odpowiedzialna za drukarnię Wydziału Wojskowego KPP. 1934–1935 obsługiwała z ramienia MOPR dzielnice Wola, Powązki, Muranów i Śródmieście. 1936-1937 była sekretarzem komórki KPP w Domu Sierot w Otwocku, od 1937 w Komitecie Dzielnicowym (KD) KPP Muranów. 1938-1939 robotnica w fabryce perfum. Po ataku Niemiec na Polskę udała się na tereny zajęte przez ZSRR. 1939-1941 pracowała w warsztatach lotniczych we Lwowie, potem ewakuowana w głąb ZSRR, pracowała w kołchozach na Kaukazie i w Turkmenii. W 1944 wstąpiła do ZPP, w kwietniu 1945 wróciła do Polski i wstąpiła do PPR. Zastępca kierownika wydziału personalnego Warszawskiego Komitetu Wojewódzkiego (WKW) PPR 1945-1948, wiceprzewodnicząca Wojewódzkiej Komisji Kontroli Partyjnej (WKKP) (1949-1952), od 1953 w wydziale administracyjnym WKW PZPR. Członek Komisji Rewizyjnej WKW PPR i sekretarz POP przy WKW PZPR. W grudniu 1945 była delegatem z głosem doradczym na I Zjeździe PPR, a w grudniu 1948 jako delegatka brała udział w I Zjeździe PZPR. Od 1957 na rencie dla zasłużonych, później pracowała społecznie w Referacie Historii Partii przy WKW PZPR i w archiwum. Była odznaczona Orderem Sztandaru Pracy II klasy, Krzyżem Kawalerskim Orderu Odrodzenia Polski i Srebrnym Krzyżem Zasługi (1946). Pochowana na wojskowych Powązkach (kwatera C31-3-19).

</doc>
<doc id="3031290" url="https://pl.wikipedia.org/wiki?curid=3031290" title="Boetti Racing Team">
Boetti Racing Team

Boetti Racing Team – francuski zespół wyścigowy, założony przez byłego Ghislaina Boetti. W latach 2010-2011 ekipa startowała w Europejskim Pucharze Formuły Renault 2.0

</doc>
<doc id="3031291" url="https://pl.wikipedia.org/wiki?curid=3031291" title="Samye">
Samye



</doc>
<doc id="3031293" url="https://pl.wikipedia.org/wiki?curid=3031293" title="Dimetyloacetamid">
Dimetyloacetamid

Dimetyloacetamid, DMA – organiczny związek chemiczny, amid dimetylowy kwasu octowego. Jest powszechnie stosowany jako rozpuszczalnik, a czasem także jako katalizator. Wykorzystuje się go w przemyśle polimerów (m.in. przy formowaniu włókien poliakrylonitrylowych) i przemyśle farmaceutycznym.
Otrzymuje się go w reakcjach dimetyloaminy z kwasem octowym, jego estrami bądź bezwodnikiem octowym. Reakcje z estrami wymagają użycia katalizatora, którym najczęściej jest metanolan sodu.
Dimetyloacetamid może wykazywać działanie halucynogenne w dawkach powyżej 400 mg/kg podobne jak w przypadku LSD. W badaniach na zwierzętach stwierdzono szkodliwe działanie na układ rozrodczy.

</doc>
<doc id="3031295" url="https://pl.wikipedia.org/wiki?curid=3031295" title="Bsam-yas">
Bsam-yas



</doc>
<doc id="3031296" url="https://pl.wikipedia.org/wiki?curid=3031296" title="Krum (piosenkarz)">
Krum (piosenkarz)

Krum (właśc. Krum Sirakow, ur. 15 sierpnia 1986 w Sofii) – bułgarski piosenkarz wykonujący muzykę pop i popfolk. Absolwent szkoły muzycznej (klasa o specjalności gry na flecie). W marcu 2013 podpisał kontrakt z wytwórnią Payner Music. Wcześniej pracował z MM Records. W 2005 zdobył tytuł najlepszego bułgarskiego kompozytora roku.

</doc>
<doc id="3031298" url="https://pl.wikipedia.org/wiki?curid=3031298" title="Kózka kaspijska">
Kózka kaspijska



</doc>
<doc id="3031299" url="https://pl.wikipedia.org/wiki?curid=3031299" title="121 Batalion WOP">
121 Batalion WOP

121 Batalion WOP – samodzielny pododdział Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950 roku, na bazie 8 Brygady Ochrony Pogranicza, sformowano 12 Brygadę Wojsk Ochrony Pogranicza, a z dniem 1 stycznia 1951 roku mieszkowicki 38 batalion przemianowano na 121 batalion WOP.
W 1956 roku 9 Brygada przyjęła od 12 Brygady WOP w Szczecinie 121 batalion WOP Mieszkowice. Jednocześnie rozformowano 94 Batalion WOP Słońsk. 
Batalion WOP Mieszkowice został rozformowany w 1958 roku. Strażnice rozformowanych batalionów podporządkowano 93 batalionowi w Słubicach.
Żołnierze batalionu.
Dowódcy batalionu
Dowództwo batalionu w 1955:

</doc>
<doc id="3031300" url="https://pl.wikipedia.org/wiki?curid=3031300" title="Martí de Riquer">
Martí de Riquer

Martí de Riquer i Morera (ur. 3 maja 1914, zm. 17 września 2013) – hiszpański mediewista, doktor filologii.

</doc>
<doc id="3031303" url="https://pl.wikipedia.org/wiki?curid=3031303" title="122 Batalion WOP">
122 Batalion WOP

122 Batalion WOP – samodzielny pododdział Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950 roku, na bazie 8 Brygady Ochrony Pogranicza, sformowano 12 Brygadę Wojsk Ochrony Pogranicza, a z dniem 1 stycznia 1951 roku chojeński 40 batalion przemianowano na 122 batalion WOP. W czasie kolejnej reorganizacji batalion przekazał swoją strażnicę Cedynia 121 batalionowi WOP
W 1956 roku 9 Brygada przyjęła od 12 Brygady WOP w Szczecinie 121 batalion WOP Mieszkowice bez 54 strażnicy. Strażnica powróciła do 122 batalionu Chojna.
W styczniu 1968 roku przemianowano batalion Chojna na batalion rzeczny, a z końcem roku zmieniono mu etat. W 1974 roku przeformowano go z powrotem w batalion graniczny
W 1976 roku, w związku z przejściem na dwuszczeblowy system dowodzenia, rozwiązano batalion. W jego miejsce zorganizowano sekcję zwiadu i kompanię odwodową. Strażnice podporządkowano bezpośrednio brygadzie. Pod koniec 1984 roku odtworzono batalion w Chojnie, jako Batalion Graniczny Pomorskiej Brygady WOP w Chojnie. Funkcjonował do 31 października 1989 roku i z dniem 1 listopada 1989 roku został rozformowany, a podległe strażnice weszły w podporządkowanie bezpośrednio dowódcy Pomorskiej Brygady WOP. Na bazie obiektów koszarowych, od 1 listopada 1989 roku zaczęła funkcjonować nowo utworzona Strażnica WOP Lądowa kadrowa w Chojne (na czas „P” kadrowa).
Żołnierze batalionu.
Dowódcy batalionu:
Dowództwo batalionu w 1955:

</doc>
<doc id="3031304" url="https://pl.wikipedia.org/wiki?curid=3031304" title="Right Action">
Right Action

Right Action – pierwszy singiel szkockiej indie rockowej grupy Franz Ferdinand pochodzący z czwartego albumu studyjnego "Right Thoughts, Right Words, Right Action". Wydany wraz z singlem Love Illumination 27 czerwca 2013 roku w Stanach Zjednoczonych. 18 sierpnia 2013 miała miejsce premiera brytyjska.
Tło.
Utwór "Right Action" opublikowano 27 czerwca 2013 roku w serwisie YouTube oraz udostępniono w formie digital download. 7 lipca 2013 roku miała miejsce premiera oficjalnego teledysku, który zamieszczono na kanale Vevo zespołu. Został on również udostępniony jako digital download. 
Singiel wydano fizycznie na półprzeźroczystej, jaskraworóżowej płycie gramofonowej 7" z podwójną stroną A. Na odwrocie nagrano utwór "Love Illumination".
Inspirację do stworzenia tekstu piosenki zespół zaczerpnął z pocztówki znalezionej przez Alexa Kapranosa w londyńskim markecie, która zawierała słowa "idź do domu, praktycznie wszystko jest prawie wybaczone".

</doc>
<doc id="3031305" url="https://pl.wikipedia.org/wiki?curid=3031305" title="KEO Racing">
KEO Racing

KEO Racing – duński zespół wyścigowy, założony w 2004 przez byłego kierowcę wyścigowego Kima Olsena. Obecnie ekipa startuje w jedynie w Północnoeuropejskim Pucharze Formuły Renault 2.0, jednak w przeszłości zespół pojawiał się także na starcie w Nordyckiej Formule Renault oraz w Europejskim Pucharze Formuły Renault 2.0. Siedziba zespołu znajduje się w Odsherred, 80 km na północny zachód od Kopenhagi.
Starty.
Europejski Puchar Formuły Renault 2.0.
† – zawodnik/zespół nie był zaliczany do klasyfikacji.

</doc>
<doc id="3031306" url="https://pl.wikipedia.org/wiki?curid=3031306" title="124 Batalion WOP">
124 Batalion WOP

124 Batalion WOP – samodzielny pododdział Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950 roku, na bazie 8 Brygady Ochrony Pogranicza, sformowano 12 Brygadę Wojsk Ochrony Pogranicza, a z dniem 1 stycznia 1951 roku 44 batalion z Trzebieży przemianowano na 124 batalion WOP.
Dowództwo i sztab batalionu stacjonowało w Trzebieży. Składało się z 72 wojskowych. W 1956 rozwiązano sztab batalionu, a siedzibę dowództwa przeniesiono do Polic i zakwaterowano w strażnicy portowej Police. W skład dowództwa wchodziło 5 wojskowych. W 1958 liczyło 10 wojskowych a w 1960 – 26 żołnierzy. 
124 batalion WOP Police został rozformowany w 1963 roku. Strażnice rozformowanego batalionu podporządkowano 123 batalionowi w Szczecinie. Strażnice III kategorii Karszno i Myślibórz Wielki oraz kategorii I Dobieszyn przekazano pod dowództwo batalionu WOP Szczecin. Strażnicę kategorii III Wydrzany o stanie 53 wojskowych rozformowano, a jej odcinek przekazano pod ochronę strażnicy kategorii I Świnoujście-lądowa. Strażnicę kategorii IV Police o stanie 27 wojskowych także rozformowano, a nadzór nad ruchem statków na trasie Szczecin-Świnujscie powierzono batalionowi portowemu Szczecin.
Struktura organizacyjna.
1 stycznia 1960 roku batalionowi WOP Police podlegały:

</doc>
<doc id="3031307" url="https://pl.wikipedia.org/wiki?curid=3031307" title="125 Batalion WOP Międzyzdroje">
125 Batalion WOP Międzyzdroje

125 Batalion WOP – samodzielny pododdział Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950 roku, na bazie 8 Brygady Ochrony Pogranicza, sformowano 12 Brygadę Wojsk Ochrony Pogranicza, a z dniem 1 stycznia 1951 roku 46 batalion OP z Międzyzdrojów przemianowano na 125 batalion WOP.
W 1956 roku rozformowano 125 Batalion WOP Międzyzdroje, a podległe mu strażnice włączono do batalionu portowego Świnoujście.
W 1957 roku odtworzono 125 batalion WOP z m.p. dowództwa w Świnoujściu. Faktycznie przeformowany na etat 352/39 Batalion Portowy WOP Świnoujście przyjął nazwę 125 batalionu WOP.
Struktura organizacyjna.
W 1955 roku batalionowi podlegały

</doc>
<doc id="3031308" url="https://pl.wikipedia.org/wiki?curid=3031308" title="Torino Motorsport">
Torino Motorsport

Torino Motorsport – włoski zespół wyścigowy, założony w 2009 roku. Obecnie ekipa startuje w Włoskiej Formule Renault, Formule Abarth oraz w Alpejskiej Formule Renault 2.0. W przeszłości zespół pojawiał się także na starcie w Europejskim Pucharze Formuły Renault 2.0. Siedziba zespołu mieści się we włoskiej miejscowości Rivalta di Torino.
Starty.
Europejski Puchar Formuły Renault 2.0.
† – Zawodnik nie był zaliczany do klasyfikacji.

</doc>
<doc id="3031310" url="https://pl.wikipedia.org/wiki?curid=3031310" title="IAAF Combined Events Challenge">
IAAF Combined Events Challenge

IAAF Combined Events Challenge – cykl rozgrywanych pod egidą IAAF od 1998 r. zawodów w wielobojach lekkoatletycznych: siedmioboju kobiet i dziesięcioboju mężczyzn. Klasyfikację cyklu stanowi suma trzech najlepszych wyników uzyskanych przez jednego zawodnika w ciągu roku. W 1998 r. klasyfikację IAAF Combined Events Challenge wygrała Urszula Włodarczyk.

</doc>
<doc id="3031311" url="https://pl.wikipedia.org/wiki?curid=3031311" title="Estadio Centenario (Cuernavaca)">
Estadio Centenario (Cuernavaca)

Estadio Centenario – stadion piłkarski w meksykańskim mieście Cuernavaca, w stanie Morelos. Obiekt może pomieścić 14 500 widzów. 
Stadion, którego budowę rozpoczęto w 1967 roku, miał w założeniu pełnić rolę gospodarza lokalnych olimpiad młodzieżowych i meczów piłkarskich okolicznych drużyn. Uroczysta inauguracja nastąpiła 17 kwietnia 1969 roku, w setną rocznicę powstania stanu Morelos, stąd nazwa obiektu – "Centenario" ("Stulecie"). Wcześniej na jego miejscu znajdowała się arena Estadio de Buena Vista, na której w latach 50. swoje spotkania rozgrywała pierwszoligowa drużyna CD Marte. Przez następne dziesięciolecia na Centenario swoje domowe spotkania rozgrywały różne ekipy z Morelos, niemal wyłącznie z drugiej ligi, takie jak CF Cuernavaca (1971–1973), Club Morelos (1976–1979), Atlético Cuernavaca (1991–1994), CD Marte (1992–2001), CD Zacatepec (2004 i 2013–2014), Pumas Morelos (2006–2013) czy Ballenas Galeana (2013–2014). W 2009 roku stadion przeszedł gruntowną renowację, związaną z powiększeniem liczby miejsc i odnowieniem sztucznego oświetlenia. 
Obiekt znajduje się na terenie kompleksu sportowego Unidad Deportiva Centenario, położonego w północnej części Cuernavacy, w którego skład wchodzą między innymi bieżnia lekkoatletyczna, sala gimnastyczna, centrum medycyny sportowej oraz boiska do baseballu, koszykówki i siatkówki. Odbywają się na nim zawody i wydarzenia sportowe w wielu dyscyplinach na szczeblu lokalnym. Właścicielem areny jest rząd stanu Morelos.

</doc>
<doc id="3031315" url="https://pl.wikipedia.org/wiki?curid=3031315" title="Fernando Balzaretti">
Fernando Balzaretti

Fernando Balzaretti (ur. 10 czerwca 1946 w Meksyku, zm. 5 września 1998 tamże) – meksykański aktor telewizyjny i filmowy.

</doc>
<doc id="3031317" url="https://pl.wikipedia.org/wiki?curid=3031317" title="Luteinizacja">
Luteinizacja

Luteinizacja – przekształcenie pęcherzyka jajnikowego w ciałko żółte następujące po owulacji pod wpływem hormonu luteinizującego

</doc>
<doc id="3031319" url="https://pl.wikipedia.org/wiki?curid=3031319" title="Skąpoogonek nepalski">
Skąpoogonek nepalski

Skąpoogonek nepalski ("Pnoepyga immaculata") – gatunek małego ptaka z rodziny skąpoogonków (Pnoepygidae). Występuje w Indiach oraz Nepalu; odnotowywany także w Chinach. Za oddzielny gatunek uznawany od roku 1991.
Taksonomia.
Gatunek po raz pierwszy opisany w roku 1991. Uprzednio włączany był w skąpoogonka płowego ("P. albiventer"). Wyróżniony został na podstawie głosu. Nazwa rodzajowa "Pnoepyga" pochodzi od dwóch greckich słów, "pnoē" (podmuch) oraz "pugē" (kuper). Nazwa gatunkowa "immaculata" oznacza z łaciny "gładki, czysty" lub "pozbawiony plamek". Nie wyróżnia się podgatunków.
Zasięg występowania.
Większą część zasięgu, szacowanego na 20 900 km2, przypada na nepalską część Himalajów. W niewielkim fragmencie gatunek spotykany również w północnych Indiach w stanie Sikkim. W 2010 roku został odnotowany w chińskim mieście Zhangmu, mieszczącym się nieopodal granicy z Nepalem. Skąpoogonek nepalski występuje na wysokości 2100–3100 m n.p.m. Środowisko życia stanowią doliny rzeczne, szczególnie te porośnięte bambusami. W miejscach, gdzie zimuje, chętnie przebywa w paprociach porastających brzegi strumieni.
Morfologia.
Długość ciała wynosi 10 cm. W porównaniu do "P. albiventer", posiada dłuższy dziób. Dziób ciemnoszary, dolna jego część u nasady jaśniejsza. Pióra na grzbiecie od nasady po koniec stają się stopniowo z brązowych żółtawo obrzeżone, co daje efekt podobny do łuskowania. Pióra na spodzie ciała brązowe, zaś na obrzeżeniach płowe. Lotki ciemnoszare z brązowymi obrzeżeniami. Sterówki bardzo krótkie, niekiedy niewidoczne spod piór. Gardło jasne z dwoma brązowawymi pasami przyżuchwowymi. Nogi i stopy pomarańczowawe.
Behawior.
Pieśń terytorialną stanowią krótkie, powtarzane w regularnych lub nie odstępach, gwiżdżące odgłosy. Mają częstotliwość 6–8 kHz, w porównaniu do głosu skąpoogonka płowego są wyższe. Dodatkowo u "P. albiventer" pieśń terytorialna ma częstotliwość 2,7–7,5 kHz.
Jedyne dane o lęgach pochodzą z roku 1999. 5 czerwca zaobserwowano skąpoogonka nepalskiego, kiedy wchodził do otworu w skarpie. Po chwili ponownie się do niego udał, tym razem z materiałem na gniazdo w dziobie. Wylot gniazda mieścił się 3 metry nad taflą strumienia. Obserwacje miały miejsce na wysokości 1962 m n.p.m.
Status.
IUCN od 2000 roku uznaje skąpoogonka nepalskiego za gatunek najmniejszej troski (LC – "Least Concern"); wcześniej, od 1994 roku miał on status bliski zagrożenia, a od 1988 – najmniejszej troski. Liczebność populacji nie została oszacowana, ale ptak ten opisywany jest jako lokalny i dość pospolity. Trend liczebności populacji uznawany jest za stabilny.

</doc>
<doc id="3031321" url="https://pl.wikipedia.org/wiki?curid=3031321" title="Brzozowa Góra">
Brzozowa Góra



</doc>
<doc id="3031322" url="https://pl.wikipedia.org/wiki?curid=3031322" title="Apacza">
Apacza

Apacza (ros. Апача) – wieś (ros. село, trb. sieło) w Rosji, w Kraju Kamczackim, w rejonie ust´-bolszerieckim. Leży w miejscu dawnej osady, formalnie ustanowiona 22 lipca 1982 roku.
Na początku XVIII wieku na miejscu obecnej wsi znajdował się niewielki ostróg, którego dowódcą był niejaki Opacza, który po ochrzczeniu otrzymał imię Wasilij Czirikow. Ostróg ten przekształcił się w rosyjską osadę. W pierwszej połowie XX wieku osada została opuszczona, reaktywowana w 1982 roku.
Około 1,5 km na południe od wsi przebiega droga łącząca Pietropawłowsk Kamczacki i Oktiabr´skij, a także przepływa rzeka Płotnikowa. 15 km na północny zachód od wsi znajdują się gorące źródła mineralne.

</doc>
<doc id="3031323" url="https://pl.wikipedia.org/wiki?curid=3031323" title="Love Illumination">
Love Illumination

Love Illumination – singiel szkockiej indie rockowej grupy Franz Ferdinand pochodzący z czwartego albumu studyjnego "Right Thoughts, Right Words, Right Action". Wydany wraz z singlem "Right Action" 27 czerwca 2013 roku w Stanach Zjednoczonych. 18 sierpnia 2013 miała miejsce brytyjska premiera singli.
Wydanie.
Utwory zatytułowane "Right Action" oraz "Love Illumination" zostały upublicznione 27 czerwca 2013 roku w serwisie YouTube i udostępnione w formie digital download. Singiel wydano na półprzeźroczystej, jaskraworóżowej płycie gramofonowej 7" z podwójną stroną A. Na odwrocie umieszczono utwór "Right Action".
Teledysk do utworu "Love Illumination" opublikowano 24 lipca 2013 roku w serwisie YouTube.

</doc>
<doc id="3031324" url="https://pl.wikipedia.org/wiki?curid=3031324" title="Nakło (osada w powiecie częstochowskim)">
Nakło (osada w powiecie częstochowskim)

Nakło – dawna osada w Polsce położona w województwie śląskim, w powiecie częstochowskim, w gminie Lelów. Miejscowość zniesiona 1 stycznia 2017.
Zobacz też: Nakło

</doc>
<doc id="3031326" url="https://pl.wikipedia.org/wiki?curid=3031326" title="Bogumiłek">
Bogumiłek

Bogumiłek – osada w Polsce położona w województwie śląskim, w powiecie częstochowskim, w gminie Lelów.
Zespół dworsko-parkowy.
W miejscowości znajduje się dwór zbudowany pod koniec lat 20. XX wieku, przez Antoniego Schütza. Od 1969 roku funkcjonuje w nim Specjalny Ośrodek Szkolno-Wychowawczy im. Jana Brzechwy. W sąsiedztwie dworu stoją zabudowania gospodarcze - w tym okazały, dawny magazyn zbożowy. Wart uwagi jest także zabytkowy park, o powierzchni około 3 ha. Nieopodal znajduje się młyn wodny.

</doc>
<doc id="3031327" url="https://pl.wikipedia.org/wiki?curid=3031327" title="Alfonso Corona Blake">
Alfonso Corona Blake

Alfonso Corona Blake (ur. 2 stycznia 1919 w Autlán de Navarro, zm. 21 stycznia 1999 w Meksyku) – meksykański reżyser filmowy i scenarzysta. Na przestrzeni lat 1937–1971 wyreżyserował 27 filmów. Jego film "Droga życia" wygrał honorowe wyróżnienie (reżyser) na 6. Międzynarodowym Festiwalu Filmowym w Berlinie.

</doc>
<doc id="3031329" url="https://pl.wikipedia.org/wiki?curid=3031329" title="Brzozowa Góra (województwo śląskie)">
Brzozowa Góra (województwo śląskie)

Brzozowa Góra – kolonia w Polsce położona w województwie śląskim, w powiecie częstochowskim, w gminie Lelów.

</doc>
<doc id="3031330" url="https://pl.wikipedia.org/wiki?curid=3031330" title="Bysów">
Bysów

Bysów – kolonia w Polsce położona w województwie śląskim, w powiecie częstochowskim, w gminie Lelów.

</doc>
<doc id="3031331" url="https://pl.wikipedia.org/wiki?curid=3031331" title="Kosmówki">
Kosmówki

Kosmówki – kolonia w Polsce położona w województwie śląskim, w powiecie częstochowskim, w gminie Lelów.

</doc>
<doc id="3031333" url="https://pl.wikipedia.org/wiki?curid=3031333" title="SL Formula Racing">
SL Formula Racing

SL Formula Racing – niemiecki zespół wyścigowy, założony w 1998 roku przez Addi Schlössera. W historii startów zespół pojawiał się w stawce Niemieckiej Formuły Renault, Niemieckiego Pucharu Renault Clio, Europejskiego Pucharu Formuły Renault 2.0 oraz Północnoeuropejskiego Pucharu Formuły Renault 2.0. Siedziba zespołu znajduje się w niemieckiej miejscowości Niederzissen.
Starty.
Europejski Puchar Formuły Renault 2.0.
† – zawodnik/zespół nie był zaliczany do klasyfikacji.

</doc>
<doc id="3031335" url="https://pl.wikipedia.org/wiki?curid=3031335" title="Ted Knight">
Ted Knight

Ted Knight, właśc. Tadeusz Władysław Konopka (ur. 7 grudnia 1923, Terryville - zm. 26 sierpnia 1986, Pacific Palisades) – amerykański aktor filmowy i telewizyjny.
Nagrody i nominacje.
Został dwukrotnie uhonorowany nagrodą Emmy, a także dwukrotnie otrzymał nominację do nagrody Złotego Globu i czterokrotnie do nagrody Emmy. Posiada gwiazdę na Hollywoodzkiej Alei Gwiazd.

</doc>
<doc id="3031340" url="https://pl.wikipedia.org/wiki?curid=3031340" title="Speedlover">
Speedlover

Speedlover – belgijski zespół wyścigowy. Obecnie ekipa startuje jedynie w Blancpain Endurance Series, jednak w przeszłości zespół pojawiał się także na starcie w Europejskim Pucharze Formuły Renault 2.0 oraz w Porsche Supercup.
Starty.
Europejski Puchar Formuły Renault 2.0.
† – zawodnik/zespół nie był zaliczany do klasyfikacji.

</doc>
<doc id="3031343" url="https://pl.wikipedia.org/wiki?curid=3031343" title="Brohoof">
Brohoof



</doc>
<doc id="3031345" url="https://pl.wikipedia.org/wiki?curid=3031345" title="Trzęsienie ziemi w Galilei (1837)">
Trzęsienie ziemi w Galilei (1837)

Trzęsienie ziemi w Galilei (1837) – trzęsienie ziemi o magnitudzie 6,75, które dotknęło Galileę 1 stycznia 1837 roku. Ze względu na epicentrum wstrząsów jest ona czasami nazywane trzęsieniem ziemi w Safedzie.
Przyczyny trzęsienia.
Trzęsienie ziemi na Bliskim Wschodzie zostało spowodowane naprężeniem powstającym w skorupie ziemi. Doszło do kolizji przemieszczających się płyt litosferycznych: płyty afrykańskiej poruszającej się na południe i płyty arabskiej, poruszającej się na północny wschód. W rezultacie tych ruchów powstaje pęknięcie wzdłuż strefy Wielkich Rowów Afrykańskich. Jego przedłużeniem na Bliskim Wschodzie jest Rów Jordanu, który sięga na północy do Doliny Bekaa i kończy się w górach Taurus. W Rowie Jordanu powstały Morze Martwe i jezioro Tyberiadzkie. Przez ten obszar przebiega jeden uskok tektoniczny. W dnie doliny ryftowej znajduje się lewoskrętny uskok transformacyjny. Gwałtowne rozprężenie naprężeń zgromadzonych w tym uskoku tektonicznym, było najprawdopodobniej przyczyną trzęsienia ziemi w 1837 roku. Wcześniej w rejonie miasta Safed wystąpiły dwa mniejsze trzęsienia ziemi - 24 maja 1834 roku (jedno w południe, a drugie około godz. 21.00 wieczorem). Wstrząsy te spowodowały duże zniszczenia materialne i pociągnęły za sobą kilka ofiar.
Przebieg wstrząsu.
Do trzęsienia ziemi doszło 1 stycznia 1837 roku. Jego magnitudę oszacowano na 6,75. Epicentrum wstrząsów znajdowało się w Górnej Galilei, na północ od miasta Safed. Pierwszy wstrząs był najsilniejszy. Nastąpił około godz. 16.00 po południu czasu lokalnego. Po około pięciu minutach nastąpił drugi, słabszy wstrząs. Trzęsienie ziemi spowodowało duże zniszczenia w Galilei, dotykając najmocniej miasta Safed i Tyberiada. Szczególnie katastrofalne skutki miało ono dla społeczności żydowskiej Safedu. Niemal całkowicie zniszczona została północna żydowska część miasta. Tamtejsze domy były wybudowane kaskadowo na zboczach góry, i gdy przyszły wstrząsy, zaczęły się zsuwać jeden na drugi w dół zbocza. W ten sposób, pod gruzami domów zostało pogrzebanych wielu ludzi. Południowa muzułmańska część Safedu poniosła znacznie mniejsze straty. Ocaleni przez sześć lub siedem dni po trzęsieniu wygrzebywali żywych rannych z gruzowiska. Jednak ranni umierali bez pomocy, ponieważ tymczasowy szpital uruchomiono dopiero 19 stycznia. Od tego momentu w Safedzie pojawił się lekarz, i rozpoczęto rozdawać leki i bandaże. W Safedzie zginęło około 1800 osób (połowa żydowskiej populacji miasta). Zniszczenia w Tyberiadzie zostały powiększone przez falę tsunami na jeziorze Tyberiadzkim. Zginęło tam około 600 osób. Większość okolicznych wiosek została doszczętnie zniszczonych. Mniejsze zniszczenia odnotowano w Bejrucie, Akce, Tyrze i Sydonie. Całkowitą liczbę ofiar oszacowano na około 6-7 tys. zabitych.
W ciągu kilku tygodni po trzęsieniu ziemi odnotowano trzy duże wstrząsy wtórne – 16 stycznia (na północ od Safedu), 22 stycznia (w rejonie jeziora Tyberiadzkiego) i 20 maja (w rejonie miasta Hasbajja). Wstrząsy wtórne rozciągały się na długości 70 km.
Konsekwencje.
Po katastrofie wielu Żydów w przerażeniu opuściło Safed, wierząc, że trzęsienie ziemi było karą z nieba z próbę konkurowania z wielkością i świętością Jerozolimy. Natomiast Żydzi, którzy w kolejnych latach osiedlili się w Safedzie, twierdzili, że trzęsienie ziemi było znakiem bliskości przyjścia Mesjasza.

</doc>
<doc id="3031346" url="https://pl.wikipedia.org/wiki?curid=3031346" title="Wiktor Kwoka">
Wiktor Kwoka

Wiktor Kwoka pseud. "Kokot" (ur. 5 kwietnia 1903 w Szopienicach, zm. 22 marca 1962 w Katowicach) – polski działacz komunistyczny.
Życiorys.
Skończył szkołę podstawową i praktykował w zakładzie blacharskim w Szopienicach, a od 1921 w Zabrzu. Od 1923 majster blacharski w Szopienicach, gdzie działał w klubie esperantystów i w 1928 wstąpił do KPP. 1932–1936 technik Komitetu Dzielnicowego (KD) KPP. Od 1930 działacz TUR i Stowarzyszeniu Wolnomyślicieli, a od 1936 w Związku Zawodowym Robotników Przemysłu Metalowego w Polsce. W lutym lub marcu 1940 był współzałożycielem konspiracyjnej grupy komunistycznej o nazwie "Przyjaciele Związku Radzieckiego". W centrum Szopienic i na terenie Małej Dąbrówki utworzył łącznie 12 komórek tej organizacji. Uprawiał sabotaż w Zakładach Cynkowych w Szopienicach, w których pracował. Jesienią 1941 w budowanym obozie jenieckim w Janowie wykonywał prace blacharskie i jednocześnie dostarczał żywność osadzonym w tym obozie jeńcom radzieckim i pomagał im w ucieczkach, tak samo jak w obozie jenieckim w Bytomiu. W 1943 przystąpił do PPR wraz z grupą "Przyjaciele Związku Radzieckiego". Zorganizował i został sekretarzem KD PPR w Szopienicach. 30 października 1944 podczas masowej akcji gestapo przeciw działaczom PPR na Górnym Śląsku został aresztowany i uwięziony w Katowicach, potem w Mysłowicach, po czym został wywieziony do obozu koncentracyjnego Mauthausen-Gusen, gdzie pracował przy produkcji samolotów. 5 maja 1945 został wyzwolony przez wojska amerykańskie i w lipcu 1945 wrócił do Szopienic. Działał w Komitecie Miejskim PPR i w PZPR. Był wiceprzewodniczącym Miejskiej Rady Narodowej w Szopienicach (do 1950). Odznaczony m.in. Krzyżem Komandorskim Orderu Odrodzenia Polski.

</doc>
<doc id="3031348" url="https://pl.wikipedia.org/wiki?curid=3031348" title="Trackstar">
Trackstar

Trackstar (znany również jako Trackstar Racing) – szwedzki zespół wyścigowy, założony w 2005 roku przez Åke Janssona i Håkana Ricknäsa. Obecnie ekipa startuje jedynie w Północnoeuropejskim Pucharze Formuły Renault 2.0, jednak w przeszłości zespół pojawiał się także na starcie w Szwedzkiej Formule Ford, Skandynawskim Pucharze Porsche Carrera, Północnoeuropejskim Pucharze Formuły Renault 2.0, Nordyckiej Formule Renault, Szwedzkiej Formule Renault, Fińskiej Formule Renault oraz w Europejskim Pucharze Formuły Renault 2.0.
Starty.
Europejski Puchar Formuły Renault 2.0.
† – Zawodnik nie był zaliczany do klasyfikacji.

</doc>
<doc id="3031349" url="https://pl.wikipedia.org/wiki?curid=3031349" title="Czarna Turniczka (Tatry Wysokie)">
Czarna Turniczka (Tatry Wysokie)

Czarna Turniczka (słow. "Čierna vežička") – wybitna turnia w Czarnym Grzbiecie w słowackiej części Tatr Wysokich, odgałęziającym się na północny wschód od grani głównej w wierzchołku Czarnego Szczytu. Siodło leży we wschodniej grani Czarnego Szczytu, stanowiącej południową krawędź Czarnego Grzbietu. Jest to najwybitniejszy obiekt na tym odcinku, oddzielony od sąsiadującej z nim na zachodzie Czarnej Kopy położoną tuż obok Czarną Szczerbiną.
Na południe z Czarnej Turniczki opada do Baraniej Kotliny w Dolinie Dzikiej urwista 120-metrowa ściana, ograniczona z lewej strony głęboko wciętym Kominem Motyki ("Motykovy komín"), mającym swój górny koniec pod Czarną Szczerbiną. U podstawy ściany biegnie w poprzek Jakubowa Ławka, ograniczająca od góry skaliste Jakubowe Spadziki. Na północ od Czarnej Turniczki rozciąga się natomiast Wyżnia Czarna Galeria – jedna z trzech płaśni w Czarnym Grzbiecie, nazywanych Czarnymi Galeriami. Od jej strony wierzchołek turni jest niepozorny. Na wschód od Czarnej Turniczki zbiega grań, będąca południową krawędzią Czarnego Grzbietu. W dole kończy się ona w regionie wschodniego krańca Jakubowej Ławki, a w dalszej części przekształca się w jedno z żeber w Jakubowym Murze, które zbiegają w kierunku Zadnich Jakubowych Ogrodów.
Na Czarną Turniczkę nie prowadzą żadne szlaki turystyczne. Najdogodniejsze drogi dla taterników są łatwe (0+ w skali UIAA) i wiodą od strony Czarnej Szczerbiny oraz od wschodu przez Wyżnią Czarną Galerię. Południową ścianą biegną nadzwyczaj trudne (V) drogi Diešków i Čepeli.
Pierwsze wejścia na turnię mogły mieć miejsce podczas wejść na Czarny Szczyt, brak jednak na ich temat dokładnych informacji.

</doc>
<doc id="3031350" url="https://pl.wikipedia.org/wiki?curid=3031350" title="Trackstar Racing">
Trackstar Racing



</doc>
<doc id="3031351" url="https://pl.wikipedia.org/wiki?curid=3031351" title="Čierna vežička">
Čierna vežička



</doc>
<doc id="3031353" url="https://pl.wikipedia.org/wiki?curid=3031353" title="Hit Me">
Hit Me

Hit Me – drugi singiel brytyjskiej grupy alternatywno-rockowej Suede pochodzący z szóstego albumu studyjnego "Bloodsports". Wydany 27 maja 2013 roku.
30 maja 2013 roku w serwisie YouTube opublikowano oficjalny teledysk do utworu "Hit Me". Reżyserem wideoklipu jest David Barnes.

</doc>
<doc id="3031354" url="https://pl.wikipedia.org/wiki?curid=3031354" title="Lambert II ze Spoleto">
Lambert II ze Spoleto

Lambert II ze Spoleto (ur. ok. 880, zm. 15 października 898) – książę Spoleto od 894, król Włoch od 891 (jako koregent ojca, po jego śmierci samodzielny władca), koronowany na cesarza rzymskiego przez papieża Formozusa 30 kwietnia 892 w Rawennie, za życia ojca. Lambertem II jest określany jako książę Spoleto, jako cesarz i król natomiast jedynie jako Lambert ze Spoleto.
Życiorys.
Lambert był synem Gwidona, króla Włoch i cesarza rzymskiego, który dla zapewnienia synowi sukcesji uczynił go współwładcą. Pod koniec życia ojca król wschodnich Franków – Arnulf wysunął swoje roszczenia do królestwa Włoch i korony cesarskiej. Był przy tym wspierany przez papieża Formozusa i obalonego przez Gwida poprzedniego króla Włoch Berengara z Friulu. W trakcie sporu w 894, zmarł ojciec Lamberta, a on sam został w pełni samodzielnym władcą i kontynuował walki z Arnulfem. W działaniach politycznych wspierała go jego matka. Razem zajęli Rzym i uwięzili spiskującemu przeciwko nim papieża. Druga wyprawa, wezwaniego przez papieża, Arnulfa do Włoch spowodowała zajęcie większości terytoriów Lamberta i zdobycie Rzymu w 896 roku. Uwolnił on papieża, który ogłosił detronizację Lamberta i koronował Albereta na cesarza w lutym 896. Jednak plan papieża, mający na celu likwidację władzy księstwa Spoleto nie mógł dojść do skutku, ponieważ Arnulf został sparaliżowany i musiał się wycofać do Niemiec, natomiast sam Formozus wkrótce potem zmarł.
Zdarzenia te pozwoliły Lambertowi odzyskać swoją pozycję. W 897 ponownie zajął Rzym. Doszło wówczas, jak się przypuszcza z rozkazu Lamberta, do osądu zmarłego papieża przez jego następcę Stefana VI (tzw. synod trupi). W 898 roku nasiliły się opór ze strony Berengara z Friulu oraz margrabiego Toskanii Adalberta II, którzy nie podporządkowali się nigdy Lambertowi. Cesarz zmarł podczas walk w niepotwierdzonych przez historyków okolicznościach. Został pochowany w Piacenzy.
Władzę w księstwie Spoleto przejął po nim, jego stryj – Gwido IV. We Włoszech władzę odzyskał Berengar z Friulu, jednak w kolejnych latach nadal toczył walkę o koronę, tym razem królem Prowansji Ludwikiem III Ślepym.

</doc>
<doc id="3031356" url="https://pl.wikipedia.org/wiki?curid=3031356" title="Edward Werner">
Edward Werner

Edward Henryk Werner (ur. 23 maja 1878 w Warszawie, zm. 13 listopada 1945 w Nowym Jorku) – polski ekonomista, przemysłowiec i prawnik. Wiceminister skarbu II RP.
Życiorys.
Był synem Bronisława Fryderyka Wernera i Marii Pauliny z domu Strasburger, siostry botanika Edwarda Strasburgera.
Po ukończeniu szkoły średniej wyjechał do Wiednia, gdzie studiował w Akademii Handlowej, a następnie kontynuował naukę w Londynie i Berlinie. Podczas I wojny światowej założył i finansował prywatny szpital dla rannych, który działał pod auspicjami Polskiego Czerwonego Krzyża. Po powrocie do kraju został ekonomistą i sędzią Trybunału Handlowego, ponadto prowadził kursy dla urzędników państwowych z zakresu finansów i prawa podatkowego. Pochodził z majętnej rodziny, poza pracą prowadził przedsiębiorstwo zajmujące się handlem zbożem i nawozami do produkcji rolnej. Inwestował w cukrownictwo i przemysł tytoniowy, dlatego był przeciwny wprowadzonemu w 1924 państwowemu monopolowi tytoniowemu. Zasiadał w Radzie Warszawy, a w 1934 został wiceministrem skarbu, zajmował się m.in. sferą monopolu państwowego.
Edward Werner był luteraninem, działał w organizacjach wyznaniowych, które współfinansował. Ponadto przekazywał pewna kwotę na działalność polskiego oddziału YMCA. Po wybuchu II wojny światowej przebywał w Warszawie, ale w 1940 zdecydował się wyjechać do Stanów Zjednoczonych, gdzie rok później otrzymał obywatelstwo. Przebywając tam prowadził wykłady na tematy religijne i polityczne, podróżował po Stanach Zjednoczonych i Kanadzie. Był zaangażowany w działalność polskiego rządu na uchodźstwie. Zmarł w wielu 67 lat, spoczywa na Woodlawn Cemetery w nowojorskiej dzielnicy Bronx.
Życie rodzinne.
Żoną Edwarda Wernera była Zofia Helena z domu Kalinowska (1889–1946), której wujem był Rafał Kalinowski. Para miała troje dzieci: Zofię Helenę (1910–1939), która poślubiła Antoniego Dunina, zginęli oboje podczas ofensywy wojsk hitlerowskich we wrześniu 1939, Karol Gabriel (1912–1978), porucznik Wojska Polskiego, który po wybuchu II wojny światowej przedostał się do Wielkiej Brytanii i walczył w szeregach 1 Polskiej Dywizji Pancernej, zmarł we Francji, Maria Gabriela (ur. 1916), jej pierwszym mężem był Józef Ciechomski, aresztowana przeżyła pobyt w obozie koncentracyjnym w Auschwitz, a po uwolnieniu wyemigrowała do Stanów Zjednoczonych, gdzie poślubiła Josepha Nabela.

</doc>
<doc id="3031357" url="https://pl.wikipedia.org/wiki?curid=3031357" title="Kazimierz Krawczyk (1883–1967)">
Kazimierz Krawczyk (1883–1967)

Kazimierz Krawczyk pseud. "Czarny" (ur. 20 lutego 1883 w Pyszkowie, zm. 13 kwietnia 1967 w Łodzi) – polski działacz socjalistyczny i komunistyczny.
Skończył 2 klasy szkoły podstawowej i pracował w fabryce włókienniczej w Zduńskiej Woli, gdzie w 1905 wstąpił do PPS. Początkowo był łącznikiem, a od 1906 członkiem bojówki PPS. Aresztowany i na 13 miesięcy uwięziony w Sieradzu za udział w zamachu na funkcjonariusza policji Łukjanowicza. Skazany na 4 lata zesłania do Kraju Angarskiego na Syberii, skąd po 1,5 roku zbiegł, wrócił do Łodzi i pracował w fabryce wyrobów wełnianych. Działacz PPS-Lewicy, organizator strajku w swojej fabryce. W kwietniu 1907 agitował robotników do udziału w demonstracji pierwszomajowej, 1 V zorganizował pochód, za co został aresztowany, ponownie uwięziony w Sieradzu i 27 czerwca 1908 rozkazem ministra spraw wewnętrznych Rosji zesłany na 4 lata do Kraju Turuchańskiego na Syberii pod nadzór policji. 
5 marca 1913 zwolniony z nadzoru i odesłany do Łodzi, nadal działał w PPS-Lewicy, zorganizował tzw. marsz głodowy, podczas którego został raniony w nogę. 1914–1917 mieszkał w rodzinnej wsi, potem wrócił do Łodzi i został kontrolerem biletów tramwajowych. Od grudnia 1918 działacz KPRP/KPP. Współorganizator i od 1919 członek zarządu Związku Zawodowego Pracowników Tramwajowych w Łodzi. W 1927 wybrany przewodniczącym zarządu łódzkiego oddziału Związku Zawodowego Pracowników Samorządu Terytorialnego i Instytucji Użyteczności Publicznej w Polsce. 
W 1928 zwolniony z pracy, przyjęty z powrotem w wyniku solidarnego strajku tramwajarzy. Kandydat na posła z listy Jedności Robotniczo-Chłopskiej w wyborach parlamentarnych w 1928. Sekretarz komórki KPP w oddziale ruchu tramwajów miejskich. 23 czerwca 1931 aresztowany i na 6 miesięcy uwięziony za działalność komunistyczną. Kierował przygotowaniami do strajku i samym strajkiem tramwajarzy w 1932, za co 19 stycznia 1932 został ponownie aresztowany i uwięziony (na 7 miesięcy) i zwolniony z pracy. 15 lipca 1935 ponownie uwięziony na kilka miesięcy. Działał w KPP do jej likwidacji w 1938. W 1939 wysiedlony przez Niemców z Łodzi, przeniósł się do wsi Sczyrzyce w powiecie limanowskim, potem do Wiśniowej w powiecie myślenickim, w końcu do Dobrzyc k. Krakowa, gdzie działał w BCh. 
W styczniu 1945 wstąpił do PPR i na polecenie sztabu jednostki Armii Czerwonej utworzył w Dobrzycach Komitet Obywatelski i zorganizował milicję. Do Łodzi wrócił 17 III 1945 i został przewodniczącym Związku Zawodowego Pracowników Instytucji Użyteczności Publicznej, Samorządowych i Taryfowych (funkcję pełnił przez dwie kadencje). Od 1948 kierownik Wydziału Gospodarczego przy MPK, od 1950 na emeryturze. Działacz PPR/PZPR w dzielnicy Śródmieście Lewa w Łodzi. 
Był odznaczony Krzyżem Niepodległości i Krzyżem Komandorskim Orderu Odrodzenia Polski.

</doc>
<doc id="3031359" url="https://pl.wikipedia.org/wiki?curid=3031359" title="Nowe Polesie (osada leśna)">
Nowe Polesie (osada leśna)

Nowe Polesie – osada leśna w Polsce położona w województwie mazowieckim, w powiecie nowodworskim, w gminie Leoncin.

</doc>
<doc id="3031361" url="https://pl.wikipedia.org/wiki?curid=3031361" title="Droga Izabeli">
Droga Izabeli

Droga Izabeli (dawniej niem. "Puhu - Strasse") – górska droga gruntowa w Masywie Śnieżnika, w gminie Stronie Śląskie, (powiat kłodzki) droga o znaczeniu historycznym i gospodarczym.
Gruntowa droga leśna w Sudetach Wschodnich, na obszarze Masywu Śnieżnika, prowadząca przez teren Śnieżnickiego Parku Krajobrazowego. 
Droga Izabeli zaczyna się na Przełęczy Puchaczówka na wysokości 860 m n.p.m. i prowadzi w kierunku zachodnim trawersując północne i zachodnie zbocze Czarnej Góry oraz zachodnie zbocze Jaworowej Kopy. Na wysokości 924 m n.p.m. na północno-zachodnim zboczu Czarnej Góry dochodzi do niej Droga Albrechta. Od skrzyżowania z Drogą Albrechta droga skręca na południe i przechodzi pomiędzy Czarną Górą i Jaworową Kopą po wschodniej stronie oraz wzniesieniem Przednia po zachodniej stronie, gdzie na poziomie (960 m n.p.m.) osiąga najwyższą wysokość. Na skrzyżowaniu poniżej Przełęczy pod Jaworową Kopą od drogi odchodzi droga dojazdowa do przekaźnika telewizyjnego na Czarnej Górze a dalej jako gruntowa droga dochodzi do doliny potoku Bogoryja i doliną wzdłuż potoku Bogoryja droga prowadzi do Międzygórza. Droga prowadzi głównie wśród lasów świerkowych i świerkowo – bukowych, które w górnej partii pod koniec XX wieku zniszczyła klęska ekologiczna a Droga Izabeli zyskała na atrakcyjności, ponieważ odsłoniły się przepiękne widoki na Czarną Górę, Śnieżnik i dalsze szczyty Masywu Śnieżnika.
Droga Izabeli w przeszłości znajdowała się w obrębie posiadłości księżniczki Marianny Orańskiej (małżonki księcia pruskiego Fryderyka Henryka Albrechta Hohenzollerna), które obejmowały sporą część Masywu Śnieżnika. W tym czasie na dużą skalę rozbudowywano Międzygórze i w związku z tym projektowano drogi na potrzeby rozwijającej się turystyki. Drogę Izabeli podobnie jak pozostałe leśne dukty w Masywnie Śnieżnika wybudowano w XIX wieku na polecenie księżnej Marianny Orańskiej. Trakt ten stanowił popularne wówczas połączenie Międzygórza z Przełęczą Puchaczówka a następnie ze Stroniem Śląskim i Lądkiem-Zdrój.
Odcinek drogi od Przełęczy Puchaczówka do drogi odchodzącej do przekaźnika telewizyjnego na Czarnej Górze jest pokryty asfaltem, pozostały odcinek drogi jest gruntowy.

</doc>
<doc id="3031363" url="https://pl.wikipedia.org/wiki?curid=3031363" title="Martin de Riquer">
Martin de Riquer



</doc>
<doc id="3031364" url="https://pl.wikipedia.org/wiki?curid=3031364" title="Martí de Riquer i Morera">
Martí de Riquer i Morera



</doc>
<doc id="3031366" url="https://pl.wikipedia.org/wiki?curid=3031366" title="Monaster Świętych Konstantyna i Heleny w Swetim Konstantinie i Swetej Elenie">
Monaster Świętych Konstantyna i Heleny w Swetim Konstantinie i Swetej Elenie

Monaster Świętych Konstantyna i Heleny – prawosławny męski klasztor w uzdrowisku Sweti Konstantin i Sweta Elena w odległości 6 km od Warny, w metropolii warneńskiej i wielkopresławskiej Bułgarskiego Kościoła Prawosławnego.
Monaster został założony w okresie Drugiego państwa bułgarskiego, najprawdopodobniej w XIII lub XIV stuleciu. Po podbiciu ziem bułgarskich przez Turków wspólnota mnisza podupadła i klasztor praktycznie przestał funkcjonować. W 1832 został ponownie otwarty przez mnichów Teodozjusza i Agapiusza. Z czasem monaster ponownie się rozwinął i na pocz. XX wieku posiadał już znaczny majątek ziemski z sadami, łąkami, młynem i winnicami o łącznej powierzchni 1600 ha. Po utworzeniu Egzarchatu Bułgarskiego pozostał w jurysdykcji greckich biskupów warneńskich (eparchii Patriarchatu Konstantynopola), nie przechodząc do bułgarskiej metropolii warneńskiej. W 1880 grecki biskup zgodził się sprzedać obiekty monasterskie księciu bułgarskiemu Aleksandrowi Battenbergowi z przeznaczeniem na rezydencję letnią.
Monaster działał do początku XX w. przy rezydencji władców Bułgarii. Szczególną czcią na jego terenie otaczane było źródło, uważane za cudotwórcze, znajdujące się w pomieszczeniu ołtarzowym głównej cerkwi klasztornej. Następnie wspólnota ponownie przestała istnieć. Cerkiew monasterska była czynna do lat 50. XX wieku, gdy całość zabudowań klasztoru została zaadaptowana na muzeum, a nabożeństwa odbywały się jedynie w sezonie wakacyjnym.
Bułgarski Kościół Prawosławny reaktywował monaster w 1992. W klasztorze zamieszkał archimandryta Serafin, który rozbudował i wyremontował zachowane obiekty.

</doc>
<doc id="3031367" url="https://pl.wikipedia.org/wiki?curid=3031367" title="Aulin">
Aulin



</doc>
<doc id="3031368" url="https://pl.wikipedia.org/wiki?curid=3031368" title="Minesulin">
Minesulin



</doc>
<doc id="3031369" url="https://pl.wikipedia.org/wiki?curid=3031369" title="Nimesil">
Nimesil



</doc>
<doc id="3031370" url="https://pl.wikipedia.org/wiki?curid=3031370" title="Coxtral">
Coxtral



</doc>
<doc id="3031376" url="https://pl.wikipedia.org/wiki?curid=3031376" title="Niżnia Czarna Przełęcz">
Niżnia Czarna Przełęcz



</doc>
<doc id="3031377" url="https://pl.wikipedia.org/wiki?curid=3031377" title="Cerkiew Świętych Konstantyna i Heleny w Płowdiwie">
Cerkiew Świętych Konstantyna i Heleny w Płowdiwie

Cerkiew Świętych Konstantyna i Heleny – prawosławna cerkiew w Płowdiwie, w jurysdykcji metropolii płowdiwskiej Bułgarskiego Kościoła Prawosławnego.
Pierwsza chrześcijańska świątynia na miejscu dzisiejszej cerkwi została wzniesiona w IV w.. Obecnie (2013) zachowana budowla pochodzi z XIX w. Wyposażenie świątyni powstało w tym samym okresie, należy do niego szereg ikon autorstwa Zacharego Zografa oraz złocony ikonostas. Fundatorem dziewiętnastowiecznej budowli był Wyłczo Czałykow, który ufundował w Płowdiwie także cerkwie św. Mariny, św. Niedzieli, św. Paraskiewy, św. Dymitra oraz sobór Zaśnięcia Matki Bożej.

</doc>
<doc id="3031380" url="https://pl.wikipedia.org/wiki?curid=3031380" title="Nižné Čierne sedlo">
Nižné Čierne sedlo



</doc>
<doc id="3031382" url="https://pl.wikipedia.org/wiki?curid=3031382" title="Chelsea (Londyn)">
Chelsea (Londyn)

Chelsea – zamożna dzielnica mieszkaniowo-handlowa położona w centralnym Londynie, na północnym brzegu Tamizy, na terenie gminy Royal Borough of Kensington and Chelsea. W przeszłości dzielnica była skupiskiem artystycznej bohemy, a obecnie jest jedną z najdroższych lokalizacji w kraju.
Główną ulicą Chelsea jest biegnąca przez całą jej długość King’s Road. Na terenie dzielnicy znajduje się m.in. dom opieki dla weteranów Royal Hospital Chelsea, muzeum wojskowe National Army Museum oraz ogród botaniczny Chelsea Physic Garden.
Przez Chelsea nie przebiega żadna linia metra, najbliższą stacją jest znajdująca się na północno-wschodnim skraju dzielnicy Sloane Square.
Na zachód od Chelsea znajduje się dzielnica Fulham, na północny zachód Earl’s Court, na północ Knightsbridge, na północny wschód Brompton i Belgravia, na wschód Pimlico, a na południe, na przeciwległym brzegu Tamizy – Battersea.

</doc>
<doc id="3031385" url="https://pl.wikipedia.org/wiki?curid=3031385" title="Powiślenia">
Powiślenia

Powiślenia – interdyscyplinarny festiwal sąsiedzki, organizowany co roku, w połowie września, na warszawskim Powiślu.
Opis.
Festiwal jest współtworzony przez związane z Powiślem instytucje publiczne (m.in. Bibliotekę Uniwersytecką, Centrum Nauki Kopernik, Muzeum Fryderyka Chopina, domy kultury, kawiarnie), organizacje pozarządowe (m.in. towarzystwa), fundacje i osoby prywatne. Na jego program składają się m.in. koncerty, spektakle teatralne, pikniki, wystawy, spotkania sąsiedzkie, konkursy, warsztaty artystyczne, spacery z przewodnikami.
„Powiślenia”, organizowane od 2009, zdobyły w 2010 tytuł Najlepszej Warszawskiej Inicjatywy Pozarządowej 2010 roku w kategorii projektów interdyscyplinarnych. Inicjatorka festiwalu Katarzyna Federowicz została nagrodzona Nagrodą im. Heleny Radlińskiej dla Animatora Społecznego w 2012 roku.

</doc>
<doc id="3031386" url="https://pl.wikipedia.org/wiki?curid=3031386" title="Led Zeppelin North American Tour 1968–1969">
Led Zeppelin North American Tour 1968–1969

Led Zeppelin North American Tour 1968-1969 – pierwsza amerykańska trasa koncertowa grupy Led Zeppelin, która odbyła się na przełomie 1968 i 1969 r.

</doc>
<doc id="3031387" url="https://pl.wikipedia.org/wiki?curid=3031387" title="LTI TX4">
LTI TX4



</doc>
<doc id="3031388" url="https://pl.wikipedia.org/wiki?curid=3031388" title="Led Zeppelin United Kingdom and Scandinavian Tour 1969">
Led Zeppelin United Kingdom and Scandinavian Tour 1969

Led Zeppelin United Kingdom and Scandinavian Tour 1969 - czwarta trasa koncertowa Led Zeppelin, która odbyła się w 1969 r. Obejmowała Anglię, Walię, Szwecję i Danię.
Program koncertów.
Podczas poszczególnych koncertów ich program ulegał zmianie.

</doc>
<doc id="3031391" url="https://pl.wikipedia.org/wiki?curid=3031391" title="Monaster św. Jana Teologa w Zemenie">
Monaster św. Jana Teologa w Zemenie

Monaster św. Jana Teologa w Zemenie – dawny prawosławny męski klasztor w Zemenie, pełniący funkcje muzeum.
Historia.
Chrześcijański klasztor obrządku bizantyjskiego został utworzony w Zemenie w tym samym stuleciu, gdy powstało samo miasto, po 863. Istnieje wersja, iż cerkiew monasterska powstała jeszcze w końcu IX w.. Według innych źródeł jest to budowla dwunastowieczna. W okresie drugiego państwa bułgarskiego monaster był znaczącym ośrodkiem kulturalnym, zgromadził bogatą bibliotekę, która uległa rozproszeniu po tym, gdy ziemie bułgarskie zostały podbite przez Turcję. Klasztor został wówczas całkowicie zniszczony.
W XIX w., dzięki wsparciu miejscowej ludności bułgarskiej wyznania prawosławnego, monaster mógł wznowić działalność i szybko odzyskał dawną pozycję ośrodka kulturalnego. Został odbudowany w typowym dla bułgarskiej architektury sakralnej stylu. Mnisi brali udział w bułgarskim ruchu narodowym. Przełożony wspólnoty, ihumen Michał, został zabity przez Turków za udział w przygotowaniach do powstania kwietniowego w 1876.
Znaczenie wspólnoty stopniowo spadało po odzyskaniu niepodległości przez Bułgarię. Z powodu spadku liczby mnichów monaster ostatecznie przestał funkcjonować i stał się siedzibą muzeum.
Architektura.
Najstarsza monasterska cerkiew reprezentuje architekturę typową dla świątyń bizantyńskich. Jest to świątynia krzyżowo-kopułowa.
W świątyni klasztornej przetrwały freski z różnych epok. Najstarsze zachowane fragmenty powstały w XI-XII w. Kolejny zespół malowideł ściennych powstał w latach 1356-1360, z fundacji despoty Dejana i jego małżonki Doi w monasterskiej cerkwi wykonany został zespół fresków. Przetrwały w nim wizerunki świętych Jana Rilskiego, Jana Miłościwego, Leoncjusza, Joachima Osogowskiego, Klemensa z Ochrydy, scena Zaśnięcia Matki Bożej oraz portret fundatorów dekoracji malarskiej. Dekoracja malarska bliższa jest dziełom szkoły macedońskiej niż bliższej terytorialnie tyrnowskiej. Ikonostas głównej cerkwi i inne przechowywane w niej ikony pochodzą z XIX w..

</doc>
<doc id="3031392" url="https://pl.wikipedia.org/wiki?curid=3031392" title="Najif Hazzazi">
Najif Hazzazi

Najif Ahmad Hazzazi (ur. 27 lipca 1988) – saudyjski piłkarz występujący na pozycji napastnika w klubie Al-Szabab Rijad. Wcześniej reprezentował barwy Ittihad FC. Oprócz tego występuje także w reprezentacji Arabii Saudyjskiej, gdzie gra z numerem 9.

</doc>
<doc id="3031394" url="https://pl.wikipedia.org/wiki?curid=3031394" title="Xuedou Zhijian">
Xuedou Zhijian

Xuedou Zhijian (chiń. 雪窦智鑑, pinyin "Xuědòu Zhìjiàn"; kor. 설?지감 "Sŏl? Chigam"; jap. "Setchō Chikan"; wiet. "Tuyết Đậu Trí Giám"; ur. 1105, zm. 1192) – mistrz chan szkoły caodong, znany także jako Zu’an Zhijian.
Życiorys.
Pochodził z Chuzhou (w dzisiejszej prowincji Anhui). Informacji o jego życiu jest niewiele.
Pewnego dnia, gdy Zhijian był jeszcze chłopcem, matka podczas mycia go zauważyła znak na jego rękach. Spytała „Co to jest?” Chłopiec odparł: „Moje ręce są jak ręce Buddy”.
Jego pierwszym nauczycielem chanu był mistrz Zhenxie Qingliao w Changlu. Następnie kontynuował naukę u ucznia Zhenxiego – Tiantonga Zongjuego, który rozpoznał go jako „wielkie naczynie Dharmy”.
Następnie mieszkał na górze Xiang, gdzie osiągnął oświecenie. Powrócił do swojego nauczyciela, który potwierdził jego przebudzenie oraz przekazał mu Dharmę szkoły caodong.
W roku 1154 Zhijian został opatem klasztoru Xizhen w pobliżu Hangzhou. Wyrecytował wtedy następujące zdania: „Czczony przez Świat miał tajemne słowo. Mahakaśjapa nie ukrywał go. Przez całą noc spadały kwiaty i miasto było skąpane w zapachu”. W 1184 r. przeniósł się na górę Xuedou, gdzie zgromadziło się wielu uczniów pragnących studiować jego nauki.
Ostatni okres życia spędził w odosobnieniu w chatce znajdującej się na wschód od klasztoru Xuedou. Jego najwybitniejszym uczniem był Tiantong Rujing.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3031395" url="https://pl.wikipedia.org/wiki?curid=3031395" title="Mistrzostwa Ameryki Południowej w Piłce Siatkowej Kobiet 2013">
Mistrzostwa Ameryki Południowej w Piłce Siatkowej Kobiet 2013

XXX Mistrzostwa Ameryki Południowej w piłce siatkowej kobiet to turniej rozgrywa się w dniach 18 września – 22 września 2013 roku w Ica (Peru). W rozgrywkach wystartowało 6 reprezentacji narodowych. Tytułu sprzed dwóch lat bronią Brazylijki.

</doc>
<doc id="3031396" url="https://pl.wikipedia.org/wiki?curid=3031396" title="Skarpa Warszawska (czasopismo)">
Skarpa Warszawska (czasopismo)

„Skarpa Warszawska” – miesięcznik historyczno-kulturalny zajmujący się tematyką warszawską, wydawany w Warszawie w latach 1945–1946 i od 2012. 
Opis.
Pierwszy numer czasopisma ukazał się 21 października 1945. Jej założycielkami były: mediewistka Wanda Moszczeńska i dziennikarka Wanda Krahelska-Filipowiczowa. „Skarpa” nosiła podtytuł „pismo poświęcone odbudowie stolicy – miasta i człowieka” i była ilustrowanym, zawsze ośmiostronicowym tygodnikiem, drukowanym w dużym formacie. Była wydawana przez Biuro Odbudowy Stolicy i Spółdzielnię Wydawniczą „Czytelnik”. Wychodziła do października 1946. Od listopada 1946 zastąpiła ją „Stolica”.
Wydawanie „Skarpy Warszawskiej” pod starym tytułem wznowiono w styczniu 2012. Początkowo stanowiła ona dodatek do warszawskiej edycji „Echa Miasta”. Po wydaniu kilku numerów stała się oddzielnym czasopismem i zmieniła format na mniejszy – A4. Redaktor naczelną „Skarpy Warszawskiej” do 15 września 2014 była Danuta Szmit-Zawierucha. Od grudnia 2014 do marca 2015 redaktor naczelną była Joanna Rolińska, a w kwietniu 2015 redaktorem naczelnym został Rafał Bielski. 
Wśród publikujących na łamach gazety znajdowali się: Rafał Bielski, Hanna Faryna-Paszkiewicz, Ryszard Marek Groński, Ryszard Mączewski, Joanna Papuzińska, Ruta Pragier, Jacek Wakar, Zygmunt K. Jagodziński, Bogusław Kopka, Andrzej Symonowicz, Mateusz Kaczyński, Gabriela Jatkowska, Tadeusz Michalski i Witold Sadowy. Obecnie do grona stałych współpracowników „Skarpy Warszawskiej” należą m.in. Grzegorz Kalinowski, Stefan Szczepłek, Grzegorz Mika, Daniel Nalazek, Piotr Otrębski, Adam Podlewski, Ida Żmiejewska, Jakub Jastrzębski i Marek Teler. Stałymi felietonistami są zaś Paweł Płaczek i Michał Gruszczyński. Wcześniej swoje felietony publikowali na łamach „Skarpy Warszawskiej” między innymi Maria Ulatowska i Łukasz Orbitowski.

</doc>
<doc id="3031400" url="https://pl.wikipedia.org/wiki?curid=3031400" title="Mohamed El-Nenny">
Mohamed El-Nenny



</doc>
<doc id="3031401" url="https://pl.wikipedia.org/wiki?curid=3031401" title="Mistrzostwa Azji w Piłce Siatkowej Kobiet 2013">
Mistrzostwa Azji w Piłce Siatkowej Kobiet 2013

Mistrzostwa Azji w piłce siatkowej kobiet 2013 – rozgrywane są w Tajlandii w dniach 13 -21 września 2013. Zespoły rywalizują w Nakhon Ratchasima. O tytuł mistrzowski rywalizuje 16 czołowych krajowych reprezentacji. 
Rozgrywki grupowe.
Pierwsza faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Druga faza grupowa.
Grupa E.
Tabela
Wyniki
Grupa F.
Tabela
Wyniki
Grupa G.
Tabela
Wyniki
Grupa H.
Tabela
Wyniki

</doc>
<doc id="3031405" url="https://pl.wikipedia.org/wiki?curid=3031405" title="Europejski Puchar Formuły Renault 2.0 Sezon 2010">
Europejski Puchar Formuły Renault 2.0 Sezon 2010

Europejski Puchar Formuły Renault 2.0 Sezon 2010 (ang. Eurocup Formula Renault 2.0) – 20. sezon w historii serii. Zmagania rozpoczęły się 17 kwietnia na hiszpańskim torze Ciudad del Motor de Aragón, a zakończyły 10 października również w Hiszpanii, na Circuit de Catalunya. Tytuł w klasyfikacji kierowców zdobył Estończyk Kevin Korjus, a wśród zespołów - francuska ekipa Tech 1 Racing.
Lista startowa.
Źródło: "wsr.alkamelsystems.com" 
R = Debiutant (klasyfikowany)
Kalendarz wyścigów.
Źródło: "wsr.alkamelsystems.com" 
Klasyfikacja kierowców.
Źródło: "worldseriesbyrenault.fr" 
Punktacja:
Wyścig: 15-12-10-8-6-5-4-3-2-1 (dziesięć pierwszych pozycji)
Uwagi:
Klasyfikacja zespołów.
Źródło: "worldseriesbyrenault.fr" 

</doc>
<doc id="3031406" url="https://pl.wikipedia.org/wiki?curid=3031406" title="Chrabuźna (rejon połoński)">
Chrabuźna (rejon połoński)



</doc>
<doc id="3031407" url="https://pl.wikipedia.org/wiki?curid=3031407" title="Kustiwci (obwód chmielnicki)">
Kustiwci (obwód chmielnicki)

Kustiwci (ukr. Кустівці, Kustowce) – wieś na Ukrainie, w obwodzie chmielnickim, w rejonie połońskim
Położenie.
Na podstawie Słownika geograficznego Królestwa Polskiego i innych krajów słowiańskich to: "wieś w pow. nowogradwołyńskim, gmina Kustowce, zarząd gminy".

</doc>
<doc id="3031408" url="https://pl.wikipedia.org/wiki?curid=3031408" title="Jacques de Billy">
Jacques de Billy

Jacques de Billy (ur. 18 marca 1602 w Compiègne, zm. 14 stycznia 1679 w Dijon) – francuski uczony i jezuita. Zajmował się głównie astronomią i matematyką.
Życiorys.
Początkowo kształcił się w naukach humanistycznych i w 1619 roku wstąpił do zakonu jezuitów. Tam skończył także studia z teologii, uzyskując w 1638 roku tytuł będący mniej więcej odpowiednikiem dzisiejszego doktora nauk. Zainteresował się także matematyką i astronomią, których to nauczał później w kilku różnych szkołach jezuickich na terenie północno-wschodniej Francji. Między 1656 a 1670 rokiem de Billy napisał swoje trzy główne dzieła dotyczące astronomii. Pierwsza praca była podręcznikiem do astronomii. Druga, zatytułowana "Tabulae Lodoicaeae", dotyczyła zaćmień i była dedykowana Ludwikowi XIV. Ostatnia traktowała o kometach, skupiając się głównie na problemie ich ruchu, ponieważ ówczesna nauka nie była pewna czy poruszają się one po orbicie kołowej, liniach prostych czy w jakiś inny sposób. Jacques napisał również pracę pod tytułem "Le Tombeau de l’Astrologie Judiciaire", w której potępiał astrologię i wróżenie z gwiazd. Jeśli chodzi o osiągnięcia na polu matematyki to miał on wkład w rozwój badań nad teorią liczb i równaniem diofantycznym. Jego najsłynniejszymi wychowankami byli dwaj francuscy matematycy: Claude Gaspard Bachet de Méziriac i Jacques Ozanam. Międzynarodowa Unia Astronomiczna, doceniając wkład Jacques'a w rozwój astronomii, nadała jednemu z kraterów na Księżycu nazwę Billy.

</doc>
<doc id="3031409" url="https://pl.wikipedia.org/wiki?curid=3031409" title="Worobijiwka (rejon połoński)">
Worobijiwka (rejon połoński)

Worobijiwka (ukr. Воробіївка) – wieś w rejonie połońskim obwodu chmielnickiego Ukrainy.
Historia.
Miejscowość wymieniana w dokumencie z 1585 roku pod nazwą Rublewka jako część włości czudnowskiej, darowanej przez księcia Konstantego Ostrogskiego, wojewodę kijowskiego, swojej synowej księżnie Zuzannie Ostrogskiej, żonie Janusza Ostrogskiego, wojewody wołyńskiego.
W Słowniku geograficznym Królestwa Polskiego widnieje pod nazwą Wróblówka. Pod koniec XIX wieku wieś w należała do gminy Kustowce w powiecie nowogradwołyńskim.

</doc>
<doc id="3031410" url="https://pl.wikipedia.org/wiki?curid=3031410" title="Kościół Świętych Apostołów Filipa i Jakuba w Żorach">
Kościół Świętych Apostołów Filipa i Jakuba w Żorach

Kościół Świętych Apostołów Filipa i Jakuba w Żorach – rzymskokatolicki kościół parafialny parafii Świętych Apostołów Filipa i Jakuba. Znajduje się na śródmieściu tuż przy rynku. To tzw. kościół farny – najstarszy w mieście.
Historia.
Początki pierwszego w Żorach kościoła nie są znane, jednakże przekazana tradycja mówi, że wieś żorska posiadała parafialny kościół. Fakt ten potwierdza historyczną dokumentacją z XII wieku. Papież Celestyn III mocą wydanej bulli w Lateranie dnia 9 kwietnia 1193 roku, biorąc pod opiekę klasztor Kanoników Regularnych na Piasku, we Wrocławiu, zatwierdza w jego uposażeniu wieś w Żarach (jak przez wieki było nazywane miasto, także występujące pod słowiańską nazwą „Żale”) z kościołem w łacińskim zapisie "“Villam in zarist cum ecelesia”". Identyfikując kościół w Żalach z kościołem w Żarach możemy wnioskować, że mógł on powstać w pierwszych latach chrześcijaństwa Polski Bolesławowskiej. Pierwsze kościoły w Polsce, powstały bowiem w miejscach dawnych kultów pogańskich. Mówi o tym dokument Henryka Brodatego z 1175 r. dotyczący właściciela żarskiego folwarku magnata śląskiego Mikory. Istniejąca tam wzmianka mówi iż ów… "“wyposażył kościół fundacji Piotra Własta ziemią, 25 końmi, 6 wołami i 30 świniami”". Kościół usytuowany był w południowym łuku murów obronnych (zbudowany tak jak one z cegły) w pobliżu ówczesnej Bramy Krakowskiej (dzisiejsze okolice Dolnego przedmieścia). Nad kościołem wznosiła się wieżyczka z jednym dzwonem. Przylegały do niego zakrystia i cmentarz. Istnieją przypuszczenia, że z dokumentu dotyczącego zakonu sióstr norbertanek w Rybniku z 25 maja 1223, gdzie wymienia się „ecclesia de Sale”, czyli kościół w miejscowości „Sale”, iż może chodzić o kościół żorski. Są co do tego jednak wątpliwości, gdyż „Sale” może być także Solcą (osada na obecnym obszarze dzielnicy Doły w mieście Karwina).
Parafialny kościół w obecnym miejscu powstał w XIII wieku. Dowodem na to są zachowane w jego murach wątki wendyjskiego układu cegieł, wskazują na to, że budowa kościoła przebiegała równocześnie z fortyfikacyjnymi robotami miasta. Także wezwanie św. Filipa i Jakuba jest szczególną dokumentacją jego narodzin. Fundację kościoła odnosi się do Piastów śląskich, księcia opolsko-raciborskiego Władysława i jego następcy księcia raciborskiego Przemysława. Zlokalizowano go orientacyjnie pośrodku północnej owalnicy miasta. Jego położenie obok obronnych murów, oraz monumentalny gotycki kształt budowli sprawiły, że współdziałał przy obronie miasta w latach 1345, 1433 i 1473.
W swych dziejach kościół był w rękach ewangelików, katolicy gromadzili się wtedy w małej drewnianej świątyni pod wezwaniem Wniebowzięcia Najświętszej Marii Panny. Trwało to od 1569 roku aż do 1629 roku, kiedy to kościół został oddany katolikom. Wiemy, że ówczesny kościół posiadał trzy dzwony, 2 na wieży i 1 nad kościołem. W 1658 roku zakupiono kolejny wielki dzwon „Filip i Jakub”.
Kościół ten był niszczony przez liczne pożary. Pierwszy większy był w 1583 roku. W czasie drugiego pożaru z 17 maja 1661 runęły sklepienia kościoła, spłonęły ołtarze, kościół uległ dużym zniszczeniom. Całe miasto zostało w większości spalone. Podjęte dzieło odbudowy ukończono w 1673 roku. W porównaniu z poprzednią budowlą wprowadzono tak wiele zmian, że pod koniec XVII wieku nazwano go - „nowy”. Pożary nawiedzały Żory jeszcze kilkakrotnie. W 1807 roku pożar zniszczył całkowicie kościół Wniebowzięcia NMP który nie został już odbudowany. Był on wówczas kościołem parafialnym, w związku z czym prawa parafialne połączono z kościołem świętych Filipa i Jakuba. Największe zniszczenia kościoła przyniosły nie charakterystyczne dla Żor i trwające przez wieki pożary, ale II wojna światowa. Z końcem tej wojny Żory były jednym z najbardziej zniszczonych miast w Polsce. Zniknęło prawie 80% zabudowy. Niemcy opuszczając miasto wysadzili filary kościoła doprowadzając tę starą gotycką świątynię do całkowitej ruiny. 5 maja 1946 r. biskup Stanisław Adamski wizytował zniszczony kościół. Jego odbudowa nastąpiła w latach 1946-1948, a poświęcony został ponownie 4 czerwca 1950 r. Pierwsza Msza św. w nowo odbudowanym kościele odbyła się w odpust parafialny ku czci Matki Bożej Różańcowej, w październiku 1950 roku. Następnie w 1962 roku bp. Juliusz Bieniek dokonał konsekracji nowego ołtarza i rekonsekracji kościoła. Parafia otrzymała wówczas relikwie świętych Apostołów Filipa i Jakuba.
Architektura.
Odbudowany budynek kościoła ma 26,05 m długości, 13,8 m szerokości, i wysokości 12,5 m. Posiada od strony północnej 9 ostrołukowych okien, od strony południowej 8, na zachodniej ścianie jedno okno. Chór ma 17,5 metra długości, 8 metrów szerokości i 12 metrów wysokości. Budynek ma 3 nawy równej wysokości, których sklepienie krzyżowo-żebrowe, rozpostarte jest również nad częścią prezbiterialną. Podpiera je sześć ośmiokątnych filarów o bazie sprowadzonej do prostej płyty o podstawie czworokątnej. Do ściany zachodniej przylega wbudowana 54 metrowa wieża. Jest ona czterokondygnacyjna, oszkarpowana na narożnikach a trzecia jej kondygnacja zmodyfikowana została do formy ośmiobocznej zamkniętej barokowym hełmem z krzyżem. Świątynia jest orientowana, zbudowana z cegły – układ wendyjski – i kamienia.
Na ścianie południowej znajduje się kaplica Matki Bożej Miłosierdzia (Żorskiej) ufundowana przez burmistrza Zygmunta Wacława Linka w 1670 roku. Jest to rotunda nakryta kopułą na której ścianach znajdują się epitafia fundatora i jego żony Justyny. Niegdyś wewnątrz znajdował się ołtarz z obrazem Matki Bożej Żorskiej. Później kaplica stała się pomnikiem 1000-lecia chrztu, a obecnie jest miejscem całodniowej adoracji Najświętszego Sakramentu. W kwietniu 2012 roku w miejsce starej ocynkowanej blachy na dachu kaplicy położono nową miedzianą.
Do kościoła dobudowano prostokątną zakrystię i sześcioboczną kaplicę, według projektu Feliksa Kanclerza. Likwidacji uległo apsydalne zakończenie kościoła, oraz frontowe przedsionki. Do kościoła prowadza teraz trzy wejścia. Główne wejście wyznacza ostrołukowy portal frontowy, drugie wejście to też profilowany portal ostrołukowy umieszczony pośrodku południowej nawy. Trzecie wejście prowadzi do prezbiterium.
Wnętrze kościoła.
Wnętrze kościoła, po zniszczeniach wojennych, odbudowano, według projektu profesora Zbigniewa Wzorka z Krakowa. Jego dziełem są trzy ołtarze i ambona z symbolami 4 ewangelistów. Główny ołtarz jest w trójkondygnacyjnej nastawie, umieszczony na ścianie apsydy prezbiterium. Ceramiczna płaskorzeźba pierwszej kondygnacji przedstawia ukoronowanie Matki Bożej, drugiej - świętych tysiąclecia, a trzeciej - kościół walczący. Nad głównym ołtarzem w zwieńczeniu symbol Trójcy Świętej, a pod nią figury patronów św. Apostołów Filipa i Jakuba. Na tle ołtarza umieszczony jest pochodzący z 1690 r. obraz Matki Bożej Miłosierdzia z dzieciątkiem Jezus. Niegdyś obraz znajdował się w kaplicy Linków, ale po II wojnie światowej przeniesiono go do ołtarza głównego. Z głównym ołtarzem harmonizują dwa ołtarze boczne marmurowe z figurami z drewna lipowego. Ołtarz Świętej Rodziny usytuowany jest po lewej stronie, natomiast po prawej stoją obok siebie św. Barbara, bł. Jadwiga i św. Katarzyna. Rzeźby i płaskorzeźby wykonała artystka rzeźbiarz Reichert- Tołthowa.
Pod chórem na bocznej ścianie czworokątnego filaru widnieje figura św. Antoniego Padewskiego, na północnej ścianie widnieje zabytkowy krzyż z XVII wieku oraz tablica poświęcona ks. Klimkowi. Nowe stacje drogi krzyżowej w formie płaskorzeźb, wykonanych przez W. Brandtstetera, umieszczone są we wnękach. Witraże projektu artysty plastyka Łukasza Karnowskiego przedstawiają treści tajemnic różańca świętego. W tyle kościoła znajduje się chór z organami wykonanymi w 1969 roku przez zakład budowy organów w Rybniku. Posadzka kościoła została wyłożona marmurowymi płytkami ułożonymi we wzór szachownicy, a ławki i konfesjonały wykonano z dębowego drewna.
W inwentarzu kościoła znajdują się cenne zabytki ruchome: pochodzące z XV i XVII wieku krzyże, monstrancje, kielichy, obrazy, rzeźby – stanowiące cenną pozostałość po dawnym wyposażeniu kościoła.
Dzwony kościoła.
W czasie II wojny światowej dzwony kościoła farnego zrabowali hitlerowcy i przetopili je na działa i amunicję. Stąd też dopiero w 1948 r. obok wieży zainstalowano małą sygnaturkę, która dzwoniła na podniesienie. Po 10 latach proboszcz ks. Adam Bieżanowski zamówił dzwony w ludwisarni w Dąbrowie Górniczej. Żorscy parafianie zebrali na ten cel 5 wagonów złomu o wartości 80 tys. zł. Na przetop do ludwisarni trafiły stare garnki, piecyki żeleźniaki, a także zebrane na terenie Żor pozostałości po pociskach z okresu wojny. Odlano wówczas dzwony noszące nazwy: "Św. św. Filipa i Jakuba" (waga 1,6 t, średnica 1,4 m), „Matki Bożej” (waga 900 kg, średnica 1,1 m), „św. Józefa” (waga 620 kg, średnica 1,05 m) i „św. Barbary” (waga 490 kg, średnica 95 cm). Nowe dzwony po raz pierwszy uruchomiono 11 maja 1959 r. w dniu Święta Ogniowego połączonego z odpustem. W 2008 r. wymieniono 3 z 4 dzwonów, poza największym dzwonem "Św.św. Filipa i Jakuba". Zamówienie zrealizowała ludwisarnia "Perner Passau" w niemieckiej Pasawie.

</doc>
<doc id="3031411" url="https://pl.wikipedia.org/wiki?curid=3031411" title="Kazimierz Cwynar">
Kazimierz Cwynar

Kazimierz Janusz Cwynar, ps. Grizzly (ur. 4 marca 1948 we Wrocławiu) – polski gitarzysta basowy, wokalista, multiinstrumentalista. W Nurcie, Katji und Romanie, Teście, Grupie T, 2 plus 1, Porter Bandzie, Pańczy Tantrze i Stalowym Bagażu współpracował z Aleksandrem Mrożkiem.
Życiorys.
Z wykształcenia technik-mechanik. Jest muzycznym samoukiem. Debiutował w szkolnym zespole Wamity (1965-1967). Od jesieni 1967 roku członek zespołu Apopeldoki (zreformowane Nastolatki). Kolejne grupy w których grał pod koniec lat 60. XX w. to rhythm and bluesowe eRBe (1967-1969) i Awers (1969-1970). Od listopada 1970 roku do września 1974 roku był basistą grupy Nurt z którą nagrał jej debiutancki album pt. "Nurt" (wyd. 1973) i zarejestrował nagrania radiowe. W międzyczasie grywał w zespole Romuald i Roman z którym wystąpił w filmie "Trąd" (1971) oraz z formacją Freedom pod wodzą Ryszarda „Gwalberta” Miśka. Po epizodzie z Katją und Romanem współpracował z Testem (1975-1976) i Grupą T (1977-1979), której liderem był Jerzy Krzemiński. Pod koniec dekady koncertował z 2 plus 1 i rozpoczął współpracę z Johnem Porterem w zespole Porter Band (1979-1980). Równolegle grał na tabli i bajanie w zespole Pańcza Tantra, który wykonywał improwizowaną muzykę etniczną, opartą na rytmice hinduskiej i skalach indyjskich. Po rozstaniu z Porter Bandem na początku lat 80. XX wieku grał w zespole Stalowy Bagaż (1981-1983), który przez krótki okres towarzyszył Izabeli Trojanowskiej i rozpoczął samodzielną działalność. Po rozpadzie formacji muzyk związał się z zespołami Tabu (1983-1984) i Poerox (1984). W 1984 roku wyjechał do Niemiec i skupił się na pracy w grupach występujących zarobkowo w zagranicznych lokalach. Był członkiem zespołów Sunny Band (1984-1990), Top Selection (1992-1998) i Ted und Die Fremden (1999-2009) – nagrał z nimi trzy płyty. Na początku 2001 roku wziął udział w reaktywacji legendarnej wrocławskiej formacji Romuald i Roman oraz w reaktywacjach grupy Nurt (w 2000 i 2006 roku). Przez wiele lat mieszkał w Düsseldorfie, lecz od 2009 roku ponownie mieszka we Wrocławiu, gdzie od 16 grudnia tegoż roku, wraz z żoną Anetą prowadzi ośrodek jeździecki pod nazwą „Stajnia Szafir”.
Dyskografia.
Nurt.
Nagrania radiowe:
Test.
Nagrania radiowe:
Stalowy Bagaż.
Nagrania radiowe:

</doc>
<doc id="3031412" url="https://pl.wikipedia.org/wiki?curid=3031412" title="Gyula Fényi">
Gyula Fényi

Gyula Fényi (ur. 8 stycznia 1845 w Sopronie, zm. 21 grudnia 1927 w Kalocsy) – węgierski uczony i jezuita. Zajmował się głównie astronomią i meteorologią, ale był bardzo wszechstronnie wykształcony.
Życiorys.
Urodził się w 1845 w Sopronie, jako jedenaste dziecko Ignáca Fincka i Anny Márii Binder. Kiedy miał 12 lat został sierotą. W 1864 roku udało mu się ukończyć szkołę średnią, ale zaraz potem zapadł na bardzo poważną chorobę. W czasie leczenia poznał jezuitę, który wywarł duży wpływ na jego osobę. Zaraz po wyzdrowieniu Gyula wstąpił do Towarzystwa Jezusowego. Rozpoczął studia w Trnawie, gdzie zdobył bardzo wszechstronne wykształcenie w dziedzinach fizyki, chemii, matematyki i nauk przyrodniczych. Po ukończeniu studiów nauczał w Kalocsa. Na początku swojej pracy jako nauczyciel przyjął nazwisko „Fényi” (dotychczas nazywał się Finck, po ojcu). W 1874 roku rozpoczął studia w Innsbrucku, gdzie poszerzał swoją wiedzę matematyczną, fizyczną i teologiczną. W trakcie studiów, w 1877 roku otrzymał święcenia kapłańskie. Po zakończeniu nauki w 1878 roku zaczął pracę jako asystent w obserwatorium w Kalocsa, ostatecznie, między 1885 a 1913 rokiem został dyrektorem tej placówki. W międzyczasie został członkiem "Accademia Pontificia dei Nuovi Lincei" (1902), "Società degli Spettroscopisti Italiani" (1909) oraz Węgierskiej Akademii Nauk. W 1903 roku otrzymał tytuł honorowego przewodniczącego "Instituto Solar International Montevideo". Między 1885 a 1917 rokiem Fényi zajmował się badaniem protuberancji. Prace te dostarczyły bardzo bogatych i dokładnych danych na ten temat. Fényi skupiał się głównie na kształcie protuberancji i szybkości ich powstawania, badał także związek między nimi a fenomenami geomagnetycznymi. Oprócz tego zajmowały go plamy słoneczne i flokule. Międzynarodowa Unia Astronomiczna, doceniając jego wkład w rozwój astronomii, nadała jednemu z kraterów na Księżycu nazwę Fényi.

</doc>
<doc id="3031413" url="https://pl.wikipedia.org/wiki?curid=3031413" title="Bomba wz. 99 nr 3 typ 3">
Bomba wz. 99 nr 3 typ 3

Bomba wz. 99 nr 3 typ 3 Sangō (dosł. Koral) – japońska bomba przeciwlotnicza zaprojektowana do atakowania w locie bombowców nieprzyjaciela. Była używana bojowo w czasie II wojny światowej.
Historia.
Bomba została zaprojektowana w 1938 i została przyjęta do służby w 1939 (2599 w kalendarzu japońskim, stąd „wz. 99”).
Cylindryczna bomba, która wraz z częścią ogonową, liczyła 693 mm długości, zawierała 144 stalowe kulki wypełnione białym fosforem. Po wyrzuceniu z samolotu, ogonowy zapalnik wiatraczkowy z. 99 nr 3 model 1, uzbrajał bombę która wybuchała w powietrzu rozrzucając w dół zapalające kulki. Kulki były rozrzucane wybuchem umieszczonego w środku bomby ładunkiem materiału wybuchowego Typ 98 lub szimozy. Bomba posiadała dodatkowo uderzeniowy zapalnik głowicowy (wz. 2 model 2 lub wz. 3 model 2). Masa bomby wynosiła 33,7 kg.
Nos bomby malowany był na kolor srebrny, a lotki ogonowe na kolor czerwony.
W 1943 zaprojektowano uproszczony model tej bomby, wz. 3 nr 6 typ 1 model 1.

</doc>
<doc id="3031414" url="https://pl.wikipedia.org/wiki?curid=3031414" title="Bomba wz. 3 nr 6 typ 1 model 1">
Bomba wz. 3 nr 6 typ 1 model 1

Bomba wz. 3 nr 6 typ 1 model 1 – japońska bomba przeciwlotnicza zaprojektowana do atakowania w locie bombowców nieprzyjaciela. Była używana bojowo w czasie II wojny światowej, została zaprojektowana jako uproszczona wersja bomby wz. 99 nr 3 typ 3.
Historia.
Bomba została zaprojektowana w 1943 i została przyjęta do służby w 1944 (2603/2604 w kalendarzu japońskim, stąd „wz. 3”).
Cylindryczna bomba, która wraz z częścią ogonową, liczyła 1010 mm długości i 200 mm średnicy, zawierała 144 stalowe kulki wypełnione białym fosforem. Po wyrzuceniu z samolotu, ogonowy zapalnik wiatraczkowy zapalnik wz. 99 nr 3 model 1, uzbrajał bombę która wybuchała w powietrzu rozrzucając w dół zapalające kulki. Kulki były rozrzucane wybuchem umieszczonego w środku bomby ładunkiem materiału wybuchowego Typ 98 lub szimozy. W odróżnieniu od jej pierwowzoru bomba nie miała głowicowego zapalnika uderzeniowego. Masa bomby wynosiła 56,6 kilogramów. Nos bomby malowany był na kolor srebrny, a lotki ogonowe na kolor czerwony.

</doc>
<doc id="3031416" url="https://pl.wikipedia.org/wiki?curid=3031416" title="Stanisław Kajfasz">
Stanisław Kajfasz

Stanisław Kajfasz (ur. 16 lutego 1925 w Krakowie, zm. 10 września 2013) – polski specjalista w zakresie teorii konstrukcji z betonu, prof. dr inż., przewodniczący Polskiego Związku Inżynierów i Techników Budownictwa w latach 1984–1990 oraz podsekretarz stanu w Ministerstwie Gospodarki Przestrzennej i Budownictwa w latach 1992–1994.
Życiorys.
Był absolwentem Wydziału Budownictwa Akademii Górniczej w Krakowie z 1948 r., a następnie od tego samego roku do 1953 r., pracownikiem Instytutu Techniki Budowlanej w Warszawie. Od 1956 r., związany był z Instytutem Podstawowych Problemów Techniki (IPPT) PAN. Piastował stanowisko kierownika Zakładu Mechaniki Ośrodków Ciągłych, a także przez dziewięć kadencji w latach 1967–1995 zastępcy dyrektora IPPT. 
W zakresie jego zainteresowań naukowych były konstrukcje betonowe, zaliczany był do pionierów wprowadzenia konstrukcji sprężonych na terenie Polski, a także miał znaczący wkład w rozwoju teorii obliczania konstrukcji sprężonych dzięki prowadzonym przez siebie w latach 1957–1966 badań nad efektami reologicznymi w cięgnach i w betonie sprężonym, prowadzone w latach 1966–1984.
Był redaktorem naczelnym miesięcznika "Licz i Buduj". Pochowany na cmentarzu Tarchomińskim. 

</doc>
<doc id="3031417" url="https://pl.wikipedia.org/wiki?curid=3031417" title="Henryk Lewandowski (prawnik)">
Henryk Lewandowski (prawnik)

Henryk Lewandowski (ur. 6 lipca 1933 w Lubrańczyku, zm. 8 września 2013) – polski specjalista w zakresie prawa pracy, prof. zw. dr hab., wieloletni nauczyciel akademicki Wydziału Prawa i Administracji Uniwersytetu Łódzkiego, w latach 1987–1990 dziekan tego wydziału.
Życiorys.
Był wykładowcą między innymi w Szkole Wyższej im. Pawła Włodkowica w Płocku, Krakowskiej Akademii im. Andrzeja Frycza Modrzewskiego oraz profesorem Wydziału Prawa Wyższej Szkoły Ekonomii i Prawa im. prof. Edwarda Lipińskiego w Kielcach. W latach 1987-1990 Dziekan Wydziału Prawa i Administracji
Uniwersytetu Łódzkiego.
Pod jego kierunkiem stopień naukowy doktora w 1983 uzyskała Teresa Wyka.
Był odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Honorową Odznaką Miasta Łodzi.
Pochowany na Starym Cmentarzu przy ul. Ogrodowej w Łodzi, w części katolickiej.

</doc>
<doc id="3031419" url="https://pl.wikipedia.org/wiki?curid=3031419" title="Andrzej Stanisław Borys">
Andrzej Stanisław Borys

Andrzej Stanisław Borys (ur. 1948, zm. 4 września 2013) – polski biotechnolog, prof. dr hab., dyrektor Instytutu Biotechnologii Przemysłu Rolno-Spożywczego im. prof. Wacława Dąbrowskiego, wieloletni dyrektor Instytutu Przemysłu Mięsnego i Tłuszczowego oraz prezes i wiceprezes Stowarzyszenia Naukowo-Technicznego Inżynierów i Techników Przemysłu Spożywczego.

</doc>
<doc id="3031422" url="https://pl.wikipedia.org/wiki?curid=3031422" title="Xylaria polymorpha">
Xylaria polymorpha



</doc>
<doc id="3031425" url="https://pl.wikipedia.org/wiki?curid=3031425" title="Lech Pajdowski">
Lech Pajdowski

Lech Pajdowski (ur. 17 listopada 1920 w Lublinie, zm. 10 września 2013 we Wrocławiu) – polski chemik, specjalista w zakresie chemii i elektrochemii związków kompleksowych, profesor zwyczajny doktor habilitowany.
W 1951 ukończył studia na Politechnice Wrocławskiej. Przez całą karierę zawodową związany był z Uniwersytetem Wrocławskim, gdzie był między innymi organizatorem i kierownikiem Zakładu Analizy Instrumentalnej oraz Zespołu Elektrochemii i Termodynamiki Związków Koordynacyjnych. Piastował także funkcje prodziekana Wydziału Matematyki, Fizyki i Chemii na tejże uczelni w latach 1966-1970 oraz zastępcy dyrektora Instytutu Chemii Uniwersytetu Wrocławskiego w latach 1971-1973 i 1979-1981. Autor podręcznika "Chemia ogólna". Pochowany został na Cmentarzu Świętej Rodziny we Wrocławiu.

</doc>
<doc id="3031428" url="https://pl.wikipedia.org/wiki?curid=3031428" title="Jadwiga Bogdaszewska-Czabanowska">
Jadwiga Bogdaszewska-Czabanowska

Jadwiga Bogdaszewska-Czabanowska (ur. 2 października 1932 w Łazach, zm. 27 sierpnia 2013 w Krakowie) – polski dermatolog, prof. dr hab. med., wieloletni kierownik Katedry i Kliniki Chorób Skórnych i Wenerycznych Akademii Medycznej im. Mikołaja Kopernika oraz (po zmianach organizacyjnych) Katedry i Kliniki Dermatologii Collegium Medicum Uniwersytetu Jagiellońskiego. Stanowisko to piastowała w latach 1977–2003, jako następczyni prof. Kazimierza Lejmana. W 1970 uzyskała habilitację na podstawie rozprawy "Obraz histopatologiczny wykwitów łuszczycowych w przebiegu leczenia miejscowego" (wyd. Akademia Medyczna; Kraków; 1969). 18 października 1993 otrzymała tytuł profesoraPochowana na Cmentarzu Rakowickim w Krakowie.
Matka Anny Czabanowskiej-Wróbel.

</doc>
<doc id="3031430" url="https://pl.wikipedia.org/wiki?curid=3031430" title="Rywale">
Rywale

Rywale – polski niemy film komediowy z 1925 roku. Film nie zachował się do naszych czasów.
Treść.
W Gamie, pięknej córce archiwisty Teobalda, kocha się dwóch mężczyzn. Jeden z nich to Geniuś, skromny nauczyciel muzyki, a drugi to Tosio, człowiek bogaty, lecz nie najmłodszy. Gama odwzajemnia uczucia Geniusia, lecz Tosio ma poparcie jej rodziców. Obaj panowie rywalizują o względy dziewczyny, używając najróżniejszych forteli, co prowadzi do zabawnych sytuacji.

</doc>
<doc id="3031431" url="https://pl.wikipedia.org/wiki?curid=3031431" title="Lookout Mountain (góra)">
Lookout Mountain (góra)

Lookout Mountain − obszerne wzniesienie w północno-zachodniej Georgii, północno-wschodniej Alabamie i na południowej granicy Tennessee w Chattanoodze. Lookout Mountain w XVIII wieku była sceną „ostatniej bitwy Czirokezów”, jak również bitwy o Lookout Mountain 24 listopada 1863 roku, w czasie wojny secesyjnej.
Lookout Mountain, wraz z Sand Mountain na północnym zachodzie, stanowiła południowy kraniec płaskowyżu Cumberland. Wierzchołek, zwany „High Point”, znajduje się na wschód od miejscowości Thompsonville w hrabstwie Walker.

</doc>
<doc id="3031432" url="https://pl.wikipedia.org/wiki?curid=3031432" title="Adam Pawłowski (filolog)">
Adam Pawłowski (filolog)

Adam Tomasz Pawłowski (ur. 1960 r. w Łodzi) – polski lingwista i informatolog specjalizujący się w językoznawstwie, komunikacji, zarządzaniu informacją oraz metodologii badań. Nauczyciel akademicki związany z Uniwersytetem Wrocławskim i Politechniką Wrocławską.
Życiorys.
Syn Bohdana Pawłowskiego. Urodził się w 1960 roku w Łodzi, od 1961 roku mieszkał w Cieplicach Śl. Zdroju, następnie w Jeleniej Górze. W 1980 roku ukończył jeleniogórskie I Liceum Ogólnokształcące im. Stefana Żeromskiego. W 1979 podjął studia na Wydziale Informatyki i Zarządzania Politechniki Wrocławskiej, które ukończył w 1985 roku. Cztery lata później otrzymał tytuł magistra filologii romańskiej na Uniwersytecie Wrocławskim.
Po ukończeniu studiów związał się zawodowo z Uniwersytetem Wrocławskim. W 1996 roku Uniwersytet w Lozannie nadał mu stopień naukowy doktora nauk humanistycznych w zakresie językoznawstwa o specjalności językoznawstwo na podstawie pracy pt. "Séries temporelles en linguistique. Avec application á l'attribution de textes: Romain Gary et Emile Ajar", której promotorem był prof. Remi Jolivet. W 2002 roku Rada Wydziału Neofilologii Uniwersytetu Warszawskiego nadała mu stopień naukowy doktora habilitowanego nauk humanistycznych w zakresie językoznawstwa o specjalności lingwistyka na podstawie rozprawy "Metody kwantytatywne w sekwencyjnej analizie tekstu". W 2013 roku prezydent Polski Bronisław Komorowski nadał mu tytuł profesora nauk humanistycznych.
Odbył liczne staże naukowe w renomowanych uczelniach zagranicznych, m.in. jako stypendysta Fundacji Aleksandra von Humboldta, występował także jako ekspert Biura Analiz i Dokumentacji Senatu RP oraz Ministerstwa Spraw Zagranicznych w zakresie polityki językowej. Obecnie zatrudniony jest w Instytucie Informacji Naukowej i Bibliotekoznawstwa Uniwersytetu Wrocławskiego, a w przeszłości wykładał w Karkonoskiej Państwowej Szkole Wyższej w Jeleniej Górze. Jest członkiem International Quantitative Linguistics Association, Polskiego Towarzystwa Językoznawczego oraz Societas Humboldtiana Polonorumh. W latach 2008–2016 był Uczelnianym Koordynatorem Dolnośląskiego Festiwalu Nauki.
Dorobek naukowy.
Jego zainteresowania naukowe obejmują metodologię badań ilościowych języka (badania modeli sekwencyjnych struktur językowych, analiza zawartości, lingwistyka korpusowa), zagadnienia z pogranicza nauk ścisłych i humanistyki, naukę o mediach i komunikacji, politykę językową oraz zarządzanie informacją. W ostatnich latach prowadził m.in. badania potencjału naukowego Dolnego Śląska, ewaluację atrakcyjności oferty edukacyjnej uczelni dolnośląskich oraz analizę procesu komunikacji regionu.
Jest autorem czterech monografii i ponad dziewięćdziesięciu artykułów naukowych. Do jego najważniejszych publikacji należą:

</doc>
<doc id="3031433" url="https://pl.wikipedia.org/wiki?curid=3031433" title="Don Knotts">
Don Knotts

Don Knotts (ur. 21 lipca 1924 w Morgantown w Wirginii Zachodniej, zm. 24 lutego 2006 w Los Angeles w Kalifornii) – amerykański aktor filmowy i telewizyjny.
Nagrody i wyróżnienia.
Został pięciokrotnie uhonorowany nagrodą Emmy, a także posiada gwiazdę na Hollywoodzkiej Alei Gwiazd.

</doc>
<doc id="3031434" url="https://pl.wikipedia.org/wiki?curid=3031434" title="Kumbum">
Kumbum



</doc>
<doc id="3031435" url="https://pl.wikipedia.org/wiki?curid=3031435" title="Pan Twardowski (film 1921)">
Pan Twardowski (film 1921)

Pan Twardowski – polski film niemy z 1921 roku w reżyserii Wiktora Biegańskiego, oparty na motywie mistrza Twardowskiego znanym z legend ludowych oraz licznych utworów literackich.
Film nie zachował się do naszych czasów. Nie jest też znana fabuła. Zachowały się jedynie tytuły poszczególnych części i aktów.
Tytuły poszczególnych części:
Tytuły aktów:

</doc>
<doc id="3031436" url="https://pl.wikipedia.org/wiki?curid=3031436" title="Witold Łuczyński">
Witold Łuczyński

Witold Wojciech Łuczyński (ur. 1929, zm. 11 września 2013) – polski specjalista w dziedzinie dziewiarstwa, doktor inżynier, prezes i profesor Instytutu Technologii Bezpieczeństwa „Moratex” w Łodzi oraz Stowarzyszenia Włókienników Polskich. 
Był twórcą wynalazków i innowacji z zakresu przemysłu włókienniczego. Współinicjator w 1994 reaktywacji łódzkiego oddziału Bractwa Kurkowego. Zmarł w wypadku komunikacyjnym i 17 września 2013 został pochowany na Cmentarzu Mania w Łodzi. 

</doc>
<doc id="3031437" url="https://pl.wikipedia.org/wiki?curid=3031437" title="Tragedia Rosji i jej trzy epoki">
Tragedia Rosji i jej trzy epoki

Tragedia Rosji i jej trzy epoki – polski niemy dramat historyczny z 1921 roku. 
Fabuła.
Akcja toczy się w Rosji na przełomie XIX i XX wieku. Film ukazuje korupcję i degenerację caratu pod koniec XIX wieku oraz okoliczności i przebieg rewolucji. Na tle burzliwych wydarzeń historycznych obserwujemy miłość Andrzeja i córki profesora Jordana.

</doc>
<doc id="3031438" url="https://pl.wikipedia.org/wiki?curid=3031438" title="Czernidłaczek">
Czernidłaczek



</doc>
<doc id="3031439" url="https://pl.wikipedia.org/wiki?curid=3031439" title="Patric Knowles">
Patric Knowles

Patric Knowles (ur. 11 listopada 1911, zm. 23 grudnia 1995) – angielski aktor filmowy i telewizyjny.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031440" url="https://pl.wikipedia.org/wiki?curid=3031440" title="Czernidłaczek błyszczący">
Czernidłaczek błyszczący



</doc>
<doc id="3031441" url="https://pl.wikipedia.org/wiki?curid=3031441" title="Schronisko pod Ciuchowym Działem">
Schronisko pod Ciuchowym Działem

Schronisko PTT pod Ciuchowym Działem (także: schronisko w Orowie) – nieistniejące obecnie schronisko turystyczne położone na wysokości ok. 900 m n.p.m. na południowym stoku Ciuchowego Działu (942 m n.p.m.) na terenie wsi Orów w Bieszczadach Wschodnich.
Historia.
Pierwsze schronisko w tej okolicy powstało w 1930 roku z inicjatywy oddziału Polskiego Towarzystwa Tatrzańskiego w Drohobyczu w położonym ok. 1,5–2 km na wschód od szczytu Ciuchowego Działu budynku dzierżawionym od firmy Gazolina S.A. Widząc potrzebę stworzenia większego obiektu w tym rejonie, PTT wynajęło od przedsiębiorstwa Pionier S.A. dawny budynek kancelaryjny zlikwidowanej kopalni, położony tuż pod szczytem, do którego następnie przeniesiono placówkę. Obiekt prowadzony był razem ze Związkiem Harcerstwa Polskiego.
Otwarcie i poświęcenie nowego budynku schroniska odbyło się 15 grudnia 1935 roku w obecności przedstawicieli Zarządu Głównego PTT, kierownika okręgowego UWFIPW w Przemyślu i ok. 300 narciarzy. Początkowo obiekt dysponował 20 łóżkami oraz dwiema jadalniami na 40 osób, miał dostęp do linii telefonicznej, bieżącej wody, był wyposażony w łazienkę, natryski i toaletę. Jeszcze zimą 1935/1936 w schronisku otwarto szkołę narciarską prowadzoną przez dyplomowaną instruktorkę Polskiego Związku Narciarskiego p. Tereszkiewiczową. Po dobudowaniu dodatkowej sali w roku 1936 roku liczbę miejsc sypialnych na łóżkach zwiększono do 30 (według innych danych było to 15 łóżek i 14 sienników), co wciąż oceniano jako wartość niewystarczającą dla potrzeb wzrastającego ruchu turystycznego, w szczególności narciarskiego. W 1938 schronisko odremontowano, na nowo urządzając łazienkę i sanitariaty, odnawiając salę jadalną, stawiając cztery piece w sypialniach. W budynku zlokalizowano też placówkę Państwowego Instytutu Meteorologicznego.
Obiekt uległ zniszczeniu w czasie II wojny światowej.
Szlaki turystyczne.
Szczyt Ciuchowego Działu w okresie funkcjonowania schroniska stanowił węzeł następujących szlaków turystycznych:

</doc>
<doc id="3031443" url="https://pl.wikipedia.org/wiki?curid=3031443" title="Brachypauropoides">
Brachypauropoides

Brachypauropoides – rodzaj skąponogów z rzędu Tetramerocerata i rodziny Brachypauropodidae.
Opis.
Należące tu skąponogi mają narządy temporalne z trzema rurkowatymi wyrostkami. Tergity od II do IV są podzielone podłużnie i poprzecznie na 4 skleryty. Szczecinki ("setae") na tergitach mają liściokształtne, jajowate. Dorosłe posiadają 9 par odnóży o 5 segmentach.
Występowanie.
Przedstawiciele rodzaju występują na Madagaskarze i Nowej Zelandii.
Gatunki.
Dotychczas opisano 6 gatunków z tego rodzaju:

</doc>
<doc id="3031444" url="https://pl.wikipedia.org/wiki?curid=3031444" title="Czernidłaczek gromadny">
Czernidłaczek gromadny



</doc>
<doc id="3031448" url="https://pl.wikipedia.org/wiki?curid=3031448" title="Schronisko w dolinie Majdańskiego Potoku">
Schronisko w dolinie Majdańskiego Potoku

Schronisko PTT w Dolinie Majdańskiego Potoku (Małmanstal) zwane również schroniskiem pod Czarną Górą – nieistniejące obecnie schronisko turystyczne położone na wysokości 650 m n.p.m. w dolinie Majdańskiego Potoku (Rybnik Majdański) na terenie osady Małmanstal (Kropiwnik) w Bieszczadach Wschodnich.
Obiekt powstał około 1930 roku na dzierżawionym terenie i był prowadzony przez oddział Polskiego Towarzystwa Tatrzańskiego w Drohobyczu. W 1934 roku PTT ostatecznie wykupiło parcelę z budynkiem. W 1937 roku schronisko oferowało 23 miejsca noclegowe (19 łóżek, 4 sienniki).

</doc>
<doc id="3031452" url="https://pl.wikipedia.org/wiki?curid=3031452" title="Czernidłaczek kanciastozarodnikowy">
Czernidłaczek kanciastozarodnikowy



</doc>
<doc id="3031453" url="https://pl.wikipedia.org/wiki?curid=3031453" title="Mykoła Rogucki">
Mykoła Rogucki

Mykoła Rogucki (ukr. Микола Рогуцький, ur. w 1883 w Samborze, zm. 26 czerwca 1941 tamże) – ukraiński działacz społeczny w Galicji (w okolicach Sambora), poseł na Sejm II kadencji.
Brat Iwana Roguckiego. Zastępca przewodniczącego Ukraińskiej Partii Socjalistyczno-Radykalnej, kilkakrotnie więzień polityczny. W latach 1930-1939 piastował posadę wójta.
Zamordowany przez NKWD w więzieniu w Samborze.

</doc>
<doc id="3031454" url="https://pl.wikipedia.org/wiki?curid=3031454" title="Grand Prix de Wallonie">
Grand Prix de Wallonie

Grand Prix de Wallonie – klasyczny wyścig kolarski, rozgrywany we wrześniu w południowej części Belgii w regionie Walonii. Należy do cyklu UCI Europe Tour i posiada kategorię 1.1.
Wyścig odbył się po raz pierwszy w 1935 roku i jest rozgrywany co rok (w latach 1940-1941, 1945-1947 i 1949-1969 wyścig nie odbył się). Pierwszym zwycięzcą został Belg Gustaaf De Greef, najczęściej triumfują kolarze gospodarzy (do 2018 roku na 59 dotychczasowych edycji Belgowie odnieśli 38 zwycięstwa). Najwięcej zwycięstw - po trzy, odnieśli Adolph Braeckeveldt i Nick Nuyens.

</doc>
<doc id="3031455" url="https://pl.wikipedia.org/wiki?curid=3031455" title="GP de Wallonie">
GP de Wallonie



</doc>
<doc id="3031458" url="https://pl.wikipedia.org/wiki?curid=3031458" title="Domet Sadowśkyj">
Domet Sadowśkyj

Domet Sadowśkyj (ur. w 1865 w Dowżance koło Tarnopola - zm. w 1940) – ksiądz greckokatolicki, szambelan papieski.
Ukończył teologię na Uniwersytecie Lwowskim. Prowadził posługę w Wiedniu, Przemyślu i Lwowie. 
Znawca życia liturgicznego Cerkwi greckokatolickiej, wykładowca liturgiki w Greckokatolickim Seminarium Duchownym we Lwowie. W 1915 jako kapelan wojskowy armii austriackiej posługiwał w oblężonym Przemyślu. Po kapitulacji twierdzy trafił do niewoli rosyjskiej, i został wywieziony na Syberię. W 1921 powrócił z niewoli.
Postulował powrót do wschodnich form obrzędowych w cerkwi greckokatolickiej. Autor artykułów i recenzji na tematy muzyczne.

</doc>
<doc id="3031459" url="https://pl.wikipedia.org/wiki?curid=3031459" title="Indywidualne Mistrzostwa Polski na Żużlu 1989">
Indywidualne Mistrzostwa Polski na Żużlu 1989

Indywidualne Mistrzostwa Polski na Żużlu 1989 – zawody żużlowe, mające na celu wyłonienie medalistów indywidualnych mistrzostw Polski w sezonie 1989. Rozegrano cztery eliminacje wstępne, cztery turnieje ćwierćfinałowe, dwa półfinały oraz finał, w którym zwyciężył Wojciech Załuski.

</doc>
<doc id="3031460" url="https://pl.wikipedia.org/wiki?curid=3031460" title="Jerzy Głogowski">
Jerzy Głogowski



</doc>
<doc id="3031461" url="https://pl.wikipedia.org/wiki?curid=3031461" title="Sobór Świętej Bogurodzicy w Płowdiwie">
Sobór Świętej Bogurodzicy w Płowdiwie



</doc>
<doc id="3031464" url="https://pl.wikipedia.org/wiki?curid=3031464" title="Gustaf Estlander">
Gustaf Estlander

Axel Gustaf Estlander (ur. 18 września 1876 w Helsinkach, zm. 1 grudnia 1930 w Sztokholmie) – fiński architekt, konstruktor jachtów, a także mistrz Europy w łyżwiarstwie szybkim oraz żeglarz olimpijczyk.
Zwyciężył w mistrzostwach Europy w wieloboju w 1898 roku, rok wcześniej i później plasował się na drugim miejscu, jednak według ówczesnych zasad medal otrzymywał jedynie zwycięzca. Podobnie w mistrzostwach świata zajmował nieoficjalną drugą (1896) i trzecią pozycję (1898).
Na regatach rozegranych podczas Letnich Igrzysk Olimpijskich 1912 wystąpił w klasie 8 metrów zajmując czwartą pozycję. Załogę jachtu "Örn" tworzyli również Bertel Juslén, Carl-Oscar Girsén, Curt Andstén i Jarl Andstén.
Zaprojektował kilkanaście budynków w Helsinkach, zanim przeprowadził się do Szwecji w 1920 roku. Zmienił również obywatelstwo, by móc projektować jachty reprezentujące Szwecję w międzynarodowych regatach. Zaprojektował wiele jachtów, w szczególności według standardów International Rule.
Sjöhistoriska museet w Sztokholmie przechowuje oryginalne rysunki i projekty Estlandera.
Brat Ernsta, również żeglarza-olimpijczyka.

</doc>
<doc id="3031465" url="https://pl.wikipedia.org/wiki?curid=3031465" title="Ruch Prawniczy, Ekonomiczny i Socjologiczny">
Ruch Prawniczy, Ekonomiczny i Socjologiczny

Ruch Prawniczy, Ekonomiczny i Socjologiczny – najstarsze ogólnopolskie czasopismo prawnicze w Polsce. Wydawane od 1921 roku. Aktualnie jest wydawane przez Uniwersytet im. Adama Mickiewicza w Poznaniu. 
Czasopismo znajduje się w wykazie czasopism naukowych prowadzonym przez Ministra Nauki i Szkolnictwa Wyższego z przyznaną liczbą 40 punktów.
Historia.
Inicjatorem powstania pisma był prawnik ówczesnego Uniwersytetu Poznańskiego Antoni Peretiatkowicz, który kierował pismem przez osiemnaście lat. Pierwszy numer opublikowano z podtytułem: "Organ Wydziału Prawno-Ekonomicznego Uniwersytetu Poznańskiego, Towarzystwa Przyjaciół Nauk i Towarzystwa Prawniczego i Ekonomicznego”. Początkowo w latach 1921–1925 pismo nosiło nazwę „Ruchu Prawniczego i Ekonomicznego”. 
Problematykę artykułów rozszerzono o socjologię w 1925 roku nadając pismu do dziś aktualny tytuł „Ruch Prawniczy, Ekonomiczny i Socjologiczny”. Na łamach przedwojennego "Ruchu" publikowali m.in. Juliusz Makarewicz, Emil Stanisław Rappaport, Bohdan Wasiutyński, Fryderyk Zoll młodszy, Florian Znaniecki, a nawet (podówczas już były) prezydent Francji Raymond Poincaré. W roku wybuchu II wojny światowej ukazał się jeszcze zeszyt za trzeci kwartał roku. Pismo zawiesiło odtąd swoją działalność i zostało wznowione dopiero w 1958 roku. 
W 2006 obchodzony był jubileusz 85-lecia istnienia pisma w poznańskim Zamku Cesarskim.

</doc>
<doc id="3031467" url="https://pl.wikipedia.org/wiki?curid=3031467" title="Kazimierz Reicher">
Kazimierz Reicher

Kazimierz Reicher pseudonim „Gryf” i „Pomian” (ur. 22 października 1892 w Sosnowcu, zm. 4 lipca 1944) – przedsiębiorca, działacz polskiego ruchu oporu w czasie II wojny światowej.
Życiorys.
Kazimierz Reicher urodził się 22 października 1892 w Sosnowcu w rodzinie żydowskiego pochodzenia. Był synem Stanisława i Marii z Perlmutterów. Studia o profilu ekonomicznym ukończył na Uniwersytecie w Birmingham. Po studiach, po krótkim epizodzie pracy w przemyśle, prowadził w Ołtarzewie gospodarstwo ogrodnicze. Był mocno zaangażowany w pracę społeczną na terenie Ołtarzewa i Ożarowa Mazowieckiego. Był strażakiem (wiceprezesem) Ochotniczej Straży Pożarnej w Ożarowie Mazowieckim. Był współwłaścielem majątku w Ożarowie Mazowieckim, w tym dworku.
Pod koniec 1939 był obok Zygmunta Holewińskiego i ks. Stanisława Wierzbicy – rektora seminarium Ks. Pallotynów w Ołtarzewie w grupie organizatorów konspiracyjnych struktur walki z okupantem.
W lutym 1940 wszedł w skład sztabu VII Rejonu „Jaworzyn” VII Obwodu „Obroża” Związku Walki Zbrojnej Armii Krajowej. Przyjął pseudonim „Gryf”, ale używał również pseudonimu „Pomian”. Był redaktorem konspiracyjnego, lokalnego pisma „Wiadomości Podwarszawskie”. Przez pewien czas w jego gospodarstwie działała maszyna drukarska, przeniesiona ostatecznie do domu Zygmunta Holewińskiego. Ponadto, w ożarowskim dworku, którego był współwłaścicielem działała tajna radiostacja i znajdował się magazyn broni.
Jak twierdzi Izabella Olędzka-Graffstein:
Gestapo wpadło na jego trop, o czym został w porę poinformowany. Od 1942 ukrywał się początkowo w Warszawie, a później w Kazimierzu Dolnym u przyjaciela rodziny prof. Antoniego Michalaka. Tam został jednak rozpoznany i zdradzony przez ogrodnika pracującego niegdyś w Zakładzie Ogrodniczym Girdwoyna w Ołtarzewie i rozstrzelany przez hitlerowców w nocy z 3 na 4 lipca 1944.
Odznaczenia.
Przyznane pośmiertnie przez dowództwo Armii Krajowej w Londynie.

</doc>
<doc id="3031469" url="https://pl.wikipedia.org/wiki?curid=3031469" title="Huguo Jingyuan">
Huguo Jingyuan

Huguo Jingyuan ( pinyin "Hùguó Jǐngyuán"; kor. 호국경원 "Hoguk Hyŏngwŏn"; jap. "Gokoku Keigen"; wiet. "Hộ Quốc Cảnh Nguyên"; ur. 1094, zm. 1146) – mistrz chan okresu dynastii Song z frakcji yangqi szkoły linji
Życiorys.
Pochodził z Yongjia. Mnichem został w młodym wieku. Jego pierwszym nauczycielem był Xigong z góry Ling. Po przyjęciu wskazań przez 3 lata studiował doktrynę tiantai, ale porzucił ją po zostaniu uczniem mistrza chan Yuanwu Keqina. Jingyuan usłyszał mnicha czytającego nauki mistrza chan Sixina, który powiedział: „Ponieważ oświecenie jest urzeczywistnione w złudzeniu, w oświeceniu ktoś rozpoznaje to złudzenie w oświeceniu i oświecenie w złudzeniu. Gdy zarówno oświecenie, jak i złudzenie są zapomniane, to wtedy ktoś może ustanowić wszystkie dharmy z tego miejsca, które jest bez oświecenia i złudy”. Gdy Jingyuan usłyszał to, natychmiast doświadczył zwątpienia. Jednak później, gdy spieszył się do sali Buddy, w chwili, gdy otworzył drzwi doświadczył wielkiego oświecenia. Został służącym mistrza Keqina.
Pewnego dnia mistrz Jingyuan wszedł do sali i powiedział uczniom:
Pewnego dnia mistrz poczuł się chory. Zaprosił mistrza chan Yinga Anhua, aby przyszedł z klasztoru Zachodniego Gmachu i przejął funkcję głównego mnicha. Poinstruował go o sprawach klasztoru, jakby wszystko było normalne. Następnie złożył swoje dłonie w pięści i zmarł. Po kremacji okazało się, że ogień nie strawił jego zębów, języka i prawej pięści. Jego stupa została wybudowana na wschód od klasztoru przed jaskinią Liuyuan. Miał 53 lata.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3031471" url="https://pl.wikipedia.org/wiki?curid=3031471" title="Bart Hylkema">
Bart Hylkema

Bart Hylkema (ur. 30 grudnia 1989 roku w Maarn) – holenderski kierowca wyścigowy.
Kariera.
Hylkema rozpoczął karierę w wyścigach samochodowych w 2008 roku od startów w Północnoeuropejskim Pucharze Formuły Renault 2.0. Z dorobkiem 134 punktów uplasował się tam na 11 pozycji w klasyfikacji generalnej. W późniejszych latach pojawiał się także w stawce Europejskiego Pucharu Formuły Renault 2.0, M-Lease Aygo Cup oraz Międzynarodowej serii Brytyjskiej Formuły 3.

</doc>
<doc id="3031472" url="https://pl.wikipedia.org/wiki?curid=3031472" title="Dolina Veľkej Bielej vody">
Dolina Veľkej Bielej vody

Dolina Veľkej Bielej vody – dolina w północno-zachodniej części Słowackiego Raju. Spływa nią potok Veľká Biela voda. Górny koniec doliny znajduje się pomiędzy szczytem Kopanec (1132 m) i nie posiadającym nazwy wierzchołkiem 934 m. Dolina opada w północno-wschodnim kierunku i w Podlesoku na wysokości około 580 m uchodzi do Kotliny Hornadzkiej. Ma jedno orograficznie lewe odgałęzienie – Čierna dolina i cztery prawe: dolina, którą płynie Štvrtocký potok, Veľký Sokol, Biela dolina i Zadná diera.
Dolina Veľkej Bielej vody oddziela płaskowyż Glac od najbardziej zachodniej części Słowackiego Raju. Jest całkowicie zalesiona. Na jej dnie znajdują się tylko dwie polany: niewielka Horáreň Sokol z leśniczówką i większa Hrabušická Píla z osadą turystyczną. Na odcinku między tymi osadami dolina jest głęboko wcięta. Wzdłuż potoku Veľká Biela voda prowadzi droga asfaltowa nr III/536014, zamknięta w okresie zimowym i dla pojazdów o masie powyżej 7,5 t. Dnem doliny prowadzą 2 szlaki turystyczne, dolina jest też punktem startowym do zwiedzania dwóch wąwozów Słowackiego Raju; prowadzące do nich szlaki są bowiem jednokierunkowe i mają swój początek na dnie doliny.

</doc>
<doc id="3031474" url="https://pl.wikipedia.org/wiki?curid=3031474" title="Jarl Andstén">
Jarl Andstén

Jarl Oskar Wilhelm Andstén (ur. 7 grudnia 1884 w Helsinkach, zm. 2 lipca 1943tamże) – fiński żeglarz, olimpijczyk.
Na regatach rozegranych podczas Letnich Igrzysk Olimpijskich 1912 wystąpił w klasie 8 metrów zajmując 4 pozycję. Załogę jachtu "Örn" tworzyli również Gustaf Estlander, Bertel Juslén, Carl-Oscar Girsén i Curt Andstén.
Brat Curta Andsténa, również żeglarza-olimpijczyka.

</doc>
<doc id="3031475" url="https://pl.wikipedia.org/wiki?curid=3031475" title="Memoriał Luboša Tomíčka 2007">
Memoriał Luboša Tomíčka 2007

Memoriał Luboša Tomíčka 2007 – rozegrane po raz 39. w Pradze zawody żużlowe, mające na celu upamiętnienie czechosłowackiego żużlowca Luboša Tomíčka, który zginął tragicznie w Pardubicach w 1968 roku. W memoriale zwyciężył Polak Grzegorz Walasek.

</doc>
<doc id="3031476" url="https://pl.wikipedia.org/wiki?curid=3031476" title="Gabriel Retes">
Gabriel Retes

Gabriel Retes, właśc. José Ignacio Gabriel Jorge Retes Balzaretti (ur. 25 marca 1947 w Meksyku, zm. 20 kwietnia 2020) – meksykański aktor, reżyser, scenarzysta i producent filmowy. 
Życiorys.
Wczesne lata.
Urodził się w Meksyku jako syn aktorki Lucili Balzaretti (z domu Alarcón) i Ignacio Retesa (1918-2004), jednego z najważniejszych aktorów i reżyserów teatralnych w Meksyku, także nauczyciela. W wieku trzynastu lat zaczął występować na scenie w sztukach Sofoklesa, George’a Bernarda Shawa, Williama Szekspira i Eugene’a O’Neilla. Brał udział w różnych przedstawieniach wyreżyserowanych przez jego ojca. Przez dwa lata studiował literaturę hiszpańską na Uniwersytecie Iberoamerican. W 1969 porzucił studia. 
Kariera.
Zadebiutował na ekranie w filmie krótkometrażowym "Płonący sen" ("Ardiendo en el sueño", 1968), nakręconym w formacie Super-8. Następnie wystąpił w dramacie kryminalnym "El hijo pródigo" (1969) jako porywacz, przygodowym filmie kryminalnym "Cristo 70" (1970) w roli Pedro, komedii "Juegos de alcoba" (1971) jako hippis, dramacie "Jesteśmy już mężczyznami" ("Ya somos hombres", 1970), komediodramacie "Przepowiednia" ("Presagio", 1974), dreszczowcu "Osaczona bestia" ("La bestia acorralada", 1975), komedii sensacyjnej "Niezniszczalne siły" ("Las fuerzas vivas", 1975), dramacie historycznym "Salwy w Marusii" ("Actas de Marusia", 1975), dramacie "Lo mejor de Teresa" (1976), dramacie "Kwiaty z papieru" ("Flores de papel", 1978) i dramacie "Rozprawa o metodzie" ("El recurso del método", 1978).
Od początku lat 70. tworzył własne filmy, początkowo krótkometrażowe. Już w swoim fabularnym debiucie "Los años duros" (1973) szokował użyciem przemocy w portretowaniu życia meksykańskiej klasy średniej. Nie unikał też tematów politycznych.
Jego film "Kwiaty z papieru" (1978) startował w konkursie głównym na 28. MFF w Berlinie. Jeden z jego kolejnych obrazów "Bandera rota" (1979) zaprezentowany został na 11. MFF w Moskwie. Ponownie do konkursu w Moskwie trafił po latach z filmem "Słodki zapach śmierci" (1999) z Diego Luną w roli głównej.

</doc>
<doc id="3031479" url="https://pl.wikipedia.org/wiki?curid=3031479" title="Genís Olivé">
Genís Olivé

Genís Olivé (ur. 15 maja 1992 roku) – hiszpański kierowca wyścigowy.
Kariera.
Olivé rozpoczął karierę w wyścigach samochodowych w 2007 roku od startów w Formule Master Junior oraz w edycji zimowej Włoskiej Formuły Renault. Z dorobkiem odpowiednio 142 i 46 punktów uplasował się tam odpowiednio na ósmej i siódmej pozycji w klasyfikacji generalnej. W tym samym roku był również siedemnasty w 24 Hours of Barcelona. W późniejszych latach pojawiał się także w stawce Włoskiej Formuły Renault, Szwajcarskiej Formuły Renault, Europejskiego Pucharu Formuły Renault 2.0, 500km of Alcaniz oraz Północnoeuropejskiego Pucharu Formuły Renault 2.0.

</doc>
<doc id="3031480" url="https://pl.wikipedia.org/wiki?curid=3031480" title="Memoriał Luboša Tomíčka 2006">
Memoriał Luboša Tomíčka 2006

Memoriał Luboša Tomíčka 2006 – rozegrane po raz 38. w Pradze zawody żużlowe, mające na celu upamiętnienie czechosłowackiego żużlowca Luboša Tomíčka, który zginął tragicznie w Pardubicach w 1968 roku. W memoriale zwyciężył Czech Josef Franc.

</doc>
<doc id="3031482" url="https://pl.wikipedia.org/wiki?curid=3031482" title="Wincenty Krawczyk">
Wincenty Krawczyk

Wincenty Krawczyk pseud. "Witek", "Zenek" (ur. 17 marca 1905 w Łodzi, zm. 19 lutego 1973 w Rzeszowie) – działacz komunistyczny, oficer polityczny WP.
Życiorys.
Matka Wincentego zmarła rok po jego porodzie. W wieku 7 lat stracił również ojca i został pod opieką swoich 4 starszych sióstr, z których najstarsza miała 16 lat. Z tego powodu dzieciństwo spędził w Suchedniowie, gdzie w wieku 9 lat musiał dorabiać przy wypasie owiec, a od 1920 był giserem w fabryce odlewów w Skarżysku-Kamiennej. W 1923 zwolniony z pracy pod zarzutem udziału w strajku i wywiezienia na taczce dyrektora fabryki. Od 1923 członek Związku Młodzieży Komunistycznej (ZMK) i pracownik tartaku, wybrany delegatem robotniczym. Działał w Związku Robotników Przemysłu Metalowego w Polsce (ZRPM) i od 1925 działał w tzw. wojskówce KPP jako technik.
1926–1928 odbył służbę wojskową w 2 pułku artylerii polowej Legionów w Kielcach, po czym został formierzem w hucie „Ludwików” w Kielcach. W 1928 wybrany przewodniczącym oddziału ZRPM, a w 1930 przewodniczącym Rady Związków Zawodowych (RZZ) (do 1937). Członek Komitetu Dzielnicowego (KD) KPP, w 1936 na polecenie KPP wstąpił do PPS, by działać w niej jako rzecznik „jednolitego frontu klasy robotniczej”, czyli faktycznie jako „wtyczka” KPP w PPS. 4 marca 1937 aresztowany za działalność komunistyczną, 22 listopada 1937 uniewinniony przez kielecki sąd, zrezygnował ze stanowiska przewodniczącego RZZ na żądanie Jana Kwapińskiego, przewodniczącego Komisji Centralnej Związków Zawodowych (KCZZ). 2 lipca 1938 po rewizji skazany na 3 lata więzienia.
Podczas odbywania kary w kieleckim więzieniu 27 sierpnia 1939 zadeklarował chęć wstąpienia do WP, nie otrzymał odpowiedzi i 5 września 1939 wraz z innymi więźniami wydostał się i udał się do Lwowa, gdzie był formierzem w zajezdni tramwajowej, a później formierzem w zakładach „Magnezit” w mieście Satka w obwodzie czelabińskim.
Od 1943 w Polskich Siłach Zbrojnych w ZSRR, w czerwcu 1944 skończył Wyższą Szkołę Oficerów Polityczno-Wychowawczych i został zastępcą dowódcy batalionu w 1 Armii WP. Odwołany z frontu w okolicach Złotowa i mianowany sekretarzem Komitetu Powiatowego (KP) PPR w Szubinie. Delegat na I Zjazd PPR w grudniu 1945. W 1946 został naczelnikiem więzienia w Fordonie, później w Łodzi, a w 1951 w Rzeszowie.
Od 1966 na emeryturze. Był odznaczony m.in. Orderem Sztandaru Pracy II klasy i Krzyżem Komandorskim Orderu Odrodzenia Polski.

</doc>
<doc id="3031483" url="https://pl.wikipedia.org/wiki?curid=3031483" title="Curt Andstén">
Curt Andstén

Curt Magnus Wilhelm Andstén (ur. 12 września 1881 w Helsinkach, zm. 1 czerwca 1926 tamże) – fiński żeglarz, olimpijczyk.
Na regatach rozegranych podczas Letnich Igrzysk Olimpijskich 1912 wystąpił w klasie 8 metrów zajmując 4 pozycję. Załogę jachtu "Örn" tworzyli również Gustaf Estlander, Bertel Juslén, Carl-Oscar Girsén i Jarl Andstén.
Brat Jarla Andsténa, również żeglarza-olimpijczyka.

</doc>
<doc id="3031484" url="https://pl.wikipedia.org/wiki?curid=3031484" title="Victoria Machowa">
Victoria Machowa



</doc>
<doc id="3031485" url="https://pl.wikipedia.org/wiki?curid=3031485" title="Victoria-Rolnicki Machowa">
Victoria-Rolnicki Machowa



</doc>
<doc id="3031486" url="https://pl.wikipedia.org/wiki?curid=3031486" title="Jukka Honkavuori">
Jukka Honkavuori

Jukka Honkavuori (ur. 19 września 1991 roku) – fiński kierowca wyścigowy.
Kariera.
Honkavuori rozpoczął karierę w wyścigach samochodowych w 2007 roku od startów w Formula Ford NEZ oraz w Fińskiej Formule Ford Zetec. Z dorobkiem odpowiednio 11 i 23 punktów uplasował się tam odpowiednio na 20 i 11 pozycji w klasyfikacji generalnej. W późniejszych latach pojawiał się także w stawce Nordyckiej Formuły Renault, Północnoeuropejskiego Pucharu Formuły Renault 2.0, Szwedzkiej Formuły Renault, Fińskiej Formuły Renault, Europejskiego Pucharu Formuły Renault 2.0, MRF Formula 1600 International Challenge oraz MRF Formula 1600 Delhi Championship.

</doc>
<doc id="3031489" url="https://pl.wikipedia.org/wiki?curid=3031489" title="Schronisko w Ławocznem">
Schronisko w Ławocznem

Schronisko KPW w Ławocznem – nieistniejące obecnie schronisko turystyczne położone na wysokości 684 m n.p.m. we wsi Ławoczne w Bieszczadach Wschodnich.
Historia.
Schronisko powstało latem 1933 roku z inicjatywy oddziału Polskiego Towarzystwa Tatrzańskiego w Drohobyczu. W latach 1934-1939 prowadzone było przez lwowski oddział Kolejowego Przysposobienia Wojskowego. Mieściło się w budynku stacji kolejowej i oferowało 40 miejsc noclegowych.

</doc>
<doc id="3031490" url="https://pl.wikipedia.org/wiki?curid=3031490" title="Memoriał Luboša Tomíčka 2005">
Memoriał Luboša Tomíčka 2005

Memoriał Luboša Tomíčka 2005 – rozegrane po raz 37. w Pradze zawody żużlowe, mające na celu upamiętnienie czechosłowackiego żużlowca Luboša Tomíčka, który zginął tragicznie w Pardubicach w 1968 roku. W memoriale zwyciężył Słoweniec Matej Žagar.

</doc>
<doc id="3031491" url="https://pl.wikipedia.org/wiki?curid=3031491" title="Opłata reprograficzna">
Opłata reprograficzna

Opłata reprograficzna (ang. "copyright levies", "CL") – opłata uiszczana na rzecz podmiotów praw autorskich (np. autorów) w ramach „godziwej rekompensaty” za straty, które podmioty praw autorskich ponoszą z powodu kopiowania utworów na dozwolony użytek prywatny. Jest to rekompensata za legalne działanie uiszczana na rzecz prywatnych podmiotów (nie fiskusa), dlatego nie jest podatkiem ani „podatkiem od piractwa”.
W różnych państwach opłatę uiszczają importerzy lub producenci urządzeń do kopiowania lub czystych nośników. Koszty faktycznie ponoszą konsumenci. W Polsce opłatę uiszczają importerzy oraz producenci urządzeń i czystych nośników, a także posiadacze urządzeń, którzy prowadzą działalność gospodarczą w zakresie zwielokrotniania utworów na dozwolony użytek prywatny innych osób.
Opłata według danych WIPO.
Po raz pierwszy opłaty reprograficzne zostały wprowadzone w Niemczech w 1966 roku. Wyłączne prawo do zezwalania lub zabraniania zwielokrotnienia utworów zostało w tym przypadku zastąpione prawem do godziwego wynagrodzenia.
W 2012 Światowa Organizacja Własności Intelektualnej (WIPO) przeprowadziła w 40 państwach ankietę w celu zbadania, na jakich zasadach pobierane były opłaty reprograficzne. Ustalono, że opłaty były popularne wśród przebadanych krajów europejskich (wyjątkami były: Cypr, Irlandia, Luksemburg, Malta i Wielka Brytania). Opłaty nie były pobierane w żadnym z przebadanych państw azjatyckich.
Prawo Unii Europejskiej.
Podstawą do ustanawiania opłat reprograficznych przez państwa członkowskie Unii Europejskiej jest dyrektywa 2001/29/WE. Na podstawie art. 2 podmioty praw autorskich mają wyłączne prawo do zezwalania lub zabraniania zwielokrotnienia utworów. Artykuł 5 ust. 2 lit b) stanowi, że państwa członkowskie UE mogą wprowadzić wyjątek lub ograniczenie wspomnianego prawa „w odniesieniu do zwielokrotniania na dowolnych nośnikach przez osobę fizyczną do prywatnego użytku i do celów ani bezpośrednio, ani pośrednio handlowych, pod warunkiem że podmioty praw autorskich otrzymają godziwą rekompensatę”.
Niektóre ze sporów sądowych na tle opłat reprograficznych znalazły finał przed Trybunałem Sprawiedliwości Unii Europejskiej, który orzekał, jak należy interpretować przepisy dyrektywy 2001/29 (WE). Według Trybunału Sprawiedliwości „osobą, która wyrządziła szkodę podmiotowi wyłącznie uprawnionemu do zwielokrotniania utworu, jest osoba, która sporządziła na swój użytek prywatny kopię chronionego utworu bez zwrócenia się o uprzednią zgodę do wspomnianego podmiotu. Z tego względu co do zasady na tej osobie ciąży obowiązek naprawienia szkody związanej ze zwielokrotnianiem, poprzez sfinansowanie rekompensaty, która zostanie uiszczona temu podmiotowi”.
Trybunał orzekł także, że państwa członkowskie mogą ustanowić przepisy, które do uiszczenia opłat zobowiązują te podmioty, które „dysponują sprzętem, urządzeniami i nośnikami zwielokrotniania cyfrowego i które z tego tytułu prawnie lub faktycznie udostępniają ten sprzęt osobom prywatnym lub świadczą tym osobom usługi zwielokrotniania”.
Opłaty reprograficzne w Polsce.
Podstawa prawna pobierania opłat.
W Polsce kwestię opłat reprograficznych regulują art. 20 i art. 201 ustawy o prawie autorskim i prawach pokrewnych oraz rozporządzenie ministra kultury z dnia 2 czerwca 2003. Pierwszy z wymienionych artykułów obejmuje producentów i importerów magnetofonów, magnetowidów, kserokopiarek, skanerów i innych podobnych urządzeń, a także czystych nośników. Drugi z kolei dotyczy posiadaczy urządzeń, którzy prowadzą działalność gospodarczą w zakresie zwielokrotniania utworów dla własnego użytku osobistego osób trzecich.
Prawo podmiotów praw autorskich do wynagrodzenia jest niezrzekalne, niezbywalne i niepodlegające egzekucji. Pośrednictwo organizacji zbiorowego zarządzania prawami autorskimi (tzw. OZZ) jest obowiązkowe. Opłata reprograficzna jest zobowiązaniem cywilnoprawnym.
Związek Importerów i Producentów Sprzętu Elektrycznego i Elektronicznego Branży RTV i IT w kwietniu 2014 zwracał uwagę na brak w polskiej ustawie o prawie autorskim definicji importera oraz brak definicji urządzenia reprograficznego. Ponadto Związek proponował jasne określenie podstawy naliczania opłaty reprograficznej od ceny netto urządzenia. Związek zaproponował też precyzyjny przepis, że opłata reprograficzna nakładana jest tylko na urządzenia osób fizycznych przeznaczony do prywatnego użytku. Opłata nie powinna być, według Związku, nakładana na sprzęt kupowany do innych celów i przez inne podmioty.
Mechanizm pobierania opłat.
Kwoty z tytułu opłat reprograficznych uiszczane są przez producentów i importerów wymienionego wyżej sprzętu, a ponadto: drukarek, faksów i czystych nośników (kaset magnetofonowych, kaset VHS, płyt CD i DVD oraz papieru formatu A3 i A4) na rzecz OZZ uprawnionych do inkasa opłat (np. ZPAV, ZAiKS, inne). Organizacje zbiorowego zarządzania po potrąceniu kosztów inkasa opłat przekazują część otrzymanych kwot twórcom. Ciężar opłaty, która w efekcie zwiększa cenę urządzenia lub nośnika, obciąża końcowego nabywcę produktu. Maksymalna stawka opłaty wynosi 3 proc. ceny sprzedaży urządzenia lub nośnika.
Krytyka.
Importerzy w Polsce twierdzą, że opłata spowoduje wzrost cen nawet o 10%. W Polsce i na szczeblu unijnym trwają spory dotyczące zasadności pobierania opłat reprograficznych i sposobu ich regulacji. Nowe technologie wykraczają poza dozwolony użytek i tradycyjne sposoby używania utworów. Są to między innymi: dostęp do treści za pośrednictwem wielu urządzeń z opcją synchronizacji, udostępnianie usług innym osobom, przechowywanie utworów w chmurze zamiast na urządzeniach użytkowników. Nie jest jasne, w jakim zakresie takie działania mogą być objęte umowami licencyjnymi i w jakim zakresie mają być odpłatne.
Polska jest jednym z niewielu państw członkowskich UE, w których nie pobiera się opłaty reprograficznej od producentów m.in. tabletów, smartfonów i telewizorów Smart TV. W drugim kwartale 2020 roku minister kultury Piotr Gliński zapowiedział aktualizację opłaty od czystych nośników w ustawie o statusie artysty. Sprawa ta została poruszona przy okazji kampanii prezydenckiej przez prezydenta RP Andrzeja Dudę, który opowiedział się przeciwko aktualizacji. Walczący o reelekcję prezydent napisał na Twitterze, że jego zdaniem „obciążenie wszystkich smartfonów opłatą na rzecz ZAiKS byłoby niesprawiedliwe i konstytucyjnie wadliwe”.
Stowarzyszenie Autorów ZAiKS twierdzi, że brak aktualizacji listy czystych nośników jest wynikiem „skutecznego i agresywnego lobbingu producentów i importerów sprzętu elektronicznego”. ZAiKS argumentuje, że zaktualizowanie listy czystych nośników o smartfony, tablety i telewizory Smart TV nie wpłynie na ceny sprzętu elektronicznego, ponieważ rynek ten jest wysoce konkurencyjny, a taka opłata wprowadzona w innych krajach europejskich nie poskutkowała wzrostem cen elektroniki. Stowarzyszenie twierdzi ponadto, że nieaktualna lista urządzeń objętych opłatą skutkuje osłabieniem polskiej kultury i środowiska kreatywnego. Podaje także, że przychody polskich twórców z tytułu opłaty reprograficznej są kilka lub nawet kilkadziesiąt razy niższe niż przychody twórców w innych krajach UE.
Odmienne stanowisko zajmują między innymi przedstawiciele inicjatywy Stop ACTA 2. Ich zdaniem opłata reprograficzna jest podatkiem popieranym przez „grupy lobbingowe obracające prawami artystów”. Rozszerzenie jej na smartfony i podobny sprzęt „pogorszy sytuację wszystkich obywateli”.

</doc>
<doc id="3031492" url="https://pl.wikipedia.org/wiki?curid=3031492" title="Adam Kout">
Adam Kout

Adam Kout (ur. 5 kwietnia 1990 roku w Brandýs nad Labem-Stará Boleslav) – czeski kierowca wyścigowy.
Kariera.
Kout rozpoczął karierę w wyścigach samochodowych w 2007 roku od startów w Szwajcarskiej Formule Renault, gdzie ośmiokrotnie stawał na podium, a dwukrotnie na jego najwyższym stopniu. Z dorobkiem 242 punktów uplasował się tam na pierwszej pozycji w klasyfikacji generalnej. W późniejszych latach pojawiał się także w stawce Północnoeuropejskiego Pucharu Formuły Renault 2.0 oraz Europejskiego Pucharu Formuły Renault 2.0. Po 2010 roku rozpoczął karierę w kartingu.

</doc>
<doc id="3031493" url="https://pl.wikipedia.org/wiki?curid=3031493" title="Carl-Oscar Girsén">
Carl-Oscar Girsén

Carl-Oscar Girsén (ur. 16 lutego 1889 w Helsinkach, zm. 22 kwietnia 1930 tamże) – fiński żeglarz, olimpijczyk.
Na regatach rozegranych podczas Letnich Igrzysk Olimpijskich 1912 wystąpił w klasie 8 metrów zajmując 4 pozycję. Załogę jachtu "Örn" tworzyli również Gustaf Estlander, Bertel Juslén, Curt Andstén i Jarl Andstén.

</doc>
<doc id="3031494" url="https://pl.wikipedia.org/wiki?curid=3031494" title="Manuel da Fonseca">
Manuel da Fonseca

Manuel da Fonseca (ur. 15 października 1911 w Santiago do Cacém, zm. 11 marca 1993 w Lizbonie), pisarz portugalski. Był przedstawicielem portugalskiego neorealizmu, w swojej twórczości ukazywał przede wszystkim problemy społeczne oraz trudny los chłopów pochodzących z rodzinnej prowincji rolniczej Alentejo. Zadebiutował w 1940 wierszem "Rosa dos Ventos". Jego najważniejsze prace to powieści (m.in. "Cerromaior" z roku 1943, "Seara de Vento" ("Posiew wichru") 1958, wyd. pol. 1977), zbiory opowiadań (m.in. "Aldeia nova" 1942) i poezji (m.in. "Rosa dos ventos" 1940, "Poemas completos" 1958, wybór pol. "Pieśni z gościńców" 1979).
Należał do Portugalskiej Partii Komunistycznej.

</doc>
<doc id="3031495" url="https://pl.wikipedia.org/wiki?curid=3031495" title="Turzyca drobnozadziorkowa">
Turzyca drobnozadziorkowa

Turzyca drobnozadziorkowa ("Carex microglochin" Wahlenb.) – gatunek rośliny z rodziny ciborowatych. 
Rozmieszczenie geograficzne.
Występuje w Eurazji i Ameryce. W Polsce znany tylko z jednego stanowiska odkrytego w 1912 r. na torfowisku koło wsi Zocie. Od tego czasu niepotwierdzony i obecnie uznany za wymarły. 
Biologia i ekologia.
Bylina, geofit. Kwitnie od maja do czerwca. Siedlisko: torfowiska przejściowe i niskie. Występuje na kwaśnych, ubogich glebach torfowych. Gatunek charakterystyczny dla rzędu (O.) "Caricetalia davallianae". Liczba chromosomów 2n = 50.
Zmienność.
Gatunek zróżnicowany na dwa podgatunki:
Zagrożenia i ochrona.
Według Czerwonej listy roślin i grzybów Polski (2006) gatunek wymarły w naturze (kategoria zagrożenia Ex). W wydaniu z 2016 roku otrzymał kategorię RE (wymarły na obszarze Polski). W Polskiej Czerwonej Księdze Roślin posiada kategorię EX.

</doc>
<doc id="3031496" url="https://pl.wikipedia.org/wiki?curid=3031496" title="Hugo Valente">
Hugo Valente

Hugo Valente (ur. 17 czerwca 1992 roku w Paryżu) – francuski kierowca wyścigowy.
Kariera.
Valente rozpoczął karierę w wyścigach samochodowych w 2008 roku od startów w Akademii Formuły Euro Series, gdzie dwukrotnie stawał na podium, a raz na jego najwyższym stopniu. Z dorobkiem 52 punktów uplasował się tam na ósmej pozycji w klasyfikacji generalnej. W późniejszych latach pojawiał się także w stawce Zachodnioeuropejskiego Pucharu Formuły Renault 2.0, Europejskiego Pucharu Formuły Renault 2.0, Brytyjskiej Formuły Renault, World Touring Car Championship oraz SEAT Leon Supercopa France.

</doc>
<doc id="3031497" url="https://pl.wikipedia.org/wiki?curid=3031497" title="Straż obywatelska">
Straż obywatelska

Straż obywatelska () – rodzaj samozwańczych sił porządkowych, najczęściej milicyjnych, które zwalczają przestępczość oraz dokonują samosądów (najczęściej kary śmierci) bez jakiejkolwiek władzy prawnej.
Tak zwane „Strażnictwo obywatelskie” oraz „etos” straży obywatelskiej istniały na długo, zanim terminy te trafiły na stałe do słownika języka angielskiego ("vigilante"). Ustanowiony w połowie XVIII wieku tzw. „Ruch Regulacyjny” w czasach ery kolonialnej Ameryki Północnej, został złożony z ochotników, którzy mieli za zadanie straż, ściganie i karanie ludzi podejrzanych o różnego rodzaju bandytyzm („Vigilance committee”). W 1862, podczas wojny secesyjnej w północnym Teksasie, Konfederaci aresztowali kilku sympatyków Unii. Siedmiu z nich osądzono i skazano za śmierć przez powieszenie, pozostałych 14 powieszono bez sądu. Kilka tygodni później powieszono kilkoro innych sympatyków Unii. Wydarzenia te przeszły do historii Stanów Zjednoczonych jako „Wielkie wieszanie w Gainesville” ("The Great Hanging at Gainesville").
W 1865 założono organizację o nazwie Ku Klux Klan, która pierwotnie miała pomagać wdowom oraz dzieciom zabitych żołnierzy Konfederacji. Członkowie Ku Klux Klanu nosili białą odzież oraz szpiczaste kaptury, które symbolizowały dusze zabitych żołnierzy. Z czasem KKK przekształcił się w organizację rasistowską, która dokonywała samosądów na wolnych Afroamerykanach (Rekonstrukcja USA). W latach 1883-1889 w stanie Missouri aktywną walkę na „własną rękę” prowadziła grupa o nazwie "Bald Knobbers". Członkowie tej grupy często niezadowoleni z wydawanych (ich zdaniem bardzo niskich wyroków) przez sądy w Missouri, sami ścigali i linczowali przestępców. Na początku lat 20. XX wieku w Finlandii powstała tzw. Biała Gwardia ("Suojeluskunta"), która spełniała rolę straży obywatelskiej podczas wojny domowej w Finlandii.
W XXI wieku także znane są przypadki strażnictwa obywatelskiego – po atakach z 11 września 2001, Johnatan Idema (nazywany przez samego siebie „samozwańczym strażnikiem obywatelskim”) oficer rezerwy wojsk USA wyjechał na misję do Afganistanu, gdzie zdołał (bezprawnie) złapać kilkanaście osób uznanych przez niego za terrorystów. Jego działania zakończyły się w 2004 r., kiedy został aresztowany wraz ze swoimi kompanami i skazany na 10 lat więzienia w jednym z afgańskich więzień. W 2005 utworzono tzw. „Projekt Minuteman”, w którego skład wchodziły grupy straży obywatelskiej, która miała za zadanie pilnowanie granicy Stanów Zjednoczonych z Meksykiem i wyłapywanie nielegalnych imigrantów z Meksyku. Obecnie również w Nigerii dochodzi do sporadycznych linczów.
Najbardziej znanym rodzajem strażnictwa obywatelskiego są samosądy – czyli tzw. „lincze”.
W popkulturze.
W popkulturze wielokrotnie pojawia się motyw straży obywatelskiej. Motyw ten zilustrowany jest głównie w kinematografii oraz w komiksach – pojawia się w takich filmach jak: Mad Max, Nico – ponad prawem, Czas zabijania, Taksówkarz, w serii filmów o Brudnym Harrym i Batmanie, Punisher, V jak vendetta, czy Wyjęty spod prawa Josey Wales, lub nawet w mandze/anime Notatnik śmierci. Przykłady w grach komputerowych obejmują serie Max Payne i Assassin’s Creed.

</doc>
<doc id="3031498" url="https://pl.wikipedia.org/wiki?curid=3031498" title="Miguel Otegui">
Miguel Otegui

Miguel Otegui (ur. 2 maja 1992 roku) – hiszpański kierowca wyścigowy.
Kariera.
Otegui rozpoczął karierę w wyścigach samochodowych w 2008 roku od startów w Europejskim Pucharze Formuły Renault 2.0 oraz Zachodnioeuropejskim Pucharze Formuły Renault 2.0. Jedynie w edycji zachodnioeuropejskiej zdobywał punkty. Rok później kontynuował starty w tych seriach. Zajął w nich odpowiednio 18 i 8 miejsce. W 2010 roku wystartował już tylko w europejskim pucharze. Uzbierane 21 punktów dało mu 16 pozycję w klasyfikacji końcowej.

</doc>
<doc id="3031499" url="https://pl.wikipedia.org/wiki?curid=3031499" title="Phocas Nikwigize">
Phocas Nikwigize

Phocas Nikwigize (ur. 23 sierpnia 1919 w Muhango, zm. 30 listopada 1996
) – rwandyjski duchowny katolicki, biskup Ruhengeri w latach 1968-1996.
Życiorys.
Święcenia kapłańskie otrzymał 25 lipca 1948 roku.
5 września 1968 papież Paweł VI mianował go ordynariuszem diecezji Ruhengeri. Sakry udzielił mu ówczesny nuncjusz apostolski w Rwandzie abp Amelio Poggi. Na emeryturę przeszedł 5 stycznia 1996 roku. 
Od 1994 (w wyniku konfliktu Tutsi-Hutu) przebywał w Zairze, gdzie posługiwał w obozach dla uchodźców rwandyjskich. W listopadzie 1996 postanowił powrócić do ojczyzny. Przy granicy z Rwandą został uprowadzony przez rebeliantów z plemienia Tutsi, którzy oddalili się wraz z nim i kapłanem, który mu towarzyszył, w nieznanym kierunku. Od 30 listopada 1996 brak jakichkolwiek informacji o jego losie. W grudniu 1996 został umieszczony na liście zaginionych opublikowanej przez Amnesty International.

</doc>
<doc id="3031500" url="https://pl.wikipedia.org/wiki?curid=3031500" title="Bertel Juslén">
Bertel Juslén

Bertel Juslén (ur. 13 sierpnia 1880 w Tammisaari, zm. 19 czerwca 1951 w Kotce) – fiński żeglarz, olimpijczyk.
Na regatach rozegranych podczas Letnich Igrzysk Olimpijskich 1912 wystąpił w klasie 8 metrów zajmując 4 pozycję. Załogę jachtu "Örn" tworzyli również Gustaf Estlander, Carl-Oscar Girsén, Curt Andstén i Jarl Andstén.

</doc>
<doc id="3031501" url="https://pl.wikipedia.org/wiki?curid=3031501" title="Carex microglochin">
Carex microglochin



</doc>
<doc id="3031502" url="https://pl.wikipedia.org/wiki?curid=3031502" title="Parque dos Poetas">
Parque dos Poetas

Parque dos Poetas - park w Oeiras, w Portugalii, poświęcony poetom portugalskim.
Opis.
Pierwszy etap prac nad parkiem zakończono w 2003 r. Kolejne przestrzenie oddano do użytku w 2013 i w 2015 r. Łącznie park ma 22 hektary.
Park poświęcony był początkowo portugalskim poetom: Carlos de Oliveira, Camilo Pessanha, Teixeira de Pascoaes, Mário de Sá-Carneiro, Florbela Espanca, José Gomes Ferreira, José Régio, , Miguel Torga, Jorge de Sena, Sophia de Mello Breyner, Natália Correia, , Manuel Alegre, Fernando Pessoa, Alexandre O'Neill, António Ramos Rosa, David Mourão-Ferreira, António Gedeão i Ruy Belo.
W 2010 został poszerzony poprzez upamiętnienie następujących poetów: Dionizy I, João Roiz de Castel-Branco, Gil Vicente, Garcia de Resende, Bernardim Ribeiro, Sá de Miranda, Cristóvão Falcão, Diogo Bernardes, Luís de Camões, António Ferreira, Francisco Rodrigues Lobo, Soror Violante do Céu, Frei Jerónimo Baía, Correia Garção, Filinto Elísio, Nicolau Tolentino, José Anastácio da Cunha, Marquesa de Alorna, Manuel Maria Barbosa Du Bocage, Almeida Garrett, António Feliciano de Castilho, Alexandre Herculano, Soares de Passos, João de Deus, Antero de Quental, Gomes Leal, Guerra Junqueiro, António Feijó, Cesário Verde i António Nobre.

</doc>
<doc id="3031503" url="https://pl.wikipedia.org/wiki?curid=3031503" title="Sandro Lukovic">
Sandro Lukovic

Sandro Lukovic (ur. 29 września 1991 roku w Tuzla) – austriacki kierowca wyścigowy pochodzenia bośniackiego.
Kariera.
Lukovic rozpoczął karierę w wyścigach samochodowych w 2010 roku od startów w Europejskim Pucharze Formuły Renault 2.0 z austriackim zespołem Interwetten Junior Team. Z dorobkiem sześciu punktów uplasował się tam na 18 pozycji w klasyfikacji generalnej. Rok później pojawił się w stawce Północnoeuropejskiego Pucharu Formuły Renault 2.0. W jednym z dwóch wyścigów, w których wystartował, stanął nawet na podium. Uzbierane 20 punktów pozwoliło mu zająć 36 miejsce w klasyfikacji końcowej. Obecnie Bośniak startuje w kartingu.

</doc>
<doc id="3031506" url="https://pl.wikipedia.org/wiki?curid=3031506" title="Benedykt Krawiec">
Benedykt Krawiec

Benedykt Krawiec pseud. „Cetera”, „Gruby”, „Rzeźnik” (ur. 14 marca 1901 w Nagórzanach, zm. 14 stycznia 1971 w Krakowie) – działacz komunistyczny, oficer UB.
Życiorys.
Syn Zofii. Skończył szkołę podstawową w Nowotańcu i od 1914 był pomocnikiem szybowym w rafinerii w Sanoku i Borysławiu. 1924-1926 organizował NPCh w okręgu Sanok-Krosno-Rzeszów i brał udział w wiecach, kolportował prasę i literaturę komunistyczną. Sympatyk KPP, a od 1932 jej członek. 1926-1931 pracował w Argentynie jako robotnik portowy i rzeźnik, wydalony za działalność komunistyczną i organizowanie strajków, 1931-1932 przebywał we Francji, skąd został deportowany z powrotem do Polski i w Krakowie wstąpił do KPP i MOPR. Pracował jako rzeźnik. Organizował kolportaż nielegalnej literatury komunistycznej i pomoc dla uwięzionych komunistów. W 1939 został wybrany na radnego w dzielnicy Zarzecze.
Po wybuchu II wojny światowej od jesieni 1939 był w konspiracyjnej grupie komunistów działającej w dzielnicy Pogórze, wiosną 1941 nawiązał kontakty z organizacją Rewolucyjne Rady Robotniczo-Chłopskie "Młot i Sierp" i brał udział w rozmowach na temat koordynacji pracy podziemnej tych grup. Zimą 1942 wraz z Tadeuszem Sieradzkim (późniejszym szefem powiatowego UB w Sanoku) zorganizował "piątkę" PPR. Od marca 1942 członek trzyosobowego kierownictwa Komitetu Dzielnicowego (KD) PPR Kraków-Zachód. Kierował drukarnią pisemka PPR "Trybuna Ludowa", dla której dostarczył powielacz, oraz kierował techniką PPR w Krakowie i organizował kolportaż prasy PPR do Zagłębia i Rzeszowskiego. Jako jeden z dowódców GL w Krakowie dostarczał materiały wybuchowe i prowadził szkolenie pirotechniczne. Poszukiwany przez gestapo, ukrywał się, a w marcu 1943 udał się do powiatu sanockiego, gdzie zorganizował oddział partyzancki GL. W latach 1944-1945 działacz PPR i AL w powiecie krakowskim i olkuskim.
U schyłku wojny 7 lutego 1945 został wywiadowcą w Wydziale Kontrwywiadu w Wojewódzkim Urzędzie Bezpieczeństwa Publicznego (WUBP) w Krakowie. Od 1 maja 1945 był starszym referentem w Wydziale Personalnym WUBP w Krakowie, a od 10 czerwca 1945 zastępcą kierownika Sekcji Informacji WUBP w Krakowie. Od 1 grudnia 1945 do 1 lutego 1947 był p.o. zastępcą naczelnika Wydziału Więziennictwa i Obozów WUBP w Krakowie, po czym został zwolniony na własną prośbę. 10 sierpnia 1946 otrzymał naganę za znęcanie się nad jeńcami wojennymi podczas przesłuchiwań Komisji Kwalifikacyjno-Kontrolnej w COP w Jaworznie oraz przywłaszczanie ich rzeczy (po informacji z 25 czerwca 1946 do WUBP w Krakowie). Od 27 stycznia 1947 do 1 lutego 1947 w stopniu chorążego był w dyspozycji dyrektora w Warszawskim Biurze Personalnym Ministerstwa Bezpieczeństwa Publicznego.
Następnie pracował na różnych stanowiskach w gospodarce państwowej w Krakowie i Sanoczku, od 1956 na rencie dla zasłużonych. Od 1958 ponownie mieszkał w Krakowie. Był odznaczony m.in. Krzyżem Kawalerskim Orderu Odrodzenia Polski i Krzyżem Partyzanckim. Zmarł 14 stycznia 1971 w Krakowie. Został pochowany na Cmentarzu Rakowickim w Krakowie.

</doc>
<doc id="3031507" url="https://pl.wikipedia.org/wiki?curid=3031507" title="Eugène Moke">
Eugène Moke

Eugène Moke Motsüri (ur. 25 marca 1916 w Mongobele, zm. 6 kwietnia 2015) - kongijski duchowny katolicki, biskup pomocniczy Kinszasy w latach 1970-1991.
Życiorys.
Święcenia kapłańskie przyjął 9 czerwca 1946 roku.
1 września 1970 papież Paweł VI mianował go biskupem pomocniczym archidiecezji Kinszasa ze stolicą tytularną "Lestrona". Sakry biskupiej udzielił mu ówczesny arcybiskup Kinszasy Joseph Albert Malula.

</doc>
<doc id="3031508" url="https://pl.wikipedia.org/wiki?curid=3031508" title="Daktylioteka">
Daktylioteka

Daktylioteka (łac. "dactyliotheca", gr. "δακτυλιοθήκη" od "daktýlion δακτύλιον" – „pierścień” i "thḗkē θήκη" – „składnica, schowek”) – kolekcja artystycznie rzeźbionych kamieni, czyli gemm, lub miejsce przechowywania takiego zbioru.
Pierwotnie kasetka, szkatułka (zwykle ozdobna) do przechowywania pierścieni, najczęściej z osadzonymi dekoracyjnymi kamieniami (kamea, intaglio). Później także zbiór ozdobnych pierścieni, samych gemm albo ich odcisków bądź odlewów wykonanych w miękkim materiale utrwalającym – na ogół w wosku lub gipsie. Inna nazwa gliptoteki w odniesieniu do zbioru (zwłaszcza skromniejszego) samych odcisków gemm i rytych (grawerowanych) wyobrażeń z pierścieni metalowych.

</doc>
<doc id="3031511" url="https://pl.wikipedia.org/wiki?curid=3031511" title="Brice Bosi">
Brice Bosi

Brice Bosi (ur. 15 maja 1986 roku w Luksemburgu) – luksemburski kierowca wyścigowy.
Kariera.
Bosi rozpoczął karierę w wyścigach samochodowych w 2010 roku od startów w Europejskim Pucharze Formuły Renault 2.0 z francuską ekipą Boetti Racing Team. Z dorobkiem sześciu punktów uplasował się tam na 19 pozycji w klasyfikacji generalnej. W późniejszych latach pojawiał się także w stawce FIA GT3 European Championship (czwarte miejsce w 2011 roku) oraz 24-godzinnego wyścigu Nürburgring, gdzie był szósty w klasie SP2T w 2013 roku.

</doc>
<doc id="3031512" url="https://pl.wikipedia.org/wiki?curid=3031512" title="London Taxis International">
London Taxis International



</doc>
<doc id="3031516" url="https://pl.wikipedia.org/wiki?curid=3031516" title="Jordan Oakes">
Jordan Oakes

Jordan Oakes (ur. 22 czerwca 1989 roku) – brytyjski kierowca wyścigowy.
Kariera.
Oakes rozpoczął karierę w wyścigach samochodowych w 2006 roku od startów w Brytyjskiej Formule Renault BARC, Brytyjskiej Formule Renault oraz w edycji zimowej Brytyjskiej Formuły Renault. Z dorobkiem odpowiednio 109, 15 i 86 punktów uplasował się tam odpowiednio na drugiej, 28 i trzeciej pozycji w klasyfikacji generalnej. W późniejszych latach pojawiał się także w stawce Europejskiego Pucharu Formuły Renault 2.0 (20 miejsce w 2010 roku).

</doc>
<doc id="3031524" url="https://pl.wikipedia.org/wiki?curid=3031524" title="Kalle Kulmanen">
Kalle Kulmanen

Kalle Kulmanen (ur. 7 lutego 1992 roku w Tampere) – fiński kierowca wyścigowy.
Kariera.
Kulmanen rozpoczął karierę w wyścigach samochodowych w 2008 roku od startów w Fińskiej Formule Renault, Estońskiej Formule Renault oraz Nordyckiej Formule Renault. Z dorobkiem odpowiednio 162, 14, 22 punktów uplasował się tam odpowiednio na ósmej, ósmej i jedenastej pozycji w klasyfikacji generalnej. W późniejszych latach pojawiał się także w stawce Open Race Botniaring, Północnoeuropejskiego Pucharu Formuły Renault 2.0, Szwedzkiej Formuły Renault oraz Europejskiego Pucharu Formuły Renault 2.0.

</doc>
<doc id="3031533" url="https://pl.wikipedia.org/wiki?curid=3031533" title="Gheorghe Manu">
Gheorghe Manu

Gheorghe Manu (ur. 26 lipca 1833 w Bukareszcie, zm. 16 maja 1911 tamże) – rumuński generał i polityk. W okresie od 5 listopada 1899 do 15 lutego 1891 premier Rumunii, wielokrotny minister wojny z ramienia Partii Konserwatywnej. Przewodniczący Izby Deputowanych w okresie od 26 lutego 1892 do 24 października 1895. Uczestnik wojny rosyjsko-tureckiej (1877-1878).
Życiorys.
Edukacja i kariera wojskowa.
Urodził się w starej rodzinie bojarskiej – jego ojciec, Ion Manu, był kajmakamem Muntenii, a matka Ana pochodziła z potężnego rodu Ghica. Początkowo zdobywał wykształcenie w kraju, po czym w wieku 14 lat wyjechał do Prus by podjąć studia w szkole kadetów w Poczdamie. Ukończywszy naukę w 1853 roku za zgodą rządu rumuńskiego wstąpił do armii pruskiej w stopniu podporucznika by kontynuować specjalizację w 1 Pułku Artylerii Polowej Gwardii w Berlinie. We wrześniu 1858 roku wrócił do kraju, gdzie powierzono mu za zadanie reorganizację rumuńskiej artylerii. Równolegle rozpoczął karierę wykładowcy w Szkole Wojskowej w Bukareszcie. Jego służba wojskowa charakteryzowała się licznymi przerwami, ze względu na zaangażowanie w życie polityczne. Po raz pierwszy zrezygnował ze służby czynnej w 1869 roku będąc w stopniu pułkownika. W związku z wybuchem wojny rosyjsko-tureckiej (1877-1878) – określanej w historiografii rumuńskiej jako wojna o niepodległość – ponownie wstąpił w szeregi armii w marcu 1877 roku. Zaledwie miesiąc później, w dniu 24 kwietnia 1877 roku, został mianowany przez króla Karola I generałem brygady.
W czasie działań wojennych na terytorium obecnej Bułgarii dowodził 4 Dywizją Piechoty w walkach pod Nikopolem, a następnie jako dowódca artylerii armii rumuńskiej uczestniczył w oblężeniu Plewna (lipiec – grudzień 1877) i okupacji Widynia (luty 1878). Za zasługi na polu bitwy został pierwszym rumuńskim oficerem odznaczonym medalem Virtutea militară, nadanym mu przez króla Karola I w dniu 10 maja 1878 roku.
Po zakończeniu wojny przez krótki czas pełnił funkcję generalnego inspektora artylerii (5 sierpnia – 19 grudnia 1878 roku), po czym zakończył służbę w wyniku demobilizacji. Powrócił do armii jeszcze na krótki okres na początku lat 80., obejmując dowództwo 3 Dywizji, a następnie ponownie funkcję generalnego inspektora artylerii (od 20 lipca 1881 roku). Karierę wojskową zakończył definitywnie 11 marca 1883 roku, poświęcając się całkowicie działalności politycznej.
Kariera polityczna.
Już w latach 60. udzielał się w grupie młodych konserwatystów „Juna dreaptă” (Młoda Prawica), a następnie w kręgach zbliżonych do dziennika „Timpul” („Czas”), którego członkowie weszli do utworzonej oficjalnie w 1880 roku Partii Konserwatywnej. Po swoim pierwszym rozbracie z armią, jeszcze w stopniu pułkownika, mianowany został na stanowisko ministra wojny w trzech następujących po sobie rządach konserwatystów: Dimitrie Ghica (14 czerwca 1869 – 27 stycznia 1870), Alexandru Golescu (2 lutego – 18 kwietnia 1870) i Manolache Costache Epureanu (20 kwietnia – 14 grudnia 1870). W 1870 roku po raz pierwszy uzyskał mandat poselski do Izby Deputowanych. Następnie, w październiku 1874 roku, wybrany został na burmistrza Bukaresztu, z którego to stanowiska zrezygnował w marcu 1877 roku w związku z wybuchem wojny i podjęciem czynnej służby wojskowej. Po zakończeniu działań militarnych ponownie aktywnie zaangażował się w życie polityczne.
W 1879 roku wybrany został senatorem do rumuńskiego Parlamentu. Po ostatecznym rozbracie z armią w 1883 roku stał się jednym z liderów Partii Konserwatywnej, reprezentując jej najbardziej twarde skrzydło. W ciągu następnych 25 lat pełnił szereg funkcji ministerialnych w zmieniających się rządach konserwatystów: ministra wojny (12 listopada 1888 – 3 listopada 1889 i 22 grudnia 1904 – 12 marca 1907); ministra rolnictwa, przemysłu, handlu i własności ziemskiej (27 listopada – 18 grudnia 1891); ministra spraw wewnętrznych (9 stycznia – 7 lipca 1890) oraz ministra finansów (11 kwietnia 1899 – 9 stycznia 1900).
Szczytowym osiągnięciem jego kariery politycznej było objęcie funkcji premiera w dniu 5 listopada 1889 roku. W stworzonym przez siebie gabinecie zajmował także stanowisko ministra spraw wewnętrznych. Pracami rządu kierował ponad rok, do 13 lutego 1891 roku, kiedy na stanowisku premiera zastąpił go Ion Emanuel Florescu. Rok później, 16 lutego 1892 roku, wybrany został na przewodniczącego Izby Deputowanych, którą to funkcję sprawował do 24 października 1895 roku.
Ocena działalności.
Współcześni mu krytycy zbliżeni do kręgów konserwatywnych (Gh. Panu) zarzucali mu przenoszenie militarnego stylu sprawowania władzy do polityki, w której dominującą rolę przykładał do dyscypliny i procedur. Uchodził za osobę kapryśną zarówno w wojsku, jak i w polityce, co argumentowano ciągłymi zmianami służby wojskowej na cywilną i odwrotnie. Wtykano mu także brak odpowiedniej elastyczności i szerszego spojrzenia oraz prowadzące do osłabienia Partii Konserwatywnej konflikty z czołowymi postaciami nurtu konserwatywnego – Take Ionescu i Petre P. Carpem. Na tym tle doszło zresztą do jego rezygnacji z działalności w Partii Konserwatywnej w 1907 roku (stał się posłem niezależnym), będącej sprzeciwem wobec zjednoczenia partii z grupą „Junimea” pod przewodnictwem P.P. Carpa. Doceniany jest natomiast jego wkład w rozwój rumuńskiej artylerii oraz rola jaką odegrał podczas wojny rosyjsko-tureckiej (1877-1878).

</doc>
<doc id="3031538" url="https://pl.wikipedia.org/wiki?curid=3031538" title="London Taxi Company">
London Taxi Company



</doc>
<doc id="3031539" url="https://pl.wikipedia.org/wiki?curid=3031539" title="Jan Jakubowski na Starosilcach">
Jan Jakubowski na Starosilcach

Jan Jakubowski na Starosilcach herbu Topór – chorąży kijowski w latach 1758-1759, chorąży żytomierski w latach 1752-1758, podczaszy żytomierski w latach 1735-1752, miecznik żytomierski w latach 1710-1735, marszałek sejmiku województwa kijowskiego w 1710 roku, namiestnik grodzki owrucki w 1712 roku, podstarości owrucki w 1717 roku.
Syn Aleksandra (Zbigniewa Aleksandra), miecznika żytomierskiego i Anastazji z Podlewskich. Żonaty z Anną z Rybińskich, z którą miał syna Józefa i córkę Franciszkę.
Był posłem województwa kijowskiego na sejm 1740 roku.

</doc>
<doc id="3031543" url="https://pl.wikipedia.org/wiki?curid=3031543" title="Metropolia płowdiwska">
Metropolia płowdiwska

Metropolia płowdiwska – jedna z eparchii Bułgarskiego Kościoła Prawosławnego, z siedzibą w Płowdiwie. Jej obecnym ordynariuszem jest metropolita płowdiwski Mikołaj (Sewastijanow), zaś funkcje katedry pełni sobór Zaśnięcia Matki Bożej w Płowdiwie.
Zarys historii.
Metropolia płowdiwska została utworzona w strukturach Egzarchatu Bułgarskiego w 1872, dwa lata po jego powołaniu za zgodą władz tureckich. Działała równolegle z istniejącą w Płowdiwie eparchią Patriarchatu Konstantynopolitańskiego. Obejmowała parafie wiejskie, podczas gdy w Płowdiwie nadal rezydował biskup narodowości greckiej (służąc w cerkwi św. Mariny ). Sytuacja taka utrzymywała się do 1906, gdy bułgarscy wierni zmusili greckiego hierarchę do wyjazdu z miasta. Od 1914 w Płowdiwie działa seminarium duchowne.
Po 1918 na terytorium metropolii osiedliła się znaczna grupa białych emigrantów rosyjskich. Metropolia przekazała im monaster Świętych Kirika i Julity w Gornim Wodenie, w którym Rosjanie utworzyli własną szkołę duchowną, jak również umożliwiła utworzenie etnicznie rosyjskiej parafii przy cerkwi św. Dymitra Sołuńskiego w Płowdiwie (rosyjski charakter cerkwi utrzymywał się do 1964).
Metropolia dzieli się na 9 okręgów (dekanatów), działa w nich 470 cerkwi (monasterskich i parafialnych).

</doc>
<doc id="3031544" url="https://pl.wikipedia.org/wiki?curid=3031544" title="Turzyca wyciągnięta">
Turzyca wyciągnięta

Turzyca wyciągnięta ("Carex extensa" Gooden.) – gatunek byliny z rodziny ciborowatych. Występuje na atlantyckich wybrzeżach Europy oraz wybrzeżach Morza Śródziemnego. Ponadto została zawleczona na atlantyckie wybrzeże Stanów Zjednoczonych. W Polsce znana tylko z jednego stanowiska z XIX w. z solniska koło Kołobrzegu. Od tego czasu niepotwierdzona i uznana za wymarłą. W roku 2011 odnaleziona ponownie na tym samym stanowisku.
Zagrożenia i ochrona.
Gatunek umieszczony w Polskiej Czerwonej Księdze Roślin (2001) z kategorią EX (wymarły); w wydaniu z roku 2014 posiada kategorię CR (krytycznie zagrożony). Z kategorią EX umieszczony na Czerwonej liście roślin i grzybów Polski (2006). W wydaniu z 2016 roku otrzymał kategorię CR (krytycznie zagrożony).

</doc>
<doc id="3031546" url="https://pl.wikipedia.org/wiki?curid=3031546" title="Jakub Knoll">
Jakub Knoll

Jakub Knoll (ur. 14 stycznia 1991 roku w Berounie) – czeski kierowca wyścigowy.
Kariera.
Knoll rozpoczął karierę w wyścigach samochodowych w 2007 roku od startów w Szwajcarskiej Formule Renault. Z dorobkiem czterech punktów uplasował się tam na 30 pozycji w klasyfikacji generalnej. W późniejszych latach pojawiał się także w stawce Północnoeuropejskiego Pucharu Formuły Renault 2.0, Europejskiego Pucharu Formuły Renault 2.0, Lamborghini Super Trofeo, FIA GT3 European Championship oraz Mégane Trophy Eurocup.

</doc>
<doc id="3031547" url="https://pl.wikipedia.org/wiki?curid=3031547" title="Craig Reiff">
Craig Reiff

Craig Reiff (ur. 27 sierpnia 1991 roku w Friedrichshafen) – niemiecki kierowca wyścigowy.
Kariera.
Reiff rozpoczął karierę w wyścigach samochodowych w 2008 roku od startów w klasie narodowej Brytyjskiej Formuły 3, gdzie raz stawał na podium. Z dorobkiem 51 punktów uplasował się tam na ósmej pozycji w klasyfikacji generalnej. W 2010 roku pojawił się w stawce Północnoeuropejskiego Pucharu Formuły Renault 2.0 oraz Europejskiego Pucharu Formuły Renault 2.0. Zajął w nich odpowiednio 31 i 24 miejsce.

</doc>
<doc id="3031552" url="https://pl.wikipedia.org/wiki?curid=3031552" title="Filipp Fortunatow">
Filipp Fortunatow

Filipp Fiodorowicz Fortunatow (; ur. 14 stycznia 1848 w Wołogdzie, zm. 3 października 1914 w karelskiej Kosalmie) – rosyjski językoznawca. Od 1876 profesor Uniwersytetu w Moskwie, a także członek Rosyjskiej Akademii Nauk. Był twórcą moskiewskiej szkoły lingwistycznej, która odegrała ważną rolę w rozwoju językoznawstwa historyczno-porównawczego. Równocześnie z Ferdinandem de Saussure'm odkrył prawo przesunięcia akcentu indoeuropejskiego w językach bałtosłowiańskich. Określił warunki II palatalizacji prasłowiańskiej. Opublikował wiele prac na temat akcentu, fonetyki, składni języków indoeuropejskich, m.in. "Indojewropiejskije pławnyje sogłasnyje w driewnieindijskom jazykie" (1896), "O załogach russkogo głagoła" (1899), "Kratkij oczerk srawnitielnoj fonietiki indojewropiejskich jazykow" (1922).

</doc>
<doc id="3031554" url="https://pl.wikipedia.org/wiki?curid=3031554" title="Monastyr Rożeński">
Monastyr Rożeński



</doc>
<doc id="3031556" url="https://pl.wikipedia.org/wiki?curid=3031556" title="Marco Feliciano">
Marco Feliciano

Marco Feliciano (ur. 12 października 1972 w Orlândii, w Brazylii) – polityk, pastor zielonoświątkowego Kościoła Odrodzenia w Brazylii. W 2010 roku został wybrany przez Partię Chrześcijańsko-Społeczną (PSC) z liczbą 212.000 głosów. W marcu 2013 roku został wybrany na przewodniczącego Komisji Praw Człowieka i Mniejszości (CDHM) w Izbie Deputowanych Brazylii.
Marco miał skromne dzieciństwo i od bardzo małego musiał pracować jako sprzedawca lodów, aby pomóc utrzymać dom. Jako dziecko był ministrantem, a w wieku 11 lat stał się ewangelicznym chrześcijaninem. Ukończył szkołę teologiczną, uzyskał doktora teologii i magistra teologii z wyróżnieniem. Napisał i opublikował 18 książek.

</doc>
<doc id="3031559" url="https://pl.wikipedia.org/wiki?curid=3031559" title="Józef Skrzetuski">
Józef Skrzetuski

Józef Skrzetuski herbu Jastrzębiec – podstoli bracławski w 1765 roku, podwojewodzi lwowski w latach 1759-1764, podczaszy przemyski w latach 1737-1752, podwojewodzi lwowski w latach 1735-1739, starosta rzeczycki i mogilnicki.
Był posłem na sejm 1740 roku z ziemi halickiej. Poseł ziemi halickiej na sejm 1744 roku. Poseł koronny na sejm 1748 roku z województwa inflanckiego. Poseł na sejm nadzwyczajny 1750 roku z ziemi halickiej. Poseł na sejm 1752 roku ziemi halickiej. Poseł na sejm 1754 roku z województwa podolskiego. Jako poseł województwa podolskiego 29 kwietnia 1761 roku zerwał sejm nadzwyczajny. Poseł na sejm 1762 roku z województwa podolskiego.

</doc>
<doc id="3031561" url="https://pl.wikipedia.org/wiki?curid=3031561" title="Liga okręgowa (1957–1966)">
Liga okręgowa (1957–1966)

Liga okręgowa – trzeci poziom rozgrywek piłkarskich w Polsce w sezonach 1957-1965/66. Zastąpiła ligę międzywojewódzką. Początkowo składała się z 17 grup, ich liczbę sukcesywnie zmieniano. Po zakończeniu rozgrywek grupowych, zwycięzca każdej z grup walczył w barażach o awans do II ligi. Zlikwidowana po sezonie 1965/66 - na jej miejsce powołano III ligę.

</doc>
<doc id="3031564" url="https://pl.wikipedia.org/wiki?curid=3031564" title="Zamek w Żukowie Starym">
Zamek w Żukowie Starym

 
Zamek w Żukowie Starym – zamek zbudowany pod koniec XIV w. na niewielkim wzniesieniu.
Historia.
Zamek w Żukowie nadany został w 1516 roku przez króla Polski Zygmunta I Starego Boguszowi Bohowitywowi, podskarbiemu ziemskiemu. Po nim zamek otrzymała jego żona-wdowa, z domu Sanguszkówna. Około 1570 roku nowym właścicielem zamku został Michał Działyński, podkomorzy chełmski. Kilka lat później zamek należy do kniazia Aleksandra Prońskiego. W 1587 roku pożyczył on od księcia Janusza Zasławskiego kwotę 4000 kóp groszy litewskich a jako zastaw dał 13 wsi oraz zamek w Żukowie. Na początku XVIII w. właścicielami zamku zostali ks. Czartoryscy, którzy pisali się książętami "na Klewaniu i Żukowie", ponieważ należał do nich także zamek w Klewaniu. W XIX wieku dobra te były własnością rządu rosyjskiego.

</doc>
<doc id="3031565" url="https://pl.wikipedia.org/wiki?curid=3031565" title="Schronisko w Rozłuczu">
Schronisko w Rozłuczu

Schronisko UWFiPW w Rozłuczu – nieistniejące obecnie schronisko turystyczne położone na wysokości 624 m n.p.m. we wsi Rozłucz w Górach Sanocko-Turczańskich. Obiekt powstał w latach 1930-1931 z inicjatywy Okręgowego Urzędu Wychowania Fizycznego i Przysposobienia Wojskowego w Przemyślu. Jego poświęcenie miało miejsce w dniach 10-11 stycznia 1931 i było połączone z zawodami narciarskimi. Obiekt oferował 180 miejsc noclegowych (1937).
W 1938 roku schronisko było bazą dla polskich dywersantów, wspierających węgierskie działania, mające na celu rewizję przebiegu granic na terenie Słowacji po układzie monachijskim (Akcja „Łom”).

</doc>
<doc id="3031568" url="https://pl.wikipedia.org/wiki?curid=3031568" title="Chemik">
Chemik



</doc>
<doc id="3031569" url="https://pl.wikipedia.org/wiki?curid=3031569" title="José Lagunes">
José Lagunes

José Lagunes (ur. 30 czerwca 1985) – meksykański lekkoatleta specjalizujący się w rzucie oszczepem.
W 2010 był ósmy na mistrzostwach ibero-amerykańskich i piąty na igrzyskach Ameryki Środkowej i Karaibów, a w kolejnym sezonie zajął piątą lokatę w mistrzostwach Ameryki Środkowej i Karaibów oraz startował w igrzyskach panamerykańskich. Zdobył brązowy medal mistrzostw Ameryki Środkowej i Karaibów (2013).
Wielokrotny medalista mistrzostw Meksyku.
Rekord życiowy: 74,79 (28 kwietnia 2011, Toluca).

</doc>
<doc id="3031570" url="https://pl.wikipedia.org/wiki?curid=3031570" title="Rdestnica błyszcząca">
Rdestnica błyszcząca

Rdestnica błyszcząca ("Potamogeton rutilus") – gatunek rośliny jednorocznej należący do rodziny rdestnicowatych ("Potamogetonaceae"). Występuje w Europie i w zachodniej Syberii, a także na pojedynczych stanowiskach w Jakucji i Mongolii. W Polsce gatunek był podawany ze wschodniej części kraju z kilkunastu stanowisk. W latach 70. występował w jeziorze Kolno, jeziorze Mikaszewo i rezerwacie przyrody "Gorbacz".
Biologia i ekologia.
Roślina jednoroczna. W kątach liści tworzy cienkie, walcowate turiony o długości do 7,5 cm. Turiony mają 5-6 liści towarzyszących oraz włókniste, białawe przylistki.
Podobnie jak kilka innych rdestnic wąskolistnych ma liczbę chromosomów 2n=26 i tworzy z nimi hybrydy.
W warunkach polskich rośnie w wodach dystroficznych, ale także w mezotroficznych i eutroficznych o wodzie do lekko zasadowej i mulistym dnie. Na Syberii preferuje wody lekko zasadowe, o małej mineralizacji i mało żyzne. Tam zasiedla dno piaszczysto-muliste, o głębokości 0,2-2 m, wyjątkowo głębiej.
Zagrożenia i ochrona.
Gatunek umieszczony w Polskiej czerwonej księdze roślin (2001, 2014) oraz na polskiej czerwonej liście z kategorią CR (krytycznie zagrożony). Wymieniony jest też w kilku regionalnych rosyjskich czerwonych księgach lub czerwonych listach w kategoriach od niedostatecznie rozpoznanych do wymarłych.

</doc>
<doc id="3031573" url="https://pl.wikipedia.org/wiki?curid=3031573" title="Miejski Klub Sportowy w Kluczborku">
Miejski Klub Sportowy w Kluczborku



</doc>
<doc id="3031577" url="https://pl.wikipedia.org/wiki?curid=3031577" title="Balcer Ciecierski">
Balcer Ciecierski

Balcer (Baltazar) Ciecierski herbu Rawicz – stolnik drohicki w latach 1710-1750.
Był posłem ziemi drohickiej na sejm z limity 1719/1720 roku, sejm zwyczajny pacyfikacyjny 1735 roku i na sejm 1740 roku.

</doc>
<doc id="3031581" url="https://pl.wikipedia.org/wiki?curid=3031581" title="Miasta Wysp Dziewiczych Stanów Zjednoczonych">
Miasta Wysp Dziewiczych Stanów Zjednoczonych

Według danych oficjalnych pochodzących z 2000 roku Wyspy Dziewicze Stanów Zjednoczonych (nieinkorporowane terytorium Stanów Zjednoczonych) posiadały 9 miast o ludności przekraczającej 700 mieszkańców. Stolica kraju Charlotte Amalie jako jedyne miasto liczyło ponad 10 tys. mieszkańców; 7 miast z ludnością 1÷10 tys. oraz reszta miast poniżej 1 tys. mieszkańców.
Największe miasta na Wyspach Dziewiczych Stanów Zjednoczonych.
Największe miasta na Wyspach Dziewiczych Stanów Zjednoczonych według liczebności mieszkańców (stan na 1 kwietnia 2000):
Alfabetyczna lista miast na Wyspach Dziewiczych Stanów Zjednoczonych.
Spis miast Wysp Dziewiczych Stanów Zjednoczonych powyżej 700 mieszkańców według danych szacunkowych z 2000 roku:

</doc>
<doc id="3031583" url="https://pl.wikipedia.org/wiki?curid=3031583" title="Lekkoatletyka na Igrzyskach Śródziemnomorskich 2013 – rzut oszczepem mężczyzn">
Lekkoatletyka na Igrzyskach Śródziemnomorskich 2013 – rzut oszczepem mężczyzn

Rzut oszczepem mężczyzn – jedna z konkurencji rozegranych podczas igrzysk śródziemnomorskich w Mersin.
Złoty medal – drugi w karierze – zdobył reprezentant Turcji Fatih Avan. Dzięki zwycięstwu Turek został pierwszym w historii igrzysk oszczepnikiem, który obronił złoty medal tej imprezy.
Rekordy.
Tabela prezentuje rekord świata oraz igrzysk, a także najlepszy rezultat na świecie w sezonie 2013 przed rozpoczęciem zawodów
Rezultaty.
Rozegrano tylko rundę finałową, która odbyła się 26 czerwca w godzinach popołudniowych. 

</doc>
<doc id="3031585" url="https://pl.wikipedia.org/wiki?curid=3031585" title="We Are Men">
We Are Men

We Are Men – komediowy amerykański serial telewizyjny wyprodukowany przez CBS. Serial miał swoją premierę 30 września 2013 roku. Pomysłodawcą serialu jest Rob Greenberg. Po wyemitowaniu zaledwie dwóch odcinków władze stacji CBS anulowały serial.
Fabuła.
Serial skupia się wokół Cartera, który jest na życiowym zakręcie. W ośrodku wypoczynkowym poznaje paru od niego starszych mężczyzn, którzy postanawiają nawzajem sobie pomagać.

</doc>
<doc id="3031586" url="https://pl.wikipedia.org/wiki?curid=3031586" title="270 Dywizja Piechoty">
270 Dywizja Piechoty



</doc>
<doc id="3031588" url="https://pl.wikipedia.org/wiki?curid=3031588" title="Zamek w Felsztynie (Hwardijśke)">
Zamek w Felsztynie (Hwardijśke)

Zamek w Felsztynie (Hwardijśke) – zamek wybudowany nad rzeką Smotrycz przez Mikołaja Herburta, podkomorzego halickiego.
Historia.
Zamek zbudowany został za zgodą króla Polski Stefana Batorego, wydaną 23 sierpnia 1584 roku w Lublinie. Przez następne kilkanaście lat ziemię te nękały częste najazdy tatarskie, m.in. w 1615 roku w czasie których były niszczone. Od 1641 roku nowymi właścicielami zamku i ziem została rodzina Daniłowiczów. W 1649 roku, podczas wojen kozackich, zamek został zniszczony. W 1753 roku na miejscu zamku przez Mariannę z Kalinowskich Grabiankę zbudowany został kamienny kościół.
Architektura.
Zamek był budowlą składającą się z drewnianych budynków mieszkalnych i gospodarczych otoczoną wałem, palisadą i fosą. Wieża, jaka wznosiła się w jednym z wałów obronnych, zaopatrzona była w strzelnice i służyła jednocześnie jako brama wjazdowa oraz punkt obserwacyjny. Stróżujący na wieży ludzie mieli obowiązek ciągłego śpiewania, aby pokazać, że ciągle czuwają. Wjazd prowadził przez zwodzony most. W późniejszym czasie wraz z rozwojem miasta rozbudował się też zamek. W miejsce drewnianej wieży postawiono nową, czterokondygnacyjną basztę z kamienia i cegły zakończoną attyką. Pierwsze piętro zaopatrzono w strzelnicę, a ostatnia kondygnacja służyła, jak w dawnej wieży, za punkt obserwacyjny. I tu także wjazd do zamku prowadził przez most zwodzony. Z dawnego zamku do końca XIX w. pozostały tylko wały obok kościoła.

</doc>
<doc id="3031589" url="https://pl.wikipedia.org/wiki?curid=3031589" title="Monaster Czerepiski">
Monaster Czerepiski

Monaster Czerepiski, "Czerepiski Monaster Zaśnięcia Matki Bożej" — prawosławny męski klasztor nad Iskyrem, w odległości 29 km na południowy wschód od Wracy, w jurysdykcji metropolii wraczańskiej Bułgarskiego Kościoła Prawosławnego.
Czas powstania monasteru nie jest znany. Z pewnością istniał on przed tureckim najazdem na ziemie bułgarskie, o czym świadczy zachowany w zbiorach Muzeum Cerkiewnego w Sofii typikon z informacją o odbudowie klasztoru w 1396 ze zniszczeń. Brakuje również informacji o funkcjonowaniu wspólnoty w pierwszym stuleciu panowania tureckiego w Bułgarii. W końcu XVI w. w klasztorze pracował mnich Pimen z monasteru Zografu na Athosie, który wykonał w monasterze nową dekorację malarską (m.in. drzewo Jessego i sceny biblijne). Może to sugerować, że monaster został w międzyczasie ponownie zniszczony i u schyłku XVI stulecia miała miejsce jego odbudowa. Mnich Pimen zapoczątkował również działalność klasztornego skryptorium.
W końcu XVI w. wzniesiona została główna cerkiew monasterska. Była ona na początku XIX w. rekonstruowana, wtedy na miejscu fresków mnicha Pimena w świątyni powstała nowa, autorstwa kapłana Iwannikija. W 1888 na budynku nadbudowano nową kopułę, zaś w 1939 rozszerzono przedsionek.
W 1786 w czasie lokalnego buntu mnisi porzucili klasztor i osiedlili się w pieczarach w pobliżu dawnej siedziby. Monaster został wówczas poważnie zdewastowany. W 1802 w opuszczonych zabudowaniach zamieszkał duchowny, co zapoczątkowało odnowę wspólnoty. W 1836, z inicjatywy ihumena Józefa, w monasterze wzniesiono nowe budynki mieszkalne dla mnichów. Współfundatorem budowli był zamożny Turek imieniem Raszid, którego córka w czasie wizyty w klasztorze miała w cudowny sposób odzyskać zdrowie. Monaster, który ponownie zgromadził znaczny majątek, posiadał także własne skity i placówki filialne.
Mnisi aktywnie wspierali bułgarskie odrodzenie narodowe. Na terenie monasteru i podległych mu skitów działały bułgarskie szkoły, w klasztorze wielokrotnie ukrywali się spiskowcy antytureccy i rewolucjoniści bułgarscy, zaś hieromnich Epifaniusz w czasie powstania kwietniowego w 1876 był przewodniczącym komitetu rewolucyjnego w Lutibrodzie. W XIX w. w monasterze freski malował Witan z Triawny.
W dwudziestoleciu międzywojennym metropolita wraczański Klemens założył przy monasterze kursy teologiczne dla duchowieństwa.

</doc>
<doc id="3031591" url="https://pl.wikipedia.org/wiki?curid=3031591" title="Millerowie (serial telewizyjny)">
Millerowie (serial telewizyjny)

Millerowie (ang. The Millers) – komediowy amerykański, serial telewizyjny wyprodukowany przez CBS. Serial jest emitowany od 3 października 2013 roku.. Pomysłodawcą serialu jest Greg Garcia
W Polsce serial jest dostępny w usłudze Seriale+. 
Od 19 marca 2014 serial będzie także emitowany przez Universal Channel
 14 listopada 2014 roku, stacja CBS ogłosiła anulowanie serialu po 2 sezonie
Fabuła.
Serial skupia się wokół Toma Millera, który jest świeżo po rozwodzie. Jego rodzice mają także swoje problemy małżeńskie, gdy dowiadują się o rozwodzie syna, sami postanawiają się rozstać. Matka wprowadza się do Toma, a ojciec do jego siostry, z czym wiążą się zabawne perypetie. 

</doc>
<doc id="3031592" url="https://pl.wikipedia.org/wiki?curid=3031592" title="43 batalion WOP">
43 batalion WOP



</doc>
<doc id="3031593" url="https://pl.wikipedia.org/wiki?curid=3031593" title="Europejski Puchar Formuły Renault 2.0 Sezon 2009">
Europejski Puchar Formuły Renault 2.0 Sezon 2009

Europejski Puchar Formuły Renault 2.0 Sezon 2009 (ang. Eurocup Formula Renault 2.0) – 19. sezon w historii serii. Zmagania rozpoczęły się 18 kwietnia na hiszpańskim torze Circuit de Catalunya, a zakończyły 25 października również w Hiszpanii, na Ciudad del Motor de Aragón. Tytuł w klasyfikacji kierowców zdobył Hiszpan Albert Costa, a wśród zespołów - hiszpańska ekipa Epsilon Euskadi.
Lista startowa.
Źródło: wsr.alkamelsystems.com
R = Debiutant (klasyfikowany)
Kalendarz wyścigów.
Źródło: wsr.alkamelsystems.com
Klasyfikacja kierowców.
Źródło: worldseriesbyrenault.fr
Punktacja:
Kwalifikacje do pierwszego wyścigu: 1 punkt
Wyścig: 15-12-10-8-6-5-4-3-2-1 (dziesięć pierwszych pozycji)
Uwagi:
Klasyfikacja zespołów.
Źródło: worldseriesbyrenault.fr

</doc>
<doc id="3031597" url="https://pl.wikipedia.org/wiki?curid=3031597" title="Arkutino">
Arkutino

Arkutino, Meczeszkoto błato (bułg. "Аркутино") – laguna w południowo-wschodniej Bułgarii, przy Morzu Czarnym. Niedaleko kurortu Arkutino i Djuni.
Średnia głębokość wynosi 0,5 m, a zasolenie 0,2‰. Bagna laguny są częścią rezerwatu Ropotamo. Od brzegu oddziela je plaża, na której obficie rośnie pankracjum nadmorskie. Lagunę porasta bagienna roślinność: kupkówka pospolita, rośliny rzęsowe, śnieżyca. Tutaj znajduje się bogate środowisko grążela żółtego. 

</doc>
<doc id="3031599" url="https://pl.wikipedia.org/wiki?curid=3031599" title="Monitoring skażeń promieniotwórczych w Polsce">
Monitoring skażeń promieniotwórczych w Polsce

Monitoring skażeń promieniotwórczych w Polsce – działania obejmujące regularne pomiary skażeń promieniotwórczych oraz rejestrację i analizę wyników tych pomiarów, umożliwiającą wczesne wykrywanie zmian promieniowania alfa, beta i gamma w otoczeniu. Monitoring, wykonywany na podstawie rozporządzenia Rady Ministrów, jest koordynowany przez Prezesa Państwowej Agencji Atomistyki.
Podstawa prawna.
Podstawą działań jest Rozporządzenie Rady Ministrów w sprawie systemów wykrywania skażeń i powiadamiania o ich wystąpieniu oraz właściwości organów w tych sprawach z dnia 7 stycznia 2013 roku. Rozporządzenie zostało wydane na podstawie Ustawy o powszechnym obowiązku obrony Rzeczypospolitej Polskiej. Zawiera podstawowe definicje i ogólne zasady organizacji systemów oraz załącznik – zestawienie rodzajów alarmów, sygnałów alarmowych i komunikatów ostrzegawczych. Według § 1:
W skład krajowego systemu wykrywania skażeń wchodzą placówki wykrywania toksycznych związków chemicznych, materiałów promieniotwórczych, zakaźnych czynników biologicznych lub ognisk zakażeń.
Są one organizacyjnie i technicznie powiązane pomiędzy sobą, a poza tym z jednostkami alarmującymi o skażeniach i przeciwdziałającymi ich skutkom oraz z placówkami gromadzącymi informacje, przetwarzającymi je i wykonującymi wstępne analizy zgromadzonych informacji.
W skład systemu monitoringu radiacyjnego wchodzą stacje wczesnego wykrywania skażeń promieniotwórczych oraz placówki prowadzące pomiary tych skażeń (§ 4 ust. 1 pkt c). Wykonują obserwacje i pomiary w określonych geograficznie punktach lub obszarach – w sposób ciągły lub w odstępach czasu, zdalnie lub w sposób bezpośredni. Działanie krajowego systemu wykrywania skażeń promieniotwórczych koordynuje Prezes Państwowej Agencji Atomistyki (PAA).
System monitoringu radiacyjnego.
Historia.
Za początek rozwoju polskiej sieci monitoringu radiacyjnego są uważane prace podjęte w połowie lat 50. XX w. przez pracowników Politechniki Warszawskiej, którzy już w roku 1957 utworzyli Centralne Laboratorium Ochrony Radiologicznej w Warszawie (CLOR). Potrzeba utworzenia laboratorium wynikała z narastających wówczas zagrożeń skażeniami związanymi z próbnymi wybuchami bomb jądrowych oraz z coraz częstszym stosowaniem izotopów w technice i w medycynie (zob. np. defektoskopia, radiologia).
Istotnym zdarzeniem w historii systemu była awaria elektrowni jądrowej w Czarnobylu, do której doszło 26 kwietnia 1986 roku. O sytuacji alarmowej rząd PRL został poinformowany dzięki pomiarom wykonywanym w stacji monitoringu radiacyjnego Służby Pomiaru Skażeń Promieniotwórczych w Mikołajkach, nadzorowanej przez CLOR w Warszawie, kierowane przez prof. Zbigniewa Jaworowskiego. Zwiększoną ilość radionuklidów w powietrzu zanotowano 28 kwietnia, gdy chmura radioaktywnego pyłu dotarła nad terytorium Polski. Analiza promieniotwórczych zanieczyszczeń powietrza wykazała – przed uzyskaniem informacji o wypadku w Czarnobylu – że ich źródłem jest awaria reaktora jądrowego. Identyfikację zagrożenia ułatwiło doświadczenie, które pracownicy CLOR nabyli m.in. kontrolując od połowy lat 60. stopień narażenia personelu medycznego i pacjentów w szpitalach stosujących coraz częściej radioaktywny izotop jodu 131I.
Dzięki wczesnej informacji o rodzaju zagrożenia było możliwe szybkie rozpoczęcie działań zmierzających do ochrony ludności. Zgodnie z propozycją CLOR, zgłoszoną już w nocy 28/29 kwietnia, niemal natychmiast rozpoczęto podawanie dzieciom dużych dawek w postaci płynu Lugola (wodnego roztworu jodku potasu i pierwiastkowego jodu). Zahamowano w ten sposób wchłanianie radioaktywnego 131I, którego kumulacja w tarczycy może prowadzić do powstawania jej nowotworów. W ciągu kilkudziesięciu godzin preparat zawierający jod stabilny podano 18,5 mln osób. Wstrzymano też wypas bydła na łąkach i zalecono ograniczenie spożywania produktów, które mogły być skażone (mleko, świeże owoce, warzywa, jarzyny, grzyby, woda opadowa). W prasie opublikowano komunikat Komisji Rządowej i tabelę skażeń. CLOR rozpoczął monitorowanie poziomu 131I w tarczycy u dzieci (z końcem maja otrzymano polecenie przerwania tej akcji).
W monitoringu radiacyjnym oraz opracowywaniu i wydawaniu komunikatów uczestniczył Ośrodek COAS – jednostki Systemu Wykrywania Skażeń Sił Zbrojnych. Nabyte w tym czasie doświadczenia ułatwiły uruchomienie w roku 1991 Wojskowej Zautomatyzowanej Sieci Pomiarów Skażeń Promieniotwórczych (SAPOS, od roku 1994 – element Państwowego Monitoringu Środowiska, PMŚ). Od roku 1993 w Ośrodku funkcjonuje Punkt Kierowania Systemem Wykrywania Skażeń, którego obsada w czasie 24 godzinnych dyżurów prowadzi monitoring skażeń na terenie kraju. W latach 90. w COAS rozpoczęto dostosowywanie zasad działania do obowiązujących w NATO.
Współczesność.
Współcześnie nadzór nad krajowym system monitoringu radiacyjnego sprawuje Państwowa Agencja Atomistyki, współpracując z Centralnym Laboratorium Ochrony Radiologicznej (CLOR), Krajowym Systemem Wykrywania Skażeń i Alarmowania (KSWSiA, działające od roku 2006), 6 Batalionem Chemicznym Sił Powietrznych i innymi jednostkami. Funkcję centrum dyspozycyjnego KSWSiA pełni Centralny Ośrodek Analizy Skażeń (COAS). Polscy eksperci uczestniczą też w pracach instytucji międzynarodowych, m.in. są członkami grup roboczych Europejskiej Wspólnoty Energii Atomowej (EURATOM), w tym grup ds. monitoringu poziomu napromieniowania powietrza, wód i gleby oraz ds. kontroli przestrzegania zasad przekazywania do Komisji Europejskiej wyników monitoringu radiacyjnego, wykonywanego w krajach członkowskich (w tym – w czasie zdarzeń radiacyjnych). Dla Międzynarodowej Agencji Energii Atomowej (agenda ONZ) przygotowują m.in. raporty o stanie bezpieczeństwa radiologicznego w Polsce, do których zobowiązuje Konwencja Bezpieczeństwa Jądrowego.
Elementy systemu.
Stacje wczesnego wykrywania skażeń.
Stacja ASS-500 jest terenowym urządzeniem do ciągłego pobierania próbek aerozoli atmosferycznych. Cząstki zawieszone w powietrzu są zatrzymywane na filtrze Petrianowa (FPP-15-1,5, powierzchnia czynna 420×420 mm), przez który wentylator przetłacza strumień powietrza pobieranego z wysokości 1,5 m nad poziomem gruntu. Przetłoczenie objętości rzędu 10³ m³ umożliwia jakościową i ilościową spektrometryczną analizę naturalnych i sztucznych radionuklidów od poziomu 0,5 μBq/m³ (zastosowanie niskotłowego spektrometru promieniowania gamma z detektorem HPGe).
We wszystkich stacjach na terenie Polski próbki są pobierane w cyklu tygodniowym. Zbiorcze raporty miesięczne i kwartalne opracowuje Zakład Dozymetrii Centralnego Laboratorium Ochrony Radiologicznej, który przekazuje je do Państwowej Agencji Atomistyki. Wyniki ze stacji działającej w CLOR (Warszawa) są wysyłane – na zasadzie wzajemności – do analogicznych jednostek w innych krajach (Niemcy, Szwajcaria, Finlandia, Włochy, Białoruś, Węgry).
Część stacji ASS-500 jest wyposażona w trzy liczniki G-M, mierzące on-line promieniowanie gamma i beta zebranego pyłu (bez możliwości odróżnienia radionuklidów naturalnych i sztucznych). Prowadzone są badania zmierzające do udoskonalenia metod detekcji, tak aby były lepiej dostosowane do potrzeb systemu wczesnego ostrzegania i alarmowania o obecności radionuklidów sztucznych.
System PMS ("Permanent Monitoring Stations") umożliwia ciągły, bezobsługowy monitoring radiacyjny. Konstrukcję stacji i systemu opracowano w Danii na początku lat 90. w. W latach 2005–2006 w Polsce dokonano istotnej modernizacji sprzętowej i programowej (firma TD-ELECTRONICS). stacji zastosowano:
Od 2016 roku instalowane są nowe stacje PMS produkcji firmy TD-ELECTRONICS, wykonujące następujące pomiary (w tabeli oznaczone literą N):
Wyniki pomiarów są automatycznie przesyłane do bazy PMS w PAA i do europejskiej bazy wymiany danych radiologicznych EURDEP ("European Radiological Data Exchange Platform"). Transmisja odbywa się co 10 minut. Średnioroczny pobór mocy przez stację &lt; 50 W/h. W przypadku zaniku zasilania sieciowego akumulator umożliwia pracę przez minimum 14 dni.
Stacje Instytutu Meteorologii i Gospodarki Wodnej wykonują ciągłe pomiary mocy dawki promieniowania gamma, badania aerozoli atmosferycznych (aktywność całkowita i sztuczna promieniowania alfa i beta) oraz badania próbek wody opadowej (zawartość 137Cs w próbkach tygodniowych i miesięcznych, aktywności całkowitej promieniowania beta w próbkach dobowych i miesięcznych, zawartości 137Cs i 90Sr w połączonych próbkach miesięcznych ze wszystkich 9 stacji).
Stacje należące do MON – określane jako „wspomagające” – są zlokalizowane na terenach jednostek wojskowych. Wykonują automatyczne pomiary mocy dawki promieniowania gamma (wyniki są przekazywane do COAS).
Do systemu krajowego należy:
Placówki pomiarowe.
W placówkach pomiarowych wykonywane są laboratoryjne analizy skażeń promieniotwórczych w próbkach środowiskowych (powietrze, woda, gleba) oraz w żywności i paszach. Sieć placówek tworzą:
Do zadań placówek specjalistycznych należy wykonywanie pomiarów zawartości izotopów promieniotwórczych w próbkach, m.in.:
Poza wykonywaniem analiz zakres zadań placówek specjalistycznych obejmuje prowadzenie rejestrów pobierania próbek i wykonywanych analiz, uczestniczenie w organizowanych przez PAA pomiarach porównawczych (co najmniej raz na dwa lata) oraz opracowywanie nowych technik pomiarowych.
Opracowanie wyników pomiarów.
Ocena stopnia zagrożenia na podstawie wyników pomiarów.
Dane uzyskiwane ze stacji PMS wczesnego wykrywania skażeń analizuje na bieżąco (całodobowo) Centrum do spraw Zdarzeń Radiacyjnych (CEZAR). Na podstawie tych danych jest sporządzana aktualna mapa rozkładu mocy dawki promieniowania gamma w Polsce. Jest ona prezentowana na stronie internetowej PAA, wraz z komentarzem dotyczącym poziomu zagrożenia.
Modelowanie rozprzestrzeniania się w środowisku.
Poza oceną aktualnego poziomu zagrożenia, wyniki monitoringu radiacyjnego pozwalają określać szybkość i kierunki zmian tego poziomu. Umożliwia to szybkie identyfikowanie przyczyn wzrostu aktywności i podejmowanie decyzji dotyczących sposobów ochrony ludności przed promieniowaniem. W takich przypadkach użytecznym narzędziem są programy umożliwiające modelowanie rozprzestrzeniania się zanieczyszczeń w atmosferze, glebie i gruncie (analogiczne do stosowanych w procedurach postępowania w przypadku uwolnień do środowiska toksycznych związków chemicznych). Wyniki modelowania pozwalają ustalać położenie obiektu, z którego radionuklidy zostały uwolnione, oraz przewidywać kierunek i szybkość ich przemieszczania się w oparciu o dane dotyczące sytuacji meteorologicznej – aktualnej i przewidywanej na kolejne dni.

</doc>
<doc id="3031609" url="https://pl.wikipedia.org/wiki?curid=3031609" title="Beck, Bogert &amp; Appice">
Beck, Bogert &amp; Appice

Beck, Bogert &amp; Appice - hardrockowa supergrupa, założona przez gitarzystę Jeffa Becka, która wyewoluowała z The Jeff Beck Group. Oprócz niego w skład wchodzili: basista Tim Bogert i perkusista Carmine Appice - byli muzycy zespołów Vanilla Fudge i Cactus.
Zespół wydał jeden album studyjny ("Beck, Bogert &amp; Appice") i jeden koncertowy ("Live in Japan") - oba w 1973. Przed nagraniem drugiego studyjnego krążka grupa się rozwiązała.

</doc>
<doc id="3031610" url="https://pl.wikipedia.org/wiki?curid=3031610" title="BMW M4">
BMW M4

BMW M4 – model auta sportowego marki BMW serii 4 produkowany od 2014 roku, następca modelu E92 BMW M3. Od 2021 roku produkowana jest druga generacja modelu.
Pierwsza generacja.
Na rynku aut sportowych zastępuje dwa bliźniacze modele; BMW M3 Coupe i BMW M3 Convertible. Chociaż samo nadwozie nie uległo dużej modyfikacji to sam producent zapewnia, iż wnętrze, sterowanie, silnik, skrzynia biegów, a także zawieszenie zostały poddane ulepszeniu. Sporo elementów zostało zastąpionych elementami wykonanymi z włókna węglowego, co zmniejsza ich zużycie oraz wagę auta.
Budzącym kontrowersję, a zarazem nowatorskim elementem będzie system nagłośnienia "Active Sound Design", który poprzez wzmacniacz doprowadza dźwięk silnika do kabiny pasażerskiej poprzez głośniki.
W kwietniu 2014 roku BMW zaprezentowało model M4 pierwszej generacji w wersji kabriolet. Samochód napędzany jest benzynowym silnikiem R6 3,0 l Twin Power Turbo o mocy 431 KM. Auto ma składany elektrohydraulicznie dach (zmiana w kabriolet trwa 20 sek. i możliwa jest w czasie jazdy z prędkością do 18 km/h). BMW M4 Cabrio trafiło do salonów latem 2014 roku.
W październiku 2015 roku pokazano M4 GTS. Jest to limitowana do 700 egzemplarzy seria wyczynowego samochodu z homologacją drogową. Auto nie posiada tylnej kanapy, ale może być wyposażone w klatkę bezpieczeństwa i szelkowe pasy bezpieczeństwa. Samochód napędzany jest silnikiem 3.0 turbo o mocy 500 KM. Oprócz poprzednika BMW M3 ma również BMW F30/F33.
Druga generacja.
BMW M4 II zostało zaprezentowane pod koniec 2020 roku. Samochód został oznaczony kodem fabrycznym G82. Polska premiera odbyła się 15 marca 2021 roku. Pierwsze jednostki tego modelu zaczęły być produkowane w listopadzie 2020 roku, a dostawy na świat rozpoczęły się na początku 2021 roku.

</doc>
<doc id="3031611" url="https://pl.wikipedia.org/wiki?curid=3031611" title="Przereklamowani">
Przereklamowani

Przereklamowani ("The Crazy Ones") – amerykański serial komediowy emitowany przez stację CBS, którego premierowy odcinek był wyemitowany 26 września 2013 roku. Pomysłodawcą serialu jest David E. Kelley.
10 maja 2014 roku, stacja CBS ogłosiła anulowanie serialu.
Fabuła.
Akcja serialu toczy się w fikcyjnej agencji reklamowej Roberts &amp; Roberts w Chicago, na której czele stoi Simon Roberts - nieprzewidywalny geniusz reklamy. Przeciwieństwem Robertsa jest jego opanowana córka Sydney, która chce sama zapracować na swoją pozycję w branży reklamowej.

</doc>
<doc id="3031612" url="https://pl.wikipedia.org/wiki?curid=3031612" title="Młodzieżowe Mistrzostwa Polski Par Klubowych na Żużlu 1997">
Młodzieżowe Mistrzostwa Polski Par Klubowych na Żużlu 1997

Młodzieżowe Mistrzostwa Polski Par Klubowych na Żużlu 1997 – zawody żużlowe, mające na celu wyłonienie medalistów młodzieżowych mistrzostw Polski par klubowych w sezonie 1997. Rozegrano trzy turnieje eliminacyjne oraz finał, w którym zwyciężyli żużlowcy Unii Leszno.

</doc>
<doc id="3031614" url="https://pl.wikipedia.org/wiki?curid=3031614" title="Ramiz Azzam">
Ramiz Azzam

Ramiz Azzam (ur. 9 lipca 1991 w Dubaju) – kierowca wyścigowy ze Zjednoczonych Emiratów Arabskich. Startuje również z kanadyjską licencją.
Kariera.
Azzam rozpoczął karierę w wyścigach samochodowych w 2007 roku od startów we Francuskiej Formule Renault Campus, gdzie dwukrotnie stawał na podium. Z dorobkiem 46,5 punktu uplasował się tam na 10 pozycji w klasyfikacji generalnej. W późniejszych latach pojawiał się także w stawce 24H Series, Europejskiego Pucharu Formuły Renault 2.0, Zachodnioeuropejskiego Pucharu Formuły Renault 2.0, Speedcar Series, Maserati Trofeo JBF RAK oraz WGA Supercars Middle East Championship.
Statystyki.
† – Azzam nie był zaliczany do klasyfikacji.

</doc>
<doc id="3031615" url="https://pl.wikipedia.org/wiki?curid=3031615" title="Baltic League (hokej na lodzie)">
Baltic League (hokej na lodzie)

Baltic League ("Liga Bałtycka") – dawna liga hokejowa na lodzie, w której uczestniczyły drużyny z Litwy, Łotwy i Estonii. Jedyna edycja odbyła się w sezonie 2000/2001. Był to prekursor Baltic Cup, który odbył się w sezonie 2004–2005.
Sezon 2000/2001.
Pierwsza runda.
W pierwszej rundzie uczestniczyło pięć drużyn. Zostały one podzielone na dwie grupy; A, w której były trzy drużyny i B, którą tworzyły dwa zespoły.
W grupie A znajdowały się dwa kluby łotewskie i jeden estoński. Zwyciężyła w niej łotewska drużyna HK Riga 2000 z dorobkiem szesnastopunktowym. Druga z siedmioma punktami była estońska drużyna Kohtla-Järve Central, a trzecia łotewska HK Prizma Ryga.
W grupie B udział brała drużyna z Litwy SC Energija i łotewski klub Liepājas Metalurgs. Zwyciężyła drużyna z Łotwy zdobywając cztery punkty (wygrała oba mecze).
Runda finałowa.
W meczu o trzecie miejsce rywalizował estoński Kohtla-Järve Central i litewski SC Energija. w pierwszym meczu padł remis 3:3. W drugim meczu zwyciężyła drużyna estońska pokonują litewską 7:4, tym samym zajmując 3. miejsce.
We finale rywalizowały dwa kluby z Łotwy; Liepājas Metalurgs i HK Riga 2000. Rywalizacja toczyła się do dwóch zwycięstw. Pierwszy mecz wygrała 0:1 HK Riga 2000. w drugim meczu lepsza była HK Liepājas Metalurgs wygrywając 4:1. W ostatnim meczu wygrała drużyna HK Liepājas Metalurgs 1:0, zwyciężając tym samym w lidze.
Zwycięzca rozgrywek
Liepājas Metalurgs

</doc>
<doc id="3031616" url="https://pl.wikipedia.org/wiki?curid=3031616" title="Tisowica (rezerwat)">
Tisowica (rezerwat)

Tisowica (bułg. "Тисовица") – rezerwat przyrody w południowo-wschodniej Bułgarii.
Został założony w 1990 roku w celu zachowania naturalnych ekosystemów leśnych buka wschodniego, cisa pospolitego i dębu węgierskiego oraz siedlisk rzadkich i zagrożonych gatunków roślin i zwierząt. Rezerwat porasta grąd.

</doc>
<doc id="3031620" url="https://pl.wikipedia.org/wiki?curid=3031620" title="Zamek w Rajkowcach">
Zamek w Rajkowcach

Zamek w Rajkowcach – zameczek obronny, jeden z ośrodków dawnego klucza felsztyńskiego.
Historia.
Niewielki zamek obronny należał pierwotnie do rodu Herburtów, później Kalinowskich. Poprzez małżeństwo dziedziczki Kalinowskich Marianny z Józefem Kajetanem Grabianką, którzy byli rodzicami alchemika i mesjanisty Tadeusza, zamek przeszedł na własność Grabianków. Według podania, w zameczku broniła się przed Tatarami jedna z właścicielek, Marianna Grabianczanka (Grabianka). Później Grabiankowie przenieśli się stąd do wsi Ostapkowce, nad rzeką Smotrycz w pow. proskurowskim.
Pod koniec XVIII w. zamek w Rajkowcach znajdował się w zastawie u kasztelana kamienieckiego Onufrego Morskiego, brata wybitnego przywódcy obozu patriotycznego Tadeusza. Kasztelan urządzał w nim przedstawienia teatralne dla przyjeżdżających z pobliskiego Mikołajewa książąt Czartoryskich, ich otoczenia oraz bawiących u nich gości. W Rajkowcach wystawił m.in. "Powrót posła" Niemcewicza oraz przetłumaczoną przez generała Czartoryskiego komedię francuską Regnarda "Bliźniacy", w którym to przedstawieniu tytułowe role bliźniaków zagrali pisarz Julian Ursyn Niemcewicz i ojciec poety Antoniego Malczewskiego.
W 1781 zameczek w Rajkowcach powrócił w posiadanie Grabianków. Od właścicieli nabyli go Skibniewscy, w których posiadaniu znajdował się w XIX w.

</doc>
<doc id="3031622" url="https://pl.wikipedia.org/wiki?curid=3031622" title="Piotr Liszka">
Piotr Liszka



</doc>
<doc id="3031624" url="https://pl.wikipedia.org/wiki?curid=3031624" title="Sobór św. Dymitra Sołuńskiego w Widyniu">
Sobór św. Dymitra Sołuńskiego w Widyniu

Sobór św. Dymitra Sołuńskiego – prawosławny sobór w Widyniu, katedra metropolii widyńskiej Bułgarskiego Kościoła Prawosławnego.
Sobór został wzniesiony w I połowie XX wieku na miejscu starszej, istniejącej od XVII w. drewnianej świątyni. W cerkwi tej 6 grudnia 1868 miało miejsce pierwsze w historii prawosławne nabożeństwo w język bułgarskim. W tym samym roku świątynia stała się katedrą eparchialną. W 1889 z powodu złego stanu technicznego świątynia została rozebrana, a na jej miejscu wzniesiono nową cerkiew, która jest drugim co do wielkości – po soborze św. Aleksandra Newskiego w Sofii – prawosławnym obiektem sakralnym w Bułgarii. Gotową budowlę poświęcił w 1926 metropolita widyński Neofit. Sobór posiada status zabytku o znaczeniu narodowym.

</doc>
<doc id="3031626" url="https://pl.wikipedia.org/wiki?curid=3031626" title="Ostapkiwci (obwód chmielnicki)">
Ostapkiwci (obwód chmielnicki)

Ostapkowce (ukr. Остапківці, pol. hist. "Ostapkowce") – wieś na Ukrainie w rejonie gródeckim obwodu chmielnickiego; nad Smotryczem.
Właściciele.
Zuzanna z Felsztyna Herburtówna wniosła Ostapkowce w posagu w rodzinę Stadnickich wychodząc za mąż za Stanisława Stadnickiego. Właścicielem wsi był również Tadeusz Grabianka (1740-1807), starosta liwski. Ostatnimi właścicielami byli Zalescy herbu Dołęga.

</doc>
<doc id="3031629" url="https://pl.wikipedia.org/wiki?curid=3031629" title="San Francisco de Yojoa">
San Francisco de Yojoa

San Francisco de Yojoa – gmina ("municipio") w północnym Hondurasie, w departamencie Cortés. W 2010 roku zamieszkana była przez ok. 15,5 tys. mieszkańców. Siedzibą administracyjną jest miasteczko San Francisco de Yojoa.
Położenie.
Gmina położona jest w południowej części departamentu. Graniczy z 4 gminami:
Miejscowości.
Według Narodowego Instytutu Statystycznego Hondurasu w 2001 roku na terenie gminy położone były miasteczka i wsie:
Dodatkowo na jej obszarze znajdowało się 37 przysiółków.
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3031631" url="https://pl.wikipedia.org/wiki?curid=3031631" title="The Michael J. Fox Show">
The Michael J. Fox Show

The Michael J. Fox Show – sitcom amerykański, serial telewizyjny wyprodukowany przez Olive Bridge Entertainment,Sam Laybourne Inc. i Sony Pictures Television. Serial był emitowany od 26 września 2013 do 23 stycznia 2014 roku przez NBC.. Pomysłodawcą serialu są Sam Laybourne i Will Gluck. 6 lutego 2014 roku NBC podjęła decyzję o anulowaniu serialu po 15 odcinkach. Nie wiadomo kiedy pozostałe siedem odcinków zostanie wyemitowanych.
Fabuła.
Serial toczy się wokół Mike'a Henry'ego, u którego zdiagnozowano chorobę Parkinsona. Musiał zrezygnować z kariery zawodowej. Po pięciu latach postanawia wrócić do pracy.

</doc>
<doc id="3031635" url="https://pl.wikipedia.org/wiki?curid=3031635" title="Jorgos Merkis">
Jorgos Merkis

Jorgos Merkis, (ur. 30 lipca 1984 w Limassolu) – cypryjski piłkarz występujący na pozycji obrońcy w APOEL FC.
Kariera klubowa.
Merkis jest wychowankiem klubu Apollon Limassol. W 2016 roku odszedł z niego do APOEL FC.
Kariera reprezentacyjna.
W reprezentacji Cypru zadebiutował 1 marca 2006 roku w towarzyskim meczu przeciwko Armenii. Na boisku pojawił się w 79 minucie meczu.
Sukcesy.
Apollon

</doc>
<doc id="3031636" url="https://pl.wikipedia.org/wiki?curid=3031636" title="Młodzieżowe Mistrzostwa Polski Par Klubowych na Żużlu 1984">
Młodzieżowe Mistrzostwa Polski Par Klubowych na Żużlu 1984

Młodzieżowe Mistrzostwa Polski Par Klubowych na Żużlu 1984 – zawody żużlowe, mające na celu wyłonienie medalistów młodzieżowych mistrzostw Polski par klubowych w sezonie 1984. Rozegrano eliminację dla klubów II ligi, dwa turnieje półfinałowe oraz finał, w którym zwyciężyli żużlowcy Kolejarza Opole.

</doc>
<doc id="3031637" url="https://pl.wikipedia.org/wiki?curid=3031637" title="Maria Wierzbicka">
Maria Wierzbicka

Maria Wierzbicka, z d. Rapacka (ur. 2 września 1939 w Warszawie) – polska historyczka historiografii. 
Życiorys.
Córka Adama Rapackiego. Absolwentka Wydziału Historycznego Uniwersytetu Warszawskiego w 1962. Od 1963 zatrudniona tamże jako asystentka, starsza asystentka, od 1972 adiunktka, a następnie starsza wykładowczyni (w latach 2001–2003) w Zakładzie Dydaktyki Historii i Historii Historiografii/Zakład Dydaktyki Historii). Doktorat ("Periodyzacja dziejów Polski przedrozbiorowej w historiografii polskiej w okresie od lat 70 XIX w. do 1939") obroniła 19 czerwca 1971 pod kierunkiem Wandy Moszczeńskiej. Wicedyrektorka Instytutu Historycznego UW w latach 1988–1990. Współpracowniczka Krajowego Funduszu na rzecz Dzieci. W 1965 występowała przeciwko próbie relegowania z Instytutu Historii UW Adama Michnika i Seweryna Blumsztajna. Zajmuje się historią historiografii polskiej XIX i XX wieku.

</doc>
<doc id="3031638" url="https://pl.wikipedia.org/wiki?curid=3031638" title="Pasmo Skaliste">
Pasmo Skaliste



</doc>
<doc id="3031640" url="https://pl.wikipedia.org/wiki?curid=3031640" title="Dwie matki">
Dwie matki

Dwie matki (ang. "Losing Isaiah") – amerykański film obyczajowy z 1995 roku w reżyserii Stephena Gyllenhaala i wyprodukowany przez Paramount Pictures.
Opis fabuły.
Narkomanka Khaila (Halle Berry) w więzieniu przechodzi terapię odwykową. Gdy wychodzi na wolności, zdobywa pracę i zaczyna poszukiwania syna, którego porzuciła. Dowiaduje się, że chłopca wychowuje biała i dobrze sytuowana rodzina. By go odzyskać, wynajmuje adwokata Kadara Lewisa (Samuel L. Jackson).
Obsada.
i inni

</doc>
<doc id="3031642" url="https://pl.wikipedia.org/wiki?curid=3031642" title="Patrick Kronenberger">
Patrick Kronenberger

Patrick Kronenberger (ur. 18 czerwca 1990 roku) – niemiecki kierowca wyścigowy.
Kariera.
Kronenberger rozpoczął karierę w wyścigach samochodowych w 2006 roku od startów w Formule BMW ADAC. Z dorobkiem ośmiu punktów uplasował się tam na 16 pozycji w klasyfikacji generalnej. W późniejszych latach pojawiał się także w stawce Włoskiej Formuły Renault oraz Europejskiego Pucharu Formuły Renault 2.0.

</doc>
<doc id="3031645" url="https://pl.wikipedia.org/wiki?curid=3031645" title="Snow Globe">
Snow Globe

Snow Globe – piętnasty album brytyjskiej grupy Erasure wydany w roku 2013. Utwory zostały napisane w domowym studiu V. Clarke’a w Nowym Jorku.
Standardowa edycja.
Dysk 2 - Edycja deluxe
N.º Tí
1. «Gaudete» (A Cappella version) (Clarke/Bell) 
2. «Stop The Cavalry» (Acoustic version) Jona Lewie 
3. «Silent Night» (Instrumental version) Anónimo con arreglos de (Clarke/Bell) 
4. «She Won't Be Home» (2013 redux) (Clarke/Bell) 
5. «Make It Wonderful» (Acoustic version) (Clarke/Bell) 
6. «God Rest Ye Merry Gentlemen» (2013 redux) (Clarke/Bell) 
7. «White Christmas» (Instrumental version) Irving Berlin 
8. «Yes Virginia, There Is A Santa Claus» (spoken word piece) 

</doc>
<doc id="3031647" url="https://pl.wikipedia.org/wiki?curid=3031647" title="Peggy Knudsen">
Peggy Knudsen

Peggy Knudsen (ur. 22 kwietnia 1923 w Duluth w stanie Minnesota, zm. 11 lipca 1980) – amerykańska aktorka filmowa i telewizyjna.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031648" url="https://pl.wikipedia.org/wiki?curid=3031648" title="Julija Kondakowa">
Julija Kondakowa

Julija Andriejewna Kondakowa (rus. "Юлия Андреевна Кондакова"; ur. 4 grudnia 1981 w Petersburgu) – rosyjska lekkoatletka specjalizująca się w biegach płotkarskich.
Jej pierwszą międzynarodową imprezą mistrzowską był halowy czempionat świata w Walencji, na którym zajęła 7. miejsce w biegu na 60 metrów przez płotki (2008). W tym samym roku startowała na igrzyskach olimpijskich w Pekinie. Półfinalistka halowych mistrzostw Europy oraz światowego czempionatu z 2009. W 2012 ponownie reprezentowała Rosję na igrzyskach olimpijskich, nie awansując do finału biegu na 100 metrów przez płotki. Na początku 2013 była piąta na halowym czempionacie Europy w Göteborgu. W tym samym roku zajęła 8. miejsce na mistrzostwach świata. Na tej samej pozycji w biegu finałowym zakończyła swój start podczas halowych mistrzostw świata w Sopocie (2014).
Wielokrotna złota medalistka mistrzostw Rosji i reprezentantka kraju w pucharze Europy oraz drużynowym czempionacie Europy. 

</doc>
<doc id="3031650" url="https://pl.wikipedia.org/wiki?curid=3031650" title="Welcome to the Family">
Welcome to the Family

Welcome to the Family – komediowy amerykański, serial telewizyjny wyprodukowany przez NBC. Serial miał swoją premierę 3 października 2013 roku. Pomysłodawcą serialu jest Mike Sikowitz. Stacja CBS 18 października 2013 roku ogłosiła anulowanie serialu.
Fabuła.
Dany i Caroline są szczęśliwi i oczekują momentu kiedy ich córka Molly opuści gniazdo rodzinne. Niespodziewanie Molly i jej chłopak Junior Hernandez oświadczają, że spodziewają się dziecka. Nie tylko to wywraca ich świat do góry nogami fakt, że są zaręczeni i planują małżeństwo.

</doc>
<doc id="3031651" url="https://pl.wikipedia.org/wiki?curid=3031651" title="Yuliya Kondakova">
Yuliya Kondakova



</doc>
<doc id="3031653" url="https://pl.wikipedia.org/wiki?curid=3031653" title="Karpinek">
Karpinek

Miejscowości w Polsce:

</doc>
<doc id="3031654" url="https://pl.wikipedia.org/wiki?curid=3031654" title="Federico Scionti">
Federico Scionti

Federico Scionti (ur. 9 września 1992 roku w Rzymie) – włoski kierowca wyścigowy.
Kariera.
Scionti rozpoczął karierę w wyścigach samochodowych w 2008 roku od startów w edycji zimowej Włoskiej Formuły Renault, Szwajcarskiej Formule Renault, Włoskiej Formule Master oraz w Włoskiej Formule Light 2000. Z dorobkiem odpowiednio 32, 22, 25 i 269 punktów uplasował się odpowiednio na 6, 18, 9 i drugiej pozycji w klasyfikacji generalnej. W tym samym roku wystartował również gościnnie w Międzynarodowej Formule Master. W późniejszych latach pojawiał się także w stawce Włoskiej Formuły Renault, Europejskiego Pucharu Formuły Renault 2.0 oraz Włoskiej Formuły 3.
Statystyki.
† – Scionti nie był zaliczany do klasyfikacji

</doc>
<doc id="3031657" url="https://pl.wikipedia.org/wiki?curid=3031657" title="Pogrom w Safedzie (1838)">
Pogrom w Safedzie (1838)

Pogrom w Safedzie – pogrom ludności żydowskiej do którego doszło mieście Safed podczas powstania Druzów w 1838 roku. Pogrom trwał przez 3. dni, od 5 do 7 lipca 1838 roku.
Tło historyczne.
Miasto Safed jest położone w Górnej Galilei. W XVI wieku stało się ono centrum żydowskiego mistycyzmu skupionego wokół kabały. Od XVII wieku jest uznawane za jedno z czterech świętych miast judaizmu (obok Jerozolimy, Tyberiady i Hebronu). Z tego powodu, przez całą długość historii Safedu zawsze istniała tam społeczność żydowska. Osłabienie gospodarcze, polityczne i militarne Imperium osmańskiego silnie wpłynęło na pozycję Safedu. Miasto zubożało, a trzęsienia ziemi i epidemie pogłębiły kryzys. W latach 1831–1834 doszło do wojny egipsko-osmańskiej, do której wstępem była wojna o niepodległość Grecji. Egipski wicekról Muhammad Ali był autokratycznym despotą, który widział potrzebę sprawowania kontroli nad Wielką Syrią. Posiadała ona niezwykle strategiczne położenie na Bliskim Wschodzie, a dodatkowo miała bogate zasoby naturalne. Co ważniejsze, Wielka Syria mogła odgrywać rolę strefy buforowej między Egiptem a Imperium osmańskim. Dlatego wysłał swojego zdolnego generała Ibrahima Pasza, który szybko zajął Palestynę, Liban i Syrię. Gdy w 1833 roku do Safedu zaczęły zbliżać się wojska egipskie, Druzowie splądrowali żydowską dzielnicę. Mieszkańcy wówczas nie ucierpieli, gdyż zdołali schronić się na przedmieściach. W rezultacie kolejnych podbojów, cała Palestyna znalazła się pod panowaniem egipskim. Ibrahim Pasza przygotowywał się dalej do wkroczenia na terytorium Turcji, czym zagroziłby Konstantynopolowi. Do prowadzenia wojny potrzebował jednak silnej armii. W owym czasie tradycyjne armie składały się z wojsk najemnych, niewolników oraz członków kasty wojowników. Dla utrzymania dużej armii, Egipcjanie potrzebowali jednak dużych środków finansowych. Z tego powodu, Ibrahim Pasza nałożył na zdobyte tereny Palestyny wysokie podatki. Wywołało to wzrost niezadowolenia społecznego. Ludność arabska Palestyny i Syrii w większości uważała siebie za poddanych Imperium osmańskiego. Podbój egipski rozbudził w nich patriotyzm osmański. Gdy władze egipskie ogłosiły przymusowy pobór do wojska, stało się to powodem do wybuchu chłopskiego buntu. Chłopi wierzyli bowiem, że pobór do armii oznacza dla każdego z nich wyrok śmierci. W ten sposób 19 maja 1834 roku wybuchło arabskie powstanie w Palestynie. Na jego czele stanęli członkowie najważniejszych arabskich klanów w Jerozolimie, Jafie, Nablusie i Hebronie. Prości arabscy chłopi szybko zorientowali się, że Żydzi i chrześcijanie są łatwymi celami ataków oraz grabieży. Z tego powodu doszło do pogromu w Safedzie (1834). Po ustaniu zamieszek, ocaleni Żydzi powrócili do swoich domów. Ibrahim Pasza nałożył kontrybucję na okoliczne wioski, zdołała ona jednak tylko w niewielkim stopniu wynagrodzić Żydom poniesione straty. Zdołano odzyskać tylko niewielką część rozkradzionego mienia. Pogrom z 1834 roku przyczynił się do osłabienia tutejszej gminy żydowskiej. Trzęsienie ziemi z 1837 roku tylko pogłębiło zniszczenia dzielnicy żydowskiej. Równocześnie bardzo pogarszało się położenie lokalnych społeczności arabskich i druzyjskich położonych w zniszczonych regionach Libanu, Syrii i Galilei. Sytuację Druzów dodatkowo pogarszało nieprzyjazne nastawienie Ibrahima Paszy, który uważał ich za niewiernych. Nałożenie nowych podatków oraz ogłoszenie dekretu o rekrutacji do egipskiej armii, spowodowały wybuch powstania Druzów. Starcia wybuchły w styczniu 1838 roku w rejonie Damaszku, i bardzo szybko rozprzestrzeniły się na cały region. Druzowie dążyli do usunięcia Egipcjan, ponieśli jednak 4 lipca klęskę w bitwie w Dolinie Bekaa. Pozostałe siły przeszły wówczas z Libanu na południe do Galilei, gdzie na drodze stanął im egipski garnizon w mieście Safed.
Przebieg.
Gdy do Górnej Galilei wkroczyły siły Druzów, dysponowały one znaczącą przewagą nad niewielkim egipskim garnizonem miasta Safed. Z tego powodu Egipcjanie, pomimo protestów i lamentów mieszkańców, wycofali się z miasta. W dniu 5 lipca 1838 roku do Safedu wkroczyli Druzowie. Do druzyjskich powstańców dołączyli muzułmańscy chłopi i splądrowali żydowską dzielnicę. Druzowie wierzyli, że Żydzi mają poukrywane w domach skarby, a lokalni muzułmanie tylko zachęcali ich do ataku. Doszło wówczas do pogromu ludności żydowskiej, który trwał przez trzy dni. Tylko jeden muzułmanin w mieście, Muhammed Mustafa, udzielił schronienia żydowskim uciekinierom, zapewniając im odzienie, żywność i schronienie. Wielu Żydów uciekło do Jerozolimy i Akki. Tym razem Ibrahim Pasza dużo szybciej interweniował, i już 7 lipca 1838 roku jego siły dotarły w rejon Safedu zmuszając Druzów do ucieczki. Oficjalne dane nie informowały o żadnych ofiarach śmiertelnych pogromu.
Konsekwencje.
Pomimo tych wszystkich tragicznych katastrof, społeczność żydowska w Safedzie wciąż jeszcze istniała i liczyła około 1,5 tys. osób. W latach 1839–1841 doszło do II wojny egipsko-osmańskiej, w trakcie której w 1840 roku Turcy osmańscy zdołali przywrócić porządek w Galilei. Tym samym powrócił spokój do Safedu.

</doc>
<doc id="3031659" url="https://pl.wikipedia.org/wiki?curid=3031659" title="Język cochimí">
Język cochimí

Język cochimí – wymarły język z rodziny yuman-cochimí. Używany był w północnej części Kalifornii Dolnej przez lud Cochimí. Znany jedynie z zapisków jezuickich misjonarzy z XVIII wieku (głównie Miguela del Barco). Wymarł najprawdopodobniej na początku XX wieku.
Jezuici wyróżniali dwa dialekty języka: północny i południowy. Umowną granicę między ich zasięgiem stanowiła misja San Ignacio de Kadakaamán w dzisiejszej Kalifornii Dolnej Południowej.
Teksty.
Poniższy tekst jest zapisem modlitwy "Ojcze nasz" w cochimí, dokonanym przez Francisco Xaviera Clavijero:

</doc>
<doc id="3031663" url="https://pl.wikipedia.org/wiki?curid=3031663" title="Symplicjusz z Cylicji">
Symplicjusz z Cylicji

Symplicjusz z Cylicji (gr. " Σιμπλίκιος ὁ Κῐλίκιος" ur. ok. 490, zm. 560) – filozof bizantyński, autor komentarzy do Arystotelesa.
Życie.
Symplicjusz pochodził z Cylicji, gdzie urodził się około 490 roku. Studiował w Aleksandrii u Amoniusza syna Hermiasza, dzięki któremu zbliżył się do filozofii Arystotelesa. U Amoniusza studiowali wówczas wszyscy wybitniejsi neoplatonicy tego okresu: Asklepios, Olimpiodor i w przyszłości główny przeciwnik filozoficzny Symplicjusza, Jan Filopon. W Atenach Symplicjusz został uczniem Damascjusza, kierownika Akademii Platońskiej. Jako filozof rozwijał neoplatońską doktrynę szkoły ateńskiej, pozostając pod silnym wpływem Jamblicha. Odstępując od tradycji Proklosa, za Amoniuszem, próbował uzgodnić filozofię Arystotelesa i Platona. Pozostawał natomiast w zgodzie z Proklosem, gdy w ustnych wykładach przeciwstawiał się chrześcijaństwu. 
Prawdopodobnie dlatego, że był w Atenach, gdy cesarz Justynian zamknął w 529 roku szkołę ateńską, albo z przyjaźni dla swego mistrza Damascjusza, udał się wraz z nim i pięcioma innymi jego uczniami (Pryscjanem, Eulaliuszem, Hermiasem, Diogenesem i Izydorem) na dwór, sympatyzującego z kulturą grecką, Chozroesa perskiego. W 532 roku został zawarty traktat pokojowy między Persją a Bizancjum. W jednym z postanowień traktatu gwarantowano filozofom przebywającym w Persji powrót do Bizancjum i swobodę wyznawania religii. Po rocznym, lub dwuletnim, pobycie w Persji wygnańcy powrócili więc do Bizancjum i za zgodą cesarza zamieszkali ponownie w Atenach, gdzie musieli sobie radzić pozbawieni dochodów z działalności bractwa akademickiego i opłat uczniowskich. O dalszych losach Symplicjusza nic nie wiadomo. Jako datę śmierci przyjmuje się rok 560.
Część badaczy (M. Tardieu, C. Luna), wysunęła hipotezę, że po opuszczeniu dworu perskiego Symplicjusz mógł zamieszkać na granicy imperium perskiego w Harranie (Carrhae), do X wieku, centrum intelektualnym hellenizmu syryjskiego, gdzie mógł swobodnie wyznawać swoją pogańską religię. Zwracają oni uwagę na fakt, że twórczość Symplicjusza była dobrze znana w środowisku syryjskim, aluzje do niej znajdują się np. w syryjskim dziele Pawła Persa. Wskazują również na stabilność recepcji Symplicjuszowego komentarza do "Kategorii" wśród Arabów i charakterystyczną dla nich neoplatońską polemikę z chrześcijaństwem (I. Hadot). Podważają więc relację Agatiasza Scholastyka dotyczącą powrotu filozofa do Aten, doszukując się argumentów za swoją hipotezą w dziełach Ibn al-Nadima.
Twórczość.
Symplicjusz jest autorem komentarzy do "Kategorii", "Fizyki" i "O niebie" Arystotelesa. Prace te powstały po powrocie Symplicjusza z Persji. Szczególne znaczenie dla historii filozofii mają jego komentarze do "Kategorii" Arystotelesa, ze względu na rozległą wiedzę autora i jego umiejętności syntetyzowania opracowywanego materiału. Symplicjusz przytacza poglądy kilku pokoleń komentatorów "Kategorii" Andronika z Rodos, Boetosa z Sydonu, stoika Atenodora, Aristona i Eudorosa z Aleksandrii, Sotiona i Achaiosa, Aleksandra z Egei, Aleksandra z Afrodyzji, Porfirusza, pitagorejczyka Archytasa, Jamblicha, Deuksipa, Olimpiodora, jego ucznia Eliasza (Dawida), Jana Filopona. Stając na końcu tej długiej tradycji stara się ją przyswoić i połączyć jej różne aspekty, dając kompleksowy przegląd recepcji "Kategorii" w starożytności. Czyni to starannie i precyzyjnie, wiernie trzymając się tekstu, jakkolwiek będąc platonikiem zawsze ma na celu wykazanie jedności myśli Arystotelesa i Platona. Pisze:
W komentarzu do "Fizyki" Symplicjusza znajdują się dwie dygresje, szczególnie interesujące dla współczesnych badaczy: "corollarium de loco" (eksurs o miejscu) i "corollarium de tempo" (ekskurs o czasie). Symplicjusz jest również autorem neoplatońskiego komentarza do "Enchidrionu" Epikteta, popularnego podręcznika etyki stoickiej. Komentarz Symplicjusza do I księgi "Elementów" Euklidesa zachował się we fragmentach w tłumaczeniu arabskim. Istnieją dowody, że komentował on również platońskiego "Fedona" i " Podręcznik retoryki" Hermnogenesa z Tarsos.
Tradycyjnie przypisywany Symplicjuszowi komentarz do "O duszy" Arystotelesa jest obecnie uważany przez większość badaczy za utwór nieznanego autora (Pseudo-Symplicjusza) lub za dzieło Pryscjana z Lidii.
Komentarze Symplicjusza stanowią cenne źródło do historii filozofii starożytnej. Nie są bowiem, w przeciwieństwie do wielu innych prac neoplatońskich, zapiskami z wykładów sporządzonymi przez studentów, lecz w całości zostały opracowane przez ich autora. Zawierają wiele cytatów z zaginionej literatury wcześniejszej. Szczególnie cenne są zachowane u Symplicjusza cytaty z presokratyków. Symplicjusz jest głównym źródłem do Parmenidesa. W jego pismach zachowało się też wiele poglądów stoickich. Z racji swojego stanowiska filozoficznego Symplicjusz przekazuje też wiele wiadomości o poglądach przedstawicieli Akademii Platońskiej, neoplatoników i pitagorejczyków. Dzięki jego dziełom możliwa się stała rekonstrukcja utraconych dzieł tych autorów.
Symplicjusz był bardzo sumiennym komentatorem. Uwzględniał aspekty filologiczne badanych tekstów porównując ich warianty i zajmując się krytyką tekstu. Za cechy dobrego komentatora uważał bezstronność i znajomość nie tylko badanego fragmentu, ale całego dzieła filozofa i jego sposobu wyrażania się.
Poglądy.
Filozofia przyrody.
W filozofii przyrody Symplicjusz wypracował własne stanowisko dotyczące miejsca i czasu. Nie zgadza się z tezą Arystotelesa, że wszechświat nie może się znajdować w jednym miejscu, ponieważ poza niebem nic innego nie istnieje. Jego zdaniem koliste ruchy ciał niebieskich są ruchami lokalnymi i aby były możliwe niebo musi się znajdować w jednym miejscu. Również jego pogląd na miejsce różni się od poglądu Stagiryty. Arystoteles uważał miejsce za granicę obejmującą ciała i pozostającą w kontakcie z ich powierzchnią. Zdaniem Symplicjusza miejsce obejmuje wszystkie części rzeczy. Nie jest więc przypisane do wzrostu jako kategoria ilości, ale jest kategorią bytu. Przydziela ciału odpowiednią pozycję i organizuje jego części w uporządkowaną strukturę.
Wbrew stanowisku Filopona Symplicjusz bronił Arystotelesowskiej doktryny niezniszczalności i nieskończoności kosmosu. Filopon jako chrześcijanin szukał uzasadnienia dla początku świata w czasie. Symplicjusz odrzuca jego pogląd, że zasad matematycznych nie można stosować do świata fizycznego. Postuluje swobodne przechodzenie od fizyki do zasad matematycznych i stosowanie zasad matematycznych do fizyki.
Symplicjusz próbuje też rozwiązać podane przez Arystotelesa paradoksy dotyczące czasu, których, jego zdaniem, ani Arystotelesowi, anie jego następcom nie udało się rozwiązać. Ich rozwiązanie uważa za warunek uznania, że czas istnieje. Jeden z paradoksów mówi, że czas nie istnieje, bo nie istnieją jego części składowe. Skoro nie istnieje przeszłość, która minęła, to nie istnieją również teraźniejszość i przyszłość. Jeśli traktować czas jako odcinek, to częściowo znajduje się on w przeszłości, a częściowo w przyszłości. Jeśli tak jest to części składowe nie różnią się od siebie. Inny paradoks polega na tym, że chwila powinna przestać istnieć, ale nie ma czasu, w którym by to mogło nastąpić. W chwili obecnej jeszcze istnieje, a w następnej istnieje już inna chwila.
Problemy te próbowano rozwiązać uznając realność czasu lub przedłużając chwile, albo jak Damascjusz tworząc teorię o "nagłym" przechodzeniu jednej chwili w drugą. Symplicjusz broni poglądu Arystotelesa, że czas ma charakter ciągły i jest niepoliczalny. Jego zdaniem jest to warunkiem następstwa powstawania i przemijania rzeczy. Rozłożenie chwil (momentów) w czasie jest, jego zdaniem, jedynie konstrukcją teoretyczną. Przyczynę powstania paradoksu upatruje w naturze duszy, której specyficzny sposób istnienia uniemożliwia dostęp do zmiany i czasu. Tylko analizując własny statyczny charakter, dusza może zrozumieć różnicę między jej sposobem bycia a wzrostem i upadkiem jakim podlegają rzeczy w czasie.
Psychologia.
Symplicjusz wyróżnia trzy rodzaje dusz:
Dusza u Symplicjusza ma pozycję pośrednią między światem czystego bytu a światem stawania się i ginięcia. Spadając do świata narodzin i śmierci zapomina o posiadanej wcześniej wiedzy. W celu przypomnienia sobie zapomnianego powstał język, który umożliwia duszy naukę i rozwój. Nauka ma wspierać wysiłki duszy, by odzyskać stan sprzed upadku, gdy jej się to powiedzie język nie będzie jej już potrzebny.
Teodycea.
Opierając się na "Enchidrionie" Symplicjusz stworzył kompletną, charakterystyczną dla późnego neoplatonizmu, teorię pochodzenia zła, w której idzie głównie za Proklosem, dołączając elementy perypatetyckie, platońskie i stoickie. Głosi on, że:
Symplicjusz stwierdza, że zło nadaje sens pojęciu dobra. Zło rozumie jako konieczne, ale nie bezpośrednio, lecz w ten sposób, że materia i brak są jego koniecznymi warunkami bytu, tak jak i wszelka ograniczoność, a są konieczne ponieważ wszystko pochodzi od Jednego. W ten sposób Symplicjusz głosi, że niebo nie byłoby doskonałe, gdyby nie było w nim stworzeń śmiertelnych. Nic nie jest całkowicie złe, a co jest złe, staje się takim przez wolny wybór jednostek. Symplicjusz uwalnia więc Boga od odpowiedzialności za zło, ale nie od odpowiedzialności za wolną wolę. Ten temat rozwinie twórczo jeszcze w tym samym stuleciu Boecjusz
Recepcja.
Z pism Symplicjusza szczególne znaczenie dla filozofii średniowiecznej miał jego komentarz do "Kategorii". W X wieku jego komentarze zostały przełożone na arabski. Komentarz do "Fizyki" i "Enchidrionu" znał Al-Kindi (zm. 870), który w swojej etyce przejął od Symplicjusza poglądy stoickie. Komentarz do "Fizyki" znał również Al-Farabi (zm. 950). W oparciu o Symplicjusza Yahya ibn Adi (893-974) napisał swój komentarz do "Kategorii". Szedł za nim również w swej interpretacji Arystotelesa Ibn al-Tayyib (zm. 1043). Bizantyńczycy korzystali głównie z argumentów logicznych i psychologicznych Symplicjusza. Znał jego pisma Focjusz (ok. 810-891), a Nicefor Blemmydes (1197-ok. 1272) korzystał z komentarzy do "Fizyki" i "O niebie". 
Na Zachód trafiły pisma Symplicjusza za pośrednictwem arabskim. Wilhelm Moerbecke przetłumaczył w połowie XIII wieku komentarz do "Kategorii" i "O niebie". Z obydwu przekładów korzystał Tomasz z Akwinu, sięgając do komentarza do "Kategorii" po terminologię. Z "Kategorii" Symplicjusza korzystali również Henryk z Gandawy, Aegidius Colonna Romanus i Jan Duns Szkot. Z komentarza do "O niebie" korzystał z kolei Robert Grosseteste. W XVI wieku idee Symplicjusza dotyczące miejsca zainspirowały Francesco Patrizziego (1529-1579) do stworzenia jego doktryny miejsca i światła.

</doc>
<doc id="3031665" url="https://pl.wikipedia.org/wiki?curid=3031665" title="Karpinek (województwo mazowieckie)">
Karpinek (województwo mazowieckie)

Karpinek – osada w Polsce położona w województwie mazowieckim, w powiecie warszawskim zachodnim, w gminie Leszno.

</doc>
<doc id="3031666" url="https://pl.wikipedia.org/wiki?curid=3031666" title="Tajma">
Tajma



</doc>
<doc id="3031668" url="https://pl.wikipedia.org/wiki?curid=3031668" title="Rózin">
Rózin

Rózin – osada leśna w Polsce położona w województwie mazowieckim, w powiecie warszawskim zachodnim, w gminie Leszno.
Osada powiązana historycznie z niedaleką wsią Zaborówek oraz rodziny Wodzińskich posiadającej tam majątek ziemski. Prawdopodobnie nazwa osady leśnej wzięła się od Róży Wodzińskiej na cześć której sady i ziemie uprawne w środku lasu niedaleko Zaborówka nazwano Rózinem.
Po drugiej wojnie światowej osada stała się siedzibą lokalnego leśnictwa z podległością w Izabelinie i wyposażeniem w radiostację oraz telefon.
Obok funkcjonowała także gajówka w rejonie Zielonej Karczmy na drodze pomiędzy Rózinem a Zaborówkiem.

</doc>
<doc id="3031669" url="https://pl.wikipedia.org/wiki?curid=3031669" title="Sean Saves the World">
Sean Saves the World

Sean Saves the World – amerykański komediowy serial telewizyjny wyprodukowany przez NBC. Serial jest emitowany od 3 października 2013 roku. Pomysłodawcą serialu jest Victor Fresco.
9 listopada 2013 roku NBC zamówiła pełny sezon serialu, który będzie składał z 18 odcinków.
29 stycznia 2014 roku, NBC oficjalnie ogłosiła anulowanie serialu. Obecnie nakręcono 14 odcinków. A ostatni zostanie wyemitowany po igrzyskach olimpijskich w Soczi.
Fabuła.
Serial skupiony wokół życia Seana – samotnego ojca, który musi wychować swoją nastoletnią córkę. W pracy ma nowego szefa, za którym nie za bardzo przepada jego córka Ellie.

</doc>
<doc id="3031670" url="https://pl.wikipedia.org/wiki?curid=3031670" title="IQuick">
IQuick

iQuick Valencia – hiszpański zespół wyścigowy, założony w 1999 przez Marco Rodrígueza. W historii startów ekipa pojawiała się w stawce Zachodnioeuropejskiego Pucharu Formuły Renault 2.0 oraz Europejskiego Pucharu Formuły Renault 2.0. Siedziba zespołu znajduje się w Walencji przy torze Circuit Ricardo Tormo.
Starty.
Europejski Puchar Formuły Renault 2.0.
† – Zawodnik nie był zaliczany do klasyfikacji.

</doc>
<doc id="3031671" url="https://pl.wikipedia.org/wiki?curid=3031671" title="Pasmo Wododziałowe">
Pasmo Wododziałowe



</doc>
<doc id="3031672" url="https://pl.wikipedia.org/wiki?curid=3031672" title="Zbiegostwo chłopów">
Zbiegostwo chłopów

Zbiegostwo chłopów – ucieczki chłopów z majątków ziemskich do miast, do innych majątków czy też poza granice kraju, jako forma obrony przed uciskiem w okresie feudalizmu.
Historia.
Zbiegostwo chłopów występowało na ziemiach polskich od XII wieku aż do upadku I Rzeczypospolitej w XVIII wieku. Aby zapobiec częstym przypadkom ucieczek chłopów z dóbr kościelnych administratorom tychże dóbr nakazywano ludzkie traktowanie pracujących poddanych. Najczęściej chłopi uciekali do dóbr królewskich lub poza granice kraju, do Prus, na Litwę lub Ruś (między innymi na Zaporoże). W XVI wieku zbiegostwo stało się zjawiskiem powszechnym, któremu nie zdołały zapobiec żadne ustawy. Ucieczki chłopów na ziemie wschodnie Rzeczypospolitej ograniczył dopiero na początku XVII wieku rozwój i na tych terenach systemu folwarczno-pańszczyźnianego. Gdy zbiegostwo przestało radykalnie poprawiać dolę chłopów, coraz częściej zaczęły wybuchać powstania chłopskie.
Zdarzały się przypadki zbiegostwa dotyczące całych wsi (tereny Rumunii), wynikające z ucisku feudalnego oraz samowoli i nadużyć feudałów oraz przedstawicieli administracji. Terenem zbiegostwa chłopów, głównie pochodzenia słowiańskiego (zwanych później kurucami) było pogranicze między Górnymi Węgrami a Wołoszczyzną. Zbiegostwo było formą obrony i walki chłopów ze wzrostem ucisku ze strony feudałów. Feudałowie zabezpieczali się przed zbiegostwem, zawierając między sobą układy o wydawaniu uciekinierów, wprowadzając specjalną procedurę sądową. Stosowali też środki ekonomiczne – zamianę pańszczyzny na czynsz, oraz przyznawali chłopom tak zwane prawa zakupne. Państwo Jagiellonów zawarło z państwem Zakonu Krzyżackiego umowę o wzajemnym wydawaniu sobie zbiegłych chłopów. 
W XV wieku podjęto prawne próby ograniczenia zbiegostwa chłopów. W 1420 roku wprowadzono kary 15 grzywien wobec osób ukrywających zbiegłych chłopów. W 1454 roku zabroniono feudałom świeckim i duchownym, dzierżawcom królewszczyzn, a także mieszczanom przyjmowania chłopów, którzy zbiegli. Za ucieczki karano. Wypalano piętno na czole, podcinano ścięgna, stosowano odpowiedzialność zbiorową. Piotr Skarga wspomina nawet o karaniu chłopów śmiercią. Były to jednak przypadki sporadyczne, bowiem feudał karząc zbiega śmiercią pozbawiał się darmowych rąk do pracy w posiadanym przez siebie majątku ziemskim. 
Do połowy XVI wieku rosyjscy chłopi nie byli przywiązani do ziemi. W drugiej połowie wspomnianego wieku nastąpił jednak wzrost ucisku wobec chłopów, co spowodowało, że w poszukiwaniu lepszych warunków do życia chłopi uciekali na południe Rosji. Na początku XVII wieku zbiegli chłopi doprowadzili do rozrostu społeczności przygranicznej, w tym społeczności kozackiej. W 1707 roku zbiegostwo chłopów stało się w Rosji jedną z przyczyn wybuchu powstania Buławina.
W dobie reform oświeceniowych w Monarchii Habsburgów (w skład której od 1772 roku wchodziła również Galicja) zbiegostwu chłopów starano się zapobiec edyktami wydanymi w 1772, 1777 i 1784 roku. Grożono w nich surowymi karami (łącznie z karą śmierci) za zbiegostwo oraz podżeganie do niego. Jeden z punktów polskiej Ustawy Rządowej z 3 maja 1791 r. mówiący: "ogłaszamy wolność zupełną dla wszystkich ludzi, tak nowo przybywających jako i tych, którzyby pierwej z kraju oddaliwszy się, teraz do ojczyzny powrócić chcieli; tak dalece, iż każdy człowiek do państw Rzeczypospolitej nowo z którejkolwiek strony przybyły lub powracający, jak tylko stanie nogą na ziemi polskiej, wolnym jest zupełnie użyć przemysłu swego, jak i gdzie chce; wolny jest czynić umowy na osiadłość, robociznę lub czynsze, jak i dopóki się umówi; wolny jest osiadać w mieście lub na wsiach; wolny jest mieszkać w Polsce lub do kraju, do którego zechce, powrócić, uczyniwszy zadość obowiązkom, które dobrowolnie na siebie przyjął", wywołał oburzenie Katarzyny II. Carowa obawiała się, że ucieknie "do Polski większa część chłopów z Białej Rusi, a resztę by u mnie bałamucili". 
Tematykę zbiegostwa chłopów i wyludniania się wsi polskich poruszano w literaturze polskiej XIX wieku. Problem ten poruszył także Teodor Tomasz Jeż w powieści: "Wasyl Hołub".

</doc>
<doc id="3031673" url="https://pl.wikipedia.org/wiki?curid=3031673" title="Su'ao">
Su'ao



</doc>
<doc id="3031674" url="https://pl.wikipedia.org/wiki?curid=3031674" title="Guillermo Huerta">
Guillermo Huerta

Guillermo Huerta Huitrón (ur. 3 lipca 1966 w mieście Meksyk) – meksykański piłkarz występujący na pozycji środkowego obrońcy, obecnie trener. Jego teść Moacyr również był piłkarzem.
Kariera klubowa.
Huerta pochodzi ze stołecznego miasta Meksyk i jest wychowankiem tamtejszego zespołu Club América. Do seniorskiej drużyny został włączony jako dwudziestolatek przez argentyńskiego szkoleniowca Miguela Ángela Lópeza i w meksykańskiej Primera División zadebiutował 29 sierpnia 1986 w zremisowanym 0:0 meczu z Necaxą. Podczas swoich premierowych rozgrywek pełnił funkcję głębokiego rezerwowego, lecz już po roku wywalczył sobie miejsce w wyjściowym składzie i 12 września 1987 w wygranej 2:1 konfrontacji z Monterrey strzelił swojego pierwszego gola w najwyższej klasie rozgrywkowej. W tym samym roku jako podstawowy stoper triumfował z Américą w najbardziej prestiżowych rozgrywkach północnoamerykańskiego kontynentu – Pucharze Mistrzów CONCACAF, natomiast w sezonie 1987/1988 zanotował z drużyną prowadzoną przez Jorge Vieirę mistrzostwo Meksyku oraz zdobył superpuchar kraju – Campeón de Campeones. Obydwa te sukcesy powtórzył również podczas rozgrywek 1988/1989, kiedy to po raz drugi i ostatni został mistrzem kraju oraz triumfował w superpucharze Meksyku.
W 1990 roku Huerta drugi raz wywalczył z Américą północnoamerykański Puchar Mistrzów, natomiast w sezonie 1990/1991 zdobył ze swoim zespołem wicemistrzostwo Meksyku i dotarł do finału krajowego pucharu – Copa México, będąc już jednak przeważnie rezerwowym defensorem. Ostatni sukces w barwach swojego macierzystego klubu wywalczył w 1992 roku, po raz trzeci triumfując w Pucharze Mistrzów CONCACAF. Ogółem w Américe spędził osiem lat, lecz przez ostatnie dwanaście miesięcy pobytu w ekipie ani razu nie pojawił się na ligowych boiskach, wobec czego w lipcu 1994 zdecydował się na odejście do klubu Monarcas Morelia. Tam występował przez następny rok, nie potrafiąc nawiązać do osiągnięć odnoszonych w Américe, po czym w wieku 29 lat zakończył profesjonalną karierę piłkarską.
Kariera reprezentacyjna.
W 1985 roku Huerta został powołany przez szkoleniowca Jesúsa del Muro do reprezentacji Meksyku U-20 na Młodzieżowe Mistrzostwa Świata w ZSRR. Tam miał niepodważalne miejsce w wyjściowej jedenastce i rozegrał wszystkie cztery spotkania od pierwszej do ostatniej minuty, nie wpisując się na listę strzelców. Meksykanie zanotowali trzy zwycięstwa w grupie i awansowali do dalszej fazy turnieju, jednak ostatecznie odpadli ze światowego czempionatu w ćwierćfinale.
W seniorskiej reprezentacji Meksyku Huerta zadebiutował za kadencji selekcjonera Mario Velarde, 29 marca 1988 w wygranym 8:0 meczu towarzyskim z Salwadorem. Swój bilans w drużynie narodowej zamknął ostatecznie na trzech rozegranych spotkaniach, wszystkich sparingowych, nie zdobywając żadnej bramki.
Kariera trenerska.
Po zakończeniu kariery piłkarskiej Huerta został zatrudniony jako szkoleniowiec w akademii młodzieżowej swojego macierzystego zespołu Club América. Przez następne lata pracował tam z różnymi kategoriami wiekowymi; był asystentem Juana Antonio Luny w drugoligowych rezerwach klubu – Tigrillos UANL Coapa, trenerem czwartoligowych rezerw, a w 2009 roku prowadził trzecioligowe rezerwy o nazwie América Coapa, z którymi wygrał rozgrywki Liga de Nuevos Talentos. Później trenował również ekipę Amériki U-17, jednak największe sukcesy odnosił z drużyną U-20, którą trzykrotnie poprowadził do młodzieżowego mistrzostwa Meksyku (Apertura 2010, Clausura 2011, Clausura 2012) oraz w 2011 roku do półfinału Copa Libertadores U-20, mając w składzie przyszłych reprezentantów kraju, takich jak George Corral, Raúl Jiménez czy Diego Reyes.
W maju 2013 Huerta został szkoleniowcem reaktywowanej drużyny CD Zacatepec, występującej w drugiej lidze meksykańskiej, którą prowadził przez następne dziewięć miesięcy z bardzo słabymi wynikami; w 24 spotkaniach zdołał odnieść zaledwie dwa zwycięstwa.

</doc>
<doc id="3031678" url="https://pl.wikipedia.org/wiki?curid=3031678" title="Świątynia Bao'an">
Świątynia Bao'an



</doc>
<doc id="3031679" url="https://pl.wikipedia.org/wiki?curid=3031679" title="Bao'an">
Bao'an



</doc>
<doc id="3031680" url="https://pl.wikipedia.org/wiki?curid=3031680" title="Bao'an (Shenzhen)">
Bao'an (Shenzhen)



</doc>
<doc id="3031682" url="https://pl.wikipedia.org/wiki?curid=3031682" title="Ya'an">
Ya'an



</doc>
<doc id="3031683" url="https://pl.wikipedia.org/wiki?curid=3031683" title="Angelis Charalambus">
Angelis Charalambus

Angelis Charalambus (ur. 31 maja 1989 w Larnace) – cypryjski piłkarz występujący na pozycji obrońcy w Apollon Limassol.
Kariera klubowa.
Charalambus profesjonalną karierę rozpoczął w Anorthosis Famagusta, z którego latem 2010 roku trafił do szkockiego Motherwell F.C. Spędził w tym klubie rok, tylko raz pojawił się na boisku w meczu ligowym, po czym wrócił do rodzinnego kraju. W sezonie 2011-2012 był graczem Ermis Aradipu, a od lata 2012 roku reprezentuje barwy Apollonu Limassol.
Kariera reprezentacyjna.
W reprezentacji Cypru zadebiutował 29 lutego 2012 roku w towarzyskim meczu przeciwko Serbii. Na boisku pojawił się w 70 minucie meczu.
Sukcesy.
Apollon

</doc>
<doc id="3031685" url="https://pl.wikipedia.org/wiki?curid=3031685" title="Język kikapu">
Język kikapu

Język kikapu (znany też pod nazwami mesquakie, meskwaki, mesquakie-sauk, mesquakie-sauk-kickapoo, sac i fox) – język algonkiański, używany przez Indian z plemion Lisów, Sauków i Kickapoo w Stanach Zjednoczonych i północnym Meksyku. W sumie używa go około 700 osób. Spośród trzech dialektów – meskwaki, sac i kikapu – ten ostatni jest zdecydowanie najpopularniejszy i używa go około 500 osób. Wymarły język mascouten mógł również być dialektem kikapu, jednak jest zbyt mało źródeł, by go sklasyfikować.
Kikapu jest językiem zagrożonym wymarciem, a większość jego użytkowników jest w średnim lub podeszłym wieku. W ramach prób jego uratowania wprowadzona została m.in. dwujęzyczna edukacja w szkole w Meskwaki Settlement (Iowa) oraz Meskwaki Sewing Project, mający stworzyć możliwość wspólnego przebywania młodszych i starszych kobiet przy wspólnym szyciu i nauce języka.

</doc>
<doc id="3031691" url="https://pl.wikipedia.org/wiki?curid=3031691" title="Wieża Dzwonu w Xi'an">
Wieża Dzwonu w Xi'an



</doc>
<doc id="3031692" url="https://pl.wikipedia.org/wiki?curid=3031692" title="Wieża Bębna w Xi'an">
Wieża Bębna w Xi'an



</doc>
<doc id="3031693" url="https://pl.wikipedia.org/wiki?curid=3031693" title="Wielki Meczet w Xi'an">
Wielki Meczet w Xi'an



</doc>
<doc id="3031694" url="https://pl.wikipedia.org/wiki?curid=3031694" title="Xi'an (stacja kolejowa)">
Xi'an (stacja kolejowa)



</doc>
<doc id="3031695" url="https://pl.wikipedia.org/wiki?curid=3031695" title="Archidiecezja xi'ańska">
Archidiecezja xi'ańska



</doc>
<doc id="3031696" url="https://pl.wikipedia.org/wiki?curid=3031696" title="Port lotniczy Xi'an-Xianyang">
Port lotniczy Xi'an-Xianyang



</doc>
<doc id="3031698" url="https://pl.wikipedia.org/wiki?curid=3031698" title="Biskupi xi'ańscy">
Biskupi xi'ańscy



</doc>
<doc id="3031699" url="https://pl.wikipedia.org/wiki?curid=3031699" title="Diecezja Yan'an">
Diecezja Yan'an



</doc>
<doc id="3031701" url="https://pl.wikipedia.org/wiki?curid=3031701" title="Luca Vettori">
Luca Vettori

Luca Vettori (ur. 26 kwietnia 1991 w Parmie) – włoski siatkarz, reprezentant kraju grający na pozycji atakującego. 
Sukcesy klubowe.
Mistrzostwo Włoch:
Puchar Challenge:
Puchar Włoch:
Superpuchar Włoch:
Klubowe Mistrzostwa Świata:
Puchar CEV:
Sukcesy reprezentacyjne.
Liga Światowa:
Mistrzostwa Europy:
Puchar Wielkich Mistrzów:
Puchar Świata:
Igrzyska Olimpijskie:

</doc>
<doc id="3031702" url="https://pl.wikipedia.org/wiki?curid=3031702" title="10 Komenda Odcinka Słońsk">
10 Komenda Odcinka Słońsk

10 Komenda Odcinka Słońsk – samodzielny pododdział Wojsk Ochrony Pogranicza.
Formowanie i zmiany organizacyjne.
10 Komenda Odcinka sformowana została w 1945 roku w strukturze organizacyjnej 2 Oddziału Ochrony Pogranicza. We wrześniu 1946 roku odcinek wszedł w skład Poznańskiego Oddziału WOP nr 2.
Rozkazem Naczelnego Dowództwa Wojska Polskiego nr 077/Org. z 13 lutego 1947 roku przeprowadzono dalsze zmiany w strukturze organizacyjnej. Rozformowano wówczas 8 komendę odcinka oraz 47 i 48 strażnicę.
Pod koniec kwietnia 1947 roku komendę 10 odcinka przeniesiono z Górzycy do Słońska.
W 1948 roku, na bazie 10 Komendy Odcinka sformowano Samodzielny Batalion Ochrony Pogranicza nr 36.
Struktura organizacyjna.
Dyslokacja 10 Komendy Odcinka w 1945 roku przedstawiała się następująco:
Dyslokacja 10 Komendy Odcinka Słońsk w 1947 roku przedstawiała się następująco:

</doc>
<doc id="3031703" url="https://pl.wikipedia.org/wiki?curid=3031703" title="TEPIS">
TEPIS



</doc>
<doc id="3031705" url="https://pl.wikipedia.org/wiki?curid=3031705" title="70. Międzynarodowy Festiwal Filmowy w Wenecji">
70. Międzynarodowy Festiwal Filmowy w Wenecji

70. Międzynarodowy Festiwal Filmowy w Wenecji odbył się w dniach 28 sierpnia−7 września 2013 roku. Imprezę otworzył pokaz amerykańskiego filmu "Grawitacja" w reżyserii Alfonso Cuaróna. W konkursie głównym zaprezentowano 20 filmów pochodzących z 12 różnych krajów.
Jury pod przewodnictwem włoskiego reżysera Bernardo Bertolucciego przyznało nagrodę główną festiwalu, Złotego Lwa, włoskiemu filmowi dokumentalnemu "Rzymska aureola" w reżyserii Gianfranco Rosiego. Drugą nagrodę w konkursie głównym, Grand Prix Jury, przyznano tajwańskiemu filmowi "Bezpańskie psy" w reżyserii Tsai Ming-lianga.
Honorowego Złotego Lwa za całokształt twórczości odebrał amerykański reżyser William Friedkin. Galę otwarcia i zamknięcia festiwalu prowadziła włoska aktorka Eva Riccobono.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Lwa:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Horyzonty".
Następujące filmy zostały wyświetlone na festiwalu w ramach sekcji "Horyzonty":

</doc>
<doc id="3031706" url="https://pl.wikipedia.org/wiki?curid=3031706" title="Yan'an">
Yan'an



</doc>
<doc id="3031707" url="https://pl.wikipedia.org/wiki?curid=3031707" title="Diecezja Lu'an">
Diecezja Lu'an



</doc>
<doc id="3031708" url="https://pl.wikipedia.org/wiki?curid=3031708" title="Lu'an">
Lu'an



</doc>
<doc id="3031709" url="https://pl.wikipedia.org/wiki?curid=3031709" title="Stela z Xi'an">
Stela z Xi'an



</doc>
<doc id="3031711" url="https://pl.wikipedia.org/wiki?curid=3031711" title="9 Komenda Odcinka Słubice">
9 Komenda Odcinka Słubice

9 Komenda Odcinka Słubice – samodzielny pododdział Wojsk Ochrony Pogranicza.
Formowanie i zmiany organizacyjne.
9 Komenda Odcinka sformowana została w 1945 roku w strukturze organizacyjnej 2 Oddziału Ochrony Pogranicza. We wrześniu 1946 roku odcinek wszedł w skład Poznańskiego Oddziału WOP nr 2.
Rozkazem Naczelnego Dowództwa Wojska Polskiego nr 077/Org. z 13 lutego 1947 roku nakazano przeprowadzenie zmian w strukturze organizacyjnej. Rozformowano wówczas 8 komendę odcinka oraz 42 i 43 strażnicę.
W 1948 roku, na bazie 9 Komendy Odcinka sformowano Samodzielny Batalion Ochrony Pogranicza nr 34.
Struktura organizacyjna.
Dyslokacja 9 Komendy Odcinka Słubice w 1945 roku przedstawiała się następująco:
Dyslokacja 9 Komendy Odcinka Słubice w 1947 przedstawiała się następująco:

</doc>
<doc id="3031712" url="https://pl.wikipedia.org/wiki?curid=3031712" title="Turzyca stopowata">
Turzyca stopowata

Turzyca stopowata ("Carex pediformis" C.A.Mey.) – gatunek byliny z rodziny ciborowatych. Obszar występowania obejmuje środkowo-wschodnią Europę i wschodnią część Azji. W Polsce występuje w Ojcowskim Parku Narodowym, w Dolinie Będkowskiej oraz w Zapustach w Górach Świętokrzyskich.
Biologia i ekologia.
Bylina, hepikryptofit. Występuje na murawach kserotermicznych z rzędu "Festucetalia valesiacae". Kwitnie w maju.
Zmienność.
Gatunek zróżnicowany na cztery odmiany:
Zagrożenia i ochrona.
Gatunek umieszczony w Polskiej Czerwonej Księdze Roślin z kategorią CR (krytycznie zagrożony). Umieszczony także na Czerwonej liście roślin i grzybów Polski (2006) z kategorią E (wymierający – krytycznie zagrożony). W wydaniu z 2016 roku otrzymał kategorię CR (krytycznie zagrożony).

</doc>
<doc id="3031713" url="https://pl.wikipedia.org/wiki?curid=3031713" title="Tian'anmen">
Tian'anmen



</doc>
<doc id="3031714" url="https://pl.wikipedia.org/wiki?curid=3031714" title="Chang'e">
Chang'e



</doc>
<doc id="3031715" url="https://pl.wikipedia.org/wiki?curid=3031715" title="Theodore Kosloff">
Theodore Kosloff

Theodore Kosloff (ur. 22 stycznia 1882 jako Fiodor Michjałowicz Kozłow, ros. Фёдор Михайлович Козлов, zm. 22 listopada 1956) – amerykański aktor, tancerz baletu i choreograf pochodzenia rosyjskiego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3031716" url="https://pl.wikipedia.org/wiki?curid=3031716" title="Scena zbrodni">
Scena zbrodni

Scena zbrodni (, , dosł. „rzeźnik”) – film dokumentalny z 2012 roku w reżyserii Joshuy Oppenheimera, współreżyserowany przez Christine Cynn i anonimowego Indonezyjczyka. Film był duńsko-norwesko-brytyjską koprodukcją. Producentami wykonawczymi byli Werner Herzog, Errol Morris, Joram ten Brink i Andre Signer. 
Film opowiada o masakrze ludności dokonanej w latach 1965–1966 w Indonezji w trakcie antykomunistycznej czystki, z perspektywy jej sprawców. "Scena zbrodni" została nagrodzona m.in. Europejską Nagrodą Filmową i Nagrodą BAFTA za najlepszy film dokumentalny. Była również nominowana do Oscara za najlepszy pełnometrażowy film dokumentalny.
Kontekst historyczny.
Film opowiada o antykomunistycznej czystce w Indonezji w latach 1965–1966, w trakcie której zamordowanych zostało przeszło 500 tys. ludzi. Na skutek nieudanego zamachu stanu doszło do zmiany władzy – obalony został prezydent Indonezji Sukarno, a jego miejsce zajął generał Suharto. Winą za wszczęcie puczu obarczono Indonezyjską Partię Komunistyczną (PKI), co stało się pretekstem dla masowych morderstw jej członków i zwolenników. Obiektem prześladowań byli także przedstawiciele mniejszości chińskiej w Indonezji, intelektualiści i członkowie związków zawodowych – każdy mógł zostać oskarżony o bycie „komunistą”. Ze względu na zimną wojnę likwidacja „komunistów” spotkała się z aprobatą państw zachodnich.
W wielu regionach Indonezji armia rekrutowała cywili, którzy mieli przeprowadzać egzekucje. Organizowano paramilitarne grupy, zapewniając im podstawowe szkolenie i wojskowe wsparcie. Znaczną część członków tych paramilitarnych grup stanowili gangsterzy. Drobni przestępcy, parający się wymuszeniami i nielegalną dystrybucja biletów do kina, zostali przywódcami szwadronów śmierci. Pośród nich byli główni bohaterowie filmu Anwar Congo i Ali Zulkadry. Ten pierwszy jest osobiście odpowiedzialny za około 1000 morderstw, w większości dokonanych przez uduszenie drutem.
Od czasu masakry rząd Indonezji oficjalnie uznaje eksterminację komunistów za patriotyczną walkę, a gangsterzy i paramilitarne grupy, którzy brali w nich udział, ogłoszeni zostali bohaterami. Do tej pory cieszą się przywilejami i władzą. Anwar Congo uważany jest za jednego z ojców założycieli prawicowej, paramilitarnej organizacji Pemuda Pancasila, która wyłoniła się ze szwadronów śmierci. Pemuda Pancasila ma ogromny wpływ na polityczny kształt Indonezji – należą do niej m.in. członkowie rządu. Władza w Indonezji ma swoje podstawy w zbrodniach, za które nikt nigdy nie został ukarany.
Fabuła.
Anwar i jego towarzysze na prośbę Oppenheimera chętnie opowiadają o popełnionych morderstwach i odgrywają je przed kamerami. Aby lepiej zrozumieć motywy sprawców i ich stosunek do własnych zbrodni, Oppenheimer proponuje im, aby nakręcili film, który – ich zdaniem – będzie adekwatną reprezentacją tamtych zdarzeń. "Scena zbrodni" dokumentuje proces powstawania tego quasi-filmu.
Bohaterowie dokumentu stylizują poszczególne sceny, tak aby przypominały ich ulubione gatunki filmowe: westerny, musicale, filmy gangsterskie. Oppenheimer pokazuje różne etapy produkcji filmu – począwszy od wstępnych konceptualizacji, poprzez tworzenie fantazyjnych kostiumów i dekoracji, aż po quasi-reżyserskie dyskusje byłych zbrodniarzy, odnośnie do tego, co i w jaki sposób powinno być przedstawione. Z czasem obok odgrywanych zbrodni zaczynają dominować inscenizacje koszmarów i fantazji Anwara.
Część z bohaterów zdaje sobie sprawę, że zbrodnie, które popełnili, były złe, ale jednocześnie martwią się o konsekwencje, jakie może mieć dla nich ujawnienie tego faktu opinii publicznej. Będzie to zaprzeczeniem wieloletniej propagandy, według której to komuniści byli okrutnymi mordercami, a nie na odwrót. Inni członkowie Pemuda Pacasila uważają, że przechwalając się okrucieństwem i brutalnością, utwierdzą swoją władzę, która w dużej mierze oparta jest na sile i wzbudzaniu strachu.
Nagrywając film, Anwar, wcielał się nie tylko w rolę oprawcy, ale również grał ofiary. To ćwiczenie empatii jest dla niego wstrząsem. Wydaje mu się, że rozumie, co czuli ludzie, których torturował i zabijał. Oppenheimer zwraca mu uwagę, że strach i niepokój, który odczuwa, grając, są niczym w porównaniu do uczuć ofiar, które wiedziały, że zginą. Zaczyna myśleć o swojej winie, chciałby uciec od przeszłości i wspomnień. W groteskowej wizji wyobraża sobie, że gdy umrze, ludzie których zabił, będą mu dziękować za to, że wysłał ich do nieba.
Produkcja.
Geneza "Sceny zbrodni".
W 2001 Oppenheimer i Cynn, pracując nad innym filmem – "The Globalisation Tapes – "zainteresowali się ze sprawą indonezyjskich masakr. Początkowo próbowali rozmawiać z ocalałymi ofiarami pogromów i z ich rodzinami. Jednak, gdy lokalne władze się o tym dowiedziały, zabroniły im dalszego filmowania i utrudniały kontakt z ocalałymi ofiarami. W tej sytuacji reżyser spróbował porozmawiać z byłymi oprawcami. Ku jego zaskoczeniu dawni egzekutorzy chętnie i ze szczegółami opowiadali o swojej roli w mordach. Film" Scena zbrodni "powstał, aby wyjaśnić mechanizm, który pozwala liderom lokalnych społeczności chełpić się opowieściami o swoich dawnych zbrodniach.
W 2005 rozmowy z kolejnymi członkami brygad śmierci doprowadziły reżysera do Anwara Congo. Większość z przeszło 1.000 godzin materiału została nakręcona między 2005 a 2011 rokiem w Medan, stolicy Indonezyjskiej prowincji Sumatra Północna. Indonezyjska część ekipy, ze względu na swoje bezpieczeństwo, pozostaje anonimowa.
Zastosowana metoda.
Oppenheimer posługuje się w "Scenie zbrodni" szczególną, samodzielnie wypracowaną techniką. Bohaterowie filmu inscenizowali swoje zbrodnie. Następnie reżyser pokazywał im zarejestrowany materiał. Anwar Congo, oglądając swoją rekonstrukcję, stwierdza, że jest z nią coś nie tak. Nie przeszkadza mu moralna okropność czynów, w których uczestniczył, ale sposób ich przedstawienia. Oppenheimer uważa, że Congo, oglądając nagranie, odczuwa zło, którego się dopuścił, ale nie może się do tego przyznać przed sobą samym. Wie, że coś jest źle, ale zrzuca winę na swój niewłaściwy strój i wesołe zachowanie. W dalszych inscenizacjach, chcąc właściwie pokazać to, co zaszło, posługuje się stylizacją na filmy, których jest fanem.
Popkultura odgrywa niezwykłą rolę w filmie Oppenheimera. Gangsterzy, z których rekrutowali się członkowie brygad śmierci na Sumatrze, byli paserami sprzedającymi bilety do kina. Kochali zachodnie kino i czerpali z niego wzorce zachowań. Anwar opracował metodę egzekucji przez uduszenie drutem, inspirując się filmami gangsterskimi. Naśladował także ich styl życia – elegancki ubiór i swobodę. Po latach, odtwarzając swoje zbrodnie, łudzi się naiwnym przeświadczeniem, że odpowiednio dramatyzując swoje inscenizacje, nadając im właściwy „styl”, sprawi, że będą ciekawe i przyjemne dla widza, a jego ukażą jako bohatera, za którego się uważa. Dzieje się jednak coś odwrotnego – nadanie zbrodni popkulturowej otoczki, ze względu na swoją nieadekwatność, jedynie uwypukla ich okropieństwo.
"Scena zbrodni" w większym stopniu niż faktów historycznych dotyczy mechanizmów kształtowania historii i sprawowania władzy. Zbrodnie popełnione przez Anwara i jego towarzyszy są legitymizowane przez wpisanie ich w większą, historyczną narrację. Nie muszą się wstydzić swoich zbrodni, gdyż są one traktowane jako patriotyczny heroizm. Gdy odtwarzają tę historię, wchodzą w konflikt z ideologią, która ich usprawiedliwia, gdyż ujawnia się zbrodniczą niesprawiedliwość, na której ta ideologia jest zbudowana. W filmie wyrazem tych sprzecznych tendencji są inscenizacje sennych koszmarów dręczących Anwara Congo. Wraz z rozwojem filmu fikcyjne elementy stopniowo wypierają historyczne wydarzenia, a całość robi się coraz bardziej surrealistyczna i dziwaczna. W pewnym sensie trafiamy „do głowy” Anwara Congo, gdyż to jego wyobraźnia kształtuje obrazy, które oglądamy. Ogromnej betonowej ryby, tancerek i transseksualnych przebieranek nie byłoby w filmie, gdyby Congo mógł inaczej przekazać to, co czuje. Obraz pozwala uchwycić to, czego nie mogą wyrazić słowa. Anwar nie może przyjąć do wiadomości winy, którą odczuwa. Ten wewnętrzny konflikt unaocznia się w niezrozumiałych wizjach pełnych groteski i kiczu.
Recepcja filmu.
"Scena zbrodni" została
pozytywnie przyjęta przez krytykę na całym świecie. Film Oppenheimera wygrał liczne nagrody m.in. Nagrodę BAFTA i Europejską Nagrodę Filmową. Był także nominowany do Oscara za najlepszy film dokumentalny.
Soe Tjen Marching, indonezyjska pisarka i badaczka, analizowała film w odniesieniu do pojęcia banalności zła. Termin ten użyty został przez Hannah Arendt, w celu wyjaśnienia zbrodni Adolfa Eichmanna. W świetle tej koncepcji Anwar byłby zwykłym człowiekiem, który postępował zgodnie z tym, co uważał za słuszne, nieświadom zła, które czyni. Ciężko sobie wyobrazić, że nie wiedział, co robi, i zaakceptować fakt, że jest takim samym człowiekiem jak my. Marching sugeruje, że być może Congo zaczął symulować wyrzuty sumienia, gdy zorientował
się w intencjach reżysera. Kwestia ta pozostaje nierozstrzygnięta.
Film spowodował także oddźwięk polityczny. W Chinach wiedza na temat pogromów ludności chińskiej w Indonezji w latach 1965–1966 była niewielka. Film wywołał protesty i żądania oficjalnych przeprosin od władz Indonezji.
Obsada.
i inni.

</doc>
<doc id="3031717" url="https://pl.wikipedia.org/wiki?curid=3031717" title="Ma'anshan">
Ma'anshan



</doc>
<doc id="3031718" url="https://pl.wikipedia.org/wiki?curid=3031718" title="Tai'an">
Tai'an



</doc>
<doc id="3031720" url="https://pl.wikipedia.org/wiki?curid=3031720" title="Ning'er">
Ning'er



</doc>
<doc id="3031721" url="https://pl.wikipedia.org/wiki?curid=3031721" title="Pu'er">
Pu'er



</doc>
<doc id="3031722" url="https://pl.wikipedia.org/wiki?curid=3031722" title="UNAMSAT-B">
UNAMSAT-B

UNAMSAT-B – meksykański sztuczny satelita do celów radioamatorskich zbudowany przez studentów i naukowców Narodowego Uniwersytetu Meksykańskiego (UNAM). Wystrzelony jako ładunek dodatkowy przy satelicie Kosmos 2334. Działał 1 dzień.
Pozostaje na orbicie okołoziemskiej. 
Budowa i działanie.
Zbudowany w oparciu o 25 cm platformę Amsat-NA Microsat. Przenosił eksperyment echa dopplerowskiego do pomiaru prędkości mikrometeoroidów i przekaźniki radiowe do zastosowań radioamatorskich.
Usługi radioamatorskie dostępne były na częstotliwościach:
Głównym ładunkiem był impulsowy radar (41,997 MHz) z odbiornikiem szerokopasmowym do śledzenia śladów jonizacji pozostawianych przez meteoroidy. Przenosił też przekaźnik danych środowiskowych z czujników naziemnych umieszczanych w miejscach trudno dostępnych.
Po starcie statek pracował około 1 doby, nadając swoją telemetrię. Awaria została spowodowana najpewniej zbyt niską temperaturą statku jeszcze podczas przygotowań do startu (-30 °C) – statek przebywał w niej przez kilka godzin. Statek nie odbierał komend radiowych, gdyż pracy nie podjął oscylator odbiornika radiowego. Niska temperatura spowodowała szybkie rozładowanie się akumulatorów, a niedziałający odbiornik spowodował, że nie można było załadować nowych parametrów pracy akumulatorów, które uchroniłyby je przed wspomnianym rozładowaniem. Łączności ze statkiem nie udało się nawiązać mimo wielu prób.
Wystrzelenie satelity kosztowało 112 000 USD.
Nieudany start poprzednika.
Poprzednik UNAMSAT-a B miał być 29. satelitą OSCAR, oznaczonym również jako UNAMSAT-A (UNAMSAT-1). Jego start, 28 marca 1995 (10:00 GMT), oznaczony w katalogu COSPAR jako F950328C, nie powiódł się. Rakieta Start wraz z ładunkiem spadła do Morza Ochockiego. Satelita typu AMSAT Microsat również został zbudowany przez UNAM.

</doc>
<doc id="3031724" url="https://pl.wikipedia.org/wiki?curid=3031724" title="Port lotniczy Wang'an">
Port lotniczy Wang'an



</doc>
<doc id="3031725" url="https://pl.wikipedia.org/wiki?curid=3031725" title="Europejski Puchar Formuły Renault 2.0 Sezon 2008">
Europejski Puchar Formuły Renault 2.0 Sezon 2008

Europejski Puchar Formuły Renault 2.0 Sezon 2008 (ang. Eurocup Formula Renault 2.0) – 18. sezon w historii serii. Zmagania rozpoczęły się 3 maja na belgijskim torze Circuit de Spa-Francorchamps, a zakończyły 19 października w Hiszpanii, na Circuit de Catalunya. Tytuł w klasyfikacji kierowców zdobył Fin Valtteri Bottas, a wśród zespołów - francuska ekipa SG Formula.
Lista startowa.
Źródło: "wsr.alkamelsystems.com" 
R = Debiutant (klasyfikowany)
Kalendarz wyścigów.
Źródło: "wsr.alkamelsystems.com" 
Klasyfikacja kierowców.
Źródło: "wsr.alkamelsystems.com" 
Punktacja:
Kwalifikacje do pierwszego wyścigu: 1 punkt
Wyścig: 15-12-10-8-6-5-4-3-2-1 (dziesięć pierwszych pozycji)
Uwagi:
Klasyfikacja zespołów.
Źródło: "wsr.alkamelsystems.com" 

</doc>
<doc id="3031726" url="https://pl.wikipedia.org/wiki?curid=3031726" title="Guang'an">
Guang'an



</doc>
<doc id="3031727" url="https://pl.wikipedia.org/wiki?curid=3031727" title="UNAMSAT-A">
UNAMSAT-A



</doc>
<doc id="3031728" url="https://pl.wikipedia.org/wiki?curid=3031728" title="UNAMSAT 1">
UNAMSAT 1



</doc>
<doc id="3031729" url="https://pl.wikipedia.org/wiki?curid=3031729" title="UNAMSAT 2">
UNAMSAT 2



</doc>
<doc id="3031730" url="https://pl.wikipedia.org/wiki?curid=3031730" title="OSCAR 30">
OSCAR 30



</doc>
<doc id="3031731" url="https://pl.wikipedia.org/wiki?curid=3031731" title="MO-30">
MO-30



</doc>
<doc id="3031732" url="https://pl.wikipedia.org/wiki?curid=3031732" title="Da'an">
Da'an



</doc>
<doc id="3031733" url="https://pl.wikipedia.org/wiki?curid=3031733" title="Ji'an (Jilin)">
Ji'an (Jilin)



</doc>
<doc id="3031734" url="https://pl.wikipedia.org/wiki?curid=3031734" title="Ji'an">
Ji'an



</doc>
<doc id="3031735" url="https://pl.wikipedia.org/wiki?curid=3031735" title="Huai'an">
Huai'an



</doc>
<doc id="3031736" url="https://pl.wikipedia.org/wiki?curid=3031736" title="Qian'an">
Qian'an



</doc>
<doc id="3031737" url="https://pl.wikipedia.org/wiki?curid=3031737" title="Qian'an (powiat)">
Qian'an (powiat)



</doc>
<doc id="3031738" url="https://pl.wikipedia.org/wiki?curid=3031738" title="Archidiecezja Dodomy">
Archidiecezja Dodomy

Archidiecezja Dodomy – diecezja rzymskokatolicka w Tanzanii. Powstała w 1935 jako prefektura apostolska. Wikariat apostolski od 1951, diecezja od 1953. W 2014 podniesiona do rangi archidiecezji i siedziby metropolii.
Bibliografia.
Gcatholic

</doc>
<doc id="3031739" url="https://pl.wikipedia.org/wiki?curid=3031739" title="Niepodległe Państwo Chorwackie (NDH)">
Niepodległe Państwo Chorwackie (NDH)



</doc>
<doc id="3031740" url="https://pl.wikipedia.org/wiki?curid=3031740" title="Eugen Kvaternik">
Eugen Kvaternik

Eugen Kvaternik (ur. 31 października 1825 w Zagrzebiu, zm. 11 października 1871 w Rakovicy) – chorwacki polityk, prawnik, organizator i przywódca antyaustriackiego powstania w Rakovicy.
Życiorys.
Był synem historyka Romualda Josipa Kvaternika. Uczył się w gimnazjum w Zagrzebiu i Rijece. Studiował początkowo teologię w Senju i Zagrzebiu, a następnie prawo i pedagogikę w Peszcie. W 1848 roku uzyskał uprawnienia adwokackie. Zaangażował się w działalność chorwackiego ruchu narodowego w okresie Wiosny Ludów, m.in. uczestnicząc w delegacji chorwackiej do Wiednia i organizując ruch antywęgierski w Slawonii. Po zakończeniu Wiosny Ludów wykonywał zawód prawnika na prowincji. Z powodów politycznych przekonań popadł konflikt z władzami i zabroniono mu wykonywania zawodu. W 1857 roku wyjechał do Rosji, gdzie przedstawił koncepcję współpracy rosyjsko-chorwackiej i otrzymał rosyjskie obywatelstwo; przez krótki czas był nawet carskim agentem na Węgrzech. Rozczarowany jednak polityką rosyjską (faworyzującą prawosławie), zerwał z Rosją. W 1859 roku wyjechał do Paryża, licząc na zaangażowanie w sprawę chorwacką Francji i Piemontu, które rozpoczęły wojnę przeciwko Austrii. Wydał tam pracę nawołującą do wyzwolenia Chorwacji spod panowania austriackiego i powołania federacji włosko-chorwackiej ("La Croatie et la confédération italienne"). Przebywał także w Italii, gdzie nawiązał współpracę z włoskimi przeciwnikami Habsburgów.
Pod koniec 1860 roku Kvaternik powrócił do Chorwacji. W 1861 roku został deputowanym do chorwackiego saboru. Kvaternik (m.in. w swym wystąpieniu podczas obraz saboru 18 czerwca 1861 roku) domagał się wówczas zjednoczenia Chorwacji, uznania jej niepodległości, jednak przy pozostaniu pod berłem habsburskim (na zasadzie unii personalnej z Austrią, przy zachowaniu odmiennych praw, odrębnej polityki finansowej i nawet zagranicznej), dowodził przy tym braku praw Węgrów do Chorwacji. Większość uczestników saboru odrzucała ten program jako nierealny, uzyskał jednak wsparcie Ante Starčevicia, z którym założył Partię Prawa. W latach 1861–1862 Kvaternik wydał także dwa tomy swoich rozważań politycznych ("Politička razmatranja na razkrižju hrvatskoga naroda"). Głosił tam m.in. idee o charakterze antyserbskim, twierdząc m.in. iż na ziemiach chorwackich mieszka wyłącznie naród chorwacki, a Serbowie mieszkają jedynie w Serbii i Wojwodinie.
Z powodu wystąpień antyhabsburskich został uwięziony, a następnie musiał wyjechać z kraju. W 1863 roku udał się do Paryża, gdzie przedłożył Napoleonowi III memorandum, w którym podkreślał wspólnotę interesów francuskich i chorwackich i przedstawiał ideę utworzenia konfederacji niepodległych państw na gruzach Austrii. Rozczarowany brakiem efektów misji, w następnym roku wyjechał do Turynu, gdzie głosił wsparcie dla polskiego powstania styczniowego, kontaktował się także z węgierskimi emigrantami. Po upadku powstania rozpoczął współpracę z Giuseppem Garibaldim i planowanie powstania antyaustriackiego w chorwackich regionach Liki i Dalmacji, które mieli wspomóc włoscy przeciwnicy Habsburgów. W 1865 roku zezwolono mu na powrót do Chorwacji, jednak już wkrótce musiał ponownie z niej wyjechać – dopiero w 1867 roku został objęty amnestią w związku z koronacją Franciszka Józefa I i wrócił do Chorwacji na stałe. Podjął praktykę prawniczą i założył tygodnik "Hervatska", który prezentował poglądy Partii Prawa.
Zwalczany przez władze i rozczarowany brakiem możliwości realizacji swoich idei (m.in. brakiem powodzenia w wyborach), pogrążył się w religijnym mistycyzmie. Uważał się za wybranego przez Boga, aby poprowadzić Chorwatów do niepodległości. 8 października 1871 roku wzniecił antyaustriackie powstanie w Rakovicy, na terenie Pogranicza Wojskowego. Jego celem było utworzenie niepodległej Chorwacji. Już po kilku dniach powstańcy zostali pokonani przez wojska rządowe, a Kvaternik ze swymi dwoma najbliższymi współpracownikami został rozstrzelany.
Postać Kvaternika, z uwagi na jego tragiczną śmierć, stała się dla Partii Prawa symbolem walki o niepodległość. Wykorzystali ją też komuniści jako symbol bezkompromisowej walki w słusznym celu. W 1921 roku jego szczątki zostały przeniesione do zagrzebskiej katedry.

</doc>
<doc id="3031741" url="https://pl.wikipedia.org/wiki?curid=3031741" title="Nong'an">
Nong'an



</doc>
<doc id="3031742" url="https://pl.wikipedia.org/wiki?curid=3031742" title="Ping'an">
Ping'an



</doc>
<doc id="3031743" url="https://pl.wikipedia.org/wiki?curid=3031743" title="Ding'an">
Ding'an



</doc>
<doc id="3031744" url="https://pl.wikipedia.org/wiki?curid=3031744" title="Diecezja zanzibarska">
Diecezja zanzibarska

Diecezja zanzibarska – diecezja rzymskokatolicka w Tanzanii. Powstała w 1860 jako prefektura apostolska Zanguebar. Wikariat apostolski od 1883 podzielony w 1887 na wikariat Północnego i Południowego Zanguebaru. W 1906 przemianowany na wikariat Zanzibaru. Zlikwidowany w 1953, reaktywowany w 1964 jako apostolska administratura Zanzibaru i Pemby. Diecezja od 1980.

</doc>
<doc id="3031745" url="https://pl.wikipedia.org/wiki?curid=3031745" title="Incydent Xi'an">
Incydent Xi'an



</doc>
<doc id="3031746" url="https://pl.wikipedia.org/wiki?curid=3031746" title="Ryan Dow">
Ryan Dow

Ryan Dow (ur. 7 czerwca 1991 w Dundee) – szkocki piłkarz grający na pozycji napastnika w Peterhead, do którego jest wypożyczony z Ross County.

</doc>
<doc id="3031747" url="https://pl.wikipedia.org/wiki?curid=3031747" title="Świątynia Cheng'en">
Świątynia Cheng'en



</doc>
<doc id="3031748" url="https://pl.wikipedia.org/wiki?curid=3031748" title="Michele Faccin">
Michele Faccin

Michele Faccin (ur. 19 stycznia 1990 roku w Padwie) – włoski kierowca wyścigowy.
Kariera.
Faccin rozpoczął karierę w wyścigach samochodowych w 2006 roku od startów w Formule Azzura oraz w edycji zimowej Włoskiej Formuły Renault. Z dorobkiem odpowiednio 43 i 64 punktów uplasował się na piątych pozycjach w klasyfikacji generalnej. W późniejszych latach pojawiał się także w stawce Szwajcarskiej Formuły Renault, Włoskiej Formuły Renault, Europejskiego Pucharu Formuły Renault 2.0, Włoskiej Formuły 3, Międzynarodowej Serii Brytyjskiej Formuły 3, European F3 Open, Superstars GT Sprint, Mégane Trophy Eurocup oraz Superstars International Series.

</doc>
<doc id="3031749" url="https://pl.wikipedia.org/wiki?curid=3031749" title="Beijing Guo'an">
Beijing Guo'an



</doc>
<doc id="3031750" url="https://pl.wikipedia.org/wiki?curid=3031750" title="Dalian A'erbin">
Dalian A'erbin



</doc>
<doc id="3031752" url="https://pl.wikipedia.org/wiki?curid=3031752" title="Nadir Çiftçi">
Nadir Çiftçi

Nadir Çiftçi (ur. 12 lutego 1992 w Karakoçanie) – turecki piłkarz holenderskiego pochodzenia występujący na pozycji napastnika w szkockim klubie St. Johnstone F.C.
Kariera.
Wychowanek ADO Den Haag, w swojej karierze grał także w takich zespołach jak Portsmouth, Kayserispor, NAC Breda. W lipcu 2013 podpisał dwuletni kontrakt z Dundee United. W lipcu 2015 podpisał czteroletni kontrakt z Celtikiem. W lutym 2016 został wypożyczony do końca sezonu do Eskişehirsporu, a w lutym 2017 do Pogoni Szczecin. Były młodzieżowy reprezentant Holandii i Turcji.

</doc>
<doc id="3031753" url="https://pl.wikipedia.org/wiki?curid=3031753" title="Diecezja Tanga">
Diecezja Tanga

Diecezja Tanga – diecezja rzymskokatolicka w Tanzanii. Powstała w 1950 jako prefektura apostolska, w 1958 podniesiona do rangi diecezji.

</doc>
