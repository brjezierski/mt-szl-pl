<doc id="3036604" url="https://pl.wikipedia.org/wiki?curid=3036604" title="Fiodor Szyrmo-Szczerbinski">
Fiodor Szyrmo-Szczerbinski

Fiodor Osipowicz Szyrmo-Szczerbinski (; ur. 1794, zm. 4 maja 1867) – wojskowy Imperium Rosyjskiego, uczestnik licznych wojen, m.in. wojny polsko-rosyjskiej lat 1830–1831 i szturmu Warszawy; generał-lejtnant.
Życiorys.
Urodził się w 1794 roku w rodzinie szlachty z guberni mińskiej Imperium Rosyjskiego. W 1809 roku ukończył II Korpus Kadecki. Brał udział w wojnie rosyjsko-tureckiej lat 1806–1812, wojnie francusko-rosyjskiej 1812 roku, wojnie VI koalicji antyfrancuskiej w latach 1813–1814, wojnie rosyjsko-tureckiej lat 1828–1829 i wojnie polsko-rosyjskiej lat 1830–1831. Uczestniczył w szturmie wojsk rosyjskich na Warszawę w 1831 roku. Od 1835 roku pełnił funkcję komendanta Grodna, a następnie Białegostoku. W 1865 roku uzyskał stopień generała-lejtnanta. W latach 1842–1867 był komendantem Krasnego Sioła.

</doc>
<doc id="3036605" url="https://pl.wikipedia.org/wiki?curid=3036605" title="CD80">
CD80

CD80 (ang. cluster of differentiation 80, synonimy: B7, BB1, B7-1, B7.1, LAB7, CD28LG, CD28LG1 ) – białko występujące przede wszystkim na powierzchni aktywowanych komórek prezentujących antygen (szczególnie limfocytów B, komórek dendrytycznych i makrofagów), dostarczające sygnał kostymulujący limfocytom T. CD80 zwykle współdziała z blisko spokrewnioną cząsteczką CD86. Ligandami dla CD80 i CD86 są: CD28 (cząsteczka aktywująca) oraz CTLA-4 (cząsteczka hamująca aktywację limfocytów). Białko CD80 kodowane jest przez gen o tej samej nazwie, znajdujący się na chromosomie 13 w położeniu 13q13.3-q21 .

</doc>
<doc id="3036606" url="https://pl.wikipedia.org/wiki?curid=3036606" title="Krastiu Semerdżijew">
Krastiu Semerdżijew



</doc>
<doc id="3036607" url="https://pl.wikipedia.org/wiki?curid=3036607" title="Ołeksa Nowakiwśkyj">
Ołeksa Nowakiwśkyj



</doc>
<doc id="3036608" url="https://pl.wikipedia.org/wiki?curid=3036608" title="Muzeum Ołeksy Nowakiwśkiego">
Muzeum Ołeksy Nowakiwśkiego



</doc>
<doc id="3036611" url="https://pl.wikipedia.org/wiki?curid=3036611" title="Izaak Anczer">
Izaak Anczer



</doc>
<doc id="3036613" url="https://pl.wikipedia.org/wiki?curid=3036613" title="CD86">
CD86

CD86 (ang. cluster of differentiation 86; synonimy: B7-2, B7.2, B70, CD28LG2, LAB72
) - białko występujące na powierzchni komórek prezentujących antygen i dostarczające sygnał kostymulujący limfocytom T, odgrywając tym samym zasadniczą rolę w rozwoju swoistej odpowiedzi odpornościowej. Białko CD86 jest ligandem dla receptorów CD28 i CTLA-4. CD86 zwykle współdziała z cząsteczką CD80. CD86 jest kodowane przez gen o tej samej nazwie, znajdującym się na chromosomie 3 w lokalizacji 3q21.

</doc>
<doc id="3036620" url="https://pl.wikipedia.org/wiki?curid=3036620" title="Albertyna Szczudłowska-Dembska">
Albertyna Szczudłowska-Dembska

Albertyna Ewa Szczudłowska-Dembska (ur. 9 grudnia 1934 w Warszawie, zm. 17 września 2013 tamże) – polska egiptolożka, koptolożka, prof. dr hab., specjalistka w zakresie dziejów i kultury Starożytnego Wschodu.
Życiorys.
Córka Mieczysława i Janiny. Okupację spędziła w Warszawie. Po kapitulacji powstania warszawskiego skierowana do obozu w Pruszkowie. Ukończyła liceum im. Narcyzy Żmichowskiej (1951). W latach 1951–1956 studiowała filologię orientalną na Uniwersytecie Warszawskim, broniąc pracę magisterską "Rozwój partykuły m i n w języku egipskim". W 1965 uzyskała doktorat na podstawie napisanej pod kierunkiem Rudolfa Ranoszka dysertacji o tzw. „papirusie Sękowskiego”. W 1981 otrzymała stopień doktor habilitowanej.
Od 1955 związana zawodowo z UW. Była wieloletnią kierowniczką Zakładu Egiptologii Wydziału Orientalistycznego Uniwersytetu Warszawskiego, profesor Instytutu Historii Wydziału Historyczno-Socjologicznego Uniwersytetu Białostockiego, w latach 1987–1997 członkini Komitetu Nauk Orientalistycznych PAN oraz w latach 1962–1972 Polskiego Towarzystwa Orientalistycznego.
Jej mężem był orientalista Wojciech Dembski.
Zmarła 17 września 2013, 26 września 2013 została pochowana na cmentarzu Bródnowskim w Warszawie (kwatera 53G-1-5).

</doc>
<doc id="3036625" url="https://pl.wikipedia.org/wiki?curid=3036625" title="Władysław Tybura">
Władysław Tybura

Władysław Tybura (ur. 1936, zm. 27 września 2003) – polski dziennikarz, współtwórca Europejskiej Wyższej Szkoły Prawa i Administracji (EWSPA).
Był wieloletnim dziennikarzem "Trybuny Mazowieckiej" oraz "Życia Warszawy", gdzie był twórcą dodatku "Historia i Życie". Twórca i redaktor naczelny "Gazety Sądowej". 
Pochowany na cmentarzu Bródnowskim (kw. 47H, rząd I, grób 31).

</doc>
<doc id="3036630" url="https://pl.wikipedia.org/wiki?curid=3036630" title="Stefan Rywik">
Stefan Rywik

Stefan Rywik (ur. w 1931, zm. 22 września 2013) – polski lekarz, prof. dr hab. n. med., specjalista w zakresie epidemiologii kardiologicznej, pracownik IV Kliniki Chorób Wewnętrznych Akademii Medycznej w Warszawie i Instytutu Kardiologii im. Prymasa Tysiąclecia Stefana Kardynała Wyszyńskiego, zastępca dyrektora do spraw naukowych i członek rady naukowej Instytutu Żywności i Żywienia, członek zarządu Polskiego Naukowego Towarzystwa Otyłości i Przemiany Materii.
Stopień naukowy doktora uzyskał pod kierunkiem prof. Zdzisława Askanasa
Był członkiem władz Polskiego Towarzystwa Kardiologicznego.

</doc>
<doc id="3036637" url="https://pl.wikipedia.org/wiki?curid=3036637" title="Michaił Takow">
Michaił Takow

Michaił Atanasow Takow (bułg. Михаил Атанасов Таков, ur. 9 sierpnia 1960 w Sofii) – bułgarski bokser, amatorski medalista mistrzostw świata i mistrzostw Europy, trener bokserski.
Startował w wadze lekkośredniej (do 71 kg). Zdobył w niej brązowy medal na mistrzostwach Europy w 1981 w Tampere po wygraniu dwóch walk i porażce w półfinale z Aleksandrem Koszkinem z ZSRR.
Na mistrzostwach świata w 1982 w Monachium również zdobył brązowy medal po wygraniu trzech walk i przegranej walkowerem w półfinale z Armando Martínezem z Kuby. Zdobył kolejny brązowy medal na mistrzostwach Europy w 1983 w Warnie po wygraniu z Edwardem Majem i z Graciano Rocchigianim z RFN i przegranej w półfinale z Walerijem Łaptiewem ze Związku Radzieckiego. Zwyciężył w Mistrzostwach Armii Zaprzyjaźnionych w 1983 we Frankfurcie nad Odrą.
Nie wziął udziału w igrzyskach olimpijskich w 1984 w Los Angeles wskutek bojkotu tej imprezy przez Bułgarię. Na turnieju Przyjaźń-84 zorganizowanym w Hawanie dla pięściarzy z państw bojkotujących igrzyska zdobył srebrny medal, po porażce w finale z Ángelem Espinosą z Kuby.
Zdobył po raz trzeci brązowy medal na mistrzostwach Europy w 1985 w Budapeszcie po trzech wygranych walkach i porażce w półfinale z Babkenem Sagradianem z ZSRR. Na mistrzostwach świata w 1986 w Reno przegrał w ćwierćfinale z Loftim Ayedem ze Szwecji.
Obecnie (od 2013) jest trenerem-koordynatorem narodowych reprezentacji Bułgarii.

</doc>
<doc id="3036648" url="https://pl.wikipedia.org/wiki?curid=3036648" title="Jarmark Łobeski">
Jarmark Łobeski

Jarmark Łobeski – znany od poł. XVIII w. na Pomorzu dwudniowy jarmark, który odbywał się w miejscowości Łobez i swą sławę i znaczenie zawdzięczał temu, że odbywał się nie jak inne jarmarki w tym czasie raz w roku (), ale aż 5 razy w roku (podobny zwyczaj przyjął Szczecin dopiero w roku 1788), gdzie w pierwszy dzień jarmarku handlowano bydłem, a w drugi dzień innymi towarami.
Terminy Jarmarku Łobeskiego: czwartek przed czwartą niedzielą Wielkiego Postu, w czwartek po św. Świętej Trójcy, 11 dni po Zielonych Świątkach, w czwartek przed św. Jakubem (25 lipca), w czwartek przed św. Michałem (29 września), w czwartek przed pierwszą niedzielą Adwentu (koniec listopada). Z ekonomicznego punktu widzenia "Jarmark Łobeski" był bardzo ważny dla miasta bo napędzał miejscowy handel, usługi i otwierał dla miejscowych hodowców bydła i rzemieślników okno na świat. Pozwalał uzyskiwać większe wpływy z podatków i opłat, gdzie w roku 1762 z akcyz i podatków wpłynęło do kasy miasta 1317 talarów z czego do wyższej kasy podatkowej odprowadzono 964 talary. W roku 1762 przy warsztatach tkackich pracuje 34 tkaczy, a w roku 1775 już jest 49 łobeskich tkaczy. W tym samym roku w mieście trzymano: 113 koni, 17 wołów, 268 krów, 185 szt. bydła młodego, 213 owiec i 400 szt. trzody chlewnej.
Obecnie w Łobzie, po części korzystając z tradycji "Jarmarku Łobeskiego" organizowana jest jednodniowa, powiatowa impreza kulturalno-handlowa o nazwie "Łobeska Baba Wielkanocna", gdzie można np. kupić i spróbować wielkanocne wyroby kulinarne (np. kół gospodyń wiejskich) biorące udział w konkursach, kupić i obejrzeć wyroby okolicznych rzemieślników, obejrzeć korowody, występy okolicznych zespołów ludowych i jest tam wiele innych atrakcji.

</doc>
<doc id="3036651" url="https://pl.wikipedia.org/wiki?curid=3036651" title="Marcin Józef Dańkiewicz">
Marcin Józef Dańkiewicz

Marcin Józef Dańkiewicz (Dańkowicz) herbu Prawdzic (zm. 1813) – chorąży grodzieński i sędzia graniczny grodzieński, skarbnik grodzieński w latach 1786–1798, cześnik parnawski w latach 1774–1775, konsyliarz powiatu grodzieńskiego w konfederacji generalnej Wielkiego Księstwa Litewskiego konfederacji targowickiej w 1792 roku.

</doc>
<doc id="3036653" url="https://pl.wikipedia.org/wiki?curid=3036653" title="Mieczysław Pawełko">
Mieczysław Pawełko

Mieczysław Pawełko (ur. 7 sierpnia 1908 w Zakopanem, zm. 16 stycznia 1966 we Wrocławiu) – polski rzeźbiarz, specjalizujący się we wzornictwie przemysłowym; nauczyciel akademicki związany z wrocławską Państwową Wyższą Szkołą Sztuk Plastycznych we Wrocławiu i jej drugi rektor w latach 1950–1952.
Życiorys.
W latach 1929–1932 uczęszczał do Szkoły Sztuk Plastycznych w Poznaniu, po czym od 1935 do 1938 roku studiował rzeźbę na Akademii Sztuk Pięknych w Warszawie. W okresie dwudziestolecia międzywojennego pracował w dużych fabrykach ceramicznych w Chodzieży, Fabryce Fajansów we Włocławku, zdobywając tam dziedzinie w dziedzinie wzornictwa przemysłowego. Eksperymentował także we własnej wytwórni. Wspólnie z F. Kowarskim zwyciężył w konkursie na monumentalną mozaikę ceramiczną dla warszawskiego Dworca Głównego, zrealizowaną w latach 1938–1939. Przez cały ten czas uprawiał rzeźbę i ceramikę.
Po zakończeniu II wojny światowej znalazł się we Wrocławiu, gdzie w latach 1948–1958 pracował w Państwowej Wyższej Szkole Sztuk Plastycznych na stanowisku profesora kontraktowego, pełniąc tam funkcję kierownika Katedry Rzeźby Ceramicznej na Wydziale Ceramiki i Szkła, a następnie kierując Pracownią Projektowania Ceramiki Artystycznej i Przemysłowej. Od 1950 do 1952 sprawował funkcję rektora uczelni.
Brał czynny udział w wielu wystawach, w tym m.in.: I Wystawie Grupy Ceramików Warszawa (1938), Ogólnopolskiej Wystawie Ceramiki i Szkła Artystycznego (Wrocław 1954), Okręgowej Wystawie Rzeźby (Wrocław 1958) oraz I Wystawie Plastyki Ziem Nadodrzańskich (Wrocław 1959).

</doc>
<doc id="3036655" url="https://pl.wikipedia.org/wiki?curid=3036655" title="Ciemnoblaszek">
Ciemnoblaszek



</doc>
<doc id="3036656" url="https://pl.wikipedia.org/wiki?curid=3036656" title="Ciemnoblaszka">
Ciemnoblaszka



</doc>
<doc id="3036658" url="https://pl.wikipedia.org/wiki?curid=3036658" title="Sefardyjska Synagoga Ari">
Sefardyjska Synagoga Ari

Sefardyjska Synagoga Ari (hebr. בית הכנסת האר"י הספרדי) – czynna synagoga w Safedzie, na północy Izraela. Znajduje się przy ulicy ha-Ari, powyżej starego cmentarza. Jest to jedna z dwóch sefardyjskich synagog w Safedzie poświęconych słynnemu rabinowi Izaakowi Luria, który był znany pod akronimem ""ha-Ari".
Historia.
Synagoga została wybudowana na początku XIV wieku i początkowo była poświęcona prorokowi Eliaszowi. Jest to najstarsza synagoga Safedu. Znajduje się ona w dolnej części wzgórza zamkowego, powyżej starego cmentarza. Według tradycji, w XVI wieku do synagogi przychodził modlić się słynny kabalista i rabin Izaakowi Luria, który był znany pod akronimem "ha-Ari"". W małym pomieszczeniu na tyłach synagogi miał on zgłębiać mistyczne teksty z pomocą proroka Eliasza. Później synagogę poświęcono pamięci rabina Lurii, i nazwano ją sefardyjską synagogą Ari. Trzęsienie ziemi na Bliskim Wschodzie (1759) oraz trzęsienie ziemi w Galilei (1837) zniszczyły budynek. Odbudowę synagogi sfinansował włoski filantrop Izaak Guetta. Podczas I wojny izraelsko-arabskiej w 1948 roku dostrzeżono strategiczne położenie budynku, który sąsiadował z dzielnicą muzułmańską miasta. Żydowska organizacja paramilitarna Hagana wykorzystała synagogę jako stanowisko bojowe, umieszczając w oknach stanowiska karabinów maszynowych. W latach 90. XX wieku w otoczeniu synagogi zaszły radykalne zmiany. Chasydzi z dynastii Breslev wybudowali tutaj kompleks swoich budynków. Od 2005 roku przeprowadzone są prace renowacyjne w ramach projektu rozwoju turystyki Safedu.
Przy synagodze znajduje się mykwa, którą według tradycji wykorzystywał do rytualnych obmywań rabin Luria. Miał on na łożu śmierci przykazać swoim uczniom, aby w tej mykwie obmywali ciała swoich zmarłych. Miejsce to jest bardzo ważne dla tradycji żydowskiej.
Architektura.
Synagoga jest małym kamiennym budynkiem. Po obu stronach drzwi znajdują się niewielkie wgłębienia, prawdopodobnie pierwotnie przeznaczone na lampy. Wewnątrz synagogi znajdują się liczne niebieskie ozdoby. Pochodzą one z okresu, w którym Sefardyjczycy wierzyli, że kolor niebieski jest święty. Na ścianie południowej (najbliższej Jerozolimie) umieszczono Aron ha-kodesz, a w części centralnej bimę.
Nabożeństwa.
Współcześnie synagoga służy jako miejsce modlitw dla chasydów i Żydów sefardyjskich. Odbywają się w niej regularne modlitwy, wykłady, ćwiczenia i różnorodne zajęcia edukacyjne. Jest ona zamknięta dla turystów w szabaty.

</doc>
<doc id="3036660" url="https://pl.wikipedia.org/wiki?curid=3036660" title="Stojan Piliczew">
Stojan Piliczew

Stojan Angełow Piliczew (bułg. "Стоян Ангелов Пиличев", ur. 20 listopada 1938 w Sziroko pole) – bułgarski bokser, amatorski wicemistrz Europy w wadze lekkiej.
Startował w kategorii lekkiej (do 60 kg). Wystąpił w niej na mistrzostwach Europy w 1961 w Belgradzie, ale przegrał pierwszą walkę. Odpadł w ćwierćfinale mistrzostw Europy w 1963 w Moskwie.
Na igrzyskach olimpijskich w 1964 w Tokio wygrał dwie walki, po czym przegrał kolejną w ćwierćfinale z późniejszym mistrzem Józefem Grudniem i odpadł w turnieju. Również na mistrzostwach Europy w 1965 w Berlinie odpadł w ćwierćfinale po porażce z Jimem McCourtem z Irlandii. Na mistrzostwach Europy w 1967 w Rzymie przegrał drugą walkę w eliminacjach z Enzo Petriglią z Włoch. Ponownie dotarł do ćwierćfinału igrzysk olimpijskich w 1968 w Meksyku przegrywając w nim z Calistratem Cuțovem z Rumunii.
Swój największy sukces odniósł pod koniec kariery. Na mistrzostwach Europy w 1969 w Bukareszcie wywalczył srebrny medal. Wygrał trzy walki, w tym w półfinale z Ryszardem Petkiem, a w finale przegrał ponownie z Calistratem Cuțovem. Wkrótce potem zakończył karierę.

</doc>
<doc id="3036662" url="https://pl.wikipedia.org/wiki?curid=3036662" title="Jan Jaromir Aleksiun">
Jan Jaromir Aleksiun

Jan Jaromir Aleksiun (ur. 2 lutego 1940 w Nowej Wilejce) – polski grafik, malarz, specjalizujący się w plakacie oraz rysunku; nauczyciel akademicki związany z wrocławską Państwową Wyższą Szkołą Sztuk Plastycznych we Wrocławiu i jej drugi rektor w latach 1980–1982.
Życiorys.
Oficjalnie urodził się 2 lutego 1940 w Nowej Wilejce k. Wilna, jednak według starszej siostry nastąpiło to nocą 31 grudnia 1939 na 1 stycznia 1940. Po ukończeniu kolejno szkoły podstawowej i średniej, w latach 1959–1966 studiował na Wydziale Ceramiki i Szkła w Katedrze Grafiki w Państwowej Wyższej Szkole Sztuk Plastycznych we Wrocławiu. Dyplom uzyskał w Pracowni Grafiki u prof. Stanisława Dawskiego. Po zakończeniu studiów przez trzy lata pracował w Zakładach Elektronicznych „Elwro” jako grafik. 
W 1969 zatrudniony został na swojej macierzystej uczelni jako asystent na godzinach zleconych, zaś od 1970 jako etatowy asystent Katedrze Grafiki Wydziału Malarstwa, Grafiki i Rzeźby. W 1973 przeprowadził przewód I stopnia, a w 1979 przewód habilitacyjny (II stopnia). W 1981 objął stanowisko kierownika Katedry Grafiki. W latach 1981–1982 piastował funkcję rektora wrocławskiej uczelni artystycznej. W 1990 uzyskał tytuł profesora. W latach 1999–2005 był dziekanem Wydziału Grafiki. 
Uprawia rysunek, malarstwo, plakat, grafikę. Był promotorem 3 przewodów doktorskich. Brał udział w licznych wystawach w kraju i zagranicą. Jest laureatem nagród z dziedziny plakatu, grafiki i rysunku, w tym nagrody Ministra Kultury i Sztuki z 1994. 
Jego żoną jest malarka Mira Żelechower-Aleksiun, z którą ma córkę, Natalię Aleksiun.

</doc>
<doc id="3036663" url="https://pl.wikipedia.org/wiki?curid=3036663" title="Nacjonalizm polski">
Nacjonalizm polski

Nacjonalizm polski – ogół polskich nurtów prezentujących przekonania nacjonalistyczne i związanych z nimi ruchów społecznych, kulturowych oraz politycznych, który skrystalizował się w pierwszej połowie XX wieku.
Historia.
Dawny patriotyzm polski, okresu I Rzeczypospolitej, był otwarty na szeroką interpretację „bycia Polakiem”, w myśl „natione Polonus, gente Ruthenus, origine Judaeus” (tzw. "tożsamość polsko-litewska"). Etos ten był związany przede wszystkim ze szlachtą Rzeczypospolitej. Zaczął on zanikać w XIX wieku w okresie zaborów. W odpowiedzi na politykę zwalczania kultury i tożsamości polskiej prowadzoną przez zaborców, pojawił się nowy nurt, oparty w znaczącym stopniu na obrazie Polaka jako obywatela etnicznie polskiego, wyznania rzymskokatolickiego (zob. tożsamość „Polak-katolik”). W takim świetle nacjonalizm polski nie włączał do narodu polskiego tych, którzy identyfikowali się z kulturą ukraińską, pruską, litewską, żydowską itd. Głównym ideologiem tego nurtu był Roman Dmowski, a polityczną emanacją endecja.
Preludium.
Wzmocnienie negatywnego stosunku zaborców niemieckich i rosyjskich do Polaków w drugiej połowie XIX wieku przyczyniło się do powstania polskiego nacjonalizmu. W 1887 Tomasz Teodor Jeż powołał w Szwajcarii do życia Ligę Polską, której celem była odbudowa przedrozbiorowej, federacyjnej i wielonarodowościowej Rzeczypospolitej. Przewidywano pracę nad wzmocnieniem sił narodowych w oczekiwaniu na sprzyjającą sytuację międzynarodową. W tym samym czasie, od 1886, ukazywał się w Warszawie tygodnik Głos. Jan Ludwik Popławski i grono publicystów pisma postulowali pracę u podstaw, skupiając się nad unarodowieniem i uobywatelnieniem chłopów. Opowiadali się za demokratyzacją życia publicznego i politycznego. Mocniej akcentowano interes narodowy od stanowego, dostrzegano przebudzenie narodowe na zachód od granicy przedrozbiorowej I Rzeczypospolitej. To Popławski wprowadził termin „wszechpolskość” i on również jako pierwszy uznał, że wrogiem Polski nie jest Rosja, a Niemcy. Na tym etapie kształtowania się nacjonalizmu uwidaczniał się wpływ pozytywizmu. Z Ligą związany był Zet, który powstał jeszcze w 1886 dzięki aktywności Zygmunta Balickiego. Ideowo ugrupowanie nie było jednolite, w zamierzeniu miało skupiać polskich studentów. Jednak z czasem wyłoniły się w organizacji dwa nurty: narodowy i socjalistyczny. W Warszawie do „Zetu” należał Roman Dmowski, który przeszkodził dążeniom studentów socjalistycznych, nawołujących do strajku wspólnie ze studentami rosyjskimi. Z czasem, w wyniku różnic i konfliktów, młodzież socjalistyczna zaczęła organizację opuszczać. Próby pogodzenia oponentów i dążenie do stworzenia socjalizmu narodowego zakończyły się fiaskiem.
Okres zaborów – powstanie polskiego nacjonalizmu.
Powstanie nacjonalizmu polskiego wiąże się z przekształceniem Ligi Polskiej w Ligę Narodową (1893). Czołową rolę odegrał w tym wydarzeniu Dmowski, który – obok Popławskiego i Balickiego – należał do ścisłego, nieformalnego kierownictwa organizacji. Więzi z Miłkowskim nie zostały zerwane, ale kierownictwo Ligi znajdowało się w kraju. Ta zmiana oznaczała skierowanie się ku nacjonalizmowi, działalności wszechpolskiej (trójzaborowej) i wszechstanowej, przy odrzuceniu ugody z zaborcami, ale i potępieniu tradycji powstańczej. Dmowski wskazywał ograniczanie się do manifestacji i biernego oporu. Wyrazem tego była m.in. manifestacja w setną rocznicę wybuchu powstania kościuszkowskiego w Warszawie. Reakcja zaborcy, represje i aresztowania spowodowały, że Popławski wyjechał do Galicji, gdzie we Lwowie zaczął z Dmowskim wydawać od 1895 Przegląd Wszechpolski. W krótkim czasie Liga zdobyła szerokie wpływy społeczne we wszystkich zaborach, docierając także ze swym programem do środowisk socjalistycznych, a szczególnie ludowych. Osiągano to dzięki różnorodnej narracji, w zależności od tego, kto był adresatem komunikatów politycznych.
By oddziaływać na społeczeństwo Liga Narodowa powołała szereg organizacji i wydawała wiele czasopism, przeznaczonych dla różnych kręgów społeczeństwa. W 1898 odtworzono Zet, w 1899 utworzono Towarzystwo Oświaty Narodowej, Związek im. Jana Kilińskiego powstał w 1901 i w tym samym czasie organizacja dla uczniów gimnazjum Pet. Wydawano „Gazetę Świąteczną”, „Polaka”, a od 1902 „Słowo Polskie” we Lwowie, przejęte od spadkobierców Szczepanowskiego. Wobec Wzrostu wpływów narodowców – ich poglądy stały się przedmiotem krytyki Kościoła katolickiego (był to nacjonalizm świecki, wyrastający z pozytywizmu). U Balickiego ("Egoizm narodowy wobec etyki") negatywnie oceniano relatywizm moralny, u Dmowskiego ("Myśli nowoczesnego Polaka") elementy darwinizmu społecznego czy koncepcję etyki narodowej niezależnej od etyki chrześcijańskiej. Negatywnie oceniano instrumentalne traktowanie Kościoła i religii katolickiej. Z czasem – wobec roli i znaczenia Kościoła w społeczeństwie polskim – nacjonaliści polscy zaczęli się zbliżać do nauki katolickiej. Sam nacjonalizm miał charakter obronny, bez haseł szowinistycznych. Dla Balickiego i Dmowskiego naród był wspólnotą o charakterze cywilizacyjnym i kulturowym, w związku z czym w ich poglądach nie było miejsca na wątki rasistowskie.
Politycznym wyrazem działalności nacjonalizmu polskiego stało się powołanie w 1897 SND, określane następnie przez przeciwników politycznych mianem endecji (od skrótu ND). W 1904 powstało SDN w Galicji, zaś w 1909 powołano Towarzystwo Demokratyczno-Narodowe w zaborze pruskim.
Na początku XX w. jasno określono zadania, przed jakimi stanęli polscy narodowcy (m.in. w programie SND z 1903): w zaborze rosyjskim było to przeciwstawianie się rusyfikacji, walka o język polski, domaganie się szerszego samorządu gminnego. Jednocześnie dostrzegano zagrożenie niemieckie.
II Rzeczpospolita.
Pomimo że w okresie międzywojennym ideologia nacjonalistyczna, wcześniej spotykana zarówno na lewicy, jak i prawicy, zaczęła być identyfikowana głównie z ruchem prawicowym, wśród nurtów polskiego nacjonalizmu w okresie międzywojennym możemy wyróżnić formacje łączące ze sobą postulaty nacjonalistyczne i lewicowe, a nawet antyfaszystowskie.
Ważniejsze formacje tego okresu to Obóz Wielkiej Polski, Związek Akademicki Młodzież Wszechpolska, Obóz Narodowo-Radykalny (w 1935 podzielił się na dwie organizacje: ONR-ABC i ONR-Falanga) oraz ruch Zadruga, skupiony wokół pisma o tym tytule.
II wojna światowa.
Wybuch II wojny światowej przerwał działalność większości istniejących ugrupowań nacjonalistycznych, a ich działacze podjęli czynną walkę z okupantami. W przeciwieństwie do innych państw okupowanych przez III Rzeszę, kolaboracji podjęło się tylko jedno ugrupowanie – Narodowa Organizacja Radykalna, utworzona przez niewielką grupę działaczy byłego RNR Falanga i istniejąca przez kilka pierwszych miesięcy wojny. Większość falangistów utworzyła jednak w ramach ruchu oporu organizację Konfederacja Narodu.
Jedną z największych grup oporu o profilu narodowym była Narodowa Organizacja Wojskowa. Większość nacjonalistów walczących w podziemiu dołączyła w 1942 roku do Armii Krajowej lub Narodowych Sił Zbrojnych.
W okresie okupacji hitlerowskiej Polska Partia Robotnicza nie miała otwarcie komunistycznego charakteru, co sprawiło, że w jej szeregi napłynęło wiele osób przyciągniętych hasłami patriotycznymi:
"Analizowanie ideologii PPR tylko przez pryzmat partyjnej publicystyki ukazuje nam nie partię marksistowsko-leninowską, ale prorosyjskie ugrupowanie nacjonalistyczne o radykalnym programie społecznym".
Stanowili oni bazę tzw. „odchylenia prawicowo-nacjonalistycznego”, o które został oskarżony w 1948 r. Władysław Gomułka.
Polska w okresie komunizmu.
W komunistycznej Polsce reżim przyjął, zmodyfikował i wykorzystał w swojej oficjalnej ideologii i propagandzie niektóre koncepcje nacjonalistyczne opracowane przez Romana Dmowskiego. Narodowi demokraci wierzyli w utopijne „narodowe”, czyli „jednorodne etnicznie” państwo, nawet jeśli to wymagało zredukowania jego terytorium (do tzw. „ziem piastowskich”). Ich terytorialne i etniczne postulaty zostały zaakceptowane i wdrożone w życie przez polskich komunistów, działających za pozwoleniem Józefa Stalina (vide umowy zawarte z ZSRR przez PKWN, jak „Porozumienie między PKWN a rządem ZSRR o polsko-radzieckiej granicy” (1944) czy układy republikańskie (1944)). Sam Stalin w latach 1944–1945 spotykał się z czołowym narodowym demokratą Stanisławem Grabskim i był pod jego wpływem, współautorem planowanej zmiany granic i zmian składu etnicznego ludności oraz ucieleśnieniem nacjonalistyczno-komunistycznej zmowy. W grudniu 1944 Bolesław Piasecki nawiązał współpracę z NKWD i w ten sposób stał się częścią establishmentu władz komunistycznych. 18 sierpnia 1945 r. otrzymał oficjalną zgodę na wydawanie koncesjonowanego „katolickiego” tygodnika „Dziś i Jutro”, pierwszy jego numer ukazał się 25 listopada 1945. W 1947 roku Piasecki założył wraz z grupą byłych działaczy ONR Stowarzyszenie „Pax” – dywersyjną organizację, z pomocą której komunistyczna władza próbowała rozsadzić od wewnątrz i podporządkować sobie Kościół katolicki w PRL. „Pax” m.in. współtworzył ruch „księży patriotów”, atakował Episkopat Polski za „dążenie do przywrócenia kapitalizmu”, popierał proces biskupa Kaczmarka i uwięzienie prymasa Stefana Wyszyńskiego. W okresie komunizmu w Polsce, środowiska nacjonalistyczne o nastawieniu bardziej lewicowym były również obecne w PZPR (np. nieformalne frakcje tzw. Partyzanci i Natolińczycy). W latach 80. powstały takie formacje, jak Zjednoczenie Patriotyczne „Grunwald” czy (nielegalne wówczas) Narodowe Odrodzenie Polski.
III Rzeczpospolita.
W III Rzeczypospolitej powstał szereg organizacji odwołujących się do dorobku polskich nacjonalistów okresu międzywojennego. Wśród nich można znaleźć ONR i Młodzież Wszechpolską, Falangę odwołującą się do ONR-Falanga, czy formacje odwołujące się do dorobku Zadrugi, jak Wydawnictwo Toporzeł czy Stowarzyszenie „Niklot”.
11 listopada 2012, po Marszu Niepodległości, kilkadziesiąt organizacji nacjonalistycznych podjęło próbę utworzenia międzyorganizacyjnego, ogólnopolskiego ugrupowania politycznego pod nazwą Ruch Narodowy. Z czasem jednak część organizacji opuściła jego szeregi.
W grudniu 2018 roku Ruch Narodowy podjął współpracę ze środowiskiem konserwatywno-liberalnym, tworząc ugrupowanie pod nazwą Konfederacja.

</doc>
<doc id="3036664" url="https://pl.wikipedia.org/wiki?curid=3036664" title="Spiżowa Brama">
Spiżowa Brama

Spiżowa Brama (wł. "Portone di bronzo") – jedna z trzech bram, przez którą można się dostać na teren państwa watykańskiego. Brama znajduje się w kolumnadzie po prawej stronie placu Św. Piotra. Wyrażeniem "„za Spiżową Bramą”" określa się wydarzenia dziejące się na terenie Watykanu.

</doc>
<doc id="3036667" url="https://pl.wikipedia.org/wiki?curid=3036667" title="Synagoga Karo w Safedzie">
Synagoga Karo w Safedzie

Synagoga Karo w Safedzie – czynna synagoga w Safedzie, na północy Izraela. Znajduje się przy ulicy Alkabec na Starym Mieście. Synagoga jest poświęcona słynnemu rabinowi Józefowi Karo, który był jedną z najważniejszych osobistości w historii halachy (żydowskiego prawa), nadal będąca wielkim autorytetem dla społeczności żydowskiej.
Historia.
Według tradycji synagoga została wybudowana w XVI wieku i była używana przez słynnego kabalistę i rabina Józef Karo. Znajduje się ona przy ulicy Alkabec na Starym Mieście Safedu. Legenda mówi, że w małym pokoju synagogi, rabin Karo miewał nocne wizyty aniołów, które zachęcały go do prawości, ascezy i studiowania kabały. Trzęsienie ziemi w Galilei (1837) zniszczyło budynek. Został on odbudowany w 1847 roku. Równocześnie wybudowano wówczas sąsiednią jesziwę poświęconą naukom rabina Karo. W 1903 roku budynek odnowiła i rozbudowała rodzina Ben-Szimon, która do dzisiaj zarządza budynkiem.
Architektura.
Synagoga jest małym kamiennym budynkiem. Wewnątrz znajdują się Aron ha-kodesz z trzema zwojami Tory – po prawej stronie jest liczący sobie 200 lat zwój z Persji, środkowy pochodzi z Iraku i liczy sobie 300 lat, a z lewej strony umieszczono pochodzący sprzed 500 lat zwój hiszpański.
Nabożeństwa.
Współcześnie synagoga służy jako miejsce modlitw dla chasydów i Żydów sefardyjskich. Odbywają się w niej regularne modlitwy, wykłady, ćwiczenia i różnorodne zajęcia edukacyjne. Jest ona zamknięta dla turystów w szabaty.

</doc>
<doc id="3036668" url="https://pl.wikipedia.org/wiki?curid=3036668" title="Rufin Kominek">
Rufin Kominek

Rufin Kominek (ur. 27 października 1921 w Biertułtowach; zm. 24 września 2002 we Wrocławiu) – polski plastyk, specjalizujący się w ceramice; nauczyciel akademicki związany z wrocławską Państwową Wyższą Szkołą Sztuk Plastycznych i jej siódmy rektor w latach 1982-1984.
Życiorys.
Urodził się w 1921 roku w Biertułtowach (obecnie Radlin). Studiował na Wydziale Ceramiki Artystycznej Państwowej Wyższej Szkole Sztuk Plastycznych we Wrocławiu, uzyskując dyplom w 1953 roku. Wcześniej w 1950 roku rozpoczął już pracę zawodową na swojej macierzystej uczelni w Katedrze Ceramiki Artystycznej i Przemysłowej jako pracownik naukowo-dydaktyczny. W 1969 roku został samodzielnym pracownikiem w stopniu docenta obejmując jednocześnie kierownictwo Wydziału Ceramiki Artystycznej oraz prowadząc Pracownię Projektowania Ceramiki Przemysłowej (w pracowni prof. Rudolfa Krzywca). W 1975 roku został powołany na stanowisko prorektora ds. artystyczno-badawczych. Był także wieloletnim dziekanem Wydziału Ceramiki i Szkła, zaś w latach 1983-1984 pełnił funkcję rektora swej macierzystej uczelni. W 1986 roku objął tam stanowisko profesora nadzwyczajnego. W 1987 roku przeszedł w stan spoczynku. Zmarł w 2002 roku we Wrocławiu. 
Brał czynny udział w wielu wystawach w kraju i zagranicą. Za swoją działalność artystyczną oraz dydaktyczną otrzymał liczne nagrody i odznaczenia, w tym m.in.: Medal X-lecia PRL (1955), Złoty Krzyż Zasługi (1971), złotą odznakę Budowniczy Wrocławia (1970), Krzyż Kawalerski Orderu Odrodzenia Polski (1983).
Spoczywa na Cmentarzu na Psim Polu we Wrocławiu.

</doc>
<doc id="3036669" url="https://pl.wikipedia.org/wiki?curid=3036669" title="Las Żernicki">
Las Żernicki

Las Żernicki – las w Gliwicach.
Historia.
Las na tym terenie jest zaznaczony na mapie z 1736 roku.
Archiwum rejencji opolskiej z lat 1814-17 wspomina, że lasy miejskie Gliwic składały się z trzech obwodów: Siorek, Stary Las i las Żernicki. W lesie odbywały się ćwiczenia powstańców śląskich.

</doc>
<doc id="3036673" url="https://pl.wikipedia.org/wiki?curid=3036673" title="Americana Futebol">
Americana Futebol



</doc>
<doc id="3036677" url="https://pl.wikipedia.org/wiki?curid=3036677" title="Mistrzostwa Świata w Strzelectwie 1913">
Mistrzostwa Świata w Strzelectwie 1913

Mistrzostwa Świata w Strzelectwie 1913 – siedemnasta edycja mistrzostw świata w strzelectwie. Odbyły się one w amerykańskim Camp Perry. Udział brali tylko mężczyźni. 
Rozegrano jedenaście konkurencji. Indywidualnie najwięcej medali zdobył Szwajcar Konrad Stäheli (pięć). W klasyfikacji medalowej zwyciężyli Szwajcarzy. Gospodarze zajęli ostatnie miejsce z dorobkiem jednego złotego, jednego srebrnego oraz trzech brązowych medali.

</doc>
<doc id="3036678" url="https://pl.wikipedia.org/wiki?curid=3036678" title="Michał Jędrzejewski">
Michał Jędrzejewski

Michał Kosma Jędrzejewski (ur. 27 września 1934 w Łodzi) – polski scenograf teatralny i telewizyjny, malarz, grafik oraz pedagog. Zajmował się także architekturą wnętrz i projektami wystawienniczymi. Główny scenograf wrocławskiego Ośrodka Telewizji Polskiej (1967–1979), jako scenograf teatralny związany był przede wszystkim z Teatrem Polskim we Wrocławiu (1980–1997). Profesor Akademii Sztuk Pięknych im. Eugeniusza Gepperta we Wrocławiu, w latach 1984–1990 pełnił funkcję rektora tej uczelni. Prowadzi również wykłady we wrocławskiej filii Akademii Sztuk Teatralnych im. Stanisława Wyspiańskiego w Krakowie.
Życiorys.
Urodził się w roku 1934 w Łodzi, gdzie także ukończył III Liceum im. T. Kościuszki. Studiował malarstwo u prof. Eugeniusza Gepperta i prof. Stanisława Pękalskiego (dyplom 1958) oraz architekturę wnętrz u prof. Władysława Wincze (dyplom 1960) w Państwowej Wyższej Szkole Sztuk Plastycznych we Wrocławiu. Jeszcze podczas studiów rozpoczął współpracę z wrocławskimi teatrami studenckimi, m.in.: grupa teatralna Ponuracy (1955), akcja–spektakl "Teatr sensibilistyczny – nie wolno robić z publiczności balona" we wrocławskim Teatrze Kameralnym (1957) oraz Teatr Kalambur (1958). Dla Teatru Kalambur przygotował scenografię (wspólnie z A. Krzemieniewskim) do pierwszego przedstawienia tej sceny "Konfiskata gwiazd", spektakl otrzymał wyróżnienie m.in. za kształt plastyczny na IV Ogólnopolskim Przeglądzie Teatrów Satyrycznych w Katowicach w roku 1958.
Od roku 1960 realizował prace projektowe w zakresie wystawiennictwa, architektury wnętrz i grafiki projektowej, wykonywane przez Pracownie Sztuk Plastycznych (PSP) Wrocław. Następnie zatrudnił się w pracowni projektowej Działu Inwestycji Okręgowego Zarządu Kin we Wrocławiu (1964–1967).
W roku 1965 podjął współpracę z Ośrodkiem TVP we Wrocławiu, w latach 1967–1979 sprawował funkcję głównego scenografa TVP Wrocław. Zaprojektował scenografie do wielu programów telewizyjnych, jak np. popularny i nagradzany "Rozrywkowy Turniej Miast" (4 edycje, 1965–1966), a przede wszystkim do spektakli Teatru Telewizji reżyserowanych przez wybitnych twórców, m.in. Stanisława Brejdyganta ("Santa Cruz", 1968, "Przesłuchanie Roberta W.", 1968, "Medea", 1974), Jerzego Krasowskiego ("Dziewięćdziesiąty trzeci", 1969, "Ucieczka", 1970, "Sprawa Przybyszewskiej", 1971), Krystynę Skuszankę ("Orfeusz", 1971), Juliusza Burskiego ("Bracia Lautensack", 1969, "Kandyda", 1971) oraz Wiesława Wodeckiego ("Rzecz o zagładzie miasta", 1970, wersja II 1980, "Mąż przeznaczenia", 1973). Za teatr telewizji "Rzecz o zagładzie miasta" reżyser W. Wodecki otrzymał Złoty Ekran w roku 1971.
Od roku 1975 rozpoczął współpracę ze scenografem Wojciechem Jankowiakiem, która przyniosła ponad 30 wspólnych realizacji telewizyjnych i teatralnych w latach 1975–1995. Wśród spektakli Teatru Telewizji ze scenografią opracowaną z W. Jankowiakiem znajdują się pozycje w reżyserii: Kazimierza Brauna ("Stara kobieta wysiaduje", 1976), Wiesława Wodeckiego (nagrodzona Złotym Ekranem "Sprawa", 1977, "Kapitan z Koepenick", 1978, "Śmierć Tarełkina", 1981) i Jacka Bunscha ("Bobok", 1990). 
Po roku 1995 przygotował scenografie do przedstawień telewizyjnych reżyserowanych m.in. przez Macieja Prusa ("Aktor", 1993, emisja 1995, "Życie Galileusza", 1996) oraz Piotra Tomaszuka ("Prawiek i inne czasy", 1998).
Na scenie zawodowego teatru dramatycznego zadebiutował w roku 1974 scenografią do sztuki "Amerykański ideał" w reż. Ludwika René, wystawionej w Teatrze Współczesnym we Wrocławiu. Rozpoczęta w telewizji współpraca z W. Jankowiakiem znalazła kontynuację w teatrze, w roku 1978 powstały wspólne scenografie do "Kartoteki" w reż. K. Brauna w Teatrze Sofia w stolicy Bułgarii oraz do "Kiedy przychodzi anioł" w Teatrze Współczesnym we Wrocławiu, także w reż. K. Brauna.
Od roku 1980 związał się z Teatrem Polskim we Wrocławiu i współpraca ta trwała do roku 1997. Jednym z pierwszych zaprojektowanych razem z W. Jankowiakiem spektakli było "Wesele" w reż. Igora Przegrodzkiego (1980), następnie powstał cykl wspólnych scenografii do dużych inscenizacji, w których organizacja przestrzeni scenicznej wyznaczała interpretację. Były to m.in. "Transatlantyk" (1981) w reż. Eugeniusza Korina, "Woyzek" (1983), "Na czworakach" (1985), "Balkon" (1987) oraz "Najwyborniejsza opowieść o kupcu weneckim" (1989, powtórzona w 1990 w Teatrze Polskim w Warszawie) w reż. Tadeusza Minca, jak również seria przedstawień opartych na twórczości Witkacego ("Szewcy", 1982, "Oni", 1984, "Janulka, córka Fizdejki", 1986), Gombrowicza ("Historia", 1985), a także "Iwanow" (1989) i "Gracz" (1995) w reż. Jacka Bunscha. "Szewcy" zostali nagrodzeni Złotą Statuetką Fredry jako spektakl sezonu, natomiast scenografia do "Janulki" zdobyła nagrodę na XII Opolskich Konfrontacjach Teatralnych, Opole 1986. Spektakle "Szewcy", "Historia" oraz "Iwanow" prezentowano na festiwalach we Francji, Hiszpanii i Rosji. Ostatnimi realizacjami w Teatrze Polskim, do których scenografie projektował już sam, były spektakle: grany do dziś "Mayday" w reż. Wojciecha Pokory (1992) oraz "Ostatnie kwadry" w reż. Jana Englerta (1997).
W tym okresie współpracował także z teatrami w Łodzi, Jeleniej Górze i Wałbrzychu. 
Po roku 1994 przygotował szereg dekoracji do spektakli dyplomowych dla teatru PWST we Wrocławiu, m.in. "Królik Królik" (1996), "Igraszki z diabłem" (1998) i "Madame de Sade" (2007).
Ogółem zaprojektował ok. 60 scenografii dla Teatru Telewizji i ponad 50 na scenach dramatycznych.
Równolegle do aktywności teatralnej rozwijał twórczość malarską oraz działalność projektowo–wystawienniczą. Był jednym ze współtwórców i animatorów nurtu ogłoszonego przez Kazimierza Głaza w roku 1957 pod nazwą "sensybilizm", czerpiącego z doświadczeń dadaistów i sztuki konceptualnej, zaliczanego dziś do początków powojennej awangardy w środowisku wrocławskim. Obok wystaw oraz instalacji plastycznych działania te obejmowały paradoksalne akcje o charakterze happeningowym, wydawnictwa (encyklopedia "Piramida scjencji pełna", 1965), zdarzenia teatralne, łączące płynnie fikcję z rzeczywistością. Na początku XXI wieku zostały one przypomniane na kilku wystawach, m.in. "Sensibilizm 1956–2006. Kazimierz Głaz i Michał Jędrzejewski – malarstwo, grafika, rysunek, fotogramy, dokumentacja archiwalna" (MN Wrocław, 2006) oraz w formie wydawnictw.
Brał udział w wielu wystawach ogólnopolskich oraz zagranicznych, przygotował również ponad 20 wystaw indywidualnych. Prezentował malarstwo i rysunek kontynuując dadaistyczne mieszanie konwencji, grę sensami i kontekstami, szkicując surrealne labirynty i ornamenty lub niewykonalne bryły geometryczne, operując techniką kolażu i psychodelicznymi zestawieniami kolorystycznymi oraz tworząc absurdalne formy przestrzenne. Pokazywał też projekty plakatów, głównie do przedstawień teatralnych.
W zmiennych składach zespołów autorskich zrealizował ponadto szereg projektów wystawienniczych, np. "30 lat teatru na Dolnym Śląsku" (1975), "20 lat wrocławskiego Teatru Pantomimy" (1976), "30 lat wrocławskiego Teatru Współczesnego" (1978), "30 lat Wrocławskiego Teatru Lalek" (1977), ekspozycja "Wrocławskich teatrów oblicza" (1984) i inne wystawy teatralne organizowane przez Dział Teatralny Muzeum Historycznego we Wrocławiu (obecnie Muzeum Miejskie Wrocławia). Oprócz tego pokazał razem z W. Jankowiakiem wystawy monograficzne: "Wojciech Jankowiak, Michał Jędrzejewski. Scenografia i nie tylko scenografia" (Klub Dziennikarza, Wrocław 1986) oraz "Wojciech Jankowiak, Michał Jędrzejewski. Wystawa scenografii", (Muzeum Historyczne, Wrocław 1987). Wraz z zespołem współpracowników opracował serię siedmiu wystaw podczas Dni Wrocławia w Wiedniu ("Wrocław pozdrawia Wiedeń – Wrocław Grüsst Wien") w roku 1980. W roku 1992 odbyła się ekspozycja wrocławska w Pawilonie Polskim (Dni Wrocławia) na Expo 92 w Sewilli (współautorzy: W. Jankowiak i M. Hubka). Był komisarzem generalnym i współautorem projektu wystawy "Wrocław 2000 – moje miasto" w halach Wytwórni Filmów Fabularnych we Wrocławiu, zaprojektował cykl wystaw "Gra fantazji – pantomima (Teatr Henryka Tomaszewskiego)" w Muzeum Miejskim we Wrocławiu, Teatrze Narodowym w Warszawie, Centrum Scenografii Polskiej w Katowicach (2002). Przygotował wystawy jubileuszowe ASP oraz Pracowni Scenografii, opracował również wystawę autorską "Jędrzejewscy" w Muzeum Teatralnym Muzeum Miejskiego we Wrocławiu (2019).
Projektował także wystroje wnętrz i meble, np. "Fitness biblioteka" (2005).
Od roku 1967 zajmuje się pracą pedagogiczną. W roku 1970 został zatrudniony w Państwowej Wyższej Szkole Sztuk Plastycznych we Wrocławiu (wykładowca 1970–1974, starszy wykładowca 1974–1977, docent 1977–1990, profesor nadzw. 1990–1991, profesor zw. 1991–2016). Sprawował funkcję dziekana Wydziału Architektury Wnętrz i Wzornictwa w latach 1980–1981 i 1990–1996, prorektora 1981–1984. W latach 1984–1990 był rektorem PWSSP (obecnie Akademia Sztuk Pięknych im. E. Gepperta) we Wrocławiu. W roku 1990 otrzymał tytuł profesora sztuk plastycznych. Był współorganizatorem powstania kierunku kształcenia scenografów we wrocławskiej ASP, od 2006 jest profesorem w pracowni, a od 2012 w Katedrze Scenografii. Od roku 1993 prowadzi również wykłady we wrocławskiej filii Akademii Sztuk Teatralnych im. Stanisława Wyspiańskiego w Krakowie.
W latach 1991–1996 był ekspertem, a następnie (1996–2002) członkiem Rady Wyższego Szkolnictwa Artystycznego. Od 2002 ekspert Państwowej Komisji Akredytacyjnej i Centralnej Komisji ds. Stopni i Tytułów. Członek Związku Polskich Artystów Plastyków (od 1958), członek OISTT (Międzynarodowej Organizacji Scenografów i Techników Teatru) od 1985.
Życie prywatne.
Jest synem malarzy i scenografów Aleksandra Jędrzejewskiego (1903–1974) oraz Jadwigi Przeradzkiej (1902–1983). Jego żona Barbara Barczewska-Jędrzejewska (1936–2018) zajmowała się projektowaniem plastycznym, a ich syn Piotr Jędrzejewski (ur. 1964) również związany jest z wrocławską Akademią Sztuk Pięknych, gdzie jako profesor tej uczelni prowadzi Pracownię Projektowania Kinetycznego oraz jest kierownikiem Katedry Wzornictwa Przemysłowego. Dorobek artystyczny przedstawicieli rodziny pokazano na wystawie "Jędrzejewscy" w Muzeum Teatru we Wrocławiu w roku 2019.
Linki zewnętrzne.
 

</doc>
<doc id="3036679" url="https://pl.wikipedia.org/wiki?curid=3036679" title="Piccadilly Theatre">
Piccadilly Theatre

Piccadilly Theatre – teatr w Londynie, przy ulicy Denman Street w granicach administracyjnych City of Westminster, zaliczany do teatrów West Endu i należący do Ambassador Theatre Group. Obiekt czerpie swoją nazwę od pobliskiego Piccadilly Circus. 
Historia.
Teatr został otwarty 27 kwietnia 1928 roku w budynku, którego architektami byli Bertie Crewe i Edward A. Stone. Widownia liczyła pierwotnie 1395 miejsc, jednak podczas modernizacji w 2006 roku została zmniejszona do 1232 foteli. Już w sierpniu 1928 obiekt został przejęty przez amerykańską wytwórnię filmową Warner Brothers, która urządziła w nim pierwsze w Wielkiej Brytanii kino dysponujące sprzętem niezbędnym do wyświetlania filmów dźwiękowych. W listopadzie 1929 budynek ponownie stał się teatrem. W latach 30. Piccadilly funkcjonowało jako luksusowa restauracja z kabaretem. Budynek doznał poważnych uszkodzeń podczas II wojny światowej, po której został otwarty dopiero na początku lat 50. Od tego czasu - podobnie jak w większości teatrów West Endu - jest tam prezentowany repertuar oparty na musicalach, spektaklach rewiowych i stosunkowo lekkich utworach dramatycznych. 

</doc>
<doc id="3036683" url="https://pl.wikipedia.org/wiki?curid=3036683" title="Albanerpetontidae">
Albanerpetontidae

Albanerpetontidae – wymarła rodzina przypominających z wyglądu ogoniaste płazów z grupy Lissamphibia. Zaliczają się doń 4 rodzaje: "Albanerpeton", "Anoualerpeton", "Celtedens" i "Wesserpeton", do których należy od 10 do 20 znanych gatunków, żyjących od batonu (jura środkowa) 160 milionów lat temu do końca pliocenu. Albanerpetontidae długo uważano za ogoniaste, które przypominały niewielkimi rozmiarami i generalnym planem budowy ciała. Jednakże te cechy uważa się obecnie za pierwotne, należące do przodków grupy Lissamphibia, nie świadczą wobec tego o pokrewieństwie pomiędzy dwoma grupami wśród Lissamphibia. Obecnie uważa się je za odrębny klad wśród Lissamphibia, niezależny od 3 żyjących obecnie linii: bezogonowych, ogoniastych i beznogich. Sądzi się, że są bliżej spokrewnione z ogoniastymi i bezogonowymi, niż z beznogimi.

</doc>
<doc id="3036686" url="https://pl.wikipedia.org/wiki?curid=3036686" title="Yanez (argentyński strzelec)">
Yanez (argentyński strzelec)



</doc>
<doc id="3036687" url="https://pl.wikipedia.org/wiki?curid=3036687" title="Pourquala (argentyński strzelec)">
Pourquala (argentyński strzelec)



</doc>
<doc id="3036688" url="https://pl.wikipedia.org/wiki?curid=3036688" title="Synagoga Alszecha w Safedzie">
Synagoga Alszecha w Safedzie

Synagoga Alszecha w Safedzie – czynna synagoga w Safedzie, na północy Izraela. Znajduje się przy ulicy Alkabec na Starym Mieście. Synagoga jest poświęcona słynnemu rabinowi Mojżeszowi Alszech.
Historia.
Według tradycji synagoga została wybudowana w XVII wieku i została poświęcona słynnemu kabaliście i rabinowi Mojżeszowi Alszech. Otrzymał on akronim „"Alszech ha-Kadosz"” (pol. "Święty Alszech" lub "Wielki Alszech"). W całej żydowskiej historii tylko kilku rabinom przyznano przydomek „"ha-Kadosz"”. Obok Alszecha byli to: Jeszaja Horowic ("Szela ha-Kadosz"), Izaak Luria ("Arizal ha-Kadosz") i Chaim ibn Attar ("Or ha-Chajjim ha-Kadosz"). Prawdopodobnie początkowo była zbudowana jako jesziwa, i to właśnie dlatego nie ma w niej odrębnego miejsca dla kobiet (nie mają one wstępu na modlitwy do synagogi). Synagoga, jako jedyna w mieście bez uszczerbku przetrwała trzęsienie ziemi na Bliskim Wschodzie (1759) i trzęsienie ziemi w Galilei (1837). Została ona sprofanowana i zniszczona podczas pogromu w Safedzie (1838). W 1840 roku odbudowano ją staraniem budowniczego Jakóba Flig'i, filantropa Menasze Rubena Ezechiela i rabina Jakuba.
Architektura.
Synagoga jest małym kamiennym budynkiem. Drzwi wejściowe od strony ulicy są pomalowane w kolorze niebieskim, który tradycyjnie symbolizuje władzę królewską i niebiosa. Nad wejściem umieszczono napis w języku hebrajskim: „"Synagoga Rabina Mojżesza Alszech. Prawo ochroni nas. Amen."”. Główna sala modlitewna jest zwieńczona kopułą.
Nabożeństwa.
Współcześnie synagoga służy jako miejsce modlitw dla chasydów i Żydów sefardyjskich. Odbywają się w niej regularne modlitwy, wykłady, ćwiczenia i różnorodne zajęcia edukacyjne. Jest ona zamknięta dla turystów w szabaty.

</doc>
<doc id="3036690" url="https://pl.wikipedia.org/wiki?curid=3036690" title="Mieczysław Eckhardt">
Mieczysław Eckhardt

Mieczysław Hugo Eckhardt ps. „Bocian” (ur. 29 sierpnia 1908 w Stanisławowie, zm. w listopadzie 1942 w Dawidgródku) – porucznik kawalerii Wojska Polskiego i Polskich Sił Zbrojnych, cichociemny.
Życiorys.
Od 16 sierpnia 1930 roku do 30 czerwca 1931 roku był słuchaczem Szkoły Podchorążych Rezerwy Kawalerii w Grudziądzu. Po ukończeniu szkoły i odbyciu praktyki w 6 pułku Ułanów Kaniowskich w Stanisławowie został mianowany na plutonowego podchorążego. Na podporucznika został mianowany ze starszeństwem z dniem 1 stycznia 1933 roku i 51. lokatą w korpusie oficerów rezerwy kawalerii. W 1934 roku pozostawał w ewidencji Powiatowej Komendy Uzupełnień Stanisławów i posiadał przydział mobilizacyjny do 6 pułku Ułanów Kaniowskich.
We wrześniu 1939 roku został zmobilizowany do Ośrodka Zapasowego Podolskiej Brygady Kawalerii. W czasie kampanii wrześniowej (od 15 września) walczył w pułku marszowym Podolskiej Brygady Kawalerii, w którym był dowódcą plutonu kolarzy. 19 września przekroczył granicę polsko-węgierską. Został internowany. W marcu 1940 znalazł się we Francji, gdzie do czerwca służył jako dowódca plutonu ckm w 3 oddziale rozpoznawczym.
Po ewakuacji do Wielkiej Brytanii został przydzielony do 1 oddziału rozpoznawczego 1 Brygady Strzelców, a następnie służył w 1 Samodzielnej Brygadzie Spadochronowej.
Po przeszkoleniu ze specjalnością w dywersji został zaprzysiężony 29 kwietnia 1942 roku i następnie przeniesiony do Oddziału VI Sztabu Naczelnego Wodza.
Zgłosił się do służby w kraju. Zrzucony do Polski w nocy z 1 na 2 września 1942 roku, w operacji lotniczej „Smallpox”, na placówkę odbiorczą „Rogi” na terenie nadleśnictwa Łoś-Rogatki na północny wschód od Grójca. 3 listopada 1942 wraz z cichociemnymi: kpt. Maciejem Kalenkiewiczem ps. Kotwica oraz por. Janem Markiem ps. Walka w składzie pocztu sztandarowego podczas poświęcenia sztandaru dla 1 Samodzielnej Brygady Spadochronowej w Kościele Panien Kanoniczek w Warszawie przy ul. Bielańskiej.
Przydzielony do pracy na III Odcinku Wachlarza jako dowódca bazy w Dawidgródku. Został aresztowany przez żandarmerię niemiecką 19 listopada 1942 roku i zginął w walce na posterunku lub popełnił samobójstwo w więzieniu.
Życie rodzinne.
Był synem Hugona Eckhardt de Eckhardtsburg, nadinspektora i naczelnika w dyrekcji PKP. W 1936 roku ożenił się z Janiną Stachurą (1913–1966), z którą miał syna Mariana (ur. 1937).
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Mieczysław Eckhardt.

</doc>
<doc id="3036691" url="https://pl.wikipedia.org/wiki?curid=3036691" title="Las komunalny przy ul. Oriona w Gliwicach">
Las komunalny przy ul. Oriona w Gliwicach

Las przy ul. Oriona – las komunalny w Gliwicach, przy ulicach Oriona i Toszeckiej.
Powierzchnia.
Kompleks leśny przy ulicy Oriona ma 5,3057 ha, a przy ulicy Toszeckiej 32,6317 ha.
Historia.
W okresie międzywojennym teren ten należał najprawdopodobniej do hrabiego Welschek. Po II wojnie światowej był to użytek leśny i nie miał planu urządzenia. Obecny plan urządzenia został opracowany na okres od 1 stycznia 2003 do 31 grudnia 2012 roku.

</doc>
<doc id="3036692" url="https://pl.wikipedia.org/wiki?curid=3036692" title="Parafia Concordia">
Parafia Concordia

Parafia Concordia (ang. "Concordia Parish", fr. "Paroisse de Concordia") – parafia cywilna w stanie Luizjana w Stanach Zjednoczonych. Obszar całkowity parafii obejmuje powierzchnię 747,30 mil2 (1 935,51 km2). Według danych z 2010 r. parafia miała 20 822 mieszkańców. Parafia powstała 10 kwietnia 1807, a jej nazwa po łacinie oznacza "harmonię". Pochodzenie nazwy nie jest do końca znane, może ona pochodzić od wczesnego nadania terenu zwanego "Nową Concordią", może też pochodzić od ugody osiągniętej przez władze lokalne na wzajemnym przekazaniu niewolników, lub też może pochodzić od dworu o nazwie "Concord", który był własnością hiszpańskiego gubernatora.

</doc>
<doc id="3036695" url="https://pl.wikipedia.org/wiki?curid=3036695" title="Las Łabędzki">
Las Łabędzki

Las Łabędzki – las miejski w Gliwicach. Znajduje się w północno-wschodniej części miasta, przylegając od strony wschodniej do dzielnicy Łabędy.
Historia.
W XVII wieku należał on do Starych Gliwic. Las na tym terenie jest zaznaczony na mapie z 1736 roku. W 1884 roku do Łabęd należało 6000 mórg lasu. W czasach międzywojennych jego właścicielem był Jan von Welczek. W 1946 roku las przeszedł na własność Skarbu Państwa na mocy dekretu "O majątkach opuszczonych i poniemieckich". Od tego czasu na jego terenie znajduje się poligon wojskowy.
Eratyki.
Na terenie Lasu Łabędzkiego znaleziono kilka głazów narzutowych pochodzących ze Skandynawii. Są to:
Geografia.
Z terenu lasu wypływa ciek Potok Leśny, przepływający następnie przez system sztucznych zbiorników i wpadający do Kanału Kłodnickiego.

</doc>
<doc id="3036704" url="https://pl.wikipedia.org/wiki?curid=3036704" title="Synagoga Abuhawa w Safedzie">
Synagoga Abuhawa w Safedzie

Synagoga Abuhawa w Safedzie – czynna synagoga w Safedzie, na północy Izraela. Znajduje się przy ulicy Alkabec na Starym Mieście. Synagoga jest poświęcona słynnemu rabinowi Izaakowi Abuhaw.
Historia.
Synagoga została wybudowana w XVI wieku i została poświęcona słynnemu hiszpańskiemu rabinowi Izaakowi Abuhaw. Wśród jego uczniów był rabin Jakub Berab, który przeniósł się do Safedu i utworzył jesziwę poświęconą naukom swojego nauczyciela. Synagoga została uszkodzona podczas trzęsienia ziemi na Bliskim Wschodzie (1759) i doszczętnie zniszczona w trzęsieniu ziemi w Galilei (1837). Ocalała jedynie południowa ściana, która jest jedyną pozostałością pierwotnej bożnicy. Synagoga została odbudowana z jeszcze większym rozmachem niż była wcześniej.
Architektura.
Synagoga jest okazałym kamiennym budynkiem, którego wnętrze zaprojektowano zgodnie z wiedzą kabalistyczną. Cztery filary w centrum przedstawiają cztery żywioły, które zdaniem kabalistów leżą u podstaw całego stworzenia. Główna sala modlitewna jest zwieńczona dużą kopułą. W kopule jest dziesięć okien, co symbolizuje Dziesięć Przykazań. We wnętrzu kopuły umieszczono dwanaście obrazów przedstawiających dwanaście pokoleń Izraela i symbolizujących jedność judaizmu. Poniżej kopuły umieszczono wizerunki instrumentów muzycznych wykorzystywanych w Świątyni Jerozolimskiej, korony (cztery korony symbolizują atrybuty królewskie, atrybuty Tory, atrybuty kohenów, oraz atrybuty dobrego imienia, które przewyższa wszystkie trzy pozostałe. Piąta korona jest atrybutem Mesjasza i wyraża nadzieję na Jego szybkie przyjście), rysunki drzewa granatu (według tradycji ma 613 ziaren, co odpowiada liczbie przykazań Tory) oraz wizerunek Kopuły na Skale (przypomina zburzenie Świątyni w 70 r. i wyraża nadzieję na budowę Trzeciej Świątyni). W części centralnej umieszczono bimę. Jest ona koloru niebieskiego, który wyobraża królewskość i niebiańskość. Bima ma sześć stopni wyobrażających sześć dni roboczych tygodnia. Stół do wykładania i czytania Tory umieszczono na siódmym poziomie, reprezentującym szabat. Na ścianie południowej, najbliższej Jerozolimie, znajdują się trzy Aron ha-kodesz. W centralnej arce jest zwój Tory używany regularnie w synagodze. W lewej arce umieszczono stare i zużyte zwoje, które są przechowywane ze względów tradycji i historii. Arka po prawej stronie zawiera dwa ważne zwoje Tory - jednym z nich jest zwój spisany przez rabina Abuhawa (najstarszy zwój w Safedzie). Jest on używany tylko trzy razy w roku: podczas żydowskich świąt Rosz ha-Szana, Jom Kipur i Szawuot. Naprzeciwko arki wisi srebrny kandelabr poświęcony pamięci ofiar Holocaustu. Ściany zdobią obrazy izraelskiego malarza Syjon Taggera.
Nabożeństwa.
Współcześnie synagoga służy jako miejsce modlitw dla chasydów i Żydów sefardyjskich. Odbywają się w niej regularne modlitwy, wykłady, ćwiczenia i różnorodne zajęcia edukacyjne. Jest ona zamknięta dla turystów w szabaty.

</doc>
<doc id="3036707" url="https://pl.wikipedia.org/wiki?curid=3036707" title="Mikołaj (Smisko)">
Mikołaj (Smisko)



</doc>
<doc id="3036713" url="https://pl.wikipedia.org/wiki?curid=3036713" title="Drzewo genealogiczne japońskiej rodziny cesarskiej">
Drzewo genealogiczne japońskiej rodziny cesarskiej

Poniżej znajduje się drzewo genealogiczne chronologiczna lista cesarzy japońskich. Powiązania pomiędzy pierwszymi 30 władcami są oparte w większości na tradycji mitologicznej, gdyż brakuje w tej kwestii odpowiednich źródeł historycznych.

</doc>
<doc id="3036718" url="https://pl.wikipedia.org/wiki?curid=3036718" title="Anderson Henriques">
Anderson Henriques

Anderson Freitas Henriques (ur. 3 marca 1992 w Caçapava do Sul) – brazylijski lekkoatleta specjalizujący się w biegach sprinterskich.
W 2011 zdobył brązowy medal mistrzostw panamerykańskich juniorów na dystansie 400 metrów. Finalista uniwersjady w Shenzhen (2011). W tym samym roku sięgnął po dwa złota południowoamerykańskich mistrzostw juniorów oraz zajął 8. miejsce na igrzyskach panamerykańskich. W 2012 został złotym medalistą mistrzostw ibero-amerykańskich. Wicemistrz uniwersjady (2013). W tym samym roku startował na mistrzostwach świata w Moskwie, na których zajął 8. miejsce w biegu na 400 metrów, a w sztafecie 4 × 400 metrów brazylijska drużyna została sklasyfikowana na 7. pozycji. Podwójny złoty medalista igrzysk Ameryki Południowej w Santiago (2014). Złoty medalista mistrzostw Brazylii.

</doc>
<doc id="3036720" url="https://pl.wikipedia.org/wiki?curid=3036720" title="Zdobycie Gallipoli (1354)">
Zdobycie Gallipoli (1354)

Zdobycie Gallipoli przez Osmanów miało miejsce w marcu 1354 r.
Po okresie prawie 50 lat porażek Bizantyjczycy utracili swoje posiadłości w Azji Mniejszej. Kolejnym celem Osmanów stał się Peloponez oraz Grecja.
W trakcie bizantyjskiej wojny domowej toczonej w latach 1352-1357 walczący na służbie cesarza Jana VI Kantakuzena tureccy żołnierze spustoszyli większą część bizantyjskiej Tracji. W roku 1352 Turcy otrzymali od władcy niewielką twierdzę Tzympe w pobliżu Gallipoli.
Dnia 2 marca 1354 okolicę nawiedziło potężne trzęsienie ziemi, które zniszczyło setki wiosek. Ucierpiały niemalże wszystkie budynki Gallipoli, co pociągnęło za sobą exodus mieszkańców. Sytuację wykorzystał syn sułtana Orchana Sulejman, który zajął miasto i obsadził je tureckimi rodzinami z Anatolii.
Jan VI bezskutecznie starał się odzyskać miasto, oferując Turkom wysokie kwoty pieniężne. Sułtan odrzekł jednak, że nie zajął miasta siłą i nie może zwrócić rzeczy podarowanej przez Allaha. Po zajęciu Gallipoli przez Turków, w Konstantynopolu pojawiły się oznaki paniki. Obawiano się rychłego podejścia Osmanów pod bramy stolicy. Sytuacja polityczna osłabiła rządy Jana VI, który w listopadzie 1354 r. został pozbawiony władzy. Zajęte przez Turków miasto Gallipoli stało się przyczółkiem do inwazji osmańskiej na Europę. W przeciągu kolejnych kilkunastu lat w ręce tureckie dostała się niemalże cała bizantyjska Tracja i główne miasto regionu Adrianopol.

</doc>
<doc id="3036721" url="https://pl.wikipedia.org/wiki?curid=3036721" title="Pomnik Józefa Piłsudskiego w Warszawie">
Pomnik Józefa Piłsudskiego w Warszawie



</doc>
<doc id="3036723" url="https://pl.wikipedia.org/wiki?curid=3036723" title="Rumen Aleksandrow">
Rumen Aleksandrow

Rumen Aleksandrow (bułg. Румен Александров, ur. 26 czerwca 1960) – bułgarski sztangista. Srebrny medalista olimpijski z Moskwy.
Zawody w 1980 były jego jedynymi igrzyskami olimpijskimi. Zajął drugie miejsce w rywalizacji w wadze do 90 kg. Impreza ta równocześnie była mistrzostwami świata. W 1980 był również mistrzem Europy.

</doc>
<doc id="3036724" url="https://pl.wikipedia.org/wiki?curid=3036724" title="Synagoga Ba’na w Safedzie">
Synagoga Ba’na w Safedzie

Synagoga Ba’na w Safedzie – czynna synagoga w Safedzie, na północy Izraela. Znajduje się przy ulicy Jud Alef na Starym Mieście. Synagoga nosi imię pochowanego tu rabina, zwanego "Budowniczym".
Historia.
Synagoga została wybudowana pod koniec XV wieku. Nazwano ją na cześć pochowanego w pobliżu rabina Jossi Ba’najasza (z III wieku), zwanego "Budowniczym". Jest ona również nazywana "Sanktuarium Białego Świętego". Legenda mówi, że gdy Arabowie nakazali Żydom, by podczas obchodzenia święta Jom Kipur używali wyłącznie kogutów lub kur z białymi piórami, wpadli oni w rozpacz i modlili się u grobu rabina Ba’najasza o wskazówkę, jak mają postąpić. W sposób cudowny wszystkie czarne kury zmieniły się wówczas na śnieżnobiałe. Dla upamiętnienia tego wydarzenia wybudowano synagogę. Podczas trzęsienia ziemi na Bliskim Wschodzie (1759) i trzęsienia ziemi w Galilei (1837) została poważnie uszkodzona. Cudem nie uległa zniszczeniu południowa ściana, na której znajdował się Aron ha-kodesz. Po każdym trzęsieniu ziemi synagogę odbudowywano. W XIX wieku wykonano drewniane elementy dekoracyjne wnętrza, które należą do najpiękniejszych w Safedzie.
Architektura.
Synagoga jest okazałym kamiennym budynkiem, położonym powyżej starego cmentarza w Safedzie. Kompleks synagogi obejmuje kilka dziedzińców, mykwę, jesziwę oraz grobowiec rabina Jossi Ba’najasza. Wnętrze i meble są jednymi z najpiękniejszych w synagogach Safedu. Wzdłuż ścian umieszczono kamienne ławy, a podłoga jest wybrukowana kamienną kostką. Pośrodku znajduje się drewniane podwyższenie z bimą w stylu tureckim. Na południowej ścianie, najbliższej Jerozolimy, jest Aron ha-kodesz. Drewniany stop jest ozdobiony licznymi obrazami. Całość stanowi arcydzieło judaistycznej architektury.
Nabożeństwa.
Współcześnie synagoga służy jako miejsce modlitw dla chasydów i Żydów sefardyjskich. Odbywają się w niej regularne modlitwy, wykłady, ćwiczenia i różnorodne zajęcia edukacyjne. Jest ona zazwyczaj zamknięta dla turystów.

</doc>
<doc id="3036728" url="https://pl.wikipedia.org/wiki?curid=3036728" title="Sejm Polskiej Rzeczypospolitej Ludowej II kadencji">
Sejm Polskiej Rzeczypospolitej Ludowej II kadencji

Sejm PRL II kadencji – Sejm PRL wybrany w wyborach z 20 stycznia 1957. Okres trwania pełnomocnictw Sejmu trwał od 20 lutego 1957 do 20 lutego 1961.
Do Sejmu wybrano 459 posłów, w tym 19 kobiet (stanowiły 4,14% wszystkich posłów). Tylko 82 posłów zasiadało w poprzednim parlamencie. W czasie kadencji dwóch posłów zrzekło się mandatu poselskiego, zaś sześciu zmarło. W przeprowadzonych wyborach uzupełniających wybrano trzech posłów (okręg wyborczy nr 54 w Wieluniu – 5 maja 1957; okręg wyborczy nr 36 w Myślenicach i okręgu wyborczym nr 108 w Oleśnicy – 19 października 1958 r.).
Posłowie zebrali się łącznie na 8 sesjach zwyczajnych, które trwały 833 dni, co stanowiło 57,9% czasu trwania kadencji. Odbyto 59 posiedzeń plenarnych (I – 20 II 1957, LIX – 17 II 1961), które trwały łącznie 71 dni. Obrady sejmowe trwały 429 h 45 min, czyli jedno posiedzenie plenarne trwało średnio 7 h 17 min. Jedna sesja zwyczajna trwała przeciętnie 104,1 dnia.
Posłowie odbyli ok. 29 000 spotkań poselskich.
Dorobek ustawodawczy.
Sejm uchwalił 174 ustawy, w tym 136 jednogłośnie i 38 niejednogłośnie. W przypadku 163 ustaw (93,7% wszystkich) inicjatywa ustawodawcza wyszła od rządu, 1 ustawa (0,6%) od Rady Państwa, zaś 10 z inicjatywy posłów (5,7%), w tym zaś tylko 2 z komisji sejmowych (1,1%).
Interpelacje.
Posłowie zgłosili 140 interpelacji, w tym członkowie PZPR – 43, ZSL – 17, SD – 15 i bezpartyjni – 50, w tym „Znak” – 18, zaś 15 interpelacji było zgłoszone łącznie przez posłów różnych partii politycznych. Wśród 140, 112 interpelacji było złożonych indywidualnie przez posłów, zaś 28 zbiorowych, w tym 2 przez komisje sejmowe. Tylko na 2 interpelacje odpowiedziano na plenum sejmu. Wśród adresatów interpelacji znaleźli się: premier – 46; wicepremierzy – 4; ministrowie – 87 i prokurator generalny – 3.

</doc>
<doc id="3036729" url="https://pl.wikipedia.org/wiki?curid=3036729" title="Jakubovany">
Jakubovany



</doc>
<doc id="3036730" url="https://pl.wikipedia.org/wiki?curid=3036730" title="Deutsche Tourenwagen Masters 2013">
Deutsche Tourenwagen Masters 2013

Deutsche Tourenwagen Masters 2013 – dwudziesty siódmy sezon serii DTM a zarazem czternasty po jej wznowieniu w 2000 roku. Mistrzem serii został Mike Rockenfeller z Audi, który zdobył 142 punkty zapewniając tytuł przed ostatnim wyścigiem.

</doc>
<doc id="3036731" url="https://pl.wikipedia.org/wiki?curid=3036731" title="Jamník">
Jamník



</doc>
<doc id="3036734" url="https://pl.wikipedia.org/wiki?curid=3036734" title="Jeroen Tesselaar">
Jeroen Tesselaar

Jeroen Tesselaar (ur. 16 stycznia 1989 w Wognum) – holenderski piłkarz występujący na pozycji obrońcy.
Kariera klubowa.
Karierę rozpoczynał w AZ Alkmaar, gdzie nie zdołał się przebić do pierwszego składu. Przez dwa sezony występował na wypożyczeniu w Stormvogels Telstar. 14 lipca 2011 roku podpisał kontrakt z St. Mirren. Zadebiutował w meczu z Dunfermline Athletic. W 2012 roku podpisał kontrakt z Kilmarnock. Następnie występował w St. Mirren, De Graafschap, Hapoelu Ramat Gan oraz Hapoelu Katamon.
W swojej karierze rozegrał 127 spotkań i zdobył 1 bramkę w rozgrywkach Scottish Premier League oraz Scottish Premiership.

</doc>
<doc id="3036736" url="https://pl.wikipedia.org/wiki?curid=3036736" title="Marian Pieciukiewicz">
Marian Pieciukiewicz

Marian Pieciukiewicz (biał. "Мар'ян Пецюкевіч", ur. 24 września 1904 w , gm. Ikaźń, zm. 25 września 1983 w Toruniu) - etnograf, znawca kultury białoruskiej.
Urodził się w ubogiej rodzinie Józefa, włościanina-katolika. Naukę początkową odebrał w Szawlanach. Po Pierwszej Wojnie Światowej z pomocą księży W. Szutowicza i A. Stankiewicza trafił do Gimnazjum Białoruskiego w Wilnie. Później do roku 1928 uczył się także w gimnazjum w Radoszkowicach. Po nieudanej próbie przedostania się do Czechosłowacji w celu podjęcia tam studiów, odbył służbę wojskową, po której został przyjęty na Uniwersytet Stefana Batorego. Jeszcze podczas studiów rozpoczął pracę w Bibliotece Wróblewskich. Był pierwszym redaktorem białoruskiego czasopisma "Szliach Moładzi", do którego pisał pod pseudonimem "Marwicz".
Podczas pierwszej sowieckiej okupacji Wilna, w 1939 roku był redaktorem białoruskich audycji wileńskiego radio oraz wykonywał obowiązki dyrektora Biblioteki Wróblewskich. Po przekazaniu Wilna Republice Litewskiej został dyrektorem białoruskiego Muzeum im. I. Łuckiewicza. Później był nauczycielem w Oszmianie.
Został aresztowany przez władze sowieckie 1 stycznia 1945 i uwięziony na Łukiszkach.
W roku 1952 ponownie aresztowany i zesłany do Workuty za nacjonalizm. W roku 1957 po rehabilitacji repatriowany do Polski, gdzie mieszkała już jego żona i córka. Dzięki pomocy profesora Kazimierza Moszyńskiego oraz Marii Znamierowskiej-Prüfferowej od roku 1959 rozpoczął pracę w wydziale etnografii muzeum w Toruniu, gdzie doczekał się emerytury w roku 1970.
Często bywał na Białostocczyźnie. Wiele czasu poświęcał badaniom etnograficznym. Był jednym z założycieli grupy literackiej "Białowieża". Publikował opowiadania satyryczne pod pseudonimem "Dziad Marcin".

</doc>
<doc id="3036737" url="https://pl.wikipedia.org/wiki?curid=3036737" title="Midsommarkransen">
Midsommarkransen

Midsommarkransen – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Hägersten-Liljeholmen. Graniczy z dzielnicami Hägerstensåsen, Aspudden, Liljeholmen i Västberga.
Według danych opublikowanych przez gminę Sztokholm, 31 grudnia 2020 r. Midsommarkransen liczyło 11 713 mieszkańców. Powierzchnia dzielnicy wynosi 0,98 km².
W granicach dzielnicy położone są dwie stacje czerwonej linii (T14) sztokholmskiego metra, Midsommarkransen i Telefonplan.

</doc>
<doc id="3036738" url="https://pl.wikipedia.org/wiki?curid=3036738" title="Riečka (Powiat Rymawska Sobota)">
Riečka (Powiat Rymawska Sobota)



</doc>
<doc id="3036742" url="https://pl.wikipedia.org/wiki?curid=3036742" title="Guillermo Brown">
Guillermo Brown

Guillermo Brown (ur. jako William Brown 22 czerwca 1777 w Foxford, zm. 3 marca 1857 w Buenos Aires) – argentyński admirał irlandzkiego pochodzenia, bohater narodowy, „ojciec marynarki argentyńskiej”.
Życiorys.
Urodził się w Foxford (hr. Mayo) w Irlandii. W 1886 wraz z rodziną wyemigrował do Ameryki i osiadł w Filadelfii. Osierocony wkrótce potem, zaciągnął się na statek kupiecki, gdzie rozpoczął służbę chłopca okrętowego
W 1796 roku został siłą wcielony do Royal Navy; dostał się do francuskiej niewoli, z której zbiegł, ale został ponownie uwięziony. Po kolejnej ucieczce (z [Verdun), przez Niemcy, w 1809 r. powrócił do Anglii; w tym roku ożenił się z Elizą Chitty. Kupił były francuski statek korsarski, który ochrzcił „Eliza” i na którym popłynął do Ameryki Południowej. Statek ten natychmiast utracił przez błąd nawigacyjny, ale ocalił ładunek, ze sprzedaży którego nabył szkuner „Industria” i rozpoczął regularną żeglugę między Buenos Aires a Montevideo, głównie handlując bronią i amunicją. W 1810 przyłączył się do walczących o niepodległość Argentyńczyków, gdy hiszpańska eskadra, blokująca Buenos Aires, zarekwirowała jego statek. Zorganizował wówczas wypad i zdobył jedną z jednostek blokadowych. W 1812 wyjechał do Anglii, skąd wrócił wraz ze swoją rodziną. W 1814 został mianowany dowódcą nowo powstałej floty Argentyny.
Z tą flotą zaatakował 10 marca liczącą 9 okrętów flotyllę hiszpańską zakotwiczoną pod osłoną baterii nadbrzeżnej koło wyspy Martín García. Po śmierci pilota, okręt flagowy Browna wszedł na mieliznę, a reszta eskadry umknęła; osamotniony okręt bronił się przez 12 godzin, aż kolejny przypływ pozwolił mu zejść z mielizny. Brown dokonał awaryjnych napraw postrzelanej jednostki, zamustrował nową załogę (z poprzedniej połowa zginęła lub była ranna) i 16 marca uderzył ponownie. Tym razem wysadził pod ogniem desant, który wziął szturmem baterie nadbrzeżne; Hiszpanie porzucili pozycje obronne i zapasy na brzegu, zaokrętowali się i odpłynęli w górę rzeki Urugwaj. Następnie 20 kwietnia z eskadrą 7 okrętów zablokował Montevideo oblegane przez 4000 żołnierzy gen. Rondeau. Wobec tego nowego zagrożenia, 20 maja z Montevideo wyszła eskadra hiszpańska (13 okrętów), aby przełamać argentyńską blokadę. Brown odciągnął nieprzyjaciela od portu, nim podjął walkę, która trwała łącznie trzy dni. W ciągu walk, trzy jednostki hiszpańskie zostały zdobyte, a trzy kolejne – spalone przez własne załogi; okręt flagowy Browna ścigał nieprzyjaciela aż do portu w Montevideo. W następstwie klęski i wzmocnienia sił oblegających, 20 czerwca Montevideo się poddało (w ręce argentyńskie wpadło m.in. 500 dział i 100 statków).
W latach 1825-27 Brown dowodził flotą Zjednoczonych Prowincji de La Plata w wojnie z Brazylią. 9 lutego 1826 z eskadrą liczącą 6 okrętów i statek szpitalny zaatakował brazylijską eskadrę wadm. Rodrigo José Ferreira de Lôbo, która blokowała wybrzeża argentyńskie niedaleko przylądka Collares; po dwóch godzinach walki, Argentyńczycy wycofali się do swej bazy, a Brown zmienił kilku dowódców swych okrętów. Dwa tygodnie później, 26 lutego, zaatakował brazylijski garnizon Colonia del Sacramento; brazylijskie baterie nadbrzeżne odparły atak, tak poważnie uszkadzając brygantynę „General Belgrano”, że ta później zatonęła. Brown podjął kolejną próbę już 1 marca, gdy w nocnym ataku na port Coloniii del Sacramento jego marynarze zdobyli i spalili 18-działową brygantynę, wszelako kosztem 200 ludzi, straconych po zatopieniu 3 z 6 atakujących łodzi. Uniknąwszy następnie sił przeciwnika, Brown wycofał się, by na swym okręcie flagowym, 28-działowej fregacie „25 de Mayo” 11 kwietnia i 3 maja stoczyć na przybrzeżnych wodach urugwajskich dwie nierozstrzygnięte potyczki z brazylijską fregatą „Nichteroy” (36 dział). W międzyczasie (27 kwietnia) próbował jeszcze zdobyć w Montevideo w nocnym ataku fregatę „Imperatriz” (52 działa), ale bez powodzenia. Eskadra brazylijska, pod zmienionym dowództwem, starła się z siłami Browna 25 maja i 10 czerwca, w obydwu przypadkach bez większego efektu. Lepiej powiodło się Brazylijczykom 29 i 30 maja: ich silniejsza eskadra w dwudniowej walce zdołała wystarczająco uszkodzić flagową fregatę Browna, by zatonęła ona następnego dnia. W końcu października Brown wyruszył na trzymiesięczny rejs korsarski z dwoma okrętami i do Bożego Narodzenia udało mu się przechwycić kilka jednostek wroga.
W latach 1842–1843 brał udział w działaniach wojny domowej w Urugwaju, kiedy to Argentyna wsparła frakcję „białych”, popierającą prezydenta Manuela Oribe. 15 sierpnia 1842 r. w trzech potyczkach pod Montevideo rozbił flotyllę rzeczną dowodzoną przez przyszłego bohatera Włoch, Giuseppe Garibaldiego, którego wziął do niewoli, a następnie ocalił przed egzekucją (w dowód wdzięczności, w późniejszych latach Garibaldi nazwał jednego ze swych wnuków William, właśnie na cześć Browna).
Siły, którymi Brown blokował Montevideo, były niewielkie, ale wystarczająco dotkliwe, by spowodować interwencję sił angielskich i francuskich. W 1845 eskadra brytyjska zaaresztowała jednostki floty argentyńskiego admirała (który wcześniej oparł się żądaniom brytyjskiego dowódcy, by się zrzec komendy); pozbawiony floty Brown udał się na przymusową emeryturę, którą spędził w swojej niewielkiej posiadłości koło Buenos Aires.
Imię admirała Browna nosiły i noszą m.in.

</doc>
<doc id="3036743" url="https://pl.wikipedia.org/wiki?curid=3036743" title="Płamen Jankow">
Płamen Jankow

Płamen Jankow (bułg. Пламен Янков, ur. 1 października 1954) – bułgarski bokser, amatorski medalista mistrzostw świata i mistrzostw Europy.
Startował w wadze półśredniej (do 67 kg). Zdobył w niej brązowy medal na pierwszych mistrzostwach świata w 1974 w Hawanie po wygraniu dwóch walk i porażce w półfinale z późniejszym mistrzem Emilio Correą z Kuby. Na mistrzostwach Europy w 1975 w Katowicach pokonał najpierw Marijana Beneša z Jugosławii, a w ćwierćfinale przegrał z Victorem Zilbermanem z Rumunii. Wystąpił na igrzyskach olimpijskich w 1976 w Montrealu, ale przegrał pierwszą walkę z broniącym tytułu Emilio Correą.
Zdobył brązowy medal na mistrzostwach Europy w 1977 w Halle. Po wygraniu dwóch walk przegrał w półfinale z Walerijem Limasowem z ZSRR. Przegrał pierwszą walkę na mistrzostwach świata w 1978 w Belgradzie z Ernstem Müllerem z RFN. Również na mistrzostwach Europy w 1979 w Kolonii przegrał pierwszą walkę, tym razem z Ionelem Budușanem z Rumunii.
Na igrzyskach olimpijskich w 1980 w Moskwie wygrał z Sadie Jaffarem Mohammedem z Iraku, ale w ćwierćfinale uległ późniejszemu mistrzowi Andrésowi Aldamie z Kuby.

</doc>
<doc id="3036745" url="https://pl.wikipedia.org/wiki?curid=3036745" title="Traktat z Llívii">
Traktat z Llívii

Traktat z Llívii (fr. "Traité de Llívia", hiszp. "Tratado de Llivia") – traktat podpisany 12 listopada 1660 między Miquelem de Salbà i de Vallgornerą, reprezentantem Filipa IV, a biskupem Orange Hyacinte Serronim występującym w imieniu Ludwika XIV. Ustalał on granicę francusko-hiszpańską, przekazując 33 hiszpańskie wsie Francji. Początkowo na terytorium francuskie miała przejść też Llívia, jednak ta nie była wsią (posiadała prawa miejskie od 1528 r.), więc stała się eksklawą hiszpańską na terenie Francji.

</doc>
<doc id="3036750" url="https://pl.wikipedia.org/wiki?curid=3036750" title="Zamek w Berezdowie">
Zamek w Berezdowie

 
Zamek w Berezdowie – zamek zbudowany na wyspie na rzece Kurczyk. 
Historia.
"Słownik Geograficzny Królestwa Polskiego i innych krajów słowiańskich" wzmiankuje o tym, że zamek lub pałac położony był na wyspie, a pamięć o nim przetrwała w tradycji miejscowej. W XIX wieku o istnieniu zamku świadczyły duże lochy, gruzy oraz sadzone drzewa. Dobra berezdowskie na początku należały do rodziny magnackiej Ostrogskich, następnie przeszły w ręce Chodkiewiczów, Lubomirskich w jednym pokoleniu i Jabłonowskich.

</doc>
<doc id="3036759" url="https://pl.wikipedia.org/wiki?curid=3036759" title="Isoëtes echinospora">
Isoëtes echinospora



</doc>
<doc id="3036761" url="https://pl.wikipedia.org/wiki?curid=3036761" title="China Open 2013 (kobiety)">
China Open 2013 (kobiety)

China Open 2013 – tenisowy turniej WTA z cyklu China Open rozgrywany w dniach 28 września–5 października 2013 roku w Pekinie na kortach twardych o puli nagród 5 185 625 dolarów amerykańskich.

</doc>
<doc id="3036763" url="https://pl.wikipedia.org/wiki?curid=3036763" title="Sport w Opolu">
Sport w Opolu

Sport w Opolu – Opole jest miastem z wysokimi walorami rekreacyjno-turystycznymi, który jest również bogaty w tradycje sportowe. Popularne dyscypliny sportowe w Opolu to m.in. piłka nożna, żużel, hokej na lodzie, piłka ręczna, podnoszenie ciężarów, kolarstwo.
Historia.
Sport w Opolu zaczął pisać swoją historię jeszcze przed I wojną światową. W 1911 powstało Opolskie Towarzystwo Gimnastyczne "Sokół", pierwszym prezesem klubu był Tadeusz Koraszewski. W Opolu urodzili się znani sportowcy reprezentujący Niemcy: lekkoatletka Lilo Peter i piłkarz ręczny Bernhard Kempa – prekursor rzutu na bramkę zw."Kempa-Trick".
Po zakończeniu I wojny światowej reaktywowano działalność wielu organizacji sportowych. W 1921 utworzono Okręg Opolskiego Towarzystwa Gimnastycznego "„Sokół”", jednak jego rozwój został zatrzymany w wyniku górnośląskiego plebiscytu. Jednym z pierwszych klubów sportowych na Ziemi Opolskiej był założony w 1924 PKS Grudzice. W 1927 rozegrano pierwszy oficjalny mecz pomiędzy polskim i niemieckim zespołem. Wówczas to polski PKS Opole zremisowało FC "Preussen" z Opola 1:1. Niemieckie kluby w Opolu nie pozwalały na treningi na ich murawie. W 1930 w Opolu przy ul. Oleskiej został oddany do użytku pierwszy stadion sportowy, a także obok stadionu basen otwarty przy placu Róż.
Po zakończeniu działań wojennych w 1945 został założony w Opolu pierwszy klub sportowy po powrocie miasta na polską ziemię, ZZK Leopolia (dziś Kolejarz Opole), potem Leonard Olejnik założył Odrę Opole, potem powstał m.in.: Milicyjny Klub Sportowy (dziś Gwardia Opole) czy Lwowianka Opole.
Na początku drugiej połowy lat 40. w Opolu najbardziej popularna była piłka ręczna, a w samym mieście aż sześć klubów posiadających sekcję tej dyscypliny sportu. Potem piłka ręczna przestała być popularna na rzecz piłki nożnej. W 1948 u doszło do połączenia Odry Opole z Chrobrym i Lwowianką, nazwa klubu została zmieniona na Budowlani (w 1958 wróciła do tradycyjnej nazwy).
Drugą poza piłką nożną popularną dyscypliną sportu był hokej na lodzie, której sekcja w Odrze Opole została założona w grudniu 1946 przez Ernesta Żołędziowskiego, który założył też sekcję pływacką Odry Opole.
Początkowo miejscem treningów hokeistów Odry Opole był Staw Zamkowy przy ul. Barlickiego, później zawodnicy przenieśli się na korty tenisowe przy ul. Oleskiej, gdzie powstały dwa lodowiska: mniejsze przeznaczone dla mieszkańców i większe dla hokeistów. Na zimowych igrzyskach w Oslo 1952 miał miejsce pierwszy występ opolskich sportowców: do kadry zostali powołani hokeiści Odry Opole Zdzisław Trojanowski i Rudolf Czech. Większość hokeistów grało również w drużynie piłkarskiej Odry Opole.
W Melbourne 1956 na letnich igrzyskach olimpijskich po raz pierwszy wystąpił sportowiec z klubu opolskiego – lekkoatletka Budowlanych Opole Anna Wojtaszek, która po tych igrzyskach została w Australii i reprezentowała ten kraj na następnych igrzyskach. Na igrzyskach w Monachium 1972 opolscy sportowcy zdobyli pierwsze medale: złoto Zbigniew Gut – członek piłkarskiej kadry Kazimierza Górskiego, Stanisław Szozda i Edward Barcik zdobyli srebrny medal w kolarskim wyścigu drużynowym oraz brązowy Benedykt Kocot w tandemach w kolarstwie torowym.
W latach 70. narodziła się potęga sportu żużlowego. Zawodnicy Kolejarza Opole z sukcesami startowali na krajowych rozgrywkach. 2 września 1973 na Stadionie Śląskim zawodnik Kolejarza, Jerzy Szczakiel zdobył tytuł indywidualnego mistrza świata.
W latach 70. w Opolu narodziła się również potęga sekcji Odry Opole podnoszenia ciężarów, której zawodnicy z sukcesami reprezentowali miasto na zawodach krajowych i międzynarodowych.
Następne lata dla opolskiego sportu nie były zbyt udane. Z powodu problemów finansowych zlikwidowano wiele sekcji Odry Opole m.in. hokeja na lodzie, podnoszenia ciężarów. W 1989 założono klub podnoszenia ciężarów Budowlani Opole, którego zawodnicy również odnosili sukcesy. Sukcesy zaczęli również odnosić judocy AZS-u Opole.
Na początku XXI wieku z powodu problemów finansowych rozwiązano wiele klubów sportowych m.in.: Odra Opole, Orlik Opole, Agra-Marioss Opole.
Sport w Opolu według dyscyplin sportowych.
Piłka nożna.
Odra Opole.
Najbardziej utytułowanym klubem piłkarskim w Opolu jest Odra Opole. Klub rozegrał w swojej historii 22 sezony w Ekstraklasie. W sezonie 1963/64 zajął trzecie miejsce w I lidze – najwyższe do tej pory w historii swoich występów w ekstraklasie. Klub ma na swoim koncie również Puchar Ligi Polskiej zdobyty w edycji 1977 oraz pięciokrotnie dotarł do półfinału Pucharu Polski (1955, 1962, 1967, 1981, 2001).
Najwybitniejszymi zawodnikami Odry Opole byli: Engelbert Jarek, Norbert Gajda, Konrad Kornek, Henryk Szczepański, Henryk Brejza, Bernard Blaut, Antoni Kot, Bohdan Masztaler, Zbigniew Gut, Wojciech Tyc, Zbigniew Kwaśniewski, Józef Młynarczyk, Roman Wójcicki, Józef Adamiec. Barwy Odry Opole reprezentowali również tacy piłkarze jak: Alfons Kania, Ryszard Wrzos, Henryk Prudło, Zbigniew Bania, Zygfryd Blaut, Wiesław Łucyszyn, Józef Zwierzyna, Ryszard Dziadek, Karol i Edward Kotowie, Andrzej Krupa, Józef Klose, Bogdan Harańczyk, Franciszek Rokitnicki, Wiesław Korek, Alfred Bolcek, Paweł Król, Dariusz Wolny, Adam Ledwoń, Józef Żymańczyk, Maciej Michniewicz, Tomasz Copik.
Juniorzy Odry Opole są bardziej utytułowani: mistrzostwo Polski juniorów U-19 (1972), wicemistrzostwo Polski juniorów U-19 (1968, 1976, 1981) oraz brązowy medal mistrzostw Polski juniorów U-19 (1984).
Unia Opole.
Drugim obok Odry Opole odnoszącym sukcesy klubem piłkarskim z Opola jest kobiecy klub Unia Opole. Założony w 1996 przez początkowo był męskim i wojskowym klubem sportowym. Po roku gry w B klasie męska drużyna została rozwiązana ze względu na rezygnację większości zawodników z gry w piłkę z powodu zaangażowania ich w pomoc w usuwaniu skutków powodzi.
Kobieca drużyna została powołana w 2001 przez trenera Andrzeja Mazurka, który uczynił to na prośbę swojej córki. Piłkarki Unii Opole dwa razy do tej pory grały w I lidze: w sezonie 2009/2010, 2010/2011, dwukrotnie docierały do 1/8 finału Pucharu Polski (2007/2008, 2008/2009). W sezonie 2010/2011 piłkarki Unii zostały mistrzynami Polski w futsalu.
Hokej na lodzie.
Opolski hokej na lodzie przez wiele lat reprezentowała hokejowa drużyna Odry Opole, przez wiele sezonów grająca w II lidze. W klubie tym grali m.in. olimpijczycy z Oslo 1952 – Zdzisław Trojanowski, Rudolf Czech a także m.in. Zbigniew Strociak, Stanisław Smajda. Drużyna hokejowa Odry Opole rozpadła się z powodu problemów finansowych pod koniec lat 80.
Orlik Opole.
W 2001 roku powstał klub mający na celu kontynuować tradycję hokejowej Odry Opole, Orlik Opole. W sezonie 2002/2003 Orlik Opole wywalczył historyczny awans do hokejowej ekstraklasy. W swoim pierwszym w historii sezonie ekstraklasy 2003/2004 Orlik Opole zajął 5. miejsce. Jednak klub został rozwiązany z powodu problemów finansowych, potem reaktywowany w 2005 roku. Ponownie występowała w najwyższej klasie rozgrywkowej w latach.
HK Opole.
10 sierpnia 2020 roku z inicjatywy korporacji Hockey Holdings Group, której prezesem zarządu jest amerykański przedsiębiorca polskiego pochodzenia – Joe Kolodziej, powstał klub hokejowy pn. HK Opole, którego Kołodziej został prezesem oraz do którego sprowadził sztab szkoleniowy i zawodników głównie z Ameryki Północnej.
Żużel.
Jedynym przedstawicielem żużla w Opolu jest Kolejarz Opole. Kolejarz Opole powstał w 1957 w wyniku przekształcenia z Leopolii Opole. Zespół zadebiutował w rozgrywkach ligowych w sezonie 1961.
W ekstralidze Kolejarz Opole spędził 15 sezonów. Najwyższe miejsce w swojej historii występów w ekstralidze Kolejarz zajął w sezonie 1970, gdy zespół prowadzony przez Jana Stormowskiego zakończył rozgrywki na 3. miejscu. Najwybitniejszym zawodnikiem Kolejarza jest Jerzy Szczakiel – pierwszy polski indywidualny mistrz świata na żużlu z 1973. Inni znani zawodnicy to m.in. Stanisław Skowron, Zygfryd Friedek, Leonard Raba, Gerard Stach, Wojciech Załuski.
Podnoszenie ciężarów.
Opole od wielu lat jest "stolicą" polskiej sztangi. Reprezentanci Odry Opole, potem Budowlanych Opole odnosili sporo sukcesów na zawodach krajowych i międzynarodowych. Znani sztangiści to: Stefan Leletko, Bernard Piekorz, Wiesław Pawluk, Andrzej Piotrowski, Tadeusz Rutkowski, Piotr Krukowski, Krzysztof Siemion, Sergiusz Wołczaniecki, Grzegorz Kleszcz, Szymon Kołecki, Andrzej Kozłowski, Paweł Najdek, Krzysztof Szramiak, Bartłomiej Bonk.
Kolarstwo.
W Opolu istnieją dwa kluby kolarskie: LKS Ziemia Opolska, Opolski Klub Rowerowy. Reprezentanci LKS-u z sukcesami startowali na zawodach krajowych i międzynarodowych: Stanisław Szozda, Edward Barcik, Benedykt Kocot, Joachim Halupczok.
Opole było wielokrotnie organizatorem etap wyścigów kolarskich m.in. Wyścigu Pokoju, Tour de Pologne.
Piłka ręczna.
Wybitnym przedstawicielem tego sportu w Opolu jest Gwardia Opole. Gwardia Opole po raz pierwszy awansowała do ekstraklasy w 1962. Czterokrotnie zajmowała w niej czwarte miejsce. Wielu zawodników tego klubu było reprezentantami Polski m.in.: Jerzy Klempel, Andrzej Banek, Ryszard Konfisz, Piotr Kulik, Paweł Malaka, Andrzej Sokołowski, Piotr Czaczka, Arkadiusz Błacha, Adam Malcher.
Siatkówka.
Na początku lat 50. w Opolu istniała kobieca drużyna Odry Opole, która grała w I i II lidze. Obecnie klubami siatkarskimi w Opolu są AZS Uni Opole i AZS Opole.
Sport zimowe.
Kluby w Opolu mającą u siebie sekcję sportów zimowych to: AZS Opole, Piast Opole, Piruette Opole.
Judo.
W Opolu również trenowali judocy Gwardii Opole, którzy z sukcesami startowali na zawodach krajowych i międzynarodowych m.in.: Beata Kucharzewska, Jolanta Wojnarowicz, Katarzyna Pułkośnik, Tomasz Kowalski, Urszula Sadkowska, Agata Ozdoba.
Strzelectwo.
Sekcja strzelectwa w Opolu ma Gwardia Opole, z której pochodzą również medaliści mistrzostw świata i Europy m.in.: Eugeniusz Pędzisz, Wojciech Kurpiewski.
Mistrzowie z Opola.
Medaliści Igrzysk Olimpijskich.
11 opolan zdobyło łącznie 13 medali, w tym 1 złoty, 7 srebrnych i 5 brązowych.
Miejski Ośrodek Sportu i Rekreacji.
W 2006 w miejsce Miejskiego Zarządu Ośrodka Rekreacji w Opolu został powołany Miejski Ośrodek Sportu i Rekreacji, którego celem jest zaspokojenie potrzeb mieszkańców Opola w zakresie sportu, rekreacji, turystyki, a także organizowanie imprez sportowych, rekreacyjnych, widowiskowych oraz zarządzanie obiektami sportowymi.
Dane adresowe:
Imprezy sportowe w Opolu.
Piłka nożna.
Reprezentacja kobiet.
Mecze w Opolu grały także młodzieżowe reprezentacje Polski.
Lekkoatletyka.
W Opolu od 2006 roku najpierw na Stadionie Gwardii, od 2009 roku na Stadionie im. Opolskich Olimpijczyków organizowany jest coroczny Opolski Festiwal Skoków.

</doc>
<doc id="3036765" url="https://pl.wikipedia.org/wiki?curid=3036765" title="Isoetes echinospora">
Isoetes echinospora



</doc>
<doc id="3036786" url="https://pl.wikipedia.org/wiki?curid=3036786" title="Ugo da Campione">
Ugo da Campione

Ugo da Campione (ur. ok. 1300 w Campione d’Italia, zm. ok. 1351) – włoski rzeźbiarz.
Wykonał grób kardynała Guglielmo Longhiego pochowanego w bazylice Santa Maria Maggiore w Bergamo.

</doc>
<doc id="3036788" url="https://pl.wikipedia.org/wiki?curid=3036788" title="Qinglin Shiqian">
Qinglin Shiqian

Qinglin Shiqian (; kor. 청림사건 "Ch'ŏngnim Sagŏn"; jap. "Seirin Shiken"; wiet. "Thanh Lâm Sư Kiền"; ur. IX wiek, zm. 904) – chiński mistrz chan ze szkoły caodong.
Życiorys.
Chociaż był jednym z głównych uczniów mistrza chan Donshana Langjie, to o jego życiu, zwłaszcza z wcześniejszego okresu, wiadomo niewiele. Trochę informacji zawiera "Wudeng Huiyuan", ale dotyczą one okresu od spotkania Dongshana.
Qinglin udał się w góry Qingcun w Shannnafu i tam mieszkał w chatce. Po dziesięciu latach nagle przypomniał sobie coś, co powiedział mu Dongshan i postanowił działać dla dobra wielu ludzi. Udał się do Suizhou, gdzie został zaproszony do objęcia funkcji opata w klasztorze Zielonego Lasu. Po jakimś czasie przeniósł się z powrotem na górę Dong.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.

</doc>
<doc id="3036789" url="https://pl.wikipedia.org/wiki?curid=3036789" title="Gubernia tambowska">
Gubernia tambowska

Gubernia tambowska () – jednostka administracyjna Imperium Rosyjskiego i RFSRR w centralnej Rosji, utworzona ukazem Katarzyny II 15 grudnia 1779 jako namiestnictwo tambowskie, od 1796 gubernia. Stolicą guberni był Tambow. Zlikwidowana w 1928.
Gubernia była położona pomiędzy 51°14' a 55°6' szerokości geograficznej północnej i 38°9' a 43°38' długości geograficznej wschodniej. Graniczyła od północy z gubernią włodzimierską i niżnonowogrodzką, na wschodzie z gubernią penzeńską i saratowską, na południu z gubernią woroneską, na zachodzie z gubernią orłowską, tulską, riazańską i woroneską.
Powierzchnia guberni wynosiła 66 588 km², ludność, według spisu powszechnego 1897 - 2 684 030 osób – Rosjan (95,5%) z nieliczną mniejszością Mordwinów (3,3%) i Tatarów.
Gubernia w początkach XX wieku była podzielona na 12 ujezdów: borisoglebski, jełatomski, kirsanowski, kozłowski, lebiedianski, lipiecki, morszański, spasski, tambowski, tiemnikowski, usmański i szacki.
Gubernia została w 1928 decyzją WCIK ZSRR wcielona w skład Centralnego Obwodu Czarnoziemnego RFSRR. Od 1937 na terytorium guberni istnieje obwód tambowski RFSRR, a obecnie Federacji Rosyjskiej. Obwód obejmuje 34,5 tys. km², a więc połowę terytorium dawnej guberni.
Gubernia tambowska była w latach 1918-1921 terenem największego rosyjskiego powstania chłopskiego przeciwko władzy bolszewików w Rosji.

</doc>
<doc id="3036790" url="https://pl.wikipedia.org/wiki?curid=3036790" title="Paul Bùi Văn Đọc">
Paul Bùi Văn Đọc

Paul Bùi Văn Đọc (ur. 11 listopada 1944 w Đà Lạt, zm. 6 marca 2018 w Rzymie) – wietnamski duchowny katolicki, arcybiskup metropolita Ho Chi Minh (Sajgonu) w latach 2014–2018.
Życiorys.
Święcenia kapłańskie przyjął 17 grudnia 1970. 
Episkopat.
26 marca 1999 Jan Paweł II mianował go biskupem diecezji Mỹ Tho. Sakry biskupiej udzielił mu 20 maja 1999 arcybiskup Jean-Baptiste Phạm Minh Mẫn. W latach 2013–2016 był przewodniczącym Konferencji Biskupów Wietnamu.
28 września 2013 papież Franciszek mianował go arcybiskupem koadiutorem Ho Chi Minh. Sukcesję po kardynale Phạm Minh Mẫnie przejął 22 marca 2014.
Paliusz otrzymał z rąk papieża Franciszka w dniu 29 czerwca 2014.
Zmarł w Rzymie 6 marca 2018 podczas wizyty ad limina biskupów Wietnamu.

</doc>
<doc id="3036796" url="https://pl.wikipedia.org/wiki?curid=3036796" title="Memoriał Alfreda Smoczyka 2013">
Memoriał Alfreda Smoczyka 2013

Memoriał Memoriał Alfreda Smoczyka 2013 – rozegrane po raz 63. w Lesznie zawody żużlowe, mające na celu upamiętnienie polskiego żużlowca Alfreda Smoczyka, który zginął tragicznie w 1950 roku. W memoriale zwyciężył Polak Janusz Kołodziej.

</doc>
<doc id="3036798" url="https://pl.wikipedia.org/wiki?curid=3036798" title="El Castillo de Huarmey">
El Castillo de Huarmey

El Castillo de Huarmey – wielopoziomowe mauzoleum z suszonej cegły, znajdujące się w Peru, około 300 km na północ od Limy w pobliżu miejscowości Huarmey. Stanowisko odkryte zostało w 2013 roku przez polsko-peruwiański zespół archeologów, kierowany przez Miłosza Giersza z Uniwersytetu Warszawskiego oraz Roberto Pimentel Nitę. Wyprawa sponsorowana była przez National Geographic Society. Odkrycie jest jednym z najważniejszych dla badaczy historii imperium Tiwanaku-Wari, obejmującego niemal cały obszar dzisiejszego Peru w latach 600–900 n.e.
45-hektarowy obszar wokół mauzoleum był od lat rabowany przez poszukiwaczy skarbów, dlatego też przez wiele miesięcy wykopaliska utrzymywane były w ścisłej tajemnicy. Archeologowie zgromadzili 1200 artefaktów, w tym srebrne misy (w tamtym okresie srebro uważane była za cenniejsze od złota), złote kolczyki oraz broń z brązu. Odkryto również 63 zmumifikowane ciała, w tym trzy należące do królowych Wari. Nosiły one ślady przemieszczania z grobowców do sal, w których je wystawiano, co dowodzi kultu zmarłych w Wari, przejętego później przez Inków.
Umiejscowienie grobowca królewskiego w tym miejscu świadczy również o silnej kontroli Wari z tym rejonie i wzmacnia hipotezę o kluczowej roli tego imperium w upadku – znajdującego się na północ – imperium Moche.

</doc>
<doc id="3036804" url="https://pl.wikipedia.org/wiki?curid=3036804" title="Samsung Galaxy Note III">
Samsung Galaxy Note III

N9000 (pierwotnie stosowana nazwa: Galaxy Note III, nazwa stosowana przez Samsunga: Galaxy Note 3) – smartfon firmy Samsung, po raz pierwszy ukazany w przeddzień targów IFA w Berlinie, we wrześniu 2013. Powstał jako następca modelu Note II. W polskiej dystrybucji dostępny w wersji N9005, która posiada wbudowany moduł LTE, ale nie ma drugiego slotu na kartę SIM.
Note 3, podobnie jak Galaxy S4, produkowany jest w dwóch podstawowych wersjach. Model N9000\N9006 posiada układ Samsung Exynos 5420 (5 Octa). Jest to ośmiordzeniowy procesor składający się z czterech rdzeni Cortex-A15 taktowanych zegarem 1,9 GHz i czterech rdzeni Cortex-A7 taktowanych zegarem 1,3 GHz, a także procesora graficznego ARM Mali-T628 MP6. Dostępny w Unii Europejskiej i Ameryce Północnej model N9005 posiada układ Snapdragon 800, w skład którego wchodzą cztery rdzenie Krait 400, które pracują z częstotliwością maksymalną 2,3 GHz oraz procesor graficzny Adreno 330.
Samsung Galaxy Note 3 został wyposażony w aparat o rozdzielczości 13 Mpx, i w zależności od wersji systemu, w 32 lub 64 GB pamięci wewnętrznej. Model posiada wbudowany moduł Bluetooth w wersji 4.0, co pozwala na przesyłanie danych z szybkością 24 Mb/s oraz pracę w trybie niskiego poboru mocy. Zgodnie z deklaracją producenta, bateria o pojemności 3200 mAh może wytrzymać ponad 10 godzin rozmów lub co najmniej 750 godzin czuwania. Wyświetlacz smartfona ma przekątną 5,7 cala. 
W momencie premiery smartfon pracował pod kontrolą systemu Google Android 4.3 Jelly Bean. W marcu 2015 roku sprzedawany w Polsce Note 3 otrzymał aktualizację do systemu Google Android 5.0 Lolipop.

</doc>
<doc id="3036805" url="https://pl.wikipedia.org/wiki?curid=3036805" title="Wipeout (seria)">
Wipeout (seria)

Wipeout (zapisywane jako "WipEout") – seria gier komputerowych tworzonych przez SCE Studio Liverpool. Są to futurystyczne, antygrawitacyjne gry wyścigowe, które wykorzystują technologię trójwymiarową, rozdzielczość ekranów konsol do gier oraz zawierają muzykę gatunków electronica, goa trance i elektroniczną muzykę taneczną. Ukazało się 9 gier z tej serii: "Wipeout" (1995), "Wipeout 2097" (1996), "Wipeout 64" (1998), "Wipeout 3" (1999), "Wipeout Fusion" (2001), "Wipeout Pure" (2005), "Wipeout Pulse" (2007), "Wipeout HD" (2008), "Wipeout 2048" (2012). W 2017 roku wydano "Wipeout Omega Collection" na PlayStation 4, zawierającą trzy odświeżone części serii – "Wipeout HD" z dodatkiem "Fury" z konsoli PlayStation 3 oraz "WipEout 2048" z PlayStation Vita. W grach polepszono grafikę, dodano nowe statki i obsługę rozdzielczości 4K, przy czym produkcje działają z prędkością 60 klatek na sekundę.

</doc>
<doc id="3036809" url="https://pl.wikipedia.org/wiki?curid=3036809" title="Västberga">
Västberga

Västberga – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Hägersten-Liljeholmen. Graniczy z dzielnicami Hägerstensåsen, Midsommarkransen, Liljeholmen, Östberga i Solberga.
Według danych opublikowanych przez gminę Sztokholm, 31 grudnia 2020 r. Västberga (Västberga Östra i Västberga Västra) liczyła 6394 mieszkańców. Powierzchnia dzielnicy wynosi 2,04 km².
Część dzielnicy Västberga, położona na południowy wschód od Södertäljevägen (trasa E4/E20), stanowi obszar przemysłowy ("Västberga industriområde").

</doc>
<doc id="3036815" url="https://pl.wikipedia.org/wiki?curid=3036815" title="Helena Łopuszańska">
Helena Łopuszańska

Helena Łopuszańska (ur. 21 maja 1912, zm. ok. 20 czerwca 1940 w Palmirach) – polska aktorka teatralna.
Ukończyła warszawski Instytut Reduty, na scenie zadebiutowała w sezonie 1934/1935 w częstochowskim Teatrze Kameralnym. Kolejny sezon spędziła na deskach Teatru Miejskiego im. Elizy Orzeszkowej w Grodnie, należała też do trupy teatru objazdowego, który działał na terenie województwa białostockiego. W sezonie 1937/1938 występowała w Teatrze Polskim w Katowicach, a następnie wyjechała do Warszawy i grała w Teatrze Kameralnym. Została aresztowana i uwięziona na Pawiaku, a następnie rozstrzelana podczas jednej z egzekucji przeprowadzanych w ramach Akcji AB w lesie w pobliżu wsi Palmiry.

</doc>
<doc id="3036816" url="https://pl.wikipedia.org/wiki?curid=3036816" title="Yuezhou Qianfeng">
Yuezhou Qianfeng

Yuezhou Qianfeng (; kor. 월주건봉"Wolchu Kŏnpong"; jap. "Esshū Kempō"; wiet. "Việt Châu Kiền Phong") – chiński mistrz chan szkoły caodong.
Życiorys.
Był uczniem mistrza chan Dongshana Liangjie. Po otrzymaniu przekazu Dharmy żył i nauczał w Yuezhou (na południowym wschodzie od współczesnego Hangzhou w północnej prowincji Jiangxi).
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.

</doc>
<doc id="3036817" url="https://pl.wikipedia.org/wiki?curid=3036817" title="Paul Bùi Văn Ðoc">
Paul Bùi Văn Ðoc



</doc>
<doc id="3036818" url="https://pl.wikipedia.org/wiki?curid=3036818" title="SM UB-12">
SM UB-12

SM UB-12 – niemiecki jednokadłubowy okręt podwodny typu "UB I" zbudowany w stoczni AG Weser w Bremie w latach 1914-1915. Zwodowany 2 marca 1915 roku, wszedł do służby w Kaiserliche Marine 29 marca 1915 roku. W czasie swojej służby SM UB-12 odbył 98 patroli, podczas których zatopił 21 statków o łącznej pojemności 10 239 BRT, jeden zajął jako pryz, zatopił też jeden okręt – niszczyciel HMS „Laforey” oraz jedną jednostkę pomocniczą.
Budowa.
Okręt SM UB-12 należał do typu "UB I". Był małym jednokadłubowym okrętem przeznaczonym do działań przybrzeżnych, o prostej konstrukcji; długości 28,1 metrów, wyporności w zanurzeniu 142 tony, zasięgu 1650 Mm przy prędkości 5 węzłów na powierzchni oraz 45 Mm przy prędkości 4 węzły w zanurzeniu. Okręty tego typu charakteryzowały się słabą manewrowością oraz niewielką prędkością 6,5 węzła na powierzchni oraz 5,5 w zanurzeniu. Jego maksymalne zanurzenie wynosiło około 50 metrów.
Służba.
Pierwszym dowódcą został Hans Nieland, który 21 listopada 1915 roku został zastąpiony przez Wilhelma Kiela. Pod dowództwem Kiela załoga UB-12 odniosła swoje największe zwycięstwo. 10 kwietnia 1916 zatopiono parowiec „Silksworth Hall” o pojemności 4777 BRT płynący z Hull do Filadelfii.
26 stycznia Kiel został zastąpiony przez kapitana Georga Gertha. Greth jako kapitan okrętu zatopił 2 statki oraz zajął jeden jako pryz. Po przejściu Gertha na stanowisko dowódcy UC-61, UB-12 został przejęty przez Friedricha Moeckea, który dowodził nim do 19 stycznia 1917 roku. Kolejnym dowódcą jednostki został Oberleutnant zur See Ernst Steindorff. Pod dowództwem Steindorffa UB-12 zatopił 6 statków oraz jeden okręt wojenny. Największym z nich był parowiec „Alhama” (1744 BRT). Statek płynął z ładunkiem stempli z Bayonne do Dunkierki i 26 kwietnia 1917 roku wszedł na minę postawioną przez UB-12.
23 marca 1917 roku brytyjski niszczyciel HMS „Laforey”, wracając z eskortowania konwoju z Folkstone do Boulogne-sur-Mer, wpadł na postawioną przez UB-12 minę. W wyniku eksplozji okręt przełamał się i zatonął. Pomimo natychmiastowej pomocy, udzielonej przez towarzyszący mu niszczyciel HMS „Laertes”, z 77-osobowej załogi zostało uratowanych tylko 18 osób.
W 1918 roku okręt wraz z siostrzanymi jednostkami UB-10, UB-16 i UB-17 zostały przebudowane na stawiacze min. W wyniku modernizacji ich długość zwiększyła się z pierwotnych 28,1 m do 32 metrów, wyporność wzrosła do 161 ton, a wyrzutnie torpedowe zostały zastąpione czterema wyrzutniami min o pojemności 8 min..
10 maja 1918 roku ostatnim dowódcą okrętu został Ernst Schöller. Pod jego dowództwem okręt operował do sierpnia 1918 roku. 19 sierpnia okręt zaginął. Nieznane są przyczyny zatonięcia oraz miejsce spoczywania okrętu. Nikt z 19-osobowej załogi nie ocalał.
27 października 1918 roku, ponad dwa miesiące po zaginięciu okrętu, u ujścia Tamizy na minę postawioną przez UB-12 pod dowództwem Schöllera wszedł należący do Royal Navy niewielki dryfer HMD „Calceolaria” o pojemności 92 BRT.

</doc>
<doc id="3036820" url="https://pl.wikipedia.org/wiki?curid=3036820" title="Lucjan Jóźko">
Lucjan Jóźko

Lucjan Jóźko pseud. "Lutek", "Chińczyk" (ur. 9 sierpnia 1900 w Warszawie, zm. 4 maja 1979 tamże) – działacz komunistyczny.
Skończył szkołę podstawową i zaczął pracować w piekarni, a od 1917 w fabryce wyrobów metalowych. Uczestnik kursu ślusarskiego. W marcu 1919 wstąpił do KPRP, od października 1919 do listopada 1922 służył w WP w jednostce samochodowej, po powrocie z wojska był ślusarzem w fabryce „Parowóz”, gdzie był sekretarzem Klubu Robotniczego i od 1923 działał w Związku Robotników Przemysłu Metalowego w Polsce. Podczas walk frakcyjnych w KPP opowiadał się po stronie ultralewicowej „mniejszości”. Od października 1928 członek Komitetu Dzielnicowego (KD) KPP Ochota. W październiku 1928 aresztowany na kilka dni w związku z wyborami parlamentarnymi, w grudniu 1930 aresztowany i zwolniony z pracy po strajku w fabryce. Członek KD KPP Wola i egzekutywy tego komitetu. W 1932 skierowany na roczny kurs w komunistycznej szkole partyjnej w Moskwie, we wrześniu 1933 zatrzymany podczas nielegalnego przekraczania granicy Polski z ZSRR i na 3 miesiące uwięziony w Mołodecznie. Po zwolnieniu wrócił do Warszawy i nadal był funkcjonariuszem KPP. W 1934 został sekretarzem KD KPP Praga i KD Ochota. W grudniu 1934 skierowany do pracy w egzekutywie Komitetu Warszawskiego MOPR, W lutym 1935 na krótko aresztowany. W latach 1935 – 1936 członek egzekutywy KD KPP Marymont, od marca 1936 pracował w fabryce wyborów żelaznych, konstrukcji i ornamentacji. Został delegatem związkowym i prowadził akcję o podwyżkę płac, aresztowany na 5 dni w przededniu konferencji z dyrekcją.
1 września 1939 zmobilizowany do WP, walczył w wojnie obronnej w wojskach samochodowych, 18 września 1939 przekroczył granicę z Rumunią i został internowany, w czerwcu 1940 wrócił do Warszawy, od stycznia 1941 pracował w zakładach hutniczych w Stalowej Woli, skąd 30 marca 1944 wrócił do Warszawy w obawie przed aresztowaniem. Po powstaniu warszawskim przebywał przez 4 tygodnie w obozie przejściowym w Pruszkowie. 28 stycznia 1945 wstąpił w Warszawie do PPR, był ślusarzem w Zarządzie Miejskim, czerwiec - październik 1945 I sekretarz KD PPR Praga Centralna, od października 1945 do listopada 1946 I sekretarz KD PPR Bródno, potem instruktor Komitetu Warszawskiego PPR/PZPR. W grudniu 1945 był delegatem na I Zjazd PPR, a w marcu 1954 na II Zjazd PZPR. Od 1 listopada 1956 na rencie dla zasłużonych, nadal działał w terenowej organizacji PZPR dzielnicy Praga-Północ.
Był odznaczony m.in. Orderem Sztandaru Pracy I i II klasy i Krzyżem Partyzanckim. Pochowany na wojskowych Powązkach (kwatera B2-10-27).

</doc>
<doc id="3036822" url="https://pl.wikipedia.org/wiki?curid=3036822" title="Schwerer Wehrmachtschlepper">
Schwerer Wehrmachtschlepper

Schwerer Wehrmachtschlepper (sWS) – niemiecki ciągnik półgąsienicowy, używany podczas II wojny światowej.
Zamówienie.
Armia niemiecka żądała znormalizowanego ciągnika półgąsienicowego, taniego i prostego w produkcji. Waffenamt zamówił w 1942 roku w firmie Büssing-NAG projekt takiego właśnie pojazdu
Produkcja.
Wozy półgąsienicowe są z natury skomplikowanymi konstrukcjami, co powoduje, że proces projektowania jest raczej powolny. Mimo to produkcja nowego ciągnika rozpoczęła się już jesienią 1943 roku w berlińskich zakładach Büssing-NAG i w zakładach Ringhoffer-Tatra w Kolinie. Nie przypisywano mu nigdy numeru Sd.Kfz., a powszechnie nazywany był schwerer Wehrmachtschlepper (ciężki ciągnik armii). W związku z późniejszym wejściem do produkcji, do końca wojny wyprodukowano ich jedynie ok. 1000.
Schwerer Wehrmachtschlepper (gep. Ausf.).
Schwerer Wehrmachtschlepper w planach niemieckiej armii miał być standardowym ciężkim ciągnikiem holowniczym. Nigdy nie osiągnął tego statusu. Jednak z powodu większej ładowności i lepszych właściwości podczas jazdy terenowej w porównaniu z Maultierem, wojsko chciało go wykorzystać w roli transportera uzbrojonego w wyrzutnię rakietową Nebelwerfer, co nastąpiło w połowie 1944 roku. Kadłub został opancerzony w podobny sposób jak w pojeździe 15 cm Panzerwerfer 42 auf Selbstfahrlafette. Zamontowano również na nim 10-lufową wyrzutnię Nebelwerfer 42. Pojazdy na podwoziu sWS mogły dodatkowo zabierać większą ilość amunicji niż pojazdy na podwoziu Maultiera. Inna opancerzona kabina została zaprojekotwana dla wersji z rozkładanymi burtami, która stanowiła doskonałą platformę dla działa przeciwlotniczego 3,7 cm FlaK 43 L/89 kalibru 37 mm. Obie wersje pojazdu weszły do służby w połowie 1944 r. i pozostały w niej do końca wojny .

</doc>
<doc id="3036823" url="https://pl.wikipedia.org/wiki?curid=3036823" title="Pay What You Want">
Pay What You Want

Pay What You Want (PWYW) - system płatności, gdzie kupujący płaci dowolnie wybraną kwotę za dany towar. W niektórych przypadkach, minimalna cena może być ustalona, lub ceny mogą być sugerowane jako wytyczne dla kupującego. Kupujący może również wybrać kwotę wyższą od standardowej ceny towaru. 
Umożliwienie kupującym swobodnego decydowania ile chcą zapłacić za daną usługę bywa skuteczne, ponieważ eliminuje wiele wad konwencjonalnej wyceny. Kupujących przyciąga taka możliwość zapłaty ponieważ w tym przypadku zanika obawa i ryzyko, że produkt nie jest wart ustalonej ceny. Sprzedawców natomiast omija trudne i czasami kosztowne zadanie ustalenia właściwych cen (które mogą się różnić dla różnych segmentów rynku). Dla obu stron PWYW zmienia kontradyktoryjności konfliktu w przyjazną wymianę, i odnosi się do faktu, że postrzeganie wartości i wrażliwość na cenę może się znacznie różnić wśród kupujących.
PWYW funkcjonuje m.in. w działalności artystów ulicznych i organizacji charytatywnych, wciąż zyskując coraz szersze zastosowania. System jest wykorzystywany w wielu krajach świata przy internetowej sprzedaży muzyki, oprogramowania, w sieciach niektórych restauracji, a także w placówkach kultury.
Pay What You Want na świecie.
Inicjatywa rozpoczęła się w 1984 roku w restauracji Annalakshmi w Bangsar (Kuala Lumpur, Malezja) i zainspirowana została przez Swamiego Shantananda Saraswati. Koncepcja ta szybko rozprzestrzeniła się do kolejnych restauracji Annalakshmi w innych miastach. 
Korzystanie z restauracji w systemie PWYW rozprzestrzeniło się dzięki otwarciu „One World Everybody Eats” w 2003 roku w Salt Lake City. Restauracja jest obecnie własnością grupy non-profit, która wymaga, by klienci płacili co najmniej 4 dolary za ich danie.
Także software (freeware) jest często rozpowszechniany w ramach PWYW wraz z komunikatem w rodzaju: "Jeśli uznasz ten program za przydatny, wyślij darowiznę na (adres e-mail) w PayPal, abyśmy mogli kontynuować swój rozwój i dodawać kolejne funkcje, które sobie życzysz. " 
Duże wsparcie dla systemu PWYW w świadomości społeczeństwa nastąpiło w październiku 2007 r., gdy zespół Radiohead wydał swój siódmy album „In Rainbows”, który był sprzedawany przy użyciu tego systemu cen przez stronę internetową zespołu.

</doc>
<doc id="3036824" url="https://pl.wikipedia.org/wiki?curid=3036824" title="Led Zeppelin Japanese Tour 1972">
Led Zeppelin Japanese Tour 1972

Led Zeppelin Japanese Tour 1972 - druga i ostatnia japońska trasa koncertowa Led Zeppelin, która odbyła się w 1972 r.
Program koncertów.
Bisy (różne warianty):
Program koncertów podczas trasy ulegał zmianie.

</doc>
<doc id="3036825" url="https://pl.wikipedia.org/wiki?curid=3036825" title="DEL2">
DEL2

DEL2 (niem. Deutsche Eishockey Liga 2, pol. Niemiecka Hokejowa Liga 2) – druga klasa rozgrywkowa hokeja na lodzie w Niemczech.
W latach 1973–2013 drugą ligę niemiecką stanowiła 2. Bundesliga. Po sezonie 2012/2013 w wyniku kompromisu związków ESBG i DEB powstała liga DEL2 jako zaplecze rozgrywek Deutsche Eishockey Liga (DEL). Umowa przewiduje, że do 2018 ligą zarządzać będzie Eishockeyspielbetriebs-Gesellschaft (ESBG). Ustalono, że w pierwszym sezonie 2013/2014 rozgrywki skupią 12 uczestników, a w edycji 2014/2015 będą liczyć 14 drużyn. Pierwszym mistrzem DEL2 w 2014 został zespół Fischtown Pinguins Bremerhaven.
Przed sezonem 2021/2022 aktualny mistrz DEL2 Bietigheim Steelers został przyjęty do DEL, a do DEL2 przyjęto Selber Wölfe.

</doc>
<doc id="3036830" url="https://pl.wikipedia.org/wiki?curid=3036830" title="Artur Szalpuk">
Artur Szalpuk

Artur Kacper Szalpuk (ur. 20 marca 1995 w Olsztynie) – polski siatkarz, grający na pozycji przyjmującego, reprezentant Polski. Razem z reprezentacją Polski zdobył mistrzostwo świata.
Sukcesy klubowe.
młodzieżowe.
Młoda Liga:
seniorskie.
Memoriał Zdzisława Ambroziaka:
Liga polska:
Puchar Polski:
Superpuchar Polski:
Liga ukraińska:
Sukcesy reprezentacyjne.
Mistrzostwa Europy Kadetów:
Europejski Festiwal Olimpijski Młodzieży:
Mistrzostwa Świata Kadetów:
Liga Europejska:
Memoriał Huberta Jerzego Wagnera:
Puchar Świata:
Mistrzostwa Świata:
Mistrzostwa Europy:

</doc>
<doc id="3036832" url="https://pl.wikipedia.org/wiki?curid=3036832" title="Andy Pettitte">
Andy Pettitte

Andrew Eugene Pettitte (ur. 15 czerwca 1972) – amerykański baseballista, który występował na pozycji miotacza przez 18 sezonów w Major League Baseball.
Przebieg kariery.
Pettitte po ukończeniu szkoły średniej, został wybrany w 1990 roku w 22. rundzie draftu przez New York Yankees i początkowo grał w klubach farmerskich tego zespołu, między innymi w Columbus Clippers, reprezentującym poziom 
Triple-A. W MLB zadebiutował 29 kwietnia 1995 w meczu przeciwko Kansas City Royals. Rok później zaliczył najwięcej zwycięstw w lidze, po raz pierwszy został powołany do All-Star Game, a w głosowaniu do nagrody Cy Young Award zajął 2. miejsce za Patem Hentgenem z Toronto Blue Jays.
W poprzednim stuleciu cztery razy wystąpił w World Series (w 1996, 1998, 1999 i 2000 roku), we wszystkich z nich zwyciężając. W 2003 otrzymał nagrodę Warren Spahn Award dla najlepszego leworęcznego miotacza w MLB. W grudniu 2003 jako wolny agent podpisał kontrakt z Houston Astros, w którym grał przez trzy sezony. W grudniu 2006 ponownie został zawodnikiem New York Yankees.
19 września 2007 w meczu przeciwko Baltimore Orioles zaliczył 200. zwycięstwo, zaś 21 września 2008 również w spotkaniu z Orioles, ostatnim na starym Yankee Stadium, zaliczył 2000. strikeout w karierze. W 2009 zagrał w dwóch meczach World Series, w których Yankees pokonali Philadelphia Phillies 4–2.
W lutym 2011 ogłosił zakończenie kariery, jednak rok później podpisał roczny kontrakt z organizacją Yankees wart 2,5 miliona dolarów. Po rozegraniu kilku meczów w niższych ligach, 13 maja 2012 w meczu przeciwko Seattle Mariners zaliczył pierwszy występ w MLB od ponad 1,5 roku.
W listopadzie 2012 podpisał nowy, roczny kontrakt wart 12 milionów dolarów. Jest rekordzistą klubowym pod względem zaliczonych strikeoutów. Po raz ostatni zagrał 28 września 2013 w meczu przeciwko Houston Astros.

</doc>
<doc id="3036834" url="https://pl.wikipedia.org/wiki?curid=3036834" title="Jerzy Emir-Hassan">
Jerzy Emir-Hassan

Jerzy Jan Emir-Hassan (właśc. Jerzy Jan Emersajłów) vel Piotr Kiławiec vel Jerzy Wrzosek vel Jerzy Zakrzewski ps „Łepek 2”, „Turek 2”, „Żuk” (ur. 14 stycznia 1906 w Warszawie, zm. 27 maja 1998 w Opaczy) – podpułkownik Wojska Polskiego, cichociemny. Potomek tureckiego emira, wysłannika sułtana na Krym, w trzecim pokoleniu urodzonych w Polsce.
Życiorys.
Jerzy Jan Emir-Hassan urodził się 14 stycznia 1906 roku w Warszawie, w rodzinie Józefa Emersajłowa, handlowca, i Dominiki ze Stańczyków.
W latach 1915–1924 uczył się w Gimnazjum Wojciecha Górskiego w Warszawie, gdzie w 1924 roku uzyskał maturę. Od jesieni 1924 roku do 1926 roku studiował na Wydziale Lekarskim UW i w 1926 roku jako medyk brał udział w przewrocie majowym w patrolu przy ul. Czerniakowskiej. W 1926 roku przerwał studia ze względów rodzinnych i wstąpił do Szkoły Podchorążych Piechoty. 15 sierpnia 1929 roku został mianowany podporucznikiem ze starszeństwem z dniem 15 sierpnia 1929 roku i 154. lokatą w korpusie oficerów piechoty z równoczesnym wcieleniem do 32 pułku piechoty w Modlinie. W tym oddziale służył do 1938 roku. 17 grudnia 1931 roku został awansowany na porucznika ze starszeństwem z dniem 1 stycznia 1932 roku i 174. lokatą w korpusie oficerów piechoty. Następnie został przeniesiony do Szkoły Podchorążych Piechoty na stanowisko wykładowcy broni chemicznej.
W czasie kampanii wrześniowej 1939 roku walczył jako dowódca 4 kompanii strzeleckiej 114 pułku piechoty. Został ranny w czasie bitwy pod Wyszkowem. Następnie walczył w obronie Wołynia (Grupa „Kowel”). 16 listopada 1939 roku został aresztowany w czasie próby przekroczenia granicy polsko-węgierskiej. 24 grudnia 1939 roku został wywieziony do ZSRR. Przebywał w więzieniu w Mikołajowie nad Morzem Czarnym do jesieni 1940 roku, następnie został zesłany do miasta Iwdiel, a stamtąd za rzekę Sowę, gdzie jako zesłaniec pracował w lesie.
Po podpisaniu układu Sikorski-Majski, w listopadzie 1941 roku wstąpił do Armii Andersa. Początkowo był komendantem kursu unitarnego SPP, a następnie został instruktorem i wykładowcą w Centrum Wyszkolenia Armii. Od października 1943 roku przez rok przebywał we Włoszech, gdzie po przeszkoleniu konspiracyjnym ze specjalnością w dywersji został zaprzysiężony 29 lutego 1944 roku i następnie przeniesiony do Oddziału VI Sztabu Naczelnego Wodza, gdzie pracował jako instruktor taktyki działań dywersyjnych.
Został zrzucony w Polsce w nocy z 16 na 17 października 1944 roku. Z dniem zrzutu został mianowany majorem. Został przydzielony do Okręgu Łódź AK. W listopadzie został szefem sztabu tego okręgu. Równocześnie pełnił funkcję zastępcy komendanta Okręgu Michała Stempkowskiego.
W marcu 1945 roku został aresztowany przez NKWD, w maju 1945 roku został przekazany w ręce Wojewódzkiego Urzędu Bezpieczeństwa Publicznego w Łodzi. 24 sierpnia 1945 roku został skazany przez WSO w Łodzi na 10 lat więzienia. We wrześniu 1945 roku przewieziony do więzienia we Wronkach, skąd został zwolniony 30 października 1945 roku w wyniku m.in. amnestii i starań żony. Zamieszkał w Warszawie. Był prześladowany przez UB, wzywany na przesłuchania do siedziby UB na Pradze, inwigilowany.
Od stycznia 1946 roku do czerwca 1949 roku był współwłaścicielem sklepu bławatnego „Józef Pawłowski i S-ka” przy ul. Marszałkowskiej w Warszawie. Dyskryminowany przez UB nie mógł znaleźć pracy do 1954 roku, kiedy został zatrudniony w Gromadzkiej Radzie Narodowej w Opaczy, jako referent i sekretarz. Pracował tam do 1959 roku. Później był zatrudniony w Spółdzielni Papierniczo-Poligraficznej „Zjednoczenie” w Warszawie na stanowisku technologa. W sierpniu 1975 roku przeszedł na emeryturę.
Aktywnie działał społecznie. Został wybrany do Rady Spółdzielni, w której pracował w latach 1959–1975, przez wiele lat pełnił funkcję sekretarza Rady i członka Prezydium oraz prezesa Kasy Wzajemnej Pomocy, a przez ostatnie dwa lata przed przejściem na emeryturę był przewodniczącym komisji Rewizyjnej Związku Poligrafów w Spółdzielni.
W latach 1978–1982 był przewodniczącym Zespołu Historycznego Cichociemnych w Polsce. Uczestniczył w pracach środowiskowych żołnierzy AK Okręgu Łódzkiego. Należał do grona założycieli Stowarzyszenia żołnierzy AK w 1989 roku. W 1993 roku został mianowany podpułkownikiem. Pochowany na cmentarzu Bródnowskim (kw. 11A-3-3).
Życie rodzinne.
Ożenił się z Zofią Owsianko (ur. w 1903 roku), nauczycielką, łączniczką AK, również aresztowaną przez NKWD w marcu 1945 roku, więzioną w obozie NKWD w Rembertowie, potem CWK Rawicz, skąd została zwolniona w październiku 1945 roku.
Mieli wychowanka Grzegorza (ur. w 1959).

</doc>
<doc id="3036838" url="https://pl.wikipedia.org/wiki?curid=3036838" title="Uniwersalny celownik termalny UCT-1">
Uniwersalny celownik termalny UCT-1

Uniwersalny celownik termalny UCT-1 to celownik termalny (termowizyjny), którego głównym zastosowaniem jest praca jako szybko montowalna przystawka termowizyjna do dziennego celownika optycznego. Umożliwia to zastosowania celownika dziennego także nocą bez zdejmowania i zastępowania go celownikiem noktowizyjnym.
Celownik UCT-1 posiada także funkcje wyświetlania własnego znaku celowniczego oraz umożliwia elektroniczne powiększenia x2 i x4 co daje możliwość stosowania go jako samodzielnego celownika. Producentem jest warszawska firma ETRONIKA Sp. z o.o.
Budowa.
Celownik termalny UCT-1 ma tor termowizyjny z niechłodzoną matrycą mikrobolometryczną o rozdzielczości 640x480 punktów i rozmiarze piksela 17µm. Zakres spektralny matrycy to 8 µm - 12 µm, a czułość NEDT (Noise Equivalent Differential Temperature) to 50 mK. Matryca nie wymaga początkowej kalibracji co znacznie przyspiesza uruchomienie termowizora. Wyświetlaczem jest matryca OLED o rozdzielczości 1280 x 1024. Okular ma zdolność skupiającą regulowaną od - 6 do +2 dioptrii, może więc być stosowany przez osoby z wadą wzroku. Zasilanie stanowią cztery ogniwa AA umieszczone poniżej toru termalnego. Urządzenie może pracować zasilane bateriami alkalicznymi lub litowymi oraz akumulatorami NiMH. Celownik wyposażony jest w uchwyt do szybkiego montażu na uniwersalnej szynie MIL-STD-1913. Masa urządzenia wynosi 710g. Pobór mocy wynosi 2,56 W a jeden komplet baterii litowych pracuje przez ponad 7 godzin. Zakres temperatur pracy od -30 °C do +50 °C.
Zastosowanie.
Urządzenie przeznaczone jest do użytku przez indywidualnego żołnierza lub funkcjonariusza jako urządzenie zamontowane broni poprzez uniwersalna szynę MIL-STD-1913 jako przystawka termowizyjna. Może być stosowany jako element systemu celowniczego do broni indywidualnej w połączeniu z celownikiem optycznym, holograficznym lub kolimatorowym. Dzięki cyfrowemu powiększeniu 2x lub 4x i funkcji wyświetlania własnego znaku celowniczego celownik może być stosowany jako użyteczny celownik samodzielny.

</doc>
<doc id="3036842" url="https://pl.wikipedia.org/wiki?curid=3036842" title="Irvine (Szkocja)">
Irvine (Szkocja)

Irvine (wym. ; gael. "Irbhinn") – miasto w Szkocji, leżące nad Firth of Clyde, na zachodnim wybrzeżu Szkocji, w North Ayrshire. W 2001 roku miasto liczyło 33 090 mieszkańców.
W mieście rozwinął się przemysł maszynowy, chemiczny, elektrotechniczny oraz odzieżowy.

</doc>
<doc id="3036843" url="https://pl.wikipedia.org/wiki?curid=3036843" title="Jan Karol Łojewski">
Jan Karol Łojewski

Jan Karol Łojewski (ur. 24 czerwca 1806 w Krakowie, zm. po 1831) – polski aktor teatralny.
Był absolwentem Warszawskiej Szkoły Dramatycznej, jego debiut miał miejsce prawdopodobnie w jednym z teatrów w Krakowie. W 1829 występował na scenie warszawskiego Teatru Polskiego, po otwarciu we wrześniu tego samego roku Teatru Rozmaitości występował tam w "Słudze dwóch panów" według Carlo Goldoniego jako Bukszpan. Był związany z tym teatrem do 1831, po raz ostatni wystąpił na scenie 13 lutego 1831, grał w "Burmistrzu i oberżyście" według Jeana-Toussainta Merlego dwie role, Garsona i Kancelistę. Jego dalsze losy są nieznane.

</doc>
<doc id="3036845" url="https://pl.wikipedia.org/wiki?curid=3036845" title="Nur ad-Din Mursali">
Nur ad-Din Mursali



</doc>
<doc id="3036846" url="https://pl.wikipedia.org/wiki?curid=3036846" title="Izz ad-Din Barahimi">
Izz ad-Din Barahimi



</doc>
<doc id="3036849" url="https://pl.wikipedia.org/wiki?curid=3036849" title="Damar Forbes">
Damar Forbes

Damar Hopeton Forbes (ur. 18 września 1990 w Saint Ann) – jamajski lekkoatleta specjalizujący się w skoku w dal.
Wicemistrz Ameryki Środkowej i Karaibów w 2011. Rok później reprezentował Jamajkę na igrzyskach olimpijskich w Londynie, na których nie udało mu się awansować do finału. Ósmy zawodnik mistrzostw świata w Moskwie (2013). W 2014 zajął 9. miejsce na igrzyskach Wspólnoty Narodów. W 2016 był dwunasty w finale igrzysk olimpijskich w Rio de Janeiro oraz w mistrzostwach świata w Londynie.
Złoty medalista mistrzostw Jamajki oraz mistrzostw NCAA.
Rekordy życiowe: stadion – 8,29 (11 czerwca 2017, Hengelo) / 8,35w (6 czerwca 2013, Eugene); hala – 8,21 (8 marca 2013, Fayetteville).

</doc>
<doc id="3036854" url="https://pl.wikipedia.org/wiki?curid=3036854" title="Planetary Annihilation">
Planetary Annihilation

Planetary Annihilation – komputerowa strategiczna gra czasu rzeczywistego stworzona przez studio Uber Entertainment. Produkcją gry zajęli się ludzie związani wcześniej z tworzeniem gier "Total Annihilation" i "Supreme Commander".
Rozgrywka.
"Planetary Annihilation" ma być oparte na rozgrywce na powierzchni zróżnicowanych planet i asteroid, ale także z uwzględnieniem całych systemów gwiezdnych. Graczowi zostanie dana możliwość podboju innych światów, a nawet układów planetarnych. Jedną z głównych cech gry ma być możliwość niszczenia planet z wykorzystaniem asteroid. Twórcy zaznaczają także, że ważniejsza będzie kontrola na poziomie makro, niż mikro, co było jedną z cech "Total Annihilation".
Podczas wywiadu dla pisma „PC Gamer” i strony Joystiq, główny projektant gry Jon Mavor stwierdził, że rozgrywka oraz jej złożoność i długość mogą być bardzo zróżnicowane, począwszy od półgodzinnej gry dwóch graczy, a kończąc na długich starciach czterdziestu uczestników.
Historia.
Główny projektant "Planetary Annihilation" Jon Mavor jest autorem silnika graficznego do gry "Total Annihilation", a oprócz tego był głównym programistą "Supreme Commander". Część artystyczna została opracowana przez Steve'a Thompsona, który wcześniej również pracował nad uprzednio wymienionymi tytułami. John Patrick Lowrie, który nagrał całą narrację do "Total Annihilation" w tej samej roli zaangażowany jest w prace nad grą.
Według Mavora założenia gry były rozwijane przez trzy lata przed pokazaniem jej publicznie. Dodatkowo serwer oraz silnik, które są wykorzystywane przez grę zostały opracowane na przestrzeni kilku lat przed pokazaniem gry, z czego część technologia serwera została stworzona już wcześniej na potrzeby UberNetu, sieci Uber Entertainment.
Kickstarter.
Zamiast zdobyć środki na wydanie "Planetary Annihilation" standardowymi sposobami, Uber Entertainment wybrało modny w tym czasie crowdfunding. Środki postanowiono zebrać poprzez serwis Kickstarter, gdzie gra została pokazana 15 Kwietnia 2012 roku. Twórcy wyznaczyli cel zbiórki na 900 tysięcy dolarów.
Produkcja osiągnęła wsparcie w wysokości 450 tysięcy dolarów w ciągu pierwszych pięciu dni akcji. 22 kwietnia Uber Entertainment ogłosiło zbiór dodatkowych celów, które przyczynią się do dodania kolejnych funkcji do ich produkcji. Były to kolejno: jednostki i planety wodne (1,1 mln dolarów), gazowe giganty i platformy orbitujące (1,3 mln), lawa i metalowe planety (1,5 mln), galaktyczna wojna (1,8 mln), nagrana przez orkiestrę pełna ścieżka dźwiękowa (2 mln), film dokumentalny z procesu powstawania gry (2,1 mln).
Piętnastego dnia akcji gra osiągnęła pierwotny cel 900 tysięcy dolarów, a na zakończenie zbiórki 14 września 2012, gra uzbierała 2 miliony 228 tysięcy dolarów poprzez Kickstarter oraz 102 tysięcy poprzez PayPal. Dzięki temu "odblokowane" zostały wszystkie dodatkowe cele założone przez twórców.
"Planetary Annihilation" został jedenastym projektem na serwisie Kickstarter, który przekroczył granicę miliona dolarów.
Wydanie.
Wersja alfa została wydana 8 czerwca 2013 roku, natomiast wersja beta 26 września 2013 roku. Gra jest dostępna w serwisie Steam w systemie Wczesny Dostęp Steam od 13 czerwca 2013 roku.

</doc>
<doc id="3036855" url="https://pl.wikipedia.org/wiki?curid=3036855" title="Natemat.pl">
Natemat.pl



</doc>
<doc id="3036856" url="https://pl.wikipedia.org/wiki?curid=3036856" title="Mawrud">
Mawrud



</doc>
<doc id="3036859" url="https://pl.wikipedia.org/wiki?curid=3036859" title="Cerkiew Świętej Zofii w Nesebyrze">
Cerkiew Świętej Zofii w Nesebyrze

Cerkiew Świętej Zofii (błg. "Църква Света София", hist. grec. "Ναός Αγίας Σοφίας") – ruiny zabytkowej, prawosławnej świątyni, określanej również jako Stara Metropolija (błg. "Старата митрополия"), położonej w centrum Nesebyru.
Trzynawowa bazylika w centrum miasta jest najstarszym kościołem Nesebyru – powstała na przełomie IV i V wieku n.e., a przebudowano ją w IX wieku, kiedy stała się częścią kompleksu biskupiego. Jako że cerkiew pełniła funkcję katedry Nesebyru była nazywana "Starą Metropolią" lub "Starym Biskupstwem". W 1257 roku splądrowali ją Wenecjanie, którzy wywieźli miejscowe relikwie do Wenecji, a ostatecznie opuszczona została w XVIII wieku. Zawalenie budowli nastąpiło prawdopodobnie w początkach XIX wieku.
Cerkiew ma łączną długość 25 metrów i 22 metrów szerokości. Nawy oddzielone były dwoma rzędami kamiennych filarów wspierających ceglane łuki, po pięć w każdym. Główna nawa, szeroka na 9,3 metra, zamknięta jest od wschodu półkolistym prezbiterium z synthrononem nakryte półokrągła absydą. Do czasów współczesnych zachowały się mury nawy głównej z dwoma rzędami arkad, prezbiterium nakryte półkopułą i resztki murów naw bocznych. Ruiny są miejscem organizacji koncertów i miejscem ślubów. 
Wraz z innymi zabytkowymi cerkwiami Nesebyru została wpisana na listę światowego dziedzictwa UNESCO oraz 100 najważniejszych obiektów turystycznych w Bułgarii.

</doc>
<doc id="3036862" url="https://pl.wikipedia.org/wiki?curid=3036862" title="MLB All-Star Game 1968">
MLB All-Star Game 1968

MLB All-Star Game 1968 – 39. Mecz Gwiazd ligi MLB, który odbył się 9 lipca 1968 roku na stadionie Astrodome w Houston. Mecz zakończył się zwycięstwem National League All-Stars 1–0. Spotkanie obejrzało 48 321 widzów. Najbardziej wartościowym zawodnikiem został wybrany trzeciobazowy Willie Mays z San Francisco Giants, który zdobył jedynego runa w tym meczu.

</doc>
<doc id="3036865" url="https://pl.wikipedia.org/wiki?curid=3036865" title="Stojan Bałow">
Stojan Bałow

Stojan Bałow (bułg. Стоян Димитров Балов, ur. 24 maja 1960) – bułgarski zapaśnik. Srebrny medalista olimpijski z Seulu w kategorii 57 kg.
Był mistrzem świata w 1985. W mistrzostwach Europy zajął drugie miejsce w 1988.
Pokonał Zorana Galovicia z Jugosławii, Kacema Bouallouche z Maroka, Keijo Pehkonena z Finlandii, zawodnika Korei Południowej Heo Byeong-ho i Greka Bambisa Cholidisa. W walce o złoty medal przegrał z Węgrem Andrasem Sike.

</doc>
<doc id="3036866" url="https://pl.wikipedia.org/wiki?curid=3036866" title="Wina bułgarskie">
Wina bułgarskie

Wina bułgarskie są w większości (85%) przeznaczone na eksport. W 2011 produkcję wina szacowano na 1,3 mln hl, z czego dwie trzecie stanowiły wina czerwone. W 2004 spożycie wina na osobę wynosiło w Bułgarii 17,2 l, co stawiało kraj na 23. miejscu na świecie. Powierzchnia winnic wynosiła wówczas 97 tys. ha, do których należy doliczyć ok. 35 tys. ha leżących odłogiem. 
Historia.
Przypuszcza się, że pierwsze uprawy winorośli na terenie Bułgarii założono ok. 1000 r. p.n.e.. Produkcja wina zamarła w czasach panowania osmańskiego (1396-1878), kiedy obowiązywał muzułmański zakaz spożywania napojów alkoholowych. . Ożywienie winiarstwa nastąpiło po I wojnie światowej.
W 1944 dokonano kolektywizacji winnic. W okresie, gdy Bułgaria znajdowała się w bloku komunistycznym, wytwórcy skupiali się na produkcji wina na eksport, do Związku Radzieckiego i na Zachód, w celu pozyskania dewiz. Szczególnie popularne były wina produkowane ze szczepu cabernet sauvignon. Wina bułgarskie zdobywały rynek ze względu na dobry stosunek ceny do jakości. Jednym z inicjatorów eksportu do krajów kapitalistycznych był koncern PepsiCo, który w zamian za wino dostarczał do Bułgarii pepsi.
Od lat 80. XX w. przemysł winiarski zaczął podupadać. Jedną z przyczyn była kampania skierowana przeciw spożywaniu alkoholu prowadzona w ZSRR za czasów Michaiła Gorbaczowa, która przyniosła załamanie eksportu na tradycyjny rynek zbytu, jakim był Związek Radziecki. Reprywatyzacja winnic utrudniła wytwórniom winiarskim pozyskanie dobrego surowca, a małym producentom często brakowało doświadczenia. Jeszcze w 1990 roczna produkcja wina wynosiła 2,9 mln hl, by stopnieć do 1,2 mln hl w 2010. Perspektywy dla winiarstwa w Bułgarii są jednak dobre, gdyż dawne państwowe wytwórnie zostały sprywatyzowane, a ciągle niskie koszty produkcji przyciągnęły inwestorów, zarówno w nasadzenia, jak i przetwórnie. Kraj korzystał również z programów pomocowych Unii Europejskiej. Zarządzanie utrudnia jeszcze duże rozdrobnienie winnic. W 2007 dokonano oficjalnej klasyfikacji, wprowadzono oznaczenie "controliran" i podzielono kraj na 47 regionów winiarskich, a producenci coraz baczniejszą uwagę zwracają na jakość.
Warunki uprawy.
W kraju panuje klimat kontynentalny, łagodniejszy we wschodniej części ze względu na wpływ Morza Czarnego. Roczna suma opadów wynosi od 470 do 950 mm. Pod uprawę przeznacza się przede wszystkim tereny w dolinach rzek (np. Dunaju i Maricy), duże połacie rozciągają się również na nizinach we wschodniej części Bułgarii. Coraz częściej zakłada się winnice na stokach.
Regiony winiarskie:
Szczepy winorośli.
W Bułgarii uprawia się przede wszystkim odmiany winorośli o ciemnej skórce. Międzynarodowe szczepy reprezentują m.in. cabernet sauvignon i merlot. Lokalne odmiany to m.in. pamid, gymza (miejscowe określenie kadarki), mavrud, rubin (krzyżówka nebbiolo i syraha) i melnik.
Winnice obsadzone białymi odmianami skupiają się na brunatnych glebach w pobliżu Morza Czarnego, choć zdarzają się także w innych regionach kraju. Popularnością cieszą się szczepy dimiat, rkatsiteli o gruzińskich korzeniach, ugni blanc, welschriesling, sauvignon blanc i chardonnay.

</doc>
<doc id="3036867" url="https://pl.wikipedia.org/wiki?curid=3036867" title="Stojan Balow">
Stojan Balow



</doc>
<doc id="3036870" url="https://pl.wikipedia.org/wiki?curid=3036870" title="Rewazektomia">
Rewazektomia

Rewazektomia, wazowazostomia (ang. "vasovasostomy") – zabieg chirurgicznego leczenia niepłodności męskiej, polegający na przywróceniu drożności nasieniowodów. Dotyczy mężczyzn, którzy wcześniej poddali się wazektomii (trwałe przecięcie i podwiązanie nasieniowodów – metoda antykoncepcji dla mężczyzn).
W USA wykonuje się około 2-6% zabiegów rewazektomii. Pacjenci, którzy decydują się na operacyjne odtworzenie ciągłości nasieniowodów (przerwanej na ich życzenie przez przecięcie i podwiązanie nasieniowodów) najczęściej kierują się powodami, takimi jak rozwód, śmierć lub zmiana partnera.
Procedura zabiegowa.
Procedura zabiegowa rewazektomii jest zdecydowanie bardziej skomplikowana, wymagająca większej precyzji i obarczona większym odsetkiem niepowodzeń niż wazektomia. Zabieg przeprowadza się w warunkach sali operacyjnej. Metodą operacyjną uważaną za najskuteczniejszą i zalecaną w myśl wytycznych Europejskiego Towarzystwa Urologicznego jest zespolenie mikrochirurgiczne z wykorzystaniem mikroskopu śródoperacyjnego. Zespolenie nasieniowodów wykonuje się dwuwarstwowo z użyciem monofilamentowych szwów 9 i 10-0 (grubość nici mniejsza od średnicy ludzkiego włosa). Całość interwencji trwa 2,5-4 h i obejmuje:
Hospitalizacja po zabiegu trwa do 2 dni. Najważniejsze zalecenia dla pacjentów to:
Obecność plemników w nasieniu stwierdza się kilka miesięcy po zabiegu wazowazostomii i do 15 miesięcy po zabiegu wazoepidydymostomii.
Powikłania.
Rewazektomia – zabieg odwracający skutki, jakie pociąga za sobą wazektomia – niesie ze sobą ryzyko:
Skuteczność zabiegu.
Skuteczność zabiegu rewazektomii ocenia się na podstawie odsetka drożności nasieniowodów (obecność plemników w nasieniu) oraz odsetka obserwowanych ciąż. W kontekście obecności plemników w nasieniu zabieg przynosi pożądane efekty u około 80% pacjentów poddających się tej interwencji mikrochirurgicznej. Natomiast efektywność interwencji w kontekście późniejszych zapłodnień waha się w granicy 30-65%. Wyniki te są zależne od wielu czynników, m.in. – od czasu, jaki upłynął od pierwotnego zabiegu (wazektomia – przecięcie i podwiązanie nasieniowodów), stosowanej techniki chirurgicznej, rozwoju włóknienia najądrza czy obecności przeciwciał przeciwplemnikowych. Najlepiej rokują zabiegi przeprowadzone do 3 lat od zamknięcia światła nasieniowodów. Rewazektomia przeprowadzona po upływie 5-8 lat od zabiegu wazektomii daje 88% szans na udrożnienie nasieniowodów i prawdopodobieństwo rzędu 53% na zajście w ciążę. Po upływie 15 lat (i więcej) od zabiegu podwiązania nasieniowodów, rewazektomia kończy się pomyślnym przywróceniem płodności mężczyzny w 71% przypadków, a u 30% par – ciążą. Według niektórych danych odsetek ciąż po wasowasostomii wykonanej po ponad 10 latach od dnia, gdy przeprowadzona została wazektomia, nie przekracza 20%.

</doc>
<doc id="3036872" url="https://pl.wikipedia.org/wiki?curid=3036872" title="Just Whitney…">
Just Whitney…

Just Whitney... – piąty album studyjny amerykańskiej wokalistki muzyki pop – Whitney Houston. Został wydany w 10 grudnia 2002 roku w Ameryce Północnej przez wytwórnię płytową Arista Records. Album pojawił się na rynku po długiej czteroletniej przerwie, jej poprzedni album „My Love Is Your Love” trafił do sklepów w 1998 roku.
Tło wydania.
Proces powstawania "Just Whitney..." był długi i momentami bolesny głównie za sprawą zmiany ekipy i procedur w Arista Records. Dodatkowo problemy osobiste Whitney spowodowały, że termin wydania albumu przesuwano coraz bardziej. Obserwatorzy branży mieli wątpliwości czy kiedykolwiek zostanie on ukończony. Wiele nagrań trafiało do kosza i zastępowano je innymi, wszystko po to żeby pierwszy od czterech lat album studyjny Houston był naprawdę godny gwiazdy. 7 listopada 2002 roku po wielu negocjacjach diwa zgodziła się udzielić wywiadu Diane Sawyer do programu „"Prime Time"” emitowanym na kanale ABC. Rozmowę zaplanowano w domu Whitney, która liczyła, że nagrany wcześniej program (którego emisja ma nastąpić za kilka tygodni) będzie dobrą promocją dla jej nowego mocno spóźnionego, lecz mającego się wkrótce ukazać albumu. Ostatecznie krążek zadebiutował na 9. miejscu listy Billboard 200, oraz na 3. miejscy listy Top R&amp;B/Hip-Hop Albums osiągając sprzedaż 205.147 egzemplarzy w pierwszym tygodniu. Mimo dobrych wyników sprzedaży został oceniony w zróżnicowany sposób przez krytyków muzycznych, a po przejściu pierwszej fali najwierniejszych fanów i ciekawskich, którzy tłumnie ruszyli do sklepów aby kupić nowy album Whitney, sprzedaż dramatycznie spadła.
Płytę promowały single "Whatchulookinat", "One of those days", "Try it on my own" oraz "Love that man". Odniosły umiarkowany sukces na świecie.

</doc>
<doc id="3036873" url="https://pl.wikipedia.org/wiki?curid=3036873" title="Tomasz Turowski">
Tomasz Turowski

Tomasz Tadeusz Turowski (ur. 1 maja 1948 w Sosnowcu) – oficer wywiadu PRL i III RP, w latach 1975–1984 działający jako kleryk w zakonie jezuitów, dyplomata i pisarz.
Życiorys.
Jego ojciec, Stanisław, był prawnikiem, a matka lekarzem okulistą. Absolwent rusycystyki na Uniwersytecie Jagiellońskim i Wyższej Szkole Pedagogicznej w Krakowie. W młodości wydał dwa tomiki poezji, współpracował z krakowską Piwnicą pod Baranami.
Od 1972 związany z polskim wywiadem, od 1973 oficer Wydziału XIV Departamentu I MSW PRL, a następnie Zarządu Wywiadu Urzędu Ochrony Państwa i Agencji Wywiadu.
W 1975 otrzymał misję przeniknięcia do zakonu jezuitów w Watykanie (zakonnicy działają jako kapelani wojsk NATO). Wpierw miał zgłosić się do zakonu w Krakowie, gdzie nie został przyjęty, następnie przyjęto go w Warszawie (prowincja północna zakonu), krótkotrwale przebywał w nowicjacie w Kaliszu, po czym w 1974 został wysłany do Rzymu. Formalnie do zakonu miał wstąpić we włoskim mieście Fiumicino. Został klerykiem, przyjęty przez o. Antoniego Mruka, który powierzał mu tłumaczenia poufnych dokumentów, z uwagi na jego wykształcenie i znajomość języka rosyjskiego.
Był pracownikiem Sekcji Polskiej Radia Watykańskiego. Działał jako „nielegał”, tj. szpieg niepełniący żadnych funkcji dyplomatycznych, ze specjalnie spreparowanym życiorysem, wysyłanym na specjalne misje wywiadowcze. Działał pod numerami „10682” i „9596” (w sporządzanych meldunkach), pod kryptonimami „Orsom” i „Ritter” (w wewnętrznej dokumentacji Departamentu I), używał także nazwiska legalizacyjnego Dzierżoń.
W Rzymie ukończył filozofię na Papieskim Uniwersytecie Gregoriańskim. Dzięki wcześniejszej znajomości z okresu studiów z kardynałem Karolem Wojtyłą przed wyjazdem do Włoch otrzymał od niego oraz od biskupów zajmujących się polską emigracją w Rzymie listy polecające. Studiując w Rzymie, mieszkał w domu zakonnym i pracował w sekcji wschodniej Radia Watykańskiego. Po wyborze Karola Wojtyły na papieża wielokrotnie kontaktował się z nim podczas nagrywania jego wystąpień dla radia.
W 1980 został przeniesiony w zakonie jezuitów z Rzymu do Paryża i rozpracowywał opozycję polską we Francji. W tym czasie wykładał w Meudon Centre Russe, jezuickim ośrodku zajmującym się nauczaniem języka i kultury rosyjskiej, był także współpracownikiem redakcji wydawnictwa Editions Spotkania, wówczas zaznajomił się z jego szefem, Piotrem Jeglińskim. W Paryżu tworzył i współpracował przy emigracyjnym piśmie „Libertas”. Absolwent jezuickiej uczelni Centre Sèvres w tym mieście. W tym czasie, mimo przeniesienia do Francji, nadal bywał w Watykanie.
W 1984 nagle opuścił Francję, przed końcem 10-letniego okresu poprzedzającego nadanie święceń odmówił ich przyjęcia i wystąpił z zakonu.
Powrócił do Polski, rozpoczął współpracę ze Stronnictwem Demokratycznym, został redaktorem wydawanych przez SD pism „Epoka” i „Myśl Demokratyczna”. Jego biogram w tygodniku „Polityka” podaje, iż w latach 1970–1989 był publicystą w periodykach „Chrześcijanin w świecie”, „Życie Literackie” i „Tygodnik Demokratyczny”. Pracował przy publikacjach książkowych, był autorem haseł w "Filozoficznej Encyklopedii Uniwersalnej" "Presses Universitaires de France", wydanej w Paryżu w latach 1989–1990.
Pozostał w służbie wywiadu PRL, a po jej upadku przeszedł pozytywnie weryfikację w 1990.
Na początku lat 90. był doradcą przy prywatyzacji stoczni w Szczecinie. 3 maja 1993 został zatrudniony w Ministerstwie Spraw Zagranicznych. Pracował jako naczelnik wydziału rosyjskiego, od 30 grudnia 1994 do 30 listopada 1995 był wicedyrektorem w Departamencie Europa II. Następnie funkcjonował jako radca i minister pełnomocny Ambasady RP w Moskwie (1996–2001). W 1998 rosyjska „Niezawisimaja Gazieta” wymieniła go wśród 19 pracowników ambasady polskiej w Moskwie, którzy mieli pełnić „funkcje wychodzące poza ramy działalności dyplomatycznej” (na liście był urzędnikiem o najwyższej randze).
1 września 2001 prezydent Aleksander Kwaśniewski, na wniosek ministra spraw zagranicznych Władysława Bartoszewskiego, mianował Tomasza Turowskiego ambasadorem nadzwyczajnym i pełnomocnym Rzeczypospolitej Polskiej w Republice Kuby. Funkcję tę pełnił przez pełną kadencję od 12 września 2001 do 31 sierpnia 2005. W tym czasie nawiązywał kontakty z opozycją kubańską.
Jednocześnie pracował jako oficer służb III RP: najpierw dla Zarządu Wywiadu Urzędu Ochrony Państwa, a potem do 2007 dla Agencji Wywiadu (według ustaleń dziennikarzy „Gazety Wyborczej” praca dyplomaty na etacie ministerialnym miała być przykrywką dla jego drugiej działalności agenta wywiadu).
W 2005 wrócił do Polski. 1 lutego 2007 minister spraw zagranicznych Anna Fotyga mianowała Turowskiego na stopień ambasadora tytularnego. Od tego czasu do 11 maja 2007 w tej funkcji pracował w Departamencie Strategii i Planowania Polityki Zagranicznej. Po odejściu z dyplomacji w 2007 założył prywatną spółkę. Po ukończeniu 60. roku życia, w 2007, zgodnie z przepisami odszedł na emeryturę z Agencji Wywiadu (w służbie miał stopień pułkownika), po czym rozpoczął działalność w AW jako współpracownik. Następnie był zatrudniony m.in. w Wyższej Szkole Gastronomii i Hotelarstwa w Poznaniu.
Na przełomie 2009/2010 działał w Federacji Rosyjskiej jako minister pełnomocny w Ambasadzie RP w Moskwie. 15 lutego 2010 mianowany na stanowisko kierownika tamtejszego wydziału politycznego. W 2010 był wymieniany jako jeden z kandydatów do objęcia w przyszłości funkcji ambasadora RP przy Stolicy Apostolskiej. W kwietniu 2010 współorganizował wizytę prezydenta RP Lecha Kaczyńskiego w Smoleńsku. W czasie katastrofy smoleńskiej 10 kwietnia 2010 przebywał na terenie lotniska Siewiernyj, jako reprezentant polskiej ambasady w Moskwie był na miejscu katastrofy. W pierwszych dniach po katastrofie pełnił obowiązki gospodarza w ambasadzie RP w Moskwie. 6 maja 2010 uczestniczył w Rosji w spotkaniu rosyjskich i polskich śledczych poświęconym badaniu tej katastrofy. 5 lutego 2011 z uwagi na proces lustracyjny zrezygnował z pracy dyplomaty w Rosji.
W lipcu 2009 Tomasz Turowski złożył oświadczenie lustracyjne, w którym podał, że nie pracował w służbach specjalnych PRL. 17 grudnia 2010 Oddziałowe Biuro Lustracyjne IPN w Warszawie wystąpiło o jego lustrację w związku z zatajeniem przez Turowskiego, że był tzw. „nielegałem” wywiadu PRL. 10 października 2011 Sąd Okręgowy w Warszawie uznał oświadczenie za niezgodne z prawdą i uznał Tomasza Turowskiego kłamcą lustracyjnym. W lutym 2012 prawomocnie oczyszczony z zarzutu kłamstwa lustracyjnego. W marcu 2013 Sąd Najwyższy oddalił kasację wniesioną na niekorzyść Tomasza Turowskiego przez prokuratora generalnego.
W październiku 2013 nakładem wydawnictwa spółki Agora ukazała się książka wywiad-rzeka z Tomaszem Turowskim pt. "Kret w Watykanie" autorstwa Wojciecha Czuchnowskiego i Agnieszki Kublik. Od 2020 na łamach „Dziennika Trybuna” publikuje artykuły poświęcone historii polskiego wywiadu.
Jest autorem kilku książek sensacyjnych wydanych przez wydawnictwa Melanż i Fundację Oratio Recta (wydawcę tygodnika „Przegląd”). Każda z książek posiada posłowie, w którym wyjaśnia geopolityczny kontekst sensacyjnej fabuły. Opisuje ciemne strony światowej polityki i wskazuje na niebezpieczeństwa, które zagrażają światowemu porządkowi, edukując i zachęcając czytelników do refleksji nad mechanizmami rzeczywistości.
W 2021 roku nakładem wydawnictwa Fundacja Oratio Recta ukazała się jego książka "Oko smoka". Jest to pierwszy tom nowej trylogii „Zabij pożyczonym mieczem”, na którą złożą się "Oko smoka", "Chichot hieny" i "Wzrok cerbera".
Życie prywatne.
Po powrocie z Francji w połowie lat 80. zawarł związek małżeński z obywatelką Hiszpanii Marią de Dios. Ma dwie córki.

</doc>
<doc id="3036879" url="https://pl.wikipedia.org/wiki?curid=3036879" title="Toto Tammuz">
Toto Tammuz



</doc>
<doc id="3036881" url="https://pl.wikipedia.org/wiki?curid=3036881" title="Stare Miasto w Opolu">
Stare Miasto w Opolu

Stare Miasto w Opolu – najstarsza część Śródmieścia w Opolu, posiadająca zachowany średniowieczny układ urbanistyczny.
Opis.
Stare Miasto na początku swojej historii było otaczane obwarowaniami zbudowanymi przez Bolka I. Mury miejskie były wzmocnione za pomocą basztami nazwanymi m.in. 
Bramy obronne zbudowane w XIII wieku mimo swojego złego stanu przetrwały do XVIII wieku. Kiedy bramy całkowicie przestały stanowić swoje znaczenie i pełniły tylko funkcję murów celnych, przestały one być finansowane przez miała. W 1686 roku wieża Barbary została przeznaczona na budowę więzienia dla kleryków i część cegieł w 1822 roku na odbudowę ratusza.
Stare Miasto było otaczane pięcioma bramami:
Szczególne kształty opolskiemu rynkowi zostały nadane średniowieczu. Kamienice murowane zostały wzniesione w miejsce domów drewnianych z powodów częstych pożarów. W wyniku działań wojennych w 1945 roku opolski rynek uległ poważnym zniszczeniom, a część zabytkowych kamienic została zrównana z ziemią. Kamienice, które mniej ucierpiały w wyniku wojny, zostały odbudowane w barokowym stylu
W Starym Mieście znajduje się wiele restauracji, kawiarni i modnych butików, a także Stare Miasto jest miejscem spacerów i spędzania wolnego czasu przez młodzież.

</doc>
<doc id="3036885" url="https://pl.wikipedia.org/wiki?curid=3036885" title="Leonid Sobolew">
Leonid Sobolew

Leonid Nikołajewicz Sobolew, ros. Леонид Николаевич Соболев (ur. w majątku Kapcew, gubernia kałuska, zm. w Znamienskoje, gubernia pskowska) – rosyjski generał i polityk. Minister spraw wewnętrznych Księstwa Bułgarii (1882-1883), premier Księstwa Bułgarii (1882-1883).
Początki kariery wojskowej.
Pochodził z rodziny szlacheckiej. Był synem pułkownika armii carskiej, uczestnika wojny z Turcją 1828-1829. Kształcił się w 1 Korpusie Kadetów w Petersburgu. Po ukończeniu nauki, 23 maja 1864 został przydzielony do 7 brygady artylerii konnej. W 1868 ukończył kurs w Nikołajewskiej Akademii Sztabu Generalnego i otrzymał przydział do Turkiestanu. W 1871 brał udział w ekspedycji wojskowej do Shahrisabzu (Chanat Buchary). Wtedy też powstały jego pierwsze prace geograficzne.
Wojna rosyjsko-turecka.
W 1877 został skierowany do sztabu gen. Fiodora Radeckiego i wziął udział w wojnie rosyjsko-tureckiej 1877-1878. Uczestniczył w największych bitwach tej wojny – w pod Szipką i w bitwie pod Plewną. Za udział w wojnie został uhonorowany złotą szablą „Za dzielność”, a także Orderem św. Anny 2 stopnia z mieczami i Orderem św. Włodzimierza 3 stopnia z mieczami. W 1881 otrzymał Order św. Stanisława 1 stopnia.
Bułgarska misja.
30 sierpnia 1880 Sobolew otrzymał awans na stopień generała-majora. Po przewrocie dokonanym w 1881 przez księcia Bułgarii, Aleksandra Battenberga do jego dyspozycji skierowano grupę oficerów armii carskiej jako doradców i ministrów w nowym rządzie. Stanowisko ministra spraw wewnętrznych otrzymał Sobolew, zaś 5 czerwca 1882 stanął na czele nowego rządu. Jako premier Księstwa Bułgarii, realizował cele polityczne Petersburga, a do współpracy zapraszał polityków konserwatywnych. Spór Sobolewa z konserwatystami wywołała kwestia budżetu. Sobolew opowiadał się za dyscypliną budżetową, czego nie akceptowali politycy bułgarscy. 3 marca 1883 przeprowadził reorganizację gabinetu, w skład którego weszli także politycy liberalni jak Kirjak Cankow i Todor Burmow. Zmian politycznych nie chciał zaakceptować Battenberg, który w Rosji bezskutecznie zabiegał o odwołanie Sobolewa. We wrześniu 1883 po przywróceniu przez księcia konstytucji tyrnowskiej, Sobolew powrócił do Rosji.
Wojna rosyjsko-japońska.
Po powrocie do Rosji Sobolew objął dowództwo 1 brygady 37 dywizji piechoty, a zarazem objął stanowisko szefa sztabu moskiewskiego okręgu wojskowego. Po wybuchu wojny rosyjsko-japońskiej, objął dowództwo 6 Korpusu Syberyjskiego i wziął udział w bitwie pod Mukdenem i nad Sha He. W końcowej fazie wojny dowodził 2 armią mandżurską. Za kampanię w Mandżurii otrzymał brylantową szablę i Order św. Aleksandra Newskiego.
Po zakończeniu wojny Sobolew przeszedł w stan spoczynku. Zaangażował się wtedy w ostry spór z gen. Aleksiejem Kuropatkinem, dotyczącym oceny generałów biorących udział w wojnie z Japonią. Zmarł w 1913, wskutek udaru mózgu.
Oprócz artykułów o tematyce geograficznej Sobolew pozostawił po sobie szkic o historii Bułgarii (Към най-новата история на България), opublikowany w 1886 w czasopiśmie "Russkaja starina".

</doc>
<doc id="3036888" url="https://pl.wikipedia.org/wiki?curid=3036888" title="Pierzchały (stacja kolejowa)">
Pierzchały (stacja kolejowa)

Pierzchały – stacja kolejowa w Pierzchałach na linii kolejowej nr 217, w województwie warmińsko-mazurskim, w powiecie braniewskim, w gminie Płoskinia w Polsce. Została wybudowana w latach 1955-1957 jako część Wojskowego Rejonu Przeładunkowego Braniewo. Znajdowała się na niej mijanka towarowa, która miała usprawnić ruch na linii normalnotorowej nr 204, stycznej do linii szerokotorowej.

</doc>
<doc id="3036914" url="https://pl.wikipedia.org/wiki?curid=3036914" title="Janina Juzoń">
Janina Juzoń

Janina Juzoń z domu Tylec ps. "Kazia" (ur. 24 listopada 1903 na kolonii Ksawera dziś dzielnica Będzina, zm. 25 września 1976 w Sosnowcu) – nauczycielka, działaczka komunistyczna, zastępca członka Komitetu Centralnego PPR (1945–1948).
Życiorys.
Była córką działaczy komunistycznych Szczepana i Stanisławy (stryj Józef również był działaczem KPP). Podczas nauki w gimnazjum w Będzinie zorganizowała bibliotekę dla świetlicy Robotniczego Stowarzyszenia Spożywców Zagłębia Dąbrowskiego i uczyła na kursach dokształcających dla robotników. Działała w Związku Młodzieży Komunistycznej (ZMK) (późniejszym KZMP) od chwili jego powstania w 1922, a później w KPP. Organizowała młodzieżowe koła komunistyczne, była członkiem Komitetu Okręgowego (KO) ZMK Zagłębia Dąbrowskiego.
Po maturze i trzymiesięcznym kursie nauczycielskim została nauczycielką w wiejskiej szkole w Kierszuli koło Zawiercia. 26 stycznia 1925 została aresztowana, a 25 listopada tego samego roku skazana w Sosnowcu na rok więzienia (podczas odbywania kary była starostą komuny więziennej). Po zwolnieniu była pomocnicą bibliotekarza w Bibliotece Wiedzy Robotniczej w Będzinie. W dniach 25–26 października 1926 w Zagórzu (Dąbrowa Górnicza) brała udział w okręgowej konferencji ZMK, wygłosiła na niej referat o pracy oświatowej ZMK i wraz z innymi uczestnikami została aresztowana i uwięziona w Sosnowcu, a 28 października 1927 skazana na 2 lata więzienia i pozbawienie praw nauczycielskich. W listopadzie 1928 została zwolniona, a po kilkumiesięcznym pobycie w Zakopanem przeniosła się do Poznania, gdzie wyszła za mąż za Jana Juzonia. W 1930 wróciła do Zagłębia i wróciła do pracy w Bibliotece Wiedzy Robotniczej, której została kierowniczką po ukończeniu kursów bibliotecznych. W latach 1943–1944 była robotnicą w fabryce chlebaków dla wojska w Sosnowcu, a w 1943 została zatrzymana przez Gestapo za udzielanie pomocy Żydom z sosnowieckiego getta. Latem 1944 przeniosła się do Będzina, gdzie utrzymywała kontakty z PPR i Wydziałem Sanitarnym AL.
Od 1945 była kierownikiem Wydziału Oświaty Zarządu Miejskiego w Będzinie i członkiem Komitetu Miejskiego (KM) i Komitetu Wojewódzkiego (KW) PPR. W latach 1945–1949 była instruktorem, kierownikiem Wydziału Oświaty, Wydziału Kobiecego i zastępcą kierownika Wydziału Propagandy i Oświaty KW PPR/PZPR w Katowicach. Była członkiem Plenum i Egzekutywy KW PZPR w Katowicach, a w grudniu 1945 delegatem na I Zjazd PPR, na którym została zastępcą członka KC PPR. W grudniu 1948 była delegatką na I Zjazd, a w marcu 1954 na II Zjazd PZPR. Piastowała funkcje: Przewodniczącej Komisji Kulturalno-Oświatowej Wojewódzkiej Rady Narodowej (WRN) w Katowicach, wiceprzewodniczącej Zarządu Wojewódzkiego Ligi Kobiet, członka Wojewódzkiej Komisji i Zarządu Głównego (ZG) Robotniczego Towarzystwa Przyjaciół Dzieci (RTPD).
W styczniu 1949 została przeniesiona do Olsztyna, gdzie od 15 stycznia 1949 kierowała Wydziałem Propagandy, Oświaty i Kultury KW PZPR i była członkiem plenum i egzekutywy KW. W latach 1952–1955 odbyła kurs w Szkole Partyjnej przy KC PZPR. Od lipca 1952 była sekretarzem w ZG Ligi Kobiet, a od marca 1959 wiceprzewodniczącą Prezydium Miejskiej Rady Narodowej (MRN) w Sosnowcu. Później była kierownikiem Wydziału Kultury Prezydium WRN w Katowicach. Od maja 1963 przebywała na rencie. Była członkiem Plenum Wojewódzkiego Komitetu FJN, Towarzystwa Krzewienia Kultury Świeckiej, Zarządu Wojewódzkiego Ligi Kobiet i przewodnicząca Komisji ds. Działaczy Ruchu Robotniczego w Sosnowcu i prelegentką Towarzystwa Wiedzy Powszechnej.
Odznaczenia.
Została odznaczona m.in.:

</doc>
<doc id="3036917" url="https://pl.wikipedia.org/wiki?curid=3036917" title="Mark Dacey">
Mark Dacey

Mark Dacey (ur. 22 czerwca 1966 w Saskatoon) – kanadyjski curler, mistrz Kanady z 2004. Obecnie jest kapitanem drużyny z Mayflower Curling Club.
Życiorys.
Dacey rozpoczął grę w curling w 1977. Był trzecim w zespole Brada Heidta z Kerrobert Curling Club, w 1995 zespół triumfował w Pool Tankard Champions i reprezentował Saskatchewan na Labatt Brier 1995. Rundę grupową zespół zakończył na 2. miejscu, w górnym meczu Page play-off pokonał 6:5 Manitobę (Kerry Burtnyk). W finale ponownie rywalizowały ze sobą te same drużyny, tym razem lepsza była Manitoba, która wygrała 10:8. W tym samym roku jako drugi w zespole Granta McGratha triumfował w prowincjonalnej rywalizacji mikstów.
Po przeprowadzce do Nowej Szkocji Dacey pięciokrotnie zwyciężał mistrzostwa prowincji. Po raz pierwszy dokonał tego w 2001, na Nokia Brier zespół pod jego przywództwem z bilansem 6 wygranych i 5 porażek uplasował się na 5. pozycji. Dwa lata później w Nokia Brier 2003 reprezentacja Nowej Szkocji awansowała do fazy finałowej. W pierwszym meczu pokonała 6:4 Nowy Brunszwik (Russ Howard) oraz w półfinale 9:6 Kolumbię Brytyjską. W meczu finałowym wynikiem 8:4 lepsi byli obrońcy tytułu mistrzowskiego, reprezentanci Alberty (Randy Ferbey).
W 2004 ponownie znalazł się w najlepszej czwórce mistrzostw Kanady. W 1. meczu play-off uległ 6:10 zespołowi Randy’ego Ferbeya, jednakże po wygranym półfinale przeciwko Kolumbii Brytyjskiej (Jay Peachey) oba zespoły zmierzyły się ponownie w finale. Ostatni mecz turnieju miał nieoczekiwany przebieg, po 7. endzie Alberta wygrywała 8:4. Jednakże pod koniec meczu przeciwnicy Nowej Szkocji zaczęli popełniać błędy, co Dacey wykorzystał wygrywając 8. end za trzy kamienie. W 9. partii zmusił rywala do wygrania za jeden i w ostatnim endzie posiadając przywilej ostatniego kamienia ponownie zdobył trzy punkty. Finał zakończył się wynikiem 10:9 dla Nowej Szkocji. Dacey przełamał dobrą passę Ferbeya, który miał możliwość zdobycia czwartego tytułu mistrzowskiego z rzędu. Dodatkowo był to pierwszy złoty medal dla prowincji od 1951, kiedy triumfował Don Oyler.
Kanadyjczycy jako jedyna drużyna nie odniosła porażki w Round Robin Mistrzostw Świata 2004. W półfinale drużyna "Klonowego Liścia" uległa jednak 6:9 Niemcom (Sebastian Stock). Ostatecznie Kanadyjczycy uplasowali się na najniższym stopniu podium, wygrywając 9:3 mecz o 3. miejsce przeciwko Norwegii (Pål Trulsen).
Zespół Daceya przegrał finał rozgrywek prowincjonalnych na rzecz Shawna Adamsa, wobec tego nie mógł bronić złotych medali na Mistrzostwach Kanady 2005. Do rozgrywek krajowych powrócił w 2006, ponownie kwalifikując się do fazy finałowej. W dolnym meczu play-off pokonał Albertę (Kevin Martin) 6:5, turniej zakończył na 3. miejscu przegrywając 6:7 półfinał przeciwko Quebecowi (Jean-Michel Ménard).
W kwietniu 2007 Mark Dacey ogłosił, że bierze rok przerwy od curlingu. Do jego drużyny jako skip dołączył Scott Saunders, mąż Colleen Jones. W 2008 ekipa ta uplasowała się na 3. miejscu Keith’s Tankard. Rok później Dacey wrócił do gry i wystąpił na Tim Hortons Brier 2009. Wygrywając jedynie 2 z 11 meczów jego drużyna uplasowała się na 10. miejscu.
Również w Nowej Szkocji Mark Dacey rywalizuje w konkurencji mikstów. Jego drużyna po prowincjonalne tytuły mistrzowskie sięgała pięć razy (2000, 2001, 2002, 2008, 2009). Na arenie krajowej triumfował w turniejach z lata 2002 i 2010. W 2010 wraz z żoną, Heather Smith-Dacey, miał reprezentować Kanadę na Mistrzostwach Świata Par Mieszanych. Jednakże w rezultacie paraliżu lotniczego wywołanego przez erupcję Eyjafjallajökull Kanadyjczycy nie mogli dostać się do Czelabińska i zrezygnowali z udziału w turnieju.
Canadian Team Ranking System.
Pozycje drużyny Daceya w rankingu CTRS:

</doc>
<doc id="3036918" url="https://pl.wikipedia.org/wiki?curid=3036918" title="Gundel">
Gundel

Gundel – jedna z najbardziej znanych restauracji Budapesztu znajdująca się w parku Városliget.
Historia.
W miejscu, gdzie obecnie znajduje się restauracja Gundel w 1894 r. otworzył swoją restaurację Ferenc Wampetics. W 1910 r. przejął ją uzdolniony syn Jánosa Gundela - Károly Gundel, który był już właścicielem wielu znanych budapeszteńskich restauracji i hoteli. W rękach rodziny Gundel restauracja zdobyła uznanie w kraju i za granicą. W 1949 r. restauracja została znacjonalizowana. W 1991 r. w czasie prywatyzacji kupili ją od państwa węgierskiego George Lang i Ronald S. Lauder i następnie odnowili w latach 1991-92. Gundel jest teraz jedną z najbardziej eleganckich restauracji Budapesztu. W 1994 r. firmy Danubius Hotels Rt. i LL Partners, LP stały się współwłaścicielami spółki zarządzającej słynną na całym świecie restauracją Gundel oraz związanymi z nią firmami (Bagolyvár, Borvendéglő, piwnice winne w Mád i Egerze oraz dystrybucja produktów marki Gundel).
Menu.
W czasie, gdy restauracją zarządzał Karol Gundel, w jej ofercie były przede wszystkim dania kuchni węgierskiej i francuskiej. Oprócz tego oferowano potrawy według własnych przepisów, z których najbardziej znane są naleśniki Gundel – "Gundel palacsinta".
Wyróżnienia.
W 2011 r. restauracja otrzymała 12 punktów w przewodniku gastronomicznym Gault Millau Austria, ale do wydania z 2012 r. już nie trafiła.

</doc>
<doc id="3036920" url="https://pl.wikipedia.org/wiki?curid=3036920" title="Tomasz Chmielewski">
Tomasz Chmielewski



</doc>
<doc id="3036923" url="https://pl.wikipedia.org/wiki?curid=3036923" title="Aleksandyr Arabadżiew">
Aleksandyr Arabadżiew

Aleksandyr Stojanow Arabadżiew, bułg. Александър Стоянов Арабаджиев (ur. 18 grudnia 1949 w Błagojewgradzie) – bułgarski prawnik i polityk, sędzia Trybunału Sprawiedliwości Unii Europejskiej.
Życiorys.
Ukończył w 1972 studia prawnicze na Uniwersytecie Sofijskim. Był sędzią sądu rejonowego w Błagojewgradzie (1975–1983), sędzią sądu okręgowego w tym mieście (1983–1986) i sędzią Naczelnego Sądu Kasacyjnego w sekcji prawa cywilnego (1986–1991).
W latach 1991–2000 był sędzią bułgarskiego Sądu Konstytucyjnego. Był również członkiem Europejskiej Komisji Praw Człowieka w latach 1997–1999.
W 2001 i 2005 wybierany z ramienia Koalicji na rzecz Bułgarii w skład Zgromadzenia Narodowego 39. i 40. kadencji. Jako zastępca członka reprezentował krajowy parlament w Konwencie Europejskim. Był także starszym partnerem w prywatnej kancelarii prawniczej.
Po wejściu Bułgarii do Unii Europejskiej w 2007 został sędzią Trybunału Sprawiedliwości.

</doc>
<doc id="3036926" url="https://pl.wikipedia.org/wiki?curid=3036926" title="Cajamarquilla">
Cajamarquilla

Cajamarquilla – stanowisko archeologiczne w Peru. Znajduje się w granicach dzielnicy Limy San Juan de Lurigancho, około 25 km w głąb lądu od centrum, 6 km na północ od rzeki Rímac. Jego powierzchnia wynosi około 167 ha, co czyni je jednym z największych starożytnych miast w Peru.
Cajamarquilla powstała za czasów kultury Wari na miejscu dawniejszej osady, prawdopodobnie kultury Lima. Dość szybko stała się centrum kulturalnym, administracyjnym i wojskowym. Szacuje się, że w szczytowym momencie zamieszkiwana była przez 15 tys. osób. Po upadku kultury Wari miejsce była zamieszkiwane przez kolejne ludy, m.in. Ichma i Inków.
Architektura Cajamarquilli składa się z wybudowanych z suszonej cegły murów oraz piramid, które prawdopodobnie były rezydencjami waryjskich wojowników, oraz świątyń.
Pomimo uznania Cajamarquilli za istotny obiekt dziedzictwa kulturowego, niewiele badań zostało zrealizowanych na jej terenie, a jej obszar nie jest zabezpieczony. Otoczona slumsami, wybudowanymi przez chłopów, uciekających przez represjami politycznymi Świetlistego Szlaku, często była wykorzystywana jako latryna, składowisko odpadów lub pastwisko. Szacuje się, że 25% stanowiska zostało już bezpowrotnie zniszczone.
Od 2012 roku na obszarze stanowiska funkcjonuje niewielkie muzeum oraz ogrody z lokalnymi roślinami

</doc>
<doc id="3036927" url="https://pl.wikipedia.org/wiki?curid=3036927" title="Abd al-Latif al-Baghdadi">
Abd al-Latif al-Baghdadi



</doc>
<doc id="3036932" url="https://pl.wikipedia.org/wiki?curid=3036932" title="Jolanta Pupcia-Kiepska">
Jolanta Pupcia-Kiepska



</doc>
<doc id="3036934" url="https://pl.wikipedia.org/wiki?curid=3036934" title="Festivali i Këngës 42">
Festivali i Këngës 42

42. Festivali i Këngës został zorganizowany 19-21 grudnia 2003 roku w Pałacu Kongresu w Tiranie przez albańskiego nadawcę publicznego Radio Televizioni Shqiptar (RTSH). Koncert finałowy wygrała Anjeza Shahini z utworem „Imazhi yt”, który został wybrany pierwszą krajową propozycją na 49. Konkurs Piosenki Eurowizji organizowany w 2004 roku.
Przebieg konkursu.
Albańska telewizja RTSH postanowiła zadebiutować w stawce Konkursu Piosenki Eurowizji podczas imprezy w 2004 roku. Nadawca zdecydował, że reprezentantem państwa zostanie zwycięzca finału "Festivali i Këngës 42" organizowanego 21 grudnia 2003. Koncert finałowy poprzedziły dwa półfinały, a całość prowadzili Adi Krasta i Ledina Çelo.
Półfinały.
Przed koncertem finałowym, telewizja RTSH zorganizowała dwa półfinały "Festivali i Këngës 42", które odbyły się 19 i 20 grudnia 2003. Wzięło w nich udział kolejno czternastu i piętnastu uczestników. Do sobotniego finału awansowało po dziewięciu artystów najwyżej ocenionych przez jurorów i telewidzów z każdej rundy.
Legenda:
Finał.
Finał festiwalu odbył się 21 grudnia 2003. W koncercie wzięło udział osiemnastu uczestników, którzy pomyślnie przeszli rundy półfinałowe. Zwycięzcę wybrali telewidzowie oraz jurorzy stosunkiem głosów 50:50. Pod koniec programu podano nazwiska kandydatów, którzy zajęli pierwsze, drugie i trzecie miejsce.
Legenda:

</doc>
<doc id="3036935" url="https://pl.wikipedia.org/wiki?curid=3036935" title="Świnoujście Odra">
Świnoujście Odra



</doc>
<doc id="3036936" url="https://pl.wikipedia.org/wiki?curid=3036936" title="Dejene Regassa">
Dejene Regassa

Dejene Regassa (ur. 18 kwietnia 1989) – bahrajński lekkoatleta specjalizujący się w biegach długodystansowych. Do końca 2009 roku reprezentował Etiopię.
W 2010 zdobył brąz mistrzostw Azji Zachodniej oraz zajął 4. miejsce w biegu na 5000 metrów podczas igrzysk azjatyckich. W 2011 został mistrzem Azji na tym dystansie. W tym samym roku sięgnął także po brązowe medale igrzysk Rady Współpracy Zatoki Perskiej oraz igrzysk panarabskich. Mistrz (5000 metrów) i wicemistrz (3000 metrów z przeszkodami) Azji z 2013. W tym samym roku zajął 11. miejsce na mistrzostwach świata w Moskwie.

</doc>
<doc id="3036938" url="https://pl.wikipedia.org/wiki?curid=3036938" title="Dejenee Regassa">
Dejenee Regassa



</doc>
<doc id="3036941" url="https://pl.wikipedia.org/wiki?curid=3036941" title="Hrabstwo Montezuma">
Hrabstwo Montezuma

Hrabstwo Montezuma (ang. "Montezuma County") – hrabstwo w stanie Kolorado w Stanach Zjednoczonych.
Geografia.
Według spisu z 2000 roku obszar całkowity hrabstwa obejmuje powierzchnię 2040,2 mili2 (5284,09 km2), z czego 2029,5 mili2 (5256,38 km2) stanowią lądy, a 10,6 mili2 (27,45 km2) stanowią wody. Według szacunków United States Census Bureau w roku 2012 miało 25 431 mieszkańców. Jego siedzibą administracyjną jest Cortez.

</doc>
<doc id="3036952" url="https://pl.wikipedia.org/wiki?curid=3036952" title="Nadzieja Padlewska">
Nadzieja Padlewska

Nadzieja (Nadieżda) Padlewska z domu Beriestwieniew (ur. 17 maja 1882 w Słucku, zm. 12 września 1967 w Katowicach) – polska pianistka i pedagog.
Nadzieja Padlewska urodziła się w Słucku na Białorusi jako córka Rosjan, Michaiła Berenstwieniewa i Julii z Kryłowów. W 1901 w Petersburgu ukończyła gimnazjum św. Katarzyny, a w 1908 studia pianistyczne w konserwatorium u Z. Małoziomowej. Następnie w latach 1908–1910 u Leopolda Godowskiego w Wiedniu i Berlinie. Od 1902 do 1908 była nauczycielką muzyki w gimnazjum w Petersburgu, a w latach 1911–1914 w Moskwie. Od 1913 w większych miastach Rosji występowała z koncertami. W latach 1914–1922 w konserwatorium w Dniepropetrowsku prowadziła wyższy kurs pianistyczny.
W 1922 wraz z mężem Leonem Julianem Padlewskim oraz synami Jerzym i Romanem repatriowała się do Polski, a po krótkim pobycie w Warszawie zamieszkała w Poznaniu. W Poznaniu założyła prywatną szkołę muzyczną (1924–1939), w której jej uczniem był m.in. Kazimierz Nowowiejski (późniejszy pianista i krytyk muzyczny). Prowadziła w Poznaniu oraz w wielu miastach polskich ożywioną działalność koncertową. Występowała z recitalami oraz jako solistka koncertów symfonicznych grała często w radio. Okupację spędziła w Warszawie, gdzie w latach 1940–1944 prowadziła konspiracyjnie szkołę muzyczną i koncertowała z innymi polskimi artystami m.in. w „Kawiarni profesora Woytowicza”. W 1943 po stracie męża i synów osiedliła się w Katowicach. Uczyła tam w państwowych szkołach muzycznych: w latach 1945–1950 w podstawowej, w latach 1945–1952 w średniej i w wyższej w latach 1950–1959. Jubileusz 50–lecia swej pracy artystycznej obchodziła w 1957. W 1952 w Poznaniu dała ostatni koncert, a w 1962 zakończyła działalność koncertową.
Była jedną z najwybitniejszych pianistek polskich, jej gra miała cechy wirtuozowskie, przy pięknej barwie dźwięku, dużej ekspresji i wysokiej kulturze. Zmarła 12 września 1967 w Katowicach, a pochowana została na cmentarzu Wilanowskim w Warszawie.

</doc>
<doc id="3036954" url="https://pl.wikipedia.org/wiki?curid=3036954" title="Czasznica">
Czasznica



</doc>
<doc id="3036956" url="https://pl.wikipedia.org/wiki?curid=3036956" title="Zenon Parvi">
Zenon Parvi

Zenon Parvi pseudonim Gabryel (ur. 22 grudnia 1868 w Krakowie, zm. 15 lutego 1910 tamże) – dziennikarz, dramatopisarz.
Życiorys.
Był jednym z dziewięciorga dzieci zegarmistrza Teofila Parviego (1823- po 1880) oraz jego żony Leontyny (1837-1906) z domu Rogowskiej. Ze strony matki był bratem ciotecznym Stanisława Wyspiańskiego oraz Antoniego Waśkowskiego, szwagrem rzeźbiarza Tadeusza Błotnickiego. Był jednym z dziennikarzy "Nowej Reformy" oraz korespondentem pism warszawskich "Przeglądu Tygodniowego" oraz "Kuriera Codziennego". W latach 1901-1904 prowadził stałą rubrykę "Z Krakowa" omawiającą spektakle teatralne i wydawnictwa literackie. Jako dramatopisarz sławę zdobył naturalistycznym dramatem "Knajpa" opublikowanym w 1903 ze wstępem Gabrieli Zapolskiej ukazującym społeczne skutki alkoholizmu. Współpracował ze sceną amatorską oraz teatrem ludowym pisząc na ich użytek popularne sztuki historyczne "Marsz, marsz Dąbrowski" z 1901, oraz "Rok 1794 (Berek Joselewicz)" z 1904. W 1907 na łamach "Nowej Reformy" w numerze 555 opublikował artykuł "Ze wspomnień o Wyspiańskim". Rodziny nie założył. Pochowany został na Cmentarzu Rakowickim w kwaterze XIIIa w grobowcu rodzinnym.

</doc>
<doc id="3036961" url="https://pl.wikipedia.org/wiki?curid=3036961" title="Drużynowe Mistrzostwa Świata Juniorów na Żużlu 2013">
Drużynowe Mistrzostwa Świata Juniorów na Żużlu 2013

Drużynowe Mistrzostwa Świata Juniorów na Żużlu 2013 (DMŚJ) – cykl turniejów żużlowych, mających wyłonić najlepszą drużynę narodową (do lat 21) w sezonie 2013. Po raz drugi w historii złote medale zdobyli reprezentanci Danii.
Finał.
Bieg po biegu:

</doc>
<doc id="3036962" url="https://pl.wikipedia.org/wiki?curid=3036962" title="Staffield">
Staffield

Staffield – przysiółek w Anglii, w Kumbrii, w civil parish Kirkoswald/Ainstable. W 1931 roku civil parish liczyła 193 mieszkańców.

</doc>
<doc id="3036964" url="https://pl.wikipedia.org/wiki?curid=3036964" title="Linstock">
Linstock

Linstock – osada w Anglii, w Kumbrii.
W latach 1870–72 wieś liczyła 205 mieszkańców.

</doc>
<doc id="3036968" url="https://pl.wikipedia.org/wiki?curid=3036968" title="Kərki">
Kərki

Kərki – enklawa Azerbejdżanu (część Nachiczewańskiej Republiki Autonomicznej) w terytorium Armenii, w prowincji Ararat, administracyjnie przynależąca do rejonu Sədərək, kontrolowana przez Armenię od czasu konfliktu o Górski Karabach. Miejscowość została zaatakowana i przejęta przez Armenię w nocy z 19 na 20 stycznia 1990. Przez Kərki przebiega główna droga, łącząca północną i południową część Armenii. Wieś jest w większości zamieszkana przez lokalnych Ormian i uchodźców z Azerbejdżanu. Jej nazwa została zmieniona przez armeński rząd na Tigranaszen.

</doc>
<doc id="3036971" url="https://pl.wikipedia.org/wiki?curid=3036971" title="Cry of Fear">
Cry of Fear

Cry of Fear – gra komputerowa z gatunku survival horror wyprodukowana przez Team Psykskallar, wydana 25 kwietnia 2013 roku za darmo na platformie Steam. Oryginalnie stworzona jako modyfikacja do gry "Half-Life". Spotkała się z pochwałami stron o grach ze względu na atmosferę oraz połączenie gatunku survival horror z grami typu first-person shooter.
Rozgrywka.
Głównym bohaterem gry, w którego wciela się gracz, jest Simon Henriksson. Na początku gry zostaje on potrącony przez samochód, a następnie budzi się w nieznanej mu alei. Gracz musi przejść przez miasto, po drodze rozwiązując zagadki i walcząc z potworami, aby zorientować się gdzie jest i co się stało. Gra oferuje kilka rodzajów broni do dyspozycji gracza, jednak amunicja spotykana jest rzadko, a miejsce w ekwipunku ograniczone. Gra przełącza gracza pomiędzy normalnym trybem rozgrywki, w którym odkrywa się miasto i jego okolice, oraz trybem „koszmaru”, mrocznym wymiarem miasta wzorowanym na tym z gier o Silent Hill.

</doc>
<doc id="3036972" url="https://pl.wikipedia.org/wiki?curid=3036972" title="EHF Liga Mistrzów 2013/2014 (grupa A)">
EHF Liga Mistrzów 2013/2014 (grupa A)

EHF Liga Mistrzów 2013/2014 - rozgrywki i tabela grupy A
 
 
 
 
 
 
 
 
 
 
 
 
 
 
 
 
 
 

</doc>
<doc id="3036973" url="https://pl.wikipedia.org/wiki?curid=3036973" title="EHF Liga Mistrzów 2013/2014 (grupa B)">
EHF Liga Mistrzów 2013/2014 (grupa B)

EHF Liga Mistrzów 2013/2014 - rozgrywki i tabela grupy B
 
 
 
 
 
 
 
 
 
 
 
 
 
 
 
 
 
 

</doc>
<doc id="3036974" url="https://pl.wikipedia.org/wiki?curid=3036974" title="Tigranashen">
Tigranashen



</doc>
<doc id="3036975" url="https://pl.wikipedia.org/wiki?curid=3036975" title="Imiona bułgarskie">
Imiona bułgarskie

Imiona bułgarskie – imiona obecne w kręgu kultury bułgarskiej lub z niej się wywodzące.
Imiona męskie.
Apostoł, Asen, Atanas, Bogomił, Bojko, Cwetan, Ilija, Iskren, Iwajło, Jasen, Jawor, Jordan, Kosta, Krum, Ljuben, Michaił, Milen, Momcził, Nikifor, Płamen, Prodan, Stojan, Todor, Wełczo, Weliczko, Weliko, Welin, Wiłko .
Imiona żeńskie.
Bojana, Christina, Cwetanka, Emilija, Fidanka, Iglika, Iwanka, Jordanka, Julija, Nataliia, Nedelja, Newena, Pawlina, Penka, Rosica, Stanka, Todorka, Wioleta.

</doc>
<doc id="3036979" url="https://pl.wikipedia.org/wiki?curid=3036979" title="EHF Liga Mistrzów 2013/2014 (grupa C)">
EHF Liga Mistrzów 2013/2014 (grupa C)

EHF Liga Mistrzów 2013/2014 - rozgrywki i tabela grupy C
 
 
 
 
 
 
 
 
 
 
 
 
 
 
 
 
 
 

</doc>
<doc id="3036981" url="https://pl.wikipedia.org/wiki?curid=3036981" title="Wodne ogrzewanie podłogowe">
Wodne ogrzewanie podłogowe

Wodne ogrzewanie podłogowe – niskotemperaturowe ogrzewanie płaszczyznowe instalowane w podłodze i zasilane wodą grzejną. Podłoga jest tu jednocześnie grzejnikiem. Jeśli ogrzewanie podłogowe tylko uzupełnia pracę innych grzejników - uzyskuje się wtedy efekt ciepłej podłogi. Powierzchnia podłogi osiąga maksymalnie wartość 29-35 st. C (wyższe temperatury tam, gdzie to wskazane, np. w łazience, w wybranych strefach pomieszczeń).
Ogrzewanie podłogą było już znane w czasach antycznych jako typ hypokaustum. 
Rury układane są najczęściej na dwa sposoby: w układzie ślimakowym i meandrowym – czasem z zagęszczeniem w strefie brzegowej (szczególnie pod oknami) lub z osobnym obwodem dla wybranych stref podłogi. 
Do projektowania instalacji grzewczej podłogowej typu wodnego stosuje się dobrowolnie (nie ma przymusu) płatną normę PN-EN 1264 przygotowaną przez Polski Komitet Normalizacyjny. 
Zalety i wady.
Zalety wodnego ogrzewania podłogowego to: 
Wady wodnego ogrzewania podłogowego to: 

</doc>
<doc id="3036982" url="https://pl.wikipedia.org/wiki?curid=3036982" title="EHF Liga Mistrzów 2013/2014 (grupa D)">
EHF Liga Mistrzów 2013/2014 (grupa D)

EHF Liga Mistrzów 2013/2014 - rozgrywki i tabela grupy D
 
 
 
 
 
 
 
 
 
 
 
 
 
 
 
 
 
 

</doc>
<doc id="3036984" url="https://pl.wikipedia.org/wiki?curid=3036984" title="Kateryna Tabasznyk">
Kateryna Tabasznyk

Kateryna Tabasznyk, ukr. "Катерина Табашник" (ur. 15 czerwca 1994) – ukraińska lekkoatletka specjalizująca się w skoku wzwyż. Okazjonalnie występuje także w wielobojach.
W 2013 została mistrzynią Europy juniorów. Zdobyła brązowy medal na halowych mistrzostwach Europy w 2023 w Stambule. Reprezentantka kraju w meczach międzypaństwowych.
W styczniu 2020 została ukarany przez Athletics Integrity Unit dyskwalifikacją na okres 19 miesięcy (biegnącą od 28 marca 2019) za stosowanie niedozwolonych środków dopingujących (hydrochlorotiazyd).
Rekordy życiowe: stadion – 1,96 (25 czerwca 2018, Kropywnycki i 19 lipca 2018, Łuck); hala – 1,99 (26 stycznia 2019, Hustopeče).

</doc>
<doc id="3036991" url="https://pl.wikipedia.org/wiki?curid=3036991" title="Z biegiem szyn">
Z biegiem szyn



</doc>
<doc id="3036993" url="https://pl.wikipedia.org/wiki?curid=3036993" title="Hanna Małyszczyk">
Hanna Małyszczyk

Hanna Alaksandrauna Małyszczyk z domu Zinczuk (ur. 4 lutego 1994 w Drohiczynie) – białoruska lekkoatletka specjalizująca się w rzucie młotem.
W 2013 została mistrzynią Europy juniorów. Siódma zawodniczka igrzysk olimpijskich w Rio de Janeiro (2016).
Reprezentantka kraju w pucharze Europy w rzutach i meczach międzypaństwowych. Złota medalistka mistrzostw kraju.
Rekord życiowy: 76,26 (27 kwietnia 2018, Brześć).

</doc>
<doc id="3036995" url="https://pl.wikipedia.org/wiki?curid=3036995" title="Plac Wolności w Opolu">
Plac Wolności w Opolu

Plac Wolności w Opolu – plac położony w Opolu w Śródmieściu, znajdujący się na południe od Starego Miasta.
Położenie.
Plac Wolności graniczy z wieloma ulicami. W południowej części graniczy z ul. Krakowską, na zachodniej z ul. Wolfganga Amadeusza Mozarta i we wschodniej części z ul. Ozimską.
Historia.
W średniowieczu plac Wolności był położony poza murami miasta. Potem ściany murów zostały zrównane z ziemią, ludność miasta Opola wzrosła. Jednym z pierwszych budynków był stary budynek rejencji opolskiej budowany w latach 1830-1833, skąd pochodziła pierwsza nazwa miejsca "Regierungsplatz" (Plac Rejencji). W 1930 roku rejencja przeniosła swoją siedzibę na Wyspę Pasieka. W 1891 roku na placu odsłonięto pomnik cesarza Wilhelma I.
Podczas II wojny światowej budynki znajdujące się wokół placu zostały niemal całkowicie zniszczone. Stary budynek rejencji i pomnik cesarza Wilhelma I zostały zrównane z ziemią, Dom "Europa" zniszczony, potem przebudowany. Obecnie w miejscu budynku rejencji znajduje się park.
Dnia 5 maja 1970 roku został odsłonięty Pomnik Bojownikom o Polskość Śląska Opolskiego zw. "Opolska Nike", 30 lat później, w 2000 roku w parku został odsłonięty pomnik w kształcie armaty, poświęcony walce o województwa opolskiego.
Plac Wolności w ostatnich latach został całkowicie odnowiony i przebudowany. W pobliskim parku znajduje się fontanna zaprojektowana przez Floriana Jesionowskiego. 
W lecie regularnie na deptaku placu odbywają się liczne koncerty.

</doc>
<doc id="3037004" url="https://pl.wikipedia.org/wiki?curid=3037004" title="Leon Julian Padlewski">
Leon Julian Padlewski

Leon Julian Józef Padlewski herbu Ślepowron (ur. 24 kwietnia 1870 w Odessie, zm. 8 września 1943 w Warszawie) – polski lekarz bakteriolog.
Życiorys.
Syn Włodzimierza Romualda (1815–1886) i Zofii z Czerniawskich, brat Józefa (1863–1943), polskiego architekta. Bratankiem Leona Juliana był Włodzimierz Padlewski, polski architekt żyjący 103 lata. Leon Julian Padlewski 20 lipca 1910 poślubił Nadzieję Beresteniew, pianistkę. Ich syn, Roman, był kompozytorem.
Leon Padlewski kończył z medalem złotym gimnazjum w Jekaterynodarze na Kaukazie (1890). Następnie studiował w Wojskowej Akademii Lekarskiej w Petersburgu, którą ukończył w 1895. W latach 1897–1898 badał bakteriologię zimnicy i durów na Kaukazie oraz czerwonki w Japonii. W latach 1903–1908 (z 2-letnią przerwą podczas wojny rosyjsko-japońskiej) pracował w Akademii i Instytucie Medycyny Doświadczalnej w Petersburgu. Badał epidemie dżumy w Indiach, Chinach, Mongolii, Mandżurii i Kraju Zabajkalskim (w latach 1899, 1901–1902, 1904–1905, 1911). Brał udział w pracach komisji międzynarodowej do walki z dżumą oraz ekspedycji Instytutu Pasteura, pod kierunkiem prof. Miecznikowa, dla badań nad dżumą i gruźlicą w stepach kirgiskich i kałmuckich. Zorganizował w Moskwie zakład mikrobiologii „Imunitet” oraz Instytut Bakteriologii w Jekaterynosławiu (1913). Początkowo pracował jako dyrektor zakładu mikrobiologii, od 1918 jako profesor katedry mikrobiologii w Jekaterynosławiu.
Brał udział w powstaniu bokserów w Chinach (1899–1900), wojnie rosyjsko-japońskiej (1904–1905) i I wojnie światowej (1914–1918).
Od 1922 pracował na Uniwersytecie Poznańskim jako zastępca profesora bakteriologii, od 1923 profesor nadzwyczajny w katedrze mikrobiologii, w latach 1931–1933 dziekan Wydziału Lekarskiego. W 1931 został członkiem Polskiej Akademii Umiejętności. Rozprawy naukowe ogłaszał w językach polskim i rosyjskim.
Zmarł 8 września 1943 w Warszawie. Pochowany na Cmentarzu w Wilanowie.

</doc>
<doc id="3037005" url="https://pl.wikipedia.org/wiki?curid=3037005" title="Marceł Koen">
Marceł Koen

Marceł Josif Koen (bułg. Марцел Йосиф Коен; ur. 5 lipca 1933 w Płowdiwie) – bułgarski strzelec, olimpijczyk.
Brał udział w igrzyskach olimpijskich w latach 1960 (Rzym), 1964 (Tokio) i 1968 (Meksyk). Wystartował łącznie w pięciu konkurencjach; w czterech z nich plasował się w trzeciej dziesiątce. Najwyższe miejsce zajął podczas swoich pierwszych igrzysk; był ósmy w strzelaniu z karabinu małokalibrowego leżąc z odl. 50 metrów.

</doc>
<doc id="3037007" url="https://pl.wikipedia.org/wiki?curid=3037007" title="Operacja Felix">
Operacja Felix

Operacja Felix (niem. "Unternehmen Felix") – niezrealizowana operacja zajęcia brytyjskiego Gibraltaru przez III Rzeszę w trakcie II wojny światowej.
Historia.
Sprzymierzone wojska angielskie i holenderskie zajęły Gibraltar w czasie wojny o sukcesję hiszpańską w 1704. Na mocy traktatu pokojowego w Utrechcie w 1713, Gibraltar został przekazany Wielkiej Brytanii „na wieczność”.
Gibraltar znajduje się w miejscu, które umożliwia kontrolowanie ruchu statków wpływających i wypływających z Morza Śródziemnego. W połączeniu z administrowanym w czasie II wojny światowej przez Brytyjczyków Kanałem Sueskim, był kluczowym elementem bardzo ważnej drogi wodnej do brytyjskich kolonii i dominiów.
Przywódca Niemiec - Adolf Hitler usiłował bezskutecznie namówić do wspólnego ataku sąsiadującą z Gibraltarem Hiszpanię, znajdującą się pod dyktaturą Francisco Franco. Hiszpania była wyczerpana niedawną wojną domową (1936–1939) i Franco, mimo sympatii proniemieckich części społeczeństwa i długu wdzięczności za pomoc w wojnie domowej, unikał zaangażowania kraju w wojnie światowej. Jedyną możliwością zdobycia Gibraltaru był atak z terytorium Hiszpanii, którego plan Hitler nakreślił w dyrektywie nr 18 z listopada 1940. Pozycja samych Niemiec w rejonie śródziemnomorskim była słaba. Na Morzu Śródziemnym nie było żadnych niemieckich okrętów nawodnych, a niemieckie U-Booty zostały tam wprowadzone dopiero jesienią 1941. 
23 października 1940 roku doszło do osobistego spotkania dyktatorów obu państw w Hendaye w okupowanej Francji, podczas którego Hitler usiłował nakłonić Franco do udziału w wojnie przeciw Wielkiej Brytanii. Franco za pomoc żądał przekazania mu Gibraltaru, przyłączenia do hiszpańskiego Maroka francuskich terytoriów w Afryce Północnej i przyłączenia do Gwinei Hiszpańskiej francuskiego Kamerunu oraz zagwarantowania dostaw żywności i ropy naftowej. Uwzględnienie tych żądań było nie do przyjęcia, gdyż spowodowałoby dla Niemców utratę poparcia francuskiego rządu Vichy. Hitler jedynie uczynił obietnicę niesprecyzowanych cesji terytorialnych w Afryce. Niemcy natomiast mieli sami ograniczone ilości ropy naftowej i niewielkie możliwości przewozowe, podczas gdy gospodarka Hiszpanii była uzależniona od dostaw ropy drogą morską. Latem 1940 roku Wielka Brytania w obliczu zagrożenia Gibraltaru zablokowała dostawy ropy do Hiszpanii, a w lipcu nakłoniła do tego też rząd USA i embargo na jej dostawy trwało do lata 1941 roku, a później także były one ograniczane przez aliantów w celu skłonienia Hiszpanii do zerwania współpracy z Niemcami.
Planowaną operacją miał dowodzić feldmarszałek Walter von Reichenau. Przewidziano do niej skierować z Francji XXXIX Korpus Pancerny w składzie 16. Dywizji pancernej, 16. Dywizji Zmotoryzowanej i Dywizji Zmotoryzowanej SS „Totenkopf”. Wojska te miały zabezpieczyć drogi na południe Hiszpanii i interweniować w razie, gdyby Brytyjczycy wylądowali w Portugalii. Do samego szturmu na twierdzę przewidziano bataliony strzelców alpejskich z XXXXIX Korpusu Górskiego, trzy bataliony pionierów i pułk piechoty „Großdeutschland”. Garnizon Gibraltaru składał się latem 1940 roku z czterech batalionów piechoty, artylerii nadbrzeżnej i przeciwlotniczej oraz pododdziałów specjalistycznych. W razie inwazji, obrona Gibraltaru mogła jednak trwać długo z uwagi na względną bliskość Wysp Brytyjskich i panowanie Brytyjczyków na morzu. Należałoby się wówczas także liczyć z zajęciem przez Brytyjczyków Wysp Kanaryjskich i hiszpańskiego Maroka – w tym celu wiosną 1941 roku opracowali oni plan operacji nazwanej "Puma", a następnie "Pilgrim". Zabezpieczenie Maroka i Wysp Kanaryjskich leżało dopiero w dalszych planach Niemców, po zdobyciu Gibraltaru.
W końcu Hitler był gotów działać sam i bez pozwolenia zająć hiszpańskie kolonie w Afryce Północnej, by wykorzystać je do bazowania niemieckich okrętów podwodnych. 22 czerwca 1941 Hitler rozpoczął operację Barbarossa (atak na ZSRR), operacja Felix została odłożona i ostatecznie nigdy nie zrealizowana. Siły do niej przeznaczone zostały natomiast skierowane na front wschodni.

</doc>
<doc id="3037010" url="https://pl.wikipedia.org/wiki?curid=3037010" title="Golteria">
Golteria

Golteria, gaulteria ("Gaultheria" L.) – rodzaj roślin z rodziny wrzosowatych ("Ericaceae"). Obejmuje ok. 150 gatunków. W stanie naturalnym występują głównie w południowej i południowo-wschodniej Azji, Australii, Nowej Zelandii oraz Ameryce Południowej; 5 gatunków występuje w Ameryce Północnej. Rośliny te zasiedlają zwykle mokradła oraz tereny skaliste, zarówno na nagich stokach jak i porośnięte widnymi lasami. Kora i liście tych roślin są aromatyczne. Kwiaty zapylane są przez owady. 
Niektóre gatunki uprawiane są jako ozdobne. W warunkach klimatycznych Polski uprawia się około 10 gatunków z tego rodzaju, najczęściej golterię rozesłaną. Niektóre gatunki (np. golteria rozesłana i "G. shallon") dostarczają oleju zawierającego salicylan metylu.
Nazwa rodzaju w języku łacińskim ("Gaultheria") została nadana przez Pehra Kalma w 1748 roku dla upamiętnienia francusko-kanadyjskiego lekarza i botanika Jeana-François Gaultiera.
Systematyka.
Rodzaj z plemienia "Gaultherieae" z podrodziny "Vaccinioideae" w obrębie rodziny wrzosowatych "Ericaceae".
Do rodzaju współcześnie włączany jest rodzaj "Pernettya" obejmujący gatunki, których kielich nie mięśnieje.

</doc>
<doc id="3037012" url="https://pl.wikipedia.org/wiki?curid=3037012" title="Kolová kopa">
Kolová kopa



</doc>
<doc id="3037013" url="https://pl.wikipedia.org/wiki?curid=3037013" title="András Keresztúri">
András Keresztúri

András Keresztúri (ur. 2 listopada 1967 w Ceglédzie) – węgierski piłkarz pełniący funkcję trenera w FC Dabas.
W marcu 2013 wszedł na boisko w 77. minucie meczu FC Dabas – Üllő SE.

</doc>
<doc id="3037016" url="https://pl.wikipedia.org/wiki?curid=3037016" title="Marek z Modeny">
Marek z Modeny

 Marek z Modeny (ur. ok. 1420 w Modenie, zm. 1499 w Pesaro) – włoski kapłan, znamienity kaznodzieja i dominikanin (OP), przeor klasztoru w Pesaro, błogosławiony Kościoła katolickiego.
Jego wspomnienie liturgiczne obchodzone jest 21 września.
Kult Marka z Modeny zaaprobował papież Pius IX w dniu 10 września 1857 roku.
Jego relikwie znajdują się w kościele św. Dominika w Modenie (wł. "Chiesa di San Domenico a Modena").

</doc>
<doc id="3037018" url="https://pl.wikipedia.org/wiki?curid=3037018" title="Bardo Dolne">
Bardo Dolne

Bardo Dolne – część wsi Bardo w Polsce położona w województwie świętokrzyskim, w powiecie kieleckim, w gminie Raków.
W 1929 r. wieś zamieszkiwało 538 osób. We wsi był jeden cieśla, stolarz, szewc i dwa sklepy spożywcze.
W latach 1975–1998 miejscowość położona była w województwie kieleckim.
Historia.
W wieku XIX wymieniane jako: Bardo Dolne, wieś i folwark. Bardo Górne wieś, i Bardo-plebania, wieś kościelna w powiecie opatowskim, gminie Rembów. (obecnie są to administracyjne części miejscowości Bardo)

</doc>
<doc id="3037019" url="https://pl.wikipedia.org/wiki?curid=3037019" title="Bardo Górne">
Bardo Górne

Bardo Górne – część wsi Bardo w Polsce położona w województwie świętokrzyskim, w powiecie kieleckim, w gminie Raków.
W latach 1975–1998 miejscowość położona była w województwie kieleckim.
Historia.
W wieku XIX wymieniane jako: Bardo Dolne, wieś i folwark. Bardo Górne wieś, i Bardo-plebania, wieś kościelna w powiecie opatowskim, gminie Rembów. (obecnie są to administracyjne części miejscowości Bardo) 

</doc>
<doc id="3037023" url="https://pl.wikipedia.org/wiki?curid=3037023" title="Bardo Poduchowne">
Bardo Poduchowne

Bardo Poduchowne – była część wsi Bardo w Polsce położona w województwie świętokrzyskim, w powiecie kieleckim, w gminie Raków.
W latach 1975–1998 miejscowość położona była w województwie kieleckim.
Historia.
W wieku XIX wymieniane jako: Bardo Dolne, wieś i folwark. Bardo Górne wieś, i Bardo-plebania (Poduchowne), wieś kościelna w powiecie opatowskim, gminie Rembów. (obecnie są to administracyjne części miejscowości Bardo)

</doc>
<doc id="3037025" url="https://pl.wikipedia.org/wiki?curid=3037025" title="Ryu Han-su">
Ryu Han-su

Ryu Han-su (kor. 류한수 ;ur. 1 lutego 1988) – południowokoreański zapaśnik walczący w stylu klasycznym, mistrz świata. Dwukrotny olimpijczyk. Zajął piąte miejsce w Rio de Janeiro 2016 w kategorii 66 kg; siódmy w Tokio 2020 w kategorii 67 kg.
Zdobywca złotego medalu podczas mistrzostw świata w 2013 i 2017, a srebrnego w 2015. Mistrz igrzysk azjatyckich w 2014 i 2018. Triumfator mistrzostw Azji w 2015, 2019, 2020 i 2021; drugi w 2022; trzeci w 2014. Szósty w Pucharze Świata w 2014. Trzeci na MŚ juniorów w 2006 i 2007 roku.
Absolwent Kyungsung University w Pusan.

</doc>
<doc id="3037026" url="https://pl.wikipedia.org/wiki?curid=3037026" title="Josef Seidl">
Josef Seidl

Josef Seidl – niemiecki żużlowiec.
Dwukrotny reprezentant RFN w eliminacjach drużynowych mistrzostw świata (1960, 1961). Wielokrotny uczestnik eliminacji indywidualnych mistrzostw świata, w tym trzykrotny uczestnik finałów europejskich (wówczas ostatnich eliminacji strefy kontynentalnej do finałów światowych): Oslo 1955 – XV miejsce, Växjö 1957 – XI miejsce i Warszawa 1958 – VIII miejsce. Zwycięzca turnieju o Zlatą Přilbę w Pardubicach (1962).
Największe sukcesy odnosił w wyścigach na długim torze. Pomiędzy 1957 a 1965 r. siedmiokrotnie awansował do finałów indywidualnych mistrzostw Europy, trzykrotnie zdobywając medale: dwa srebrne (Plattling 1960, Mühldorf 1962) oraz brązowy (Seinäjoki 1965). Czterokrotnie zdobył "Złoty Kask" (niem. "ADAC-Goldhelm" – 1957, 1962, 1963, 1964), był również trzykrotnym zwycięzcą turniejów o "Srebrny Kask" (1962, 1963, 1964).

</doc>
<doc id="3037030" url="https://pl.wikipedia.org/wiki?curid=3037030" title="Arsenal Tivat">
Arsenal Tivat

FK Arsenal Tivat (czarnog. "Фудбалски Клуб Арсенал Тиват", "Fudbalski Klub Arsenal Tivat") – czarnogórski klub piłkarski, mający siedzibę w Tivacie. Obecnie występuje w Prvej lidze Czarnogóry. Jest drugim najstarszym klubem piłkarskim w Czarnogórze, rok młodszy od FK Lovćen Cetinje.
Historia.
Chronologia nazw:
Klub piłkarski FK Orjen został założony w Tivacie w 1914 roku. W 1930 roku zespół został połączony z innym klubem z Tivatu - "FK Zrinjski". Po fuzji klub zaczął grać pod nową nazwą FK Arsenal. Nazwa pochodzi od pobliskiego zakładu naprawy marynarki wojennej „MRTZ Sava Kovačević”, znanego potocznie jako Arsenał. Klub osiągnął największe sukcesy w historii w latach 1925–1940. Drużyna z Tivat grała wówczas w mistrzostwach Czarnogóry w piłce nożnej, z niezwykłym sukcesem w sezonie 1937 - zdobywając tytuł mistrza Czarnogóry. Arsenal stał się jedynym klubem poza Podgoricą i Cetynią, który zdobył tytuł Mistrzostwa Czarnogóry w latach 1925–1940.
Po zakończeniu II wojny światowej zespół grał w pierwszym sezonie ligi czarnogórskiej (1946) wraz z klubami Budućnost Titograd, FK Lovćen i Sutjeska. W pierwszym sezonie 1955/56 awansował do drugiej ligi jugosłowiańskiej (strefa B). Występował przez trzy lata w drugiej lidze, a po sezonie 1957/58 spadł do ligi republikańskiej. W latach 1958-2006 większość czasu klub grał w lidze czarnogórskiej, osiągając największy sukces w sezonie 1958/59 po zajęciu drugiej lokaty ligowej.
Po uzyskaniu niepodległości przez Czarnogórę klub startował w drugiej lidze. W 2009 spadł do trzeciej ligi. W 2012 został mistrzem grupy południowej trzeciej ligi i po wygranych barażach wrócił do drugiej ligi. Po trzech latach w 2015 został zdegradowany do trzeciej ligi. W 2017 ponownie wygrał mistrzostwo grupy południowej trzeciej ligi jednak przegrał barażach w o awans do drugiej ligi. W następnym roku znów został mistrzem grupy południowej i tym razem w barażach uzyskał promocję do drugiej ligi.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w niebieskich koszulkach, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 Arsenal Tivat przystąpił do rozgrywek Drugiej crnogorskiej ligi.
Struktura klubu.
Stadion.
Klub piłkarski rozgrywa swoje mecze domowe na Stadion u Parku w Tivacie, który może pomieścić 4 000 widzów.
Inne sekcje.
Klub prowadzi drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z okolic.

</doc>
<doc id="3037031" url="https://pl.wikipedia.org/wiki?curid=3037031" title="Stanisław Batys Gorski">
Stanisław Batys Gorski

Stanisław Batys Gorski (ur. 6 maja 1802 w Dwórce k. Kobrynia, zm. 3 kwietnia 1864 w Warszawie) – polski biolog, botanik, entomolog i farmaceuta. 
Życiorys.
Przez rok studiował nauki przyrodnicze, a następnie medycynę na Uniwersytecie Wileńskiego, studia ukończył w 1825, od 1830 był tam wykładowcą. 
Prowadził badania dotyczące m.in. flory i fauny Puszczy Białowieskiej. Dzięki pracy "O roślinach żubrom upodobanych, jakoteż innych w Puszczy Białowiezkiey" jest uważany za pierwszego polskiego badacza naukowca piszącego o florze Puszczy Białowieskiej. 
W latach 1829-1832 pełnił funkcję kierownika Ogrodu Botanicznego Uniwersytetu Wileńskiego. 
W 1830 stworzył katalog zebranych przez siebie w latach 1820-29 roślin naczyniowych, w 1834 katalog roślin zgromadzonych w Ogrodzie Botanicznym Wileńskiej Medyko-Chirurgicznej Akademii. Od 1832 był asystentem i profesorem w na tej uczelni, wykładał tam botanikę i farmakologię. Kolekcjonował zbiory przyrodnicze, w początkowym okresie zielniki roślin z terenów województw wileńskiego, trockiego i podlaskiego (m.in. z Puszczy Białowieskiej). 
Od 1836 Gorski zainteresował się owadami, nabył od rodziny b. królewskiego kartografa Karola Hermanna Perthéesa jego rękopisy i jako jedyny systematyk opracował część zgromadzonej kolekcji wybranych grup błonkówek, muchówek i pluskwiaków. 
W 1842 władze rosyjskie zlikwidowały akademię, a zbiory przyrodnicze Gorskiego przekazały do Kijowa. Z całej kolekcji Batys Gorskiemu pozwolono zachować tylko prywatną część kolekcji owadów oraz zielniki, równocześnie zmuszono go do przejścia na emeryturę. 
Zamieszkał wówczas w prywatnym muzeum przyrodniczym Konstantego hr. Tyzenhauza w Postawach. Hrabia przez ponad dziesięć lat finansował badania Gorskiego i jego wyjazdy za granicę m.in. w Berlinie drukowane i ilustrowane były monografie florystyczne i entomologiczne Gorskiego. W 1853 zmarł hr. Tyzenhauz, Batys Gorski zamieszkał wówczas u ziemianina Adolfa Kubickiego w Polesiu k. Święcian. Ostatnie 11 lat życia poświęcił opracowywaniu kolekcji chrząszczy, tworząc obszerną monografię, jego prace przerwało powstanie styczniowe. W dniu 3 maja 1864 roku Stanisław Batys Gorski popełnił samobójstwo. 
Publikacje.
Opublikował około 20 prac, w tym pięć poświęconych botanice. Między innymi:

</doc>
<doc id="3037034" url="https://pl.wikipedia.org/wiki?curid=3037034" title="Józef Padlewski">
Józef Padlewski

Józef Tadeusz Padlewski herbu Ślepowron (ur. 25 stycznia (6 lutego) 1863 w Odessie, zm. 16 czerwca 1943 w Warszawie) – polski architekt.
Życiorys.
Studiował w Instytucie Inżynierów Cywilnych (1891) i Akademii Sztuk Pięknych w Petersburgu (1895), wykładał rysunek i budownictwo na Politechnice i Instytucie Technologicznym w Petersburgu. Po studiach Padlewski został przydzielony do Departamentu Handlu i Manufaktur Ministerstwa Finansów. W latach 1899–1905 był członkiem grupy autorskiej zatrudnionej przy budowie olbrzymiego kompleksu Petersburskiego Instytutu Politechnicznego. W latach 1908–1909 wykonał modernistyczny Dom Handlowy Gwardyjskiego Towarzystwa Gospodarczego w Petersburgu. W latach 1907–1913 zbudował w stylu neoromańskim istniejący do dziś katolicki kościół Podwyższenia Krzyża Świętego w Wołogdzie.
Po powrocie do Polski rozpoczął pracę na stanowisku kierownika działu budownictwa w Ministerstwie Komunikacji. Jego projekty z okresu polskiego powstawały na zamówienie tego resortu. Były to: projekt budynku mieszkalnego dla pracowników ministerstwa na Ochocie przy ul. Uniwersyteckiej 5, gdzie mieszkał z rodziną aż do przejścia na emeryturę w 1930, oraz letnia willa w Hallerowie (obecnie w granicach Władysławowa) dla członków spółdzielni mieszkalnej ministerstwa (1928).
Po 1930 przeprowadził się z żoną do Wejherowa, pozostawiając warszawskie mieszkanie synowi. W 1939, krótko przed rozpoczęciem II wojny światowej, wrócił do Warszawy, gdzie zmarł 6 czerwca 1943. Został pochowany został na cmentarzu w Wilanowie w grobowcu rodzinnym.
Rodzina.
Syn Włodzimierza Romualda (1815–1886), brat Leona Juliana, polskiego bakteriologa, ojciec Włodzimierza (1904–2007), polskiego architekta. Żoną była Olga z domu Reichardt (1873–1941), malarka.

</doc>
<doc id="3037035" url="https://pl.wikipedia.org/wiki?curid=3037035" title="LEVX">
LEVX



</doc>
<doc id="3037036" url="https://pl.wikipedia.org/wiki?curid=3037036" title="LECO">
LECO



</doc>
<doc id="3037037" url="https://pl.wikipedia.org/wiki?curid=3037037" title="LEST">
LEST



</doc>
<doc id="3037040" url="https://pl.wikipedia.org/wiki?curid=3037040" title="Gerazym (Dobrosierdow)">
Gerazym (Dobrosierdow)

Gerazym, imię świeckie Jegor (Gieorgij) Iwanowicz Popow, nazwisko seminaryjne Dobrosierdow (ur. 26 października 1809 w Bielskiej słobodzie w guberni irkuckiej, zm. 24 czerwca 1880 w Astrachaniu) – rosyjski biskup prawosławny, święty prawosławny zaliczany do Soboru Świętych Syberyjskich i do Soboru Świętych Astrachańskich.
Życiorys.
Był synem sługi cerkiewnego, od młodości planował wstąpienie do monasteru, chciał zostać jurodiwym. Wykształcenie teologiczne uzyskał w seminarium duchownym w Irkucku. W czasie nauki w szkole rektor seminarium nadał mu nazwisko seminaryjne "Dobrosierdow", które miało obrazować jego charakter.
W listopadzie 1827 z powodu uznanego za dziwne zachowania został zmuszony do odejścia ze szkoły, szybko jednak, dzięki pomocy hieromnicha Nifonta, uzyskał prawo powrotu do seminarium. Od 1829 kierował chórem przy soborze katedralnym w Irkucku, zaś od 1831 z błogosławieństwa biskupa irkuckiego Ireneusza podjął pracę misyjną wśród miejscowych Buriatów. W 1832 uzyskał dyplom końcowy seminarium irkuckiego z drugim dyplomem w roczniku. Ożenił się i podjął pracę nauczyciela, a następnie inspektora seminarium, zaś 12 kwietnia 1836 został wyświęcony na kapłana przez biskupa irkuckiego Innocentego. Służył w cerkwi Przemienienia Pańskiego w Irkucku. Był również członkiem eparchialnego konsystorza i towarzystwa opieki nad ubogimi duchownymi.
W 1841 wyjechał na studia teologiczne do Petersburga i w 1845 uzyskał dyplom Petersburskiej Akademii Duchownej, kończąc studia w stopniu magistra. Został wówczas wyznaczony na wykładowcę przedmiotów teologicznych w seminarium duchownym w Twerze. W tym samym roku, po śmierci małżonki, 1 marca złożył wieczyste śluby mnisze, przyjmując imię zakonne Gerazym. W 1846 otrzymał godność ihumena, zaś w 1849 – archimandryty.
Od 1846 był inspektorem oraz wykładowcą języka greckiego i historii powszechnej w Kaukaskim Seminarium Duchownym w Stawropolu, w 1849 został jego rektorem. Po roku sprawowania funkcji został przeniesiony do seminarium duchownego w Symbirsku na równorzędne stanowisko. W eparchii symbirskiej był również cenzorem kazań i dyrektorem towarzystwa opieki nad więzieniami. W 1855 został rektorem seminarium duchownego w Charkowie, dziekanem monasterów w eparchii charkowskiej oraz przełożonym Kuriażskiego Monasteru Przemienienia Pańskiego k. Charkowa.
Po pięciu latach został przeniesiony ponownie, tym razem na stanowisko rektora i wykładowcy przedmiotów teologicznych w seminarium duchownym w Kałudze, które łączył z obowiązkami przełożonego monasteru Opieki Matki Bożej w Lichwinie i dziekana klasztorów eparchii kałuskiej i borowskiej. Utrzymywał bliskie kontakty z mnichami Pustelni Optyńskiej, w szczególności ze starcem Mojżeszem. Po śmierci Mojżesza brał udział w jego pogrzebie oraz w wyborze kolejnego starca optyńskiego – Izaaka.
10 marca 1863 w Ławrze Aleksandra Newskiego przyjął chirotonię na biskupa staroruskiego, wikariusza eparchii nowogrodzkiej. Od następnego roku był wikariuszem eparchii petersburskiej z tytułem biskupa rewelskiego, a następnie ładoskiego. Był wiceprzewodniczącym komitetu więziennego w Nowogrodzie, a od 1865 także przewodniczącym miejscowego towarzystwa misyjnego.
W 1866 został przeniesiony na katedrę samarską i stawropolską. W Samarze założył żeńską szkołę duchowną i sam ufundował stypendia dla jej wychowanek. Wzniósł także nowy gmach miejscowego seminarium duchownego i wprowadził nowy regulamin wewnętrzny szkół duchownych Samary. Angażował się w krzewienie prawosławia wśród Czuwaszy, zainicjował publiczne spotkania na tematy religijne w cerkwiach eparchii, w Samarze organizował publiczne dyskusje ze staroobrzędowcami. Rozpoczął druk „Samarskich jeparchijalnych wiedomostiej”, otworzył także fabrykę świec, dom dziecka i kasę pomocy dla duchownych odchodzących w stan spoczynku, wdów i sierot. W 1869 rozpoczął prace nad budową katedralnego soboru Chrystusa Zbawiciela w Samarze.
W 1877 został przeniesiony na katedrę astrachańską i jenotajewską. W Astrachaniu założył dom opieki nad ubogim duchowieństwem, zwalczał również sekty i rozwijał działalność misyjną w Kałmucji. Zmarł w Astrachaniu i został pochowany w miejscowym soborze Zaśnięcia Matki Bożej.
Odznaczony orderem św. Anny I i II stopnia, orderem św. Włodzimierza II i III stopnia oraz czarnogórskim orderem księcia Daniela II stopnia.
Kult.
W 1984 został kanonizowany jako jeden z Soboru Świętych Syberyjskich. Jego postać pojawia się na ikonach tegoż Soboru, a od 1994 także Soboru Świętych Astrachańskich.
W 2005 dokonana została translacja jego relikwii, które wystawiono dla kultu w soborze Zaśnięcia Matki Bożej w Astrachaniu.

</doc>
<doc id="3037041" url="https://pl.wikipedia.org/wiki?curid=3037041" title="Josip Balatinac">
Josip Balatinac

Josip Balatinac (ur. 7 marca 1979 w Kneževie) – chorwacki piłkarz grający na pozycji pomocnika w Baranja Belje.
Kariera klubowa.
W 1997 rozpoczął profesjonalną karierę w NK Osijek. Wcześniej grał w młodzieżowych drużynach tego klubu. W zespole tym spędził 9 lat, po czym dołączył do ASKÖ Pasching. Był w nim jednak tylko kilka dni, a następnie wrócił do ojczyzny i podpisał kontrakt z Hajdukiem Split. W połowie stycznia 2008 trafił do Hrvatskiego Dragovoljaca, jednakże po sześciu kolejkach rozwiązał kontrakt. W sierpniu tego samego roku podpisał kontrakt z drużyną Baranja Belje, gdzie gra do dziś (2013).
Kariera reprezentacyjna.
Balatinac zagrał w jednym meczu reprezentacji Chorwacji. Miało to miejsce 29 stycznia 2006 podczas Carlsberg Cup 2006, a rywalem była Korea Południowa. W przerwie spotkania został zastąpiony przez Mladena Petricia.

</doc>
<doc id="3037042" url="https://pl.wikipedia.org/wiki?curid=3037042" title="Antoni Górski (profesor)">
Antoni Górski (profesor)

Antoni Górski, herbu Bożawola (ur. 21 lipca 1862 w Uleńcu, zm. 24 lutego 1928 w Warszawie) – polski prawnik i ekonomista, profesor Uniwersytetu Jagiellońskiego w Krakowie i Wolnej Wszechnicy Polskiej w Warszawie, polityk konserwatywny, poseł do galicyjskiego Sejmu Krajowego i austriackiej Rady Państwa, członek delegacji polskiej na konferencję paryską w 1919., członek Komisji Kodyfikacyjnej II Rzeczypospolitej Polskiej.
Życiorys.
Ukończył gimnazjum Św. Anny w Krakowie. Odbył studia prawnicze na uniwersytetach krakowskim (1880-1882) i wiedeńskim (1882-1884). Na tym ostatnim otrzymał doktorat (1885). Studia w zakresie prawa rzymskiego uzupełniał w Berlinie. Po powrocie do kraju odbył praktykę sądową w Krakowie. Po uzyskaniu habilitacji z prawa handlowego i wekslowego na UJ (1888) został na tej uczelni docentem wykładającym ekonomię rolniczą. W latach 1891–1919 był profesorem UJ, najpierw prawa handlowego, a od 1905 prawa cywilnego na Studium Rolniczym UJ. Od 1903 profesor zwyczajny. W 1919 przeszedł na emeryturę, od 1921 profesor honorowy UJ. Członek Komisji Prawniczej Akademii Umiejętności i Towarzystwa Popierania Wydawnictw AU. Uczestnik międzynarodowych kongresów ekonomistów. W 1900 honorowy prezes Międzynarodowego Kongresu Akcyjnego w Paryżu. Od 1911 członek belgijskiej Akademii Nauk. Był także członkiem Académie Stanislas w Nancy.
Był jednym z czołowych polityków konserwatystów krakowskich. Współzałożyciel w 1896 wraz z Władysławem Leopoldem Jaworskim, Adamem Krzyżanowskim i bratem Piotrem Górskim Klubu Konserwatywnego zrzeszającego tzw. neokonserwatystów. W latach 1896–1908 był prezesem Klubu i wydawcą jego organu „Ruch Społeczny”. W tym czasie był także prezesem Krakowskiej Spółki Wydawniczej oraz komitetu redakcyjnego czołowego pisma konserwatywnego „Czasu”. W latach 1894–1904 był członkiem Rady Powiatu w Brzesku. Członek Komitetu i wiceprezes Towarzystwa Rolniczego Krakowskiego (1896-1912). Od 1904 reprezentant Towarzystwa w Allgemeine Verband der Landwirtschaftlichen Genossenschaften w Wiedniu. Był cenzorem Banku Austro-Węgierskiego (1904), członkiem Izby Rolnej w Wiedniu, kuratorem średniej Szkoły Rolniczej w Czernichowie pod Krakowem. Był także członkiem komisji regulacji rzek w galicyjskim Namiestnictwie.Był posłem do Sejmu Krajowego IX kadencji (15 września 1908 – 2 kwietnia 1913) i X kadencji (5 grudnia 1913 – 14 marca 1914) wybieranym w kurii IV (gmin wiejskich) w okręgu wyborczym nr 51 (Bochnia). Był także posłem do austriackiej Rady Państwa X kadencji (28 listopada 1905 – 30 stycznia 1907) i XI kadencji (15 lipca 1908 – 30 marca 1911). Po raz pierwszy został wybrany w wyborach uzupełniających po rezygnacji Antoniego Wodzickiego w kurii I (wielkiej własności) w okręgu wyborczym nr 1 (Kraków-Chrzanów). Powtórnie uzyskał wybór w galicyjskim okręgu wyborczym nr 23 (Mielec-Kolbuszowa-Leżajsk-Sokołów-Rozwadów-Tarnobrzeg-Nisko-Rudnik), także w wyborach uzupełniających 9 lipca 1908 po rezygnacji Michała Bobrzyńskiego. Należał do grupy posłów konserwatywnych (stańczyków) Koła Polskiego w Wiedniu, od 25 stycznia do 30 marca był wiceprezesem Koła. Wobec sprzeciwu namiestnika Michała Bobrzyńskiego w październiku 1908 nie został ministrem dla Galicji. Podczas I wojny światowej działał w Wiedniu jako prezes Komitetu Centralnego Komitetu Opieki Moralnej dla wychodźców z Galicji (1915-1918).
Brał udział w pracach delegacji polskiej na konferencji pokojowej w Paryżu w roku 1919. W jej ramach członek komisji opracowującej sprawy własności przemysłowej, długów przedwojennych, ceł. W 1919 był także jednym z dwu delegatów Polski na Kongres Prawa Patentowego w Paryżu. W latach 1920–1922 przebywał we Francji, przez pół roku wykładał historię Polski i polskie prawo publiczne na uniwersytecie w Nancy oraz opiekował się stypendystami polskimi w Lycee Poincare. Wygłosił wówczas szereg odczytów na temat Polski.
Od 1922 mieszkał w Warszawie – gdzie był profesorem na Wolnej Wszechnicy Polskiej. Dziekan Wydziału Nauk Politycznych i Społecznych WWP, a także rektor (1925) i prorektor (1927-1928). Na uczelni wykładał prawo handlowe prawo kościelne, historię prawodawstw zachodnioeuropejskich, traktaty handlowe i systemy celne. Publikował także artykuły w czasopismach, głównie w „Czasopiśmie Prawniczym i Ekonomicznym”, „Przeglądzie Prawa Handlowego” i „Gazecie Sądowej Warszawskiej”. Był członkiem Komisji Kodyfikacyjnej RP, referentem i autorem projektu kodeksu prawa handlowego. Jako delegat Polski uczestniczył w szeregu międzynarodowych konferencji m.in.: konferencji prawa kolejowego w Bernie (1923) i zjeździe Międzynarodowego Komitetu Ekspertów Prawa (1926). W latach 1926–1928 pierwszy wiceprezes. Comité International d’Experts Juridiques Aériens w Paryżu i przewodniczący jej Komisji Prawnej.
Pochowany w Warszawie, na Cmentarzu Powązkowskim (kwatera 73, rząd 6, miejsce 11).
Rodzina.
Pochodził z rodziny ziemiańskiej, był synem Stanisława i Heleny z Mężeńskich. Jego stryjem był prezes Tow. Kredytowego w Warszawie Ludwik Górski (1818-1908). Jego rodzeństwem byli bracia: prawnicy i ziemianie Piotr (1857-1906), Franciszek (1858-1904) i siostra Anna Helena (1875-1887). Jego stryjeczny brat Ludwik Górski (1865-1931) był poetą. Od 1921 był żonaty Jadwigą Leonią Strojnowską (1885-1977). Dzieci nie mieli.

</doc>
<doc id="3037043" url="https://pl.wikipedia.org/wiki?curid=3037043" title="Manfred Poschenreider">
Manfred Poschenreider



</doc>
<doc id="3037047" url="https://pl.wikipedia.org/wiki?curid=3037047" title="Corcoran Gallery of Art">
Corcoran Gallery of Art

Corcoran Gallery of Art – galeria sztuki w Waszyngtonie, specjalizująca się głównie w malarstwie amerykańskim (dawnym i współczesnym), założona w 1869 roku przez przedsiębiorcę Williama Wilsona Corcorana jako prywatna kolekcja sztuki. Jest najstarszym muzeum sztuki w Waszyngtonie. Obecnie galeria posiada znaczący zbiór XVIII-, XIX- i XX-wiecznej sztuki amerykańskiej i europejskiej, a ponadto dzieła sztuki współczesnej, fotografii, rzeźby i sztuki użytkowej.
W 1971 roku budynek Corcoran Gallery of Art został wpisany na listę National Register of Historic Places pod nr #71000997, a 27 kwietnia 1992 roku na listę National Historic Landmark.
Historia.
William Wilson Corcoran.
Corcoran Gallery of Art została założona jako prywatna kolekcja sztuki Williama Wilsona Corcorana, syna Thomasa Corcorana, wpływowego kupca i byłego burmistrza. W wieku 19 lat młody Corcoran podjął próbę uruchomienia własnej działalności gospodarczej, ale przedsięwzięcie to zakończyło się porażką. Później jednak odniósł sukces jako finansista, dzięki czemu mógł w 1837 roku założyć własną firmę maklerską, a w 1840 roku otworzyć ze swym wspólnikiem bank. W kolejnych latach Corcoran odniósł sukces jako agent finansowy rządu federalnego w czasie wojny z Meksykiem. W 1854 roku przeszedł na emeryturę i poświęcił się filantropii. Corcoran dorobił się majątku w czasach, gdy wielu przedsiębiorców lokowało swoje pieniądze w instytucje charytatywne i edukacyjne (szpitale, domy dziecka, uniwersytety, biblioteki, muzea). Stał się jednym z pierwszych mecenasów współczesnej sztuki amerykańskiej. Był osobistym przyjacielem kilku artystów, których prace już posiadał w swojej galerii, w tym Alberta Bierstadta, Frederica Churcha, Thomasa Doughty i George'a Innessa. Jego zbiory szybko powiększyły się o amerykańskie i europejskie pejzaże i obrazy rodzajowe, a także o kilka rzeźb. Działalność filantropijną Corcoran kontynuował przez całe swoje życie, choć nigdy nie wszedł w skład zarządu swojej galerii.
Założenie Corcoran Gallery of Art.
Kiedy kolekcja powiększyła się, Corcoran zaczął otwierać swój dom dla zwiedzających, aby umożliwić im obejrzenie zbiorów. Wkrótce zaczął snuć plany zbudowania specjalnego budynku dla ekspozycji posiadanych dzieł sztuki. W 1859 roku zlecił Jamesowi Renwickowi zaprojektowanie budynku galerii, który miał stanąć na rogu Pennsylvania Avenue i 17th Street. Plany te uległy jednak zmianie w związku z wybuchem wojny secesyjnej (1861–1865). Corcoran, zwolennik Południa, wyjechał do Europy, aby przeczekać wojnę. Podczas jego nieobecności rząd federalny przejął niedokończony budynek, ale po zakończeniu wojny zwrócił go właścicielowi. 10 maja 1869 roku Corcoran przekazał na podstawie umowy budynek, grunt oraz swoją prywatną kolekcję o wartości 100 000 dolarów Radzie Nadzorczej. 19 stycznia 1874 roku oficjalnie otwarto Corcoran Gallery of Art, na którego wystawie znajdowało się 98 obrazów i rzeźb. Pod koniec roku kolekcja powiększyła się do ponad 300 eksponatów. Według zaleceń Corcorana wstęp do galerii miał być dwa razy w tygodniu bezpłatny, a w pozostałe dni za „umiarkowaną opłatą”.
W 1890 roku budynek galerii okazał się już za ciasny. Ponieważ właściciele sąsiednich posesji nie zgodzili się na ich sprzedaż pod rozbudowę gmachu, Rada Nadzorcza kupiła nowa działkę położoną kilka przecznic dalej przy 17th Street i New York Avenue. Zaprojektowanie budynku w stylu Beaux-Arts zlecono architektowi Ernestowi Flaggowi. W budynku tym miały mieścić się zarówno muzeum jak i szkoła. Gotowy gmach otwarto dla publiczności 8 stycznia 1897 roku. W tym czasie w kolekcji znajdowało się już ponad 700 dzieł sztuki. W 1901 roku stary budynek Renwicka został sprzedany rządowi federalnemu; obecnie jest on częścią Smithsonian American Art Museum and the Renwick Gallery w ramach Smithsonian Institution. Nowa siedziba umożliwiła nie tylko pokaz stałej kolekcji ale również organizowanie specjalnych wystaw czasowych. Popularność tych wystaw doprowadziła do zorganizowania w 1907 roku krajowego biennale współczesnego malarstwa amerykańskiego (Biennial Exhibitions of Contemporary American Painting). Wystawy w ramach biennale i przyznawane na nich wysokie nagrody przyciągnęły uwagę największych artystów amerykańskich, takich jak Childe Hassam, John Singer Sargent, Willard Metcalf, Gari Melchers czy Edward Hopper. Dzięki nim galeria mogła powiększyć swe zbiory sztuki amerykańskiej.
W latach 20 i 30. dzięki hojności kilku największych kolekcjonerów amerykańskich nastąpił dalszy wzrost zasobów kolekcji. W 1925 roku senator William Andrews Clark z Montany przekazał Corcoran Gallery swoją bogatą kolekcję sztuki europejskiej, w tym prawie 200 obrazów, rzeźb, gobelinów, dywanów, dzieł sztuki starożytnej, witraży i salon z epoki Ludwika XVI. Dla pomieszczenia tej kolekcji architekt Charles A. Platt zaprojektował nowe skrzydło, którego budowę sfinansowała rodzina Clark. Nowe skrzydło (Clark Wing) zostało ukończone w 1928 roku i w tym samym roku otwarte dla publiczności. Galeria otrzymała kolejne dary, w tym dzieła francuskich impresjonistów: Renoira, Moneta i Pissarro z kolekcji Edwarda i Mary Walker z 1937 roku. Darowizna ta powiększyła znacząco zbiór sztuki europejskiej w Corcoran Gallery, choć priorytetem jej Rady Nadzorczej było nadal nabywanie prac artystów amerykańskich. Kolejne kolekcje jakie wzbogaciły zbiory Galerii to: Gordon Parks Collection of Photographs, Evans-Tibbs Collection of African American Art i Edelson Collection of European Avant-Garde Photography.
Corcoran Gallery dzisiaj.
Choć Corcoran Gallery of Art to przede wszystkim duże centrum sztuki amerykańskiej, zarówno dawnej jak i współczesnej, to w jej zbiorach znajduje się również istotna kolekcja sztuki europejskiej. Zgodnie z dewizą swego założyciela: „pobudzania ducha amerykańskiego” i „bycia poświęconym sztuce” muzeum stawia sobie za cel nie tylko gromadzenie dzieł sztuki, ale też objaśnianie ich oraz zachowanie dla przyszłych pokoleń. Popularyzacja sztuki i związanych z nią zagadnień odbywa się nie tylko poprzez wystawy czy sympozja ale również poprzez działalność edukacyjną. Funkcjonująca przy muzeum uczelnia Corcoran College of Art + Design wychowuje i kształci nowe pokolenia artystów i projektantów. W galerii Gallery 31 prezentowane są prace studentów i absolwentów uczelni, natomiast w pracowni Exploration Gallery organizowane są interaktywne zajęcia edukacyjne dla dzieci, połączone z różnymi wystawami.
Zbiory.
W cieszącej się międzynarodowym uznaniem kolekcji Corcoran Gallery of Arts znajduje się ponad 16 000 dzieł sztuki. Jest wśród nich reprezentowana sztuka amerykańska (dawna i nowoczesna), sztuka współczesna, malarstwo europejskie, fotografia, rzeźba i rzemiosło artystyczne.
Sztuka amerykańska do 1945.
Renomowana kolekcja sztuki amerykańskiej obejmująca okres od roku 1718 do 1945 ma swój początek w prywatnych zbiorach Williama Wilsona Corcorana. Obejmuje obecnie ponad 500 obrazów, 200 rzeźb i 2400 prac graficznych. Najważniejsze fragmenty tego działu kolekcji to obrazy szkoły Hudson River School, impresjonizm amerykański i realizm początku XX wieku. Artyści, których prace znajdują się w tym dziale to między innymi: Gilbert Charles Stuart, Rembrandt Peale, Albert Bierstadt, Frederic Edwin Church, Childe Hassam, John Singer Sargent, George Bellows, Charles Bird King, Samuel Finley Breese Morse, James McNeill Whistler, Mary Cassatt, Maurice Brazil Prendergast, Frederic Sackrider Remington, Arthur Dove, Edward Hopper, Hiram Powers, John Storrs.
Sztuka europejska.
Dział sztuki europejskiej obejmuje obrazy, rzeźbę i grafikę z okresu od XIV do początku XX wieku, w tym zwłaszcza: XVII-wieczne holenderskie malarstwo pejzażowe i rodzajowe, XVIII- i XIX-wieczne malarstwo brytyjskie, XIX-wieczne malarstwo francuskie (realizm, szkoła z Barbizon, impresjonizm). Artyści, których prace są obecne w kolekcji to między innymi: Frans Hals, Gerard ter Borch i Aelbert Cuyp (malarstwo holenderskie), Thomas Gainsborough, Joshua Reynolds (malarstwo brytyjskie), Jean-Baptiste-Camille Corot, Jean Chardin, Eugène Delacroix, Élisabeth Vigée-Lebrun, Edgar Degas, Pierre-Auguste Renoir, Claude Monet (malarstwo francuskie), František Kupka (malarstwo czeskie).
Rzemiosło artystyczne.
Kolekcja rzemiosła artystycznego w Corcoran Gallery w porównaniu z innymi działami nie jest zbyt obszerna, ale obejmuje znaczące przykłady dzieł wykonanych w różnych materiałach. Wśród zbiorów reprezentowana jest: sztuka starożytnej Grecji, sztuka włoska (majolika] renesansowa), sztuka islamu (dywany), sztuka francuska (XVIII-wieczna tapiseria, meble, dekoracje architektoniczne), ceramika (dawna i współczesna).
Wizytówką kolekcji jest Salon Doré z prywatnej rezydencji Hôtel de Clermont pod Paryżem, zbudowany w 1770 roku przez Jeana François Chalgrina z rzeźbionego i pozłacanego drewna, pozłacanego brązu i antycznego alabastru. W 2008 roku, dzięki środkom fundacji William A. Clark Fund, zakupiono część oryginalnego wyposażenia salonu – cztery narożne stoliki (również zaprojektowane przez Chalgrina).
Sztuka nowoczesna i sztuka współczesna po 1945.
Od momentu powstania Corcoran Gallery sztuka współczesna znajduje się w centrum uwagi muzeum, stanowiąc ważny element jego tożsamości. Sztuka czasów współczesnych ma nadać zbiorom charakter żywej kolekcji i pełnić funkcję łącznika między przeszłością a przyszłością. Kolekcja sztuki powstałej po 1945 roku obejmuje obrazy, rzeźby i grafikę, nowe media i instalacje. Artyści, których prace są obecne w tym dziale to: Willem de Kooning, Ellsworth Kelly, Cy Twombly, Richard Diebenkorn, Bruce Nauman, Andy Warhol, Ida Applebroog, Sean Scully i inni.
Fotografia i nowe media.
Corcoran Gallery było jednym z pierwszych muzeów w Stanach Zjednoczonych, które pod koniec XIX wieku zaczęły gromadzić fotografie. Muzealna kolekcja zawiera obecnie ponad 6500 zdjęć (z których najstarsze pochodzą z lat 50. XIX wieku), filmów wideo i dzieł cyfrowych, odzwierciedlających różne nurty i style, mające znaczenie w rozwoju fotografii.

</doc>
<doc id="3037049" url="https://pl.wikipedia.org/wiki?curid=3037049" title="Bertil Stridh">
Bertil Stridh

Bertil Stridh (ur. 23 stycznia 1931, zm. 12 marca 2013) – szwedzki żużlowiec.
Największe sukcesy w karierze odnosił w wyścigach na długim torze. W latach 1960–1963 czterokrotnie wystąpił w finałach indywidualnych mistrzostw Europy na długim torze, dwukrotnie zdobywając złote medale (Mühldorf am Inn 1962, 1963). Oprócz tego, w 1962 r. zdobył tytuł mistrza krajów nordyckich, a w 1963 – złoty medal w indywidualnych mistrzostwach Szwecji.
W rozgrywkach ligi szwedzkiej przez 10 sezonów (w latach 50. i 60.) reprezentował barwy klubu Getingarna Sztokholm.

</doc>
<doc id="3037055" url="https://pl.wikipedia.org/wiki?curid=3037055" title="Bertil Strid">
Bertil Strid



</doc>
<doc id="3037058" url="https://pl.wikipedia.org/wiki?curid=3037058" title="Stanisław Januszewski (1916–1973)">
Stanisław Januszewski (1916–1973)

Stanisław Januszewski, ps. "Andrzej", "Filut", "Stach Rączka", "Stajan", "Andrzej Tokarski" (ur. 27 kwietnia 1916 we Lwowie, zm. 23 maja 1973 w Łodzi) – polski działacz komunistyczny i partyjny, dziennikarz i publicysta, kapitan AL. I sekretarz Komitetu Wojewódzkiego Polskiej Partii Robotniczej we Wrocławiu (1945–1947) oraz w Gdańsku (1947–1948), poseł do Krajowej Rady Narodowej (1946–1947).
Życiorys.
Syn technika budowlanego Władysława i urzędniczki Zofii z domu Horbaszewskiej, miał pochodzenie inteligenckie oraz żydowskie. Studiował prawo na Wydziale Prawa Uniwersytetu Jana Kazimierza we Lwowie, jednak prawdopodobnie nie ukończył studiów. Przed wojną działał w Związku Niezależnej Młodzieży Socjalistycznej „Życie” oraz Komunistycznym Związku Młodzieży Polski. Od 1939 do 1941 zatrudniony w sowieckim Sądzie Obwodowym jako sekretarz i komornik. Od stycznia 1942 mieszkał z żoną Janiną Bier w Warszawie i był robotnikiem w fabryce zbrojeniowej.
Podczas II wojny światowej związany z komunistycznym podziemiem. Od 1942 członek Polskiej Partii Robotniczej. Pracował w Centralnej Technice PPR, potem w Centralnym Kolportażu: kolportował prasę, instrukcje, raporty, fałszywe dokumenty i broń. Współpracował z Władysławem Gomułką i Ignacym Loga-Sowińskim. Pomagał w przedostaniu się do Warszawy ukrywającym się komunistom, zwłaszcza pochodzenia żydowskiego. Po aresztowaniu przez Niemców 25 lutego 1943 Mariana Jaworskiego, kierownika Centralnego Kolportażu PPR, został jego następcą. Walczył w powstaniu warszawskim na Woli i w Śródmieściu jako zastępca dowódcy Oddziału Służby Bezpieczeństwa Sztabu Głównego Armii Ludowej. Pod koniec walk powstańczych przedostał się kanałami na Żoliborz i objął dowództwo oddziału po rannym A. Wolskim. Ranny w nogę, przeprawił się z resztkami swojego oddziału na prawy brzeg Wisły. Mianowany kapitanem Armii Ludowej.
Od 1942 działacz PPR i następnie Polskiej Zjednoczonej Partii Robotniczej. Był delegatem na I i II Zjazd PPR. Od 1944 do 1945 był m.in. szefem oddziału śledczego Komendy Głównej Milicji Obywatelskiej w Lublinie, sekretarzem Komitetu Okręgowego Warszawa Lewa Pobrzeżna, kierownikiem wydziału propagandy w komitecie PPR w Pruszkowie oraz II sekretarzem komitetów PPR w Legnicy i Warszawie, a według części źródeł także I sekretarzem Komitetu Warszawskiego PPR. Od 27 września 1945 do 17 marca 1947 pozostawał I sekretarzem Komitetu Wojewódzkiego PPR we Wrocławiu, następnie do 17 grudnia 1948 na analogicznym stanowisku w Gdańsku. Jednocześnie od września 1946 do stycznia 1947 zasiadał w Krajowej Radzie Narodowej (zgłoszony przez Wojewódzką Radę Narodową we Wrocławiu).
Później został zdegradowany do roli redaktora naczelnego „Gazety Poznańskiej” (1948–1953). Następnie od 1953 do 1961 kierował działem partyjnym PZPR-owskiego „Głosu Robotniczego” w Łodzi, następnie był zastępcą i redaktorem naczelnym (1964–1971) „Dziennika Łódzkiego”. Pod koniec życia był inwigilowany przez Służbę Bezpieczeństwa, w efekcie zwolniony z pracy i skierowany na rentę. Wykładał także podstawy marksizmu-leninizmu na Wydziale Leśnym Uniwersytecie Poznańskim. Opublikował kilka wspomnień.
Życie prywatne.
Był czterokrotnie żonaty: z Janiną Bier, Zofią Kręglewską, Manuelą Kiernik oraz Aleksandrą Kowalską. Z ostatnią żoną miał syna Radosława (ur. 1958). Pochowany na Cmentarzu Doły w Łodzi.
Odznaczenia.
Odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi i Orderem Krzyża Grunwaldu III klasy.

</doc>
<doc id="3037065" url="https://pl.wikipedia.org/wiki?curid=3037065" title="Hanna Zinchuk">
Hanna Zinchuk



</doc>
<doc id="3037067" url="https://pl.wikipedia.org/wiki?curid=3037067" title="Nedełczo Kolew">
Nedełczo Kolew

Nedełczo Lazarow Kolew (bułg. Неделчо Лазаров Колев, ur. 26 marca 1953 w Kableszkowie) – bułgarski sztangista. Brązowy medalista olimpijski z Moskwy.
Kariera.
Pierwszy sukces w karierze osiągnął w 1973 roku, kiedy podczas mistrzostw Europy w Madrycie zdobył złoty medal w wadze średniej. Parę tygodni później złoty medal zdobył również na mistrzostwach świata w Hawanie. Z wynikiem 337,5 kg pokonał tam Petera Wenzela z NRD i Węgra Andrása Starka. Wynik ten powtórzył też na mistrzostwach świata w Manili rok później, pokonując swego rodaka, Rumena Rusewa i Petera Wenzela. W 1975 roku wystąpił na mistrzostwach świata w Moskwie, zajmując trzecie miejsce za Wenzelem i kolejnym Bułgarem Jordanem Mitkowem. Następnie zdobył srebrny medal podczas mistrzostw świata w Salonikach w 1979 roku, gdzie rozdzielił na podium Kubańczyka Roberto Urrutię i Petera Wenzela. Brał także udział w igrzyskach olimpijskich w Moskwie, gdzie zajął trzecie miejsce, plasując się za swym rodakiem Asenem Złatewem i Aleksandrem Pierwym z ZSRR. Kolew wywalczył jednocześnie brązowy medal mistrzostw świata. Ponadto zdobył złoty medal na ME w Weronie (1974), srebrne na ME w Warnie (1979) i ME w Belgradzie (1980) oraz brązowy na ME w Moskwie (1975).

</doc>
<doc id="3037068" url="https://pl.wikipedia.org/wiki?curid=3037068" title="Nedelczo Kolew">
Nedelczo Kolew



</doc>
<doc id="3037069" url="https://pl.wikipedia.org/wiki?curid=3037069" title="FK Bałkan Bełogradczik">
FK Bałkan Bełogradczik

FK Bałkan Bełogradczik – bułgarski klub piłkarski z siedzibą w Bełogradcziku założony w 1921 roku. Swoje mecze rozgrywa na stadionie Gradskim o pojemności 4 000 widzów.

</doc>
<doc id="3037071" url="https://pl.wikipedia.org/wiki?curid=3037071" title="Aleksandyr Jankow">
Aleksandyr Jankow

Aleksandyr Dimow Jankow (bułg. "Александър Димов Янков", ur. 22 czerwca 1924 w Burgasie, zm. 18 października 2019) – bułgarski prawnik i polityk, były minister nauki i szkolnictwa wyższego Bułgarii i sędzia Międzynarodowego Trybunału Prawa Morza.
Życiorys.
Ukończył studia prawnicze na Uniwersytecie w Sofii w 1951. W 1963 uzyskał stopień doktora nauk prawnych. Od 1968 był profesorem prawa międzynarodowego na tej uczelni, a w latach 1980–1989 kierował katedrą prawa międzynarodowego. Został członkiem-korespondentem Bułgarskiej Akademii Nauk w 1981, a w latach 1988–1991 był jej wiceprezesem odpowiedzialnym za nauki humanistyczne i społeczne.
Był ambasadorem Bułgarii w Wielkiej Brytanii w latach 1972–1976, a w latach 1976–1980 wiceministrem spraw zagranicznych i stałym przedstawicielem Bułgarii przy Organizacji Narodów Zjednoczonych.
Był członkiem Komisji Prawa Międzynarodowego w latach 1977–1996 i jej przewodniczącym w 1984. Od 1979 był członkiem Instytutu Prawa Międzynarodowego.
W latach 1989–1990 był ministrem nauki i szkolnictwa wyższego.
Jego główną specjalizacją naukową jest prawo morza. Przewodniczył delegacji Bułgarii na III Konferencję Prawa Morza (1973–1982). Był sędzią Międzynarodowego Trybunału Prawa Morza w latach 1996–2011.

</doc>
<doc id="3037074" url="https://pl.wikipedia.org/wiki?curid=3037074" title="Minczo Paszow">
Minczo Paszow

Minczo Paszow (bułg. Минчо Пашов, ur. 7 listopada 1961, zm. 15 listopada 2019) – bułgarski sztangista, brązowy medalista olimpijski i czterokrotny medalista mistrzostw świata.
Kariera.
Pierwszy sukces w karierze osiągnął w 1980 roku, kiedy podczas igrzysk olimpijskich w Moskwie zdobył brązowy medal w wadze lekkiej (do 67,5 kg). W zawodach tych lepsi byli tylko jego rodak, Janko Rusew oraz Joachim Kunz z NRD. Został tym samym brązowym medalistą mistrzostw świata, gdyż w latach 1964-1984 igrzyska miały także rangę mistrzostw świata. Na rozgrywanych rok później mistrzostwach świata w Lille był drugi, rozdzielając Kunza i Francuza Daniela Seneta. Od 1982 roku startował w wadze średniej (do 75 kg), zdobywając srebrne medale podczas mistrzostw świata w Lublanie w 1982 roku i mistrzostw świata w Södertälje trzy lata później. W pierwszym przypadku wyprzedził go Rusew, a następnie lepszy był kolejny Bułgar, Aleksandyr Wyrbanow. Ponadto wywalczył dwa srebrne medale na mistrzostwach Europy: w latach 1981 i 1982. 
W latach 1982-1984 pobił 3 oficjalne rekordy świata.

</doc>
<doc id="3037075" url="https://pl.wikipedia.org/wiki?curid=3037075" title="Mincho Paszow">
Mincho Paszow



</doc>
<doc id="3037091" url="https://pl.wikipedia.org/wiki?curid=3037091" title="Anežka Drahotová">
Anežka Drahotová

Anežka Drahotová (ur. 22 lipca 1995 w Rumburku) – czeska lekkoatletka specjalizująca się w chodzie sportowym i biegach długodystansowych.
W 2011 zajęła 6. miejsce na mistrzostwach świata juniorów młodszych oraz uplasowała się na 13. pozycji podczas juniorskich mistrzostw Europy w Tallinnie. Szósta zawodniczka mistrzostw świata juniorów w chodzie na 10 000 metrów (2012). Rok później sięgnęła po złoty medal juniorskiego czempionatu Europy oraz zajęła 7. miejsce w chodzie na 20 kilometrów podczas mistrzostw świata w Moskwie. W 2014, bijąc rekord świata juniorów w chodzie na 10 000 metrów, zdobyła złoty medal światowego czempionatu do lat 20. Brązowa medalistka mistrzostw Europy w Zurychu (2014). W 2015 zdobyła srebro młodzieżowego czempionatu Starego Kontynentu. Reprezentantka kraju w pucharze Europy w chodzie sportowym.
Jej siostrą bliźniaczką jest Eliška Drahotová.

</doc>
<doc id="3037096" url="https://pl.wikipedia.org/wiki?curid=3037096" title="Marijana Kynczewa">
Marijana Kynczewa

Marijana Kynczewa (bułg. "Марияна Кънчева", ur. w 1958) – bułgarska prawniczka, sędzia Sądu Unii Europejskiej.
Życiorys.
Ukończyła studia prawnicze na Uniwersytecie w Sofii w 1984. Jest również absolwentką Université Libre de Bruxelles (2009) w zakresie prawa Unii Europejskiej. Pracowała jako asesor sądowy w Sofii (1985-1986). Od 1988 do 2011 była adwokatem w Sofii, a w latach 2007-2011 także w Brukseli, z przerwą w latach 1992-1994, kiedy była dyrektorem generalnym w bułgarskim ministerstwie spraw zagranicznych.
W 2011 została wybrana sędzią Sądu Unii Europejskiej w miejsce Teodora Czipewa, który ustąpił w czerwcu 2010.

</doc>
<doc id="3037104" url="https://pl.wikipedia.org/wiki?curid=3037104" title="Sebastian Rodger">
Sebastian Rodger

Sebastian Rodger (ur. 29 czerwca 1991) – brytyjski lekkoatleta specjalizujący się w długich biegach płotkarskich. Okazjonalnie biega także w sztafecie 4 × 400 metrów.
W 2010 zdobył brąz w sztafecie 4 × 400 metrów podczas mistrzostw świata juniorów w Moncton. Srebrny medalista młodzieżowego czempionatu Europy (2013). W tym samym roku dotarł do półfinału 400 metrów przez płotki podczas mistrzostw świata w Moskwie.
Rekord życiowy w biegu na 400 metrów przez płotki: 49,19 (13 lipca 2013, Tampere).

</doc>
<doc id="3037107" url="https://pl.wikipedia.org/wiki?curid=3037107" title="Mistrzostwa Świata w Strzelectwie 1914">
Mistrzostwa Świata w Strzelectwie 1914

Mistrzostwa Świata w Strzelectwie 1914 – osiemnasta edycja mistrzostw świata w strzelectwie. Odbyły się one w duńskim Viborgu. Udział brali tylko mężczyźni. 
Rozegrano jedenaście konkurencji. Indywidualnie najwięcej medali zdobyli Szwajcar Konrad Stäheli i Francuz René Georges (obaj po pięć). W klasyfikacji medalowej zwyciężyli Francuzi. Gospodarze zajęli czwarte miejsce z dorobkiem jednego złotego, jednego srebrnego i czterech brązowych medali.
W następnym roku nie rozegrano mistrzostw z powodu wybuchu I wojny światowej. Kolejny mundial odbył się w 1921 roku.

</doc>
<doc id="3037113" url="https://pl.wikipedia.org/wiki?curid=3037113" title="Prymus i Donat">
Prymus i Donat

Prymus i Donat (zm. ok. 362) – diakoni, męczennicy chrześcijańscy i święci Kościoła katolickiego. Zginęli w okresie panowania Juliana Apostaty (361-363).
Według przekazu św. Optata z Mileve (zm. przed 400) Prymus był synem Januarego, natomiast Donat synem Miry. Obaj stanęli w obronie ołtarza w kościele w Lemelle, kiedy donatyści chcieli zawładnąć kościołem i obaj zginęli z rąk napastników.
Ich wspomnienie liturgiczne obchodzone jest 9 lutego za Baroniuszem (zm. 1607).

</doc>
<doc id="3037117" url="https://pl.wikipedia.org/wiki?curid=3037117" title="Saucisse de Toulouse">
Saucisse de Toulouse

Saucisse de Toulouse (kiełbasa z Tuluzy, kiełbasa tuluska) – rodzaj francuskiej kiełbasy wieprzowej wywodzącej się z Tuluzy, gdzie produkowana była co najmniej od końca XVIII wieku. Kiełbasa może być spożywana samodzielnie, ugrillowana, bądź jako składnik potrawy "cassoulet".
Kiełbasa ma różowawy kolor. Wytwarzana jest z mięsa (co najmniej 80% zawartości kiełbasy) i tłuszczu wieprzowego. W jej skład wchodzą także sól, woda, cukier, aromaty, przyprawy oraz wino. W procesie produkcji wykorzystuje się kwas askorbinowy (E300), askorbinian sodu (E301), kwas izoaskorbinowy (E315) oraz izoaskorbinian sodu (E316). Kiełbasę zawija się w naturalne jelito wieprzowe lub baranie.
W latach 90. XX wieku "saucisse de Toulouse" otrzymała znak jakości "label rouge" („czerwona etykieta”) przyznawany wyrobom cechującym się „jakością wyższą niż inne podobne produkty”.

</doc>
<doc id="3037119" url="https://pl.wikipedia.org/wiki?curid=3037119" title="Kiełbasa z Tuluzy">
Kiełbasa z Tuluzy



</doc>
<doc id="3037120" url="https://pl.wikipedia.org/wiki?curid=3037120" title="Kiełbasa tuluska">
Kiełbasa tuluska



</doc>
<doc id="3037122" url="https://pl.wikipedia.org/wiki?curid=3037122" title="Letsie I">
Letsie I

Letsie I Moshoeshoe, znany również jako Mohato (ur. 1811, zm. 20 listopada 1891) – król Basuto od 18 stycznia 1870 do śmierci. Był jednym z czterech synów Moshoeshoe I. Miał syna Lerotholiego i córkę.

</doc>
<doc id="3037125" url="https://pl.wikipedia.org/wiki?curid=3037125" title="Karki">
Karki



</doc>
<doc id="3037127" url="https://pl.wikipedia.org/wiki?curid=3037127" title="Fluorek ksenonu(IV)">
Fluorek ksenonu(IV)



</doc>
<doc id="3037129" url="https://pl.wikipedia.org/wiki?curid=3037129" title="Jerzy Kołaczkowski">
Jerzy Kołaczkowski

Jerzy Kołaczkowski (ur. 23 września 1907 w Złoczowie, zm. 19 grudnia 1995 w Warszawie) – polski dyrygent, kompozytor, publicysta muzyczny.
Życiorys.
Syn Eugeniusza. Przed II wojną mieszkał we Lwowie, gdzie ukończył studia muzyczne w Konserwatorium Towarzystwa Muzycznego. Jego nauczycielem był m.in. kompozytor i dyrygent Adam Sołtys. Znakomity muzyk i równie dobry organizator prowadził we Lwowie chóry i orkiestry amatorskie i wojskowe. Na początku lat 30. Kołaczkowski dyrygował np. Orkiestrą Symfoniczną Filharmonii Lwowskiej. Od 1933 do wybuchu wojny piastował funkcje kierownika artystycznego i dyrygenta Polskiego Towarzystwa Śpiewaczego Echo-Macierz we Lwowie. Był też kierownikiem muzycznym Rozgłośni Lwowskiej Polskiego Radia. 
Po wybuchu II wojny światowej był internowany na Węgrzech w obozie dla internowanych w Nagykanizsa. Potem znalazł się na Zachodzie. Już w 1940 założył i prowadził na terenie Wielkiej Brytanii Chór Polskich Sił Zbrojnych na Zachodzie (The Polish Army Choir), który często dawał koncerty dla uchodźców przebywających w tymczasowych obozach czy też pacjentów szpitali wojskowych. Występy chóru zostały też utrwalone na nagraniach dla wydawnictwa His Master's Voice. W 1945 Kołaczkowski dyrygował podczas nagrań zespołem London Philharmonic Orchestra.
W 1946 Kołaczkowski powrócił do Polski, gdzie ponownie organizował i prowadził różne zespoły muzyczne. W 1946 został dyrygentem chóru i orkiestry Polskiego Radia i kierował tymi zespołami ponad 25 lat (do 1972). Od 1958 do 1975, był też dyrygentem i dyrektorem artystycznym Chóru Męskiego Towarzystwa Śpiewaczego „Harfa” w Warszawie, z którym koncertował w wielu krajach Europy. Mieszkał w Warszawie
przy ulicy Wilczej 11, w domu przydzielonym dla pracowników Polskiego Radia, w którym mieszkali m.in. Władysław Szpilman czy Jerzy Wasowski. 
Odpowiadał za przygotowanie wokalne artystów biorących udział w "Dziadach" Kazimierza Dejmka wystawionych w listopadzie 1967 w Teatrze Narodowym w Warszawie. W 1972 w Teatrze Wielkim w Warszawie kierował chórem podczas reżyserowanego przez Jana Świderskiego „Borysa Godunowa”. Wiele też pisał o muzyce, od 1962 był redaktorem „Życia Muzycznego”. Kiedy w 1992 powołano Kolekcję Leopolis (zbiór pamiątek i materiałów dotyczących przeszłości polskiego Lwowa), Kołaczkowski został jednym z członków Rady mającej współpracować z dyrekcją Muzeum Niepodległości w Warszawie w sprawach Kolekcji.
Jako kompozytor był autorem wielu pieśni chóralnych (między innymi do znanego wiersza Antoniego Słonimskiego – „Alarm dla Miasta Warszawy”), opracował też kilkadziesiąt polskich pieśni patriotycznych oraz ludowych. Wiele tych utworów zostało zarejestrowanych na płytach Polskich Nagrań.
Pochowany na cmentarzu Bródnowskim w Warszawie (kwatera 12B-6-31).

</doc>
<doc id="3037131" url="https://pl.wikipedia.org/wiki?curid=3037131" title="Fluorek ksenonu(VI)">
Fluorek ksenonu(VI)



</doc>
<doc id="3037132" url="https://pl.wikipedia.org/wiki?curid=3037132" title="Oskar Farenholc">
Oskar Farenholc

Oskar Czesław Farenholc Franz Henzel vel John Oskar Kennedy vel Jerzy Stawicki vel Wacław Sławicki, pseud.: „Sum”, „Rosomak” (ur. 1 stycznia 1918 w Kijowie, zm. w 1944) – porucznik artylerii Wojska Polskiego, Polskich Sił Zbrojnych i Armii Krajowej, cichociemny.
Życiorys.
Był synem Ludwika, lekarza, i Wandy z domu Oleckiej. Po uzyskaniu matury w Gimnazjum Wojciecha Górskiego w Warszawie w 1937 roku wstąpił ochotniczo do Szkoły Podchorążych Artylerii w Zambrowie, a następnie Szkoły Podchorążych Artylerii Przeciwlotniczej w Trauguttowie koło Brześcia nad Bugiem (do sierpnia 1939 roku).
We wrześniu 1939 roku służył w III batalionie Centrum Wyszkolenia Artylerii. 19 września przekroczył granicę polsko-węgierską. W październiku 1939 roku znalazł się we Francji, gdzie do czerwca 1940 roku służył w ośrodku artylerii przeciwlotniczej w Saint-Nazaire. Następnie przebywał w Wielkiej Brytanii, służąc w obsadzie pociągu pancernego „E” i w 1 dywizjonie artylerii przeciwlotniczej.
Zgłosił się do służby w kraju. Przeszkolony jako cichociemny, ze specjalnością w wywiadzie. Ukończył Oficerski Kurs Doskonalący Administracji Wojskowej (kamuflaż polskiej szkoły wywiadu) oraz m.in. kurs spadochronowy. Zaprzysiężony 29 grudnia 1942 roku i przydzielony do Oddziału VI Sztabu Naczelnego Wodza.
Został zrzucony do Polski w nocy z 13 na 14 marca 1943 roku w ramach operacji lotniczej o kryptonimie „Tile” z samolotu "Halifax" DT-725 "J" ze 138 Dywizjonu RAF na placówkę odbiorczą „Olcha”, znajdującą się 9 km od Kielc. Razem z nim skoczyli cichociemni: por. Janusz Prądzyński ps. Trzy, ppor. Jan Rostworowski ps. Mat, ppor. Edwin Scheller - Czarny ps. Fordon. Dostał przydział do wywiadu ofensywnego Oddziału II Komendy Głównej AK jako oficer referatu „Zachód”.
6 października 1943 roku został ranny w czasie przypadkowej strzelaniny w rejonie Alei Szucha 12 w Warszawie i w następstwie aresztowany przez SD pod nazwiskiem Franz Henzel vel Jerzy Stawicki. Dotąd sądzono, że po śledztwie, które trwało do lipca 1944 roku został prawdopodobnie wywieziony z Pawiaka do Groß-Rosen. Według ustaleń portalu elitadywersji.org, dokonanych w wyniku kwerendy w Arolsen Archives, największym na świecie archiwum niemieckich zbrodni, jako John Oskar Kennedy został wywieziony do obozu koncentracyjnego  KL Mathausen – prawdopodobnie tam zginął po 15 grudnia 1944. Świadczą o tym archiwalne dokumenty opublikowane na tym portalu. 
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Oskar Fahrenholc.

</doc>
<doc id="3037138" url="https://pl.wikipedia.org/wiki?curid=3037138" title="Roman Čejka">
Roman Čejka

Roman Čejka (ur. 27 sierpnia 1993) – czeski żużlowiec.
Brązowy medalista młodzieżowych indywidualnych mistrzostw Czech (2013).
Finalista indywidualnych mistrzostw Europy juniorów (Lublana 2011 – jako rezerwowy). Dwukrotny brązowy medalista drużynowych mistrzostw Europy juniorów (Divišov 2010, Opole 2013). Brązowy medalista drużynowych mistrzostw świata juniorów (Pardubice 2013).
W 2011 r. startował w rozgrywkach II ligi polskiej, w barwach klubu KSM Krosno.

</doc>
<doc id="3037139" url="https://pl.wikipedia.org/wiki?curid=3037139" title="Roman Cejka">
Roman Cejka



</doc>
<doc id="3037140" url="https://pl.wikipedia.org/wiki?curid=3037140" title="Złota linia metra w Los Angeles">
Złota linia metra w Los Angeles

Złota linia metra w Los Angeles – linia metra jedynie w potocznym znaczeniu tego słowa, gdyż w zasadzie jest to naziemna linia lekkiej kolei miejskiej mająca na swej trasie cztery odcinki podziemne. Złota linia łączy miasto Azusę z osadą East Los Angeles.
Godziny kursowania.
Tramwaje linii złotej kursują w przybliżeniu pomiędzy godziną 3 a 2 w nocy
Pierwszy tramwaj odjeżdża w kierunku APU/Citrus College ze stacji Atlantic o 4:17 (o 4:20 odjeżdża w soboty, niedziele i święta) 
Ostatni tramwaj odjeżdża w kierunku APU/Citrus College ze stacji Atlantic o 2:12
Pierwszy tramwaj odjeżdża w kierunku Atlantic ze stacji APU/Citrus College o 3:45
Ostatni tramwaj odjeżdża w kierunku Atlantic ze stacji APU Citrus College o 2:08 i kończy bieg na stacji Little Tokyo/Arts District
Lista stacji.
Złota linia składa się z następujących stacji (z południa na północ).

</doc>
<doc id="3037141" url="https://pl.wikipedia.org/wiki?curid=3037141" title="Dzielnica (film)">
Dzielnica (film)

Dzielnica (ang. "South Central") – amerykański film sensacyjny z 1992 roku oparty na scenariuszu i reżyserii Stephena Milburna Andersona, powstały na podstawie powieści Donalda Bakeera pod tytułem "Snips", wydanego w 1987 roku. Wyprodukowana przez Warner Bros.
Opis fabuły.
Po opuszczeniu więzienia Bobby (Glenn Plummer) dowiaduje się, że jest ojcem rocznego chłopca. Obiecuje sobie, że wychowa syna na wspaniałego człowieka. Niestety, za sprawą przyjaciela Raya (Byron Minns) znowu zostaje skazany. Po latach otrzymuje informację, że opiekę nad synem przejął jego nielojalny kolega.
Obsada.
i inni

</doc>
<doc id="3037142" url="https://pl.wikipedia.org/wiki?curid=3037142" title="Georgi Petranow">
Georgi Petranow

Georgi Petranow, bułg. Георги Петранов (ur. 1 stycznia 1969 w Plewen) – bułgarski żużlowiec, posiadający również obywatelstwo polskie (od 1992).
Brązowy medalista indywidualnych mistrzostw Bułgarii młodzików (1985). Czterokrotny złoty medalista indywidualnych młodzieżowych mistrzostw Bułgarii (1986, 1987, 1989, 1990). Czterokrotny medalista indywidualnych mistrzostw Bułgarii: trzykrotnie złoty (1989, 1990, 1991) oraz srebrny (1988). Dwukrotny srebrny medalista mistrzostw Bułgarii par klubowych (1990, 1991).
Finalista indywidualnych mistrzostw świata juniorów (Lwów 1990 – XIV miejsce). Reprezentant Bułgarii w eliminacjach indywidualnych i drużynowych mistrzostw świata, jak również mistrzostw świata par. Finalista indywidualnych mistrzostw Polski (Bydgoszcz 1993 – VIII miejsce). Finalista turnieju o "Złoty Kask" (Wrocław 1993 – XIV miejsce).

</doc>
<doc id="3037143" url="https://pl.wikipedia.org/wiki?curid=3037143" title="Georgi Petranov">
Georgi Petranov



</doc>
<doc id="3037145" url="https://pl.wikipedia.org/wiki?curid=3037145" title="Damián Bitar">
Damián Bitar

Damián Santiago Bitar (ur. 12 lutego 1963 w Arroyo Cabral) – argentyński duchowny katolicki, biskup Oberá od 2010.
Życiorys.
Prezbiterat.
Święcenia kapłańskie otrzymał 13 grudnia 1987 i został inkardynowany do diecezji Villa María. Był m.in. ekonomem diecezjalnym, delegatem ds. żeńskich wspólnot zakonnych oraz wikariuszem generalnym diecezji.
Episkopat.
4 października 2008 papież Benedykt XVI mianował go biskupem pomocniczym diecezji San Justo, ze stolicą tytularną "Turris Tamalleni". Sakry biskupiej udzielił mu 8 grudnia 2008 biskup José Ángel Rovai.
26 października 2010 został mianowany biskupem diecezji Oberá.

</doc>
<doc id="3037146" url="https://pl.wikipedia.org/wiki?curid=3037146" title="Niżnia Bździochowa Brama">
Niżnia Bździochowa Brama

Niżnia Bździochowa Brama, także Niżnia Upłazowa Brama lub krótko Niżnia Brama (słow. "Nižná brána", "Dolná Bždžochova brána", "Medvedia lávka", "Dolná brána", niem. "Untere Pforte", węg. "Alsó Kapu") – wąska przełęcz znajdująca się na wysokości ok. 1915 m w środkowej części zachodniej grani Bździochowej Grani w słowackich Tatrach Wysokich. Na wschodzie sąsiaduje ze Bździochową Kopą, natomiast na północny zachód od przełęczy znajduje się Żółta Czuba. W grani opadającej na przełęcz ze Bździochowej Kopy położone są dwa wzniesienia o wysokościach (od wschodu) ok. 1990 i ok. 1960 m.
Stoki południowo-zachodnie opadają z grani do Doliny Czarnej Jaworowej. W kierunku Czarnego Stawu Jaworowego zbiega spod przełęczy długi żleb. Jego górne partie są trawiaste, środkowe skaliste, dolne znowu porośnięte trawą. Na lewo od tego żlebu znajduje się drugi, o wiele węższy. Po stronie północno-wschodniej do Doliny Kołowej zbiega z Niżniej Bździochowej Bramy piarżysty żleb, który w górnych partiach przekształca się w wąski, stromy komin wyrzeźbiony w kruchych skałach. Wylot tego żlebu znajduje się sporo poniżej Kołowego Stawu.
Na przełęcz nie prowadzą żadne szlaki turystyczne, jednak stanowi ona dobre połączenie pomiędzy sąsiednimi dolinami. Najdogodniejsze drogi dla taterników wiodą od Czarnego Stawu Jaworowego oraz z Doliny Kołowej stokami Żółtej Czuby, trasy wprost żlebami są nieco trudniejsze. Zimą najłatwiejsza jest droga żlebem z Doliny Kołowej.
Przełęcz od dawna była uczęszczana przez myśliwych, pasterzy i poszukiwaczy złota. Pierwsze potwierdzone wejścia:
Nazwa "Niżnia Upłazowa Brama" jest używana przez autorów atlasu satelitarnego Tatr – powstała jako konsekwencja przemianowania całej Bździochowej Grani na Upłazową Grań.

</doc>
<doc id="3037147" url="https://pl.wikipedia.org/wiki?curid=3037147" title="Niżnia Upłazowa Brama">
Niżnia Upłazowa Brama



</doc>
<doc id="3037148" url="https://pl.wikipedia.org/wiki?curid=3037148" title="Niżnia Brama">
Niżnia Brama



</doc>
<doc id="3037149" url="https://pl.wikipedia.org/wiki?curid=3037149" title="Nižná brána">
Nižná brána



</doc>
<doc id="3037150" url="https://pl.wikipedia.org/wiki?curid=3037150" title="Dolná Bždžochova brána">
Dolná Bždžochova brána



</doc>
<doc id="3037151" url="https://pl.wikipedia.org/wiki?curid=3037151" title="Dolná brána">
Dolná brána



</doc>
<doc id="3037152" url="https://pl.wikipedia.org/wiki?curid=3037152" title="Medvedia lávka">
Medvedia lávka



</doc>
<doc id="3037154" url="https://pl.wikipedia.org/wiki?curid=3037154" title="Louis Matthy">
Louis Matthy

Louis de Matthy, Ludwik Mathy (ur. w Gdańsku, zm. 7 listopada 1757 w Gdańsku) – kupiec, armator i obywatel Gdańska, dyplomata francuski.
Nominowany komisarzem królewskim w Gdańsku 9 grudnia 1706, komisarzem francuskiej marynarki od 6 listopada 1715, i konsulem tamże od 1 lutego 1716. Obowiązki pełnił do 1757.
Wcześniej funkcję rezydenta Francji w Gdańsku pełnił też jego ojciec Claude Matthy (1704–1706).

</doc>
<doc id="3037163" url="https://pl.wikipedia.org/wiki?curid=3037163" title="Gilbert Aubry">
Gilbert Aubry

Gilbert Guillaume Marie-Jean Aubry (ur. 10 maja 1942 w Saint-Louis) – francuski duchowny rzymskokatolicki, posługujący na wyspie Reunion, biskup diecezjalny Saint-Denis de La Réunion od 1976, administrator apostolski "sede vacante" diecezji Port Victoria w latach 1994–1995, przewodniczący Konferencji Episkopatu Oceanu Indyjskiego od 2016.
Życiorys.
Gilbert Guillaume Marie-Jean Aubry urodził się 10 maja 1942 w Saint-Louis na wyspie Reunion. Formację kapłańską otrzymał w seminarium duchownym w Saint-Denis. Święcenia prezbiteratu przyjął 23 sierpnia 1970.
20 listopada 1975 papież Paweł VI prekonizował go biskupem diecezjalnym Saint-Denis de La Réunion. 2 maja 1976 otrzymał święcenia biskupie i odbył ingres do katedry św. Denisa. Głównym konsekratorem był Georges Guibert, emerytowany biskup Saint-Denis de La Réunion, zaś współkonsekratorami Jean Margéot, biskup diecezjalny Port Louis i Félix Paul, biskup diecezjalny Port Victoria. Jako zawołanie biskupie przyjął słowa „"Joie et Espérance - Justice et Paix"” ("Radość i Nadzieja - Sprawiedliwość i Pokój").
31 maja 1994 papież Jan Paweł II mianował go administratorem apostolskim "sede vacante" diecezji Port Victoria – którym był do 3 marca 1995.
We wrześniu 2016 został wybrany przewodniczącym Konferencji Episkopatu Oceanu Indyjskiego. Funkcję przewodniczącego pełnił także w latach: 1989–1996 i 2002–2006.

</doc>
<doc id="3037164" url="https://pl.wikipedia.org/wiki?curid=3037164" title="Star Citizen">
Star Citizen

Star Citizen – będący w produkcji wieloosobowy symulator lotów kosmicznych tworzony przez Cloud Imperium Games na platformę Microsoft Windows. Projektantem gry jest Chris Roberts, twórca m.in. serii "Wing Commander". Produkcję sfinansowano dzięki kampanii na Kickstarterze, gdzie zebrano kwotę ponad 2 mln dolarów.
Po zakończeniu kampanii na Kickstarterze, Cloud Imperium Games kontynuowało dalsze zbieranie funduszy poprzez sprzedaż statków kosmicznych i innych elementów w grze. "Star Citizen" stał się największym projektem realizowanym przy pomocy finansowania społecznego, osiągając ponad 350 mln dolarów w marcu 2021.
Rozgrywka.
"Star Citizen" będzie zawierał dwa tryby rozgrywki. Pierwszy z nich to świat gry typu MMO, łączący elementy walki w kosmosie z perspektywy pierwszej osoby i międzygwiezdny handel ("Star Citizen"), a drugi – kampania jednoosobowa z dołączonym wieloosobowym trybem współpracy ("Squadron 42"), razem z modyfikowalnym prywatnym serwerem. Decyzje podjęte przez gracza w "Squadron 42" będą miały wpływ na historię w "Star Citizen". Tytuł będzie wspierał gogle wirtualnej rzeczywistości Oculus Rift.
Zarówno "Star Citizen", jak i "Squadron 42" rozgrywają się w XXX wieku w Drodze Mlecznej, w fikcyjnym międzygalaktycznym państwie UEE (United Empire of Earth), będącym analogią do późnego Cesarstwa Rzymskiego. Centralną kwestią w grze jest obywatelstwo (lub jego brak) w UEE, które musi zostać osiągnięte w wyniku akcji gracza (jak na przykład odbycie służby wojskowej). Przewiduje się, że Obywatele będą cieszyli się pewnymi korzyściami w grze, na przykład niższymi podatkami lub łatwiejszym dostępem do handlu międzygatunkowego, jednak szczegóły nie są jeszcze ustalone.
Silny nacisk będzie położony na interakcje pomiędzy graczami. Zachowanie gracza będzie wpływało na dynamiczną ekonomię gry, zaś gracz będzie musiał ją uwzględniać w swoich działaniach&lt;ref name="IGN 2012/10"&gt;&lt;/ref&gt;.
Produkcja.
Produkcję "Star Citizena" rozpoczęto w 2011 roku, a jego głównym projektantem jest Chris Roberts. Roberts był odpowiedzialny m.in. za serię "Wing Commander" oraz "Freelancer".
Kickstarter.
W październiku 2012 roku twórcy gry rozpoczęli na swojej stronie internetowej kampanię crowdfundingową, wykorzystując IgnitionDeck, plugin crowdfundingowy do WordPressa. Kilka tygodni później rozpoczęli dodatkowo kampanię w serwisie Kickstarter. Uzbierane fundusze szybko przekroczyły założone cele. Kolejno dodawane były dalsze cele, na ogół obiecujące więcej treści w grze w momencie wydania. Początkowa data zakończenia kampanii na stronie internetowej RSI została przesunięta o 10 dni, aby pokrywać się z datą zakończenia kampanii w serwisie Kickstarter, zarówno w celu pozyskania dodatkowych funduszy, jak i zorganizowania pojedynczego specjalnego wydarzenia na koniec obu kampanii. 17 listopada 2012, dwa dni przed zamknięciem kampanii, pobity został rekord uzbieranych poprzez crowdfunding pieniędzy na grę komputerową z wynikiem przeszło 4,2 miliona dolarów. Na zakończenie kampanii zebrana kwota przekroczyła wszystkie wyznaczone przez Cloud Imperium Games cele wynosząc 6 238 563 dolarów.
Dalsza zbiórka pieniędzy.
Po zakończeniu kampanii na Kickstarterze zbiórka pieniędzy jest kontynuowana przez stronę internetową gry. Według stanu stanu z marca 2021 łączna suma zebranych funduszy przekroczyła 350 mln dolarów. Tym samym "Star Citizen" stał się największym projektem realizowanym przy pomocy finansowania społecznego.
Produkcja gry rozpoczęła się w roku 2011 z wykorzystaniem zmodyfikowanej wersji silnika CryEngine 3. W kwietniu 2014 podczas targów Pax East zaprezentowano tryb „Arena Commander” zawierający moduł „Dogfighting”, który pozwala na walkę w kosmosie. W czerwcu został on udostępniony wszystkim osobom, które wpłaciły pieniądze podczas zbiórki.
Odbiór.
Pozew sądowy Cryteka.
W grudniu 2017 przedstawiciele Cryteka, twórców CryEngine, złożyli pozew przeciwko Cloud Imperium Games za naruszenie umowy i praw autorskich. Zarzucono, że Cloud Imperium Games wciąż korzystało z silnika CryEngine, pomimo oficjalnej informacji o przeniesieniu gry na silnik Amazon Lumberyard. Dodatkowo stwierdzono, że studio usunęło logo CryEngine z materiałów gry oraz używało tego samego silnika dla dwóch osobnych produktów zamiast jednego. Crytek zażądał całkowitego zakazu używania CryEngine w materiałach dotyczących "Star Citizena" i "Squadron 42". Cloud Imperium Games określiło pozew jako „bezwartościowy”, z kolei przedstawiciele Cryteka w odpowiedzi stwierdzili, że jedyną opcją jaka pozostała jest obrona swoich praw w sądzie.
Podczas procesu Cloud Imperium Games zarzuciło Crytekowi wybiórcze interpretowanie postanowień licencyjnych. Dodatkowo podkreślono, że zawarty w umowach zapis dotyczący korzystania z silnika na wyłączność nie oznaczał jednocześnie „wymogu korzystania z tego silnika”.

</doc>
<doc id="3037165" url="https://pl.wikipedia.org/wiki?curid=3037165" title="Maraton w Berlinie">
Maraton w Berlinie



</doc>
<doc id="3037166" url="https://pl.wikipedia.org/wiki?curid=3037166" title="Maraton w Warszawie">
Maraton w Warszawie



</doc>
<doc id="3037169" url="https://pl.wikipedia.org/wiki?curid=3037169" title="Chomiakówka (rejon tyśmienicki)">
Chomiakówka (rejon tyśmienicki)

Chomiakówka (ukr. Хом'яківка) – wieś na Ukrainie w rejonie tyśmienickim obwodu iwanofrankowskiego.
Urodził się tu Mieczysław Leon Ludwik Szumański vel Mieczysław Kozarzewski,(ur. 4 czerwca 1896, zm. 29 kwietnia 1973 w Lailly-en-Val we Francji) – podpułkownik piechoty Wojska Polskiego i Armii Krajowej.

</doc>
<doc id="3037170" url="https://pl.wikipedia.org/wiki?curid=3037170" title="Dimityr Zaprjanow">
Dimityr Zaprjanow

Dimityr Łambrew Zaprjanow (bułg. Димитър Ламбрев Запрянов, ur. 27 stycznia 1960 w Opanie) – bułgarski judoka. Srebrny medalista olimpijski z Moskwy.
Zawody w 1980 były jego pierwszymi igrzyskami olimpijskimi, brał również udział w igrzyskach w 1988. Walczył w kategorii powyżej 95 kg (waga ciężka), w finale pokonał go Angelo Parisi. Był brązowym medalistą mistrzostw świata w 1985, a także trzykrotnym medalistą mistrzostw kontynentu – w 1981 i 1983 sięgnął po srebro, w 1988 po brąz.

</doc>
<doc id="3037171" url="https://pl.wikipedia.org/wiki?curid=3037171" title="Dimitar Zaprianow">
Dimitar Zaprianow



</doc>
<doc id="3037173" url="https://pl.wikipedia.org/wiki?curid=3037173" title="Wiaczesław Bortnik">
Wiaczesław Bortnik



</doc>
<doc id="3037175" url="https://pl.wikipedia.org/wiki?curid=3037175" title="Giovanni Francesco Gonnelli">
Giovanni Francesco Gonnelli

Giovanni Gonnelli (ur. 4 kwietnia 1603 w Gambassi Terme w Toskanii, zm. 1664) znany również jako "Il Cieco da Gambassi" ("Ślepiec z Gambassi", włoski rzeźbiarz okresu baroku, urodził się w Gambassi w Toskanii. Jego biografię opisał biograf i historyk Filippo Baldinucci, autor biografii włoskich, francuskich i flamandzkich artystów okresu baroku.
Życiorys.
Według Baldinucciego, Gonnelli został odkryty przez księcia Mantui, Karola I Gonzagę w pracowni Pietro Tacca starszego uznawanego za wybitnego wykonawcę pomników, fontann, dekoracji architektonicznych i rzeźb sakralnych. Zatrudnienie w pracowni Tacco świadczy o wyjątkowych zdolnościach Gonnelliego i o tym, że mógłbyć anonimowym współautorem części projektów swojego mistrza.
Na zaproszenie księcia Gonzagi przeniósł się do Mantui, gdzie przeżył oblężenie miasta przez wojska niemieckie w 1630 roku, a także epidemię dżumy. W tym czasie (według Baldinucciego) z powodu niedostatku, wyczerpującej pracy i ciężkich przeżyć utracił wzrok. W następstwie ociemnienia Gonnelli powrócił do Toskanii. Tam zaczął rzeźbić w glinie, a jego prace wzbudziły uznanie i patronat m.in. wielkiego księcia Toskanii, Ferdynanda II Medyceusza i papieża Urbana VIII. Korzystając z zaproszenia udał się do Rzymu.
Baldinucci opisuje, że jeden z patronów zmusił go do pracy w ciemnym pomieszczeniu, aby sprawdzić, czy nie udaje ślepego. Wykonywał portrety po wnikliwym studiowaniu portretowanego rękoma. Gdy zamawiający był wysoko postawiony i tego sobie nie życzył, portret był wykonywany na podstawie woskowego modelu, aby uniknąć dotykania twarzy portretowanego. Wykonane przez niego portrety papieża i wielu dostojników znajdują się w muzeum Watykanu.

</doc>
<doc id="3037177" url="https://pl.wikipedia.org/wiki?curid=3037177" title="Grigorij Szyrma">
Grigorij Szyrma



</doc>
<doc id="3037182" url="https://pl.wikipedia.org/wiki?curid=3037182" title="Władimir Kasznikow">
Władimir Kasznikow

Władimir Nikołajewicz Kasznikow, ros. Владимир Николаевич Кашников (ur. 3 marca 1923 w obozie w Strzałkowie, zm. w 1992) – rosyjski działacz emigracyjny, wojskowy 2 Dywizji Piechoty Sił Zbrojnych Komitetu Wyzwolenia Narodów Rosji pod koniec II wojny światowej.
Ukończył gimnazjum rosyjskie w Warszawie. W 1939 wstąpił do Narodowo-Pracowniczego Związku Nowego Pokolenia (NTS). Jednocześnie działał w drużynie rosyjskich skautów. Po ataku wojsk niemieckich na ZSRR przedostał się na okupowane tereny Związku Sowieckiego. Był członkiem konspiracyjnej grupy NTS w Briańsku. Został oficjalnie tłumaczem w urzędzie miejskim i konferansjerem w miejscowym teatrze. Na początku 1943 przybył do Warszawy, skąd wkrótce udał się do miasta Lepel, gdzie zwerbował dla NTS kilka osób. Po dotarciu do miasta Rosyjskiej Narodowej Armii Ludowej próbował bezskutecznie prowadzić w jej szeregach działalność propagandową. Zagrożony aresztowaniem przez Niemców, wyjechał do Mińska, a potem do Mołodeczna. W czerwcu 1944 przybył do Warszawy. Od końca 1944 przechodził szkolenie dywersyjne w szkole wywiadowczej w St. Johann am Walde. Na początku 1945 wstąpił do nowo formowanej 2 Dywizji Piechoty Sił Zbrojnych Komitetu Wyzwolenia Narodów Rosji. Po zakończeniu wojny zamieszkał w Salzburgu. Następnie wyemigrował do Chile. Od 1965 żył w Stanach Zjednoczonych. Pracował w zakładach tekstylnych. Do 1987 pełnił funkcję skarbnika grupy NTS w New Jersey. W 1991 napisał wspomnienia z okresu II wojny światowej, które opublikowano w piśmie „Grani”.

</doc>
<doc id="3037183" url="https://pl.wikipedia.org/wiki?curid=3037183" title="Czubajeczka">
Czubajeczka



</doc>
<doc id="3037185" url="https://pl.wikipedia.org/wiki?curid=3037185" title="Walentin Chasapow">
Walentin Chasapow

Walentin Wasiljewicz Chasapow, ros. Валентин Васильевич Хасапов (ur. 23 stycznia 1918 r. w Odessie) – rosyjski działacz emigracyjny, szef administracji miejskiej w okupowanym Briańsku podczas II wojny światowej.
W 1919 r. jego rodzina wyjechała z Rosji, zamieszkując w Czechosłowacji. W 1935 r. Walentin W. Chasapow ukończył gimnazjum rosyjskie w miasteczku Moravská Třebová. Podczas nauki wstąpił do skautów. Następnie rozpoczął studia na uniwersytecie w Pradze. Od 1938 r. był członkiem Narodowego Związku Pracujących (NTS). Po ataku wojsk niemieckich na ZSRR 22 czerwca 1941 r., przez Warszawę przedostał się do okupowanego Smoleńska. Następnie przebywał w Briańsku, gdzie został szefem administracji miejskiej. Jednocześnie z ramienia NTS prowadził nielegalną działalność konspiracyjną. PO zakończeniu wojny wyemigrował do Argentyny, zamieszkując w Buenos Aires.

</doc>
<doc id="3037190" url="https://pl.wikipedia.org/wiki?curid=3037190" title="Stanisław Gołębiowski">
Stanisław Gołębiowski



</doc>
<doc id="3037192" url="https://pl.wikipedia.org/wiki?curid=3037192" title="Stanisław Gołębiowski (brydżysta)">
Stanisław Gołębiowski (brydżysta)

Stanisław Gołębiowski (ur. 22 marca 1962) – polski brydżysta, World Master (WBF), Arcymistrz Międzynarodowy (PZBS), sędzia okręgowy, Instruktor Sportu, kapitan drużyny KZ AZS PWR I Wrocław.
Stanisław Gołębiowski od roku 2008 jest wiceprezesem PZBS.
Był członkiem komitetu organizacyjnego 6. Pucharu Mistrzów w roku 2007 oraz 9. Młodzieżowych Mistrzostw Europy w roku 2008, które odbywały się we Wrocławiu.
Był niegrającym kapitanem drużyny SAPW na 6. PM oraz drużyny juniorów na 1. Olimpiadzie Sprotów Umysłowych. Pełni funkcje trenera reprezentacji młodzieżowych i uniwersyteckich Polski.
Jest autorem konwencji brydżowej Bubrotka.
Wyniki brydżowe.
Rozgrywki krajowe.
W rozgrywkach krajowych zdobywał następujące lokaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3037193" url="https://pl.wikipedia.org/wiki?curid=3037193" title="Wołodymyr Zubryćkyj">
Wołodymyr Zubryćkyj

Wołodymyr Zubryćkyj (ur. w 1888, data śmierci nieznana) – ukraiński działacz społeczny, nauczyciel gimnazjalny, poseł na Sejm II kadencji. Działacz Ukraińskiego Komitetu Krajowego (1941-1942), kierownik wydziału kultury. 
W 1928 uzyskał mandat posła na Sejm II Rzeczypospolitej II kadencji w okręgu wyborczym nr 48. Zasiadł w Ukraińsko-Białoruskim Klubie Sejmowym.
W 1944 aresztowany przez NKWD, skazany na karę łagru.

</doc>
<doc id="3037194" url="https://pl.wikipedia.org/wiki?curid=3037194" title="Semen Żuk">
Semen Żuk

Semen Żuk (ur. 16 maja 1893 w Bołożówce, zm. 26 czerwca 1941 w Czajkowicach) – ukraiński działacz społeczny i spółdzielczy, publicysta, poseł na Sejm II kadencji.
Poseł na Sejm z okręgu Krzemieniec, zastępca przewodniczącego Ukraińskiej Partii Socjalistyczno-Radykalnej. W latach 1930–1933 odbywał karę więzienia, skazany za działalność antypaństwową. Po wyjściu na wolność dyrektor Ukraińskiego Banku Spółdzielczego w Poczajowie.
W jesieni 1939 wyjechał na Lwowszczyznę, gdzie pracował jako nauczyciel.
Po rozpoczęciu wojny niemiecko-radzieckiej w 1941 rozstrzelany przez NKWD.

</doc>
<doc id="3037195" url="https://pl.wikipedia.org/wiki?curid=3037195" title="Wasyl Drumew">
Wasyl Drumew



</doc>
<doc id="3037196" url="https://pl.wikipedia.org/wiki?curid=3037196" title="Salwiusz Huix Miralpeix">
Salwiusz Huix Miralpeix

Salwiusz Huix Miralpeix (ur. 22 grudnia 1877 w Santa Margarita de Vellors w Hiszpanii, zm. 5 sierpnia 1936 w Lérida) – hiszpański filipin (CO lub COr), administrator apostolski Ibizy, biskup Lleidy, męczennik chrześcijański i błogosławiony Kościoła katolickiego.
Salwiusz pochodził z chrześcijańskiej rodziny. Mając 26 lat w 1903 roku został wyświęcony na kapłana, a w 1907 roku wstąpił do Oratorian (filipini). W wieku 50 lat w 1928 roku został mianowany administratorem apostolskim Ibizy oraz biskupem tytularnym selymbryjskim. W 1935 został mianowany biskupem Lleidy. W okresie wojny domowej został aresztowany, a następnie wraz z więźniami przewiezionny na cmentarz, gdzie został stracony przez rozstrzelanie.
Jego beatyfikacja odbyła się 13 października 2013 roku. Tego dnia, prefekt Kongregacji Spraw Kanonizacyjnych, kardynał Angelo Amato, w imieniu papieża Franciszka, ogłosił Salwiusza Huix Miralpeixa błogosławionym, wraz z 521 ofiarami wojny domowej w Hiszpanii z lat 1936-39.

</doc>
<doc id="3037200" url="https://pl.wikipedia.org/wiki?curid=3037200" title="Matzko von Borck">
Matzko von Borck

Matzko von Borck (Matzke von Borcke, Matzke Bork, Maćko Bork) (ur. ok. 1360, zm. ok. 1426) – sprzyjający Polsce pomorski rycerz, poseł i rozbójnik ze Strzmiela (herbu dwa czerwone wilki na złotej tarczy) z rodu Borków, syn Borka von Borcke (ur.?, zm. 1348) i ojciec Matzka von Borcke (ur.?, zm. 1453), (pradziad Sydonii von Borck), który przez porwanie i uwięzienie w Złocieńcu księcia geldryjskiego (obecnie Holandia) Wilhelma jadącego do Krzyżaków w Malborku, napad na posłującego z Czech do Malborka komtura Johanna Muelheima, oraz posłowanie królowi Erykowi Pomorskiemu, szukającym z Jagiełłą porozumienia przeciwko Krzyżakom, stał się słynny w XIV w. Europie.
Życiorys.
Urodził się ok. roku 1360 w rodzinie pomorskiej szlachty Borcke. Od roku 1376 wzmiankowany jako giermek, a pasowany na rycerza w roku 1381. Ród ten posiadał majątki w wielu miejscowościach Pomorza Zachodniego, ale Matzke związany był najbardziej z członkami tego rodu z Łobza, Reska, Strzmiela i Węgorzyna. Zobowiązany tajnym porozumieniem (1388) z królem Władysławem Jagiełłą do działań przeciwko Krzyżakom przeprowadził na terenie Pomorza Zachodniego kilka śmiałych akcji dywersyjnych i bezpośrednich potyczek z Krzyżakami. W 1390 był w orszaku księcia Warcisława VII podpisującego w Pyzdrach układ z Jagiełłą, gdzie jako jeden z czterech rycerzy księcia przyłożył swoją pieczęć. W 1401 podpisał w Człuchowie umowę z Krzyżakami na 10 lat, a następnie pożyczał od nich pieniądze. W 1404 wspierany przez Polskę prowadził wojnę z księciem słupskim Bogusławem VIII. Brał udział w 1409 w wyprawie krzyżackiej na Wielkopolskę, a w 1418 rozsądzał spory między księżną Zofią holsztyńską, wdową po Bogusławie VIII, a Słupskiem, Darłowem i Sławnem o pożyczkę księcia oraz był posłem w Kopenhagi do Eryka Pomorskiego, który zawarł w latach 1418 i 1419 traktat z Jagiełłą, którego świadkiem był Matzko von Borck. W roku 1423 doprowadził do porozumienia w Szczecinku książąt pomorskich, Eryka Pomorskiego i Krzyżaków przeciwko Polsce. Zmarł ok. 1426.
Historia.
Matzko von Borck wraz z 40 zbrojnymi 13 grudnia 1388 napadł na księcia geldryjskiego (obecnie Holandia) Wilhelma jadącego do Krzyżaków, porwał go dla okupu i uwięził w Złocieńcu. Spowodowało to konflikt zbrojny Borków ze Strzmiela z księciem Wołogoszczy, więc w sierpniu 1389 Maćko Borko uwolnił księcia Wilhelma. W tym samym roku 1389 na Strzmiele napadli Krzyżacy i spalili miejscowość. W 1390 podczas składania hołdu Władysławowi Jagielle w Pyzdrach w orszaku Warcisława VII był Maćko Borck. W 1392 Matzko Borck poturbował komtura z Czech, Johanna Muelheima, a w odwecie wiosną 1393 Krzyżacy pod wodzą Wielkiego Mistrza Konrada v. Jungingena z udziałem książąt pomorskich zniszczyli zamek i miejscowość. W odwecie za to w 1393 Matzko Borck zorganizował zbrojną wyprawę na tereny krzyżackie.

</doc>
<doc id="3037203" url="https://pl.wikipedia.org/wiki?curid=3037203" title="Polskie nazewnictwo popularne ryb/Cypriniformes">
Polskie nazewnictwo popularne ryb/Cypriniformes



</doc>
<doc id="3037209" url="https://pl.wikipedia.org/wiki?curid=3037209" title="Festiwal Klezmerów w Safedzie">
Festiwal Klezmerów w Safedzie

Festiwal Klezmerów w Safedzie (hebr. פסטיבל הכליזמרים בצפת; ang. International Klezmer Festival in Zefat) – festiwal muzyczny odbywający się od 1987 roku w mieście Safed, na północy Izraela. Festiwal jest poświęcony muzyce klezmerskiej.
Historia.
Festiwal został ustanowiony w 1987 roku w Safedzie, w Górnej Galilei. Od tamtej pory odbywa się corocznie w sierpniu. Wpisał się on w tradycję miasta i jest uznawany za jeden z największych festiwali muzyki klezmerskiej w Izraelu. W 2013 roku prezes Żydowskiego Funduszu Narodowego Epic Kligman powiedział, że „"jedną z ważnych funkcji Żydowskiego Funduszu Narodowego jest zachowanie zasobów naturalnych i kulturowych własności intelektualnych Izraela. Dlatego tu jesteśmy razem z tysiącami publiczności, z okazji Festiwalu Klezmerów. Jesteśmy dumni, że pomagając istnieniu Festiwalu Klezmerów w Safedzie wspieramy turystykę na północy. Festiwal Klezmerów, tak jak muzyka żydowska, jest własnością intelektualną narodu Izraela"”.
Informacje ogólne.
Organizatorzy pragnęli, aby był to otwarty dla publiczności festiwal muzyki ludowej, który mógłby przerodzić się w święto całego miasta Safed. Dlatego przy okazji festiwalu odbywa się szereg imprez towarzyszących, które w wielu etapach odbywają się w różnych zakątkach Starego Miasta Safedu. Organizowane są wykłady na temat mistycyzmu kabalistów z Safedu. Wycieczki umożliwiają turystom zapoznanie się z ważnymi historycznie budynkami w mieście. Szereg innych imprez jest skierowanych do bardziej zamkniętych grup akademickich lub naukowych. Samemu festiwalowi muzycznemu towarzyszą warsztaty oraz przegląd filmów żydowskich. Na festiwalu występują najbardziej znani na całym świecie klezmerzy, między innymi Dawid D’Or, Giora Feidman i inni.

</doc>
<doc id="3037210" url="https://pl.wikipedia.org/wiki?curid=3037210" title="Płachta Zygalskiego">
Płachta Zygalskiego

Płachta Zygalskiego – arkusz perforowanego papieru służący jako nośnik danych. Używany przez polskich kryptologów do dekodowania zaszyfrowanych komunikatów niemieckiej maszyny szyfrującej Enigma z wykorzystaniem matematycznej teorii permutacji. Nazwa utworzona została od nazwiska polskiego wynalazcy Henryka Zygalskiego. Wynalazek ten odegrał dużą rolę we wczesnym dekryptażu kodów Enigmy przez polski Referat Szyfrów Niemieckich (BS-4) Biura Szyfrów Sztabu Głównego WP.
Geneza.
W latach 1935-1936 polscy matematycy z biura szyfrów wprowadzili w dekryptażu komunikatów Enigmy metodę „kart charakterystyk”. Wyparła ona wcześniejszą metodę rusztu oraz metodę zegarową, które znacznie straciły swoją efektywność w związku ze zmianami procedur kodowania wprowadzonymi przez Niemców po 1 października 1936. Zwiększenie przez nich liczby połączeń na przełącznicy kablowej Enigmy oraz codzienne zmiany klucza szyfrowania spowodowało, że deszyfracja komunikatów stała się bardziej złożona i pracochłonna.
Nowa metoda zrywała z wczesną „ręczną” deszyfracją niemieckich szyfrów i po raz pierwszy wprowadzała maszynowe ich łamanie za pomocą maszyn deszyfrujących takich jak Cyklometr – urządzenia wynalezionego przez polskiego matematyka i kryptologa Mariana Rejewskiego. Metoda „kart charakterystyk” była niezależna od liczby połączeń kabli na łącznicy Enigmy. Katalog kart konstruowano przy wykorzystaniu cyklometru, który wyliczał permutacje cykliczne. Po zapisaniu w katalogu wszystkich charakterystyk można było z niego odczytywać odpowiednie permutacje odpowiadające ustawieniu wirników danego dnia.
Cały proces deszyfracji tą metodą był dość pracochłonny i zajmował początkowo wiele czasu. Dla każdej z 17 576 pozycji, w których mogła być ustawiona maszyna, należało przeanalizować sześć możliwych sekwencji wzajemnego ustawienia wirników, co w efekcie daje 105 456 wyników. Przygotowanie pierwszego katalogu pochłonęło ponad rok pracy zespołu z biura szyfrów, ale po jej zakończeniu około 1935, określenie klucza dziennego było możliwe w czasie od 12 do 20 minut.
Około 1 lub 2 listopada 1937 Niemcy dokonali kolejnej zmiany konstrukcyjnej w Enigmie, wymieniając walec odwracający. Spowodowało to bezużyteczność dotychczasowych wyliczeń oraz potrzebę ponownego przeliczenia całego katalogu charakterystyk od początku. Biuro Szyfrów uporało się z tym zadaniem już w styczniu 1938. Płachty Zygalskiego stanowiły nową formę katalogu charakterystyk cyklicznych, która przystosowana była do nowego sposobu szyfrowania Enigmy jaką Niemcy wprowadzili po 15 września 1938.
Sposób działania.
Niemcy szyfrowali klucze wiadomości, podwójnie zmieniając je dwa razy dziennie. Karty charakterystyk Rejewskiego opracowywano na podstawie analizy komunikatów generowanych przez Enigmę. Polscy kryptolodzy starali się w nich wychwycić powtórzenia znaków, aby określić punkty stałe i wykorzystać je do znalezienia cech charakterystycznych szyfrów; stąd nazwa metody Rejewskiego – „metoda kart charakterystyk”. Karty te podczas analizy szyfrogramów ujawniły przypadki, w których ta sama zaszyfrowana litera występowała w trzech układach:
Pozycje te, nazwane przez kryptologów żeńskimi (lub potocznie „samiczkami”), odpowiadały pozycjom, na których niemiecki szyfrant wprowadził do maszyny Enigma identyczne litery wynikające z powtórzenia trzyliterowego klucza wiadomości. Zygalski intuicyjnie zrozumiał, że wychwycone przez Polaków prawidłowości związane są z kolejnością bębnów szyfrujących oraz ich pozycją startową. Dzięki przygotowaniu przez Rejewskiego kart charakterystyk dla opisania każdego z tych ustawień, możliwe stało się rozpoznanie oraz uporządkowanie zbioru wszystkich możliwych konfiguracji Enigmy. Oznaczało również, że możliwe będzie znalezienie jednej unikalnej konfiguracji dla konkretnej, zaszyfrowanej informacji, znalezienie jej klucza oraz – w konsekwencji – odkodowanie treści komunikatu. Wymagało to sprawdzenia szeregu ustawień znaków w różnych konfiguracjach, co było zajęciem skomplikowanym i czasochłonnym.
Żeby skrócić czas oraz uniknąć pomyłek związanych z błędnym odczytaniem znaków, Zygalski postanowił zautomatyzować cały proces za pomocą specjalnych arkuszy perforowanego papieru, nazwanych później od jego nazwiska płachtami Zygalskiego, które zbliżone były do powszechnie stosowanych później we wczesnej technologii komputerowej kart perforowanych. Opracował on zestaw 26 perforowanych arkuszy dla każdej z sześciu możliwych sekwencji ustawień trzech wirników Enigmy. Płachty były przygotowane dla każdej litery lewego wirnika oraz dla każdego ustawienia kolejności wirników. Każdy arkusz zawierał czterokrotnie powieloną matrycę 26x26 reprezentujących 676 możliwych pozycji startowych z ciągiem liter alfabetu "a–z, a–y" umieszczonych w poziomie oraz w pionie. Umieszczenie czterech matryc na jednym arkuszu wynikało ze względów praktycznych. Ułatwiało ono wzajemne przesuwanie kolejno nakładanych arkuszy. Kompletny zestaw do deszyfracji składał się z sześciu kompletów płacht, złożonych z 26 perforowanych arkuszy papieru. Dawało to w sumie 156 arkuszy, z których każdy miał ponad tysiąc otworów.
Procedura użycia płacht polegała na sprawdzeniu wszystkich sześciu możliwych zestawów trzech bębnów i sprawdzenia dla każdego z nich 26 możliwych liter na pierścieniu lewego wirnika. Pracownicy biura szyfrów na początku podejmowali decyzję, od którego układu bębnów oraz od jakiej litery na nim umieszczonej rozpocząć proces. Następnie brali pierwszą literę pierwszego indykatora dającą „pozycję żeńską” 1,4. Płachty układano na podświetlonym stole z przesunięciem o następne dwie litery indykatora. Następnie układano na nich kolejną warstwę płacht z kolejnymi indykatorami. Jeżeli jeden z otworów perforacji płacht układał się w jednej linii z otworami perforacji na pozostałych płachtach, wtedy przez wycięte otwory przenikało światło lampy umieszczonej pod stołem, które ujawniało wynik. Metoda ta pozwalała ustalić ze współrzędnych prześwitującego otworu kolejność bębnów oraz literę pierwszego bębna, co w konsekwencji pozwalało ustalić ustawienie wirnika oraz odcyfrować klucz wiadomości.
Zastosowanie płacht Zygalskiego znacznie skracało czas dekryptażu komunikatów niemieckiej maszyny szyfrującej Enigma. Teoretycznie wykonanie całego zadania wymagało przeprowadzenia 156 prób z każdym przygotowanym arkuszem. W praktyce okazało się jednak, że w większości wypadków wystarczy przeprowadzić jedynie połowę, aby otrzymać prawidłowe rozwiązanie.

</doc>
<doc id="3037211" url="https://pl.wikipedia.org/wiki?curid=3037211" title="Shari Lewis">
Shari Lewis

Shari Lewis, właściwie Sonia Phyllis Hurwitz (ur. 17 stycznia 1933, zm. 2 sierpnia 1998) – amerykańska brzuchomówca i lalkarka, prowadząca programy telewizyjne dla dzieci. Szerokiej publiczności znana jako kreatorka postaci "Owieczki kotlecik" (ang. "Lamb Chop").
Życiorys.
Urodziła się w Nowym Jorku, w rodzinie żydowskiej jako Sonia Phyllis Hurtwitz. Była córką profesora Yeshiva University Abrahama Hurwitza i Anny z domu Ritz.
Zadebiutowała w 1952, wygrywając talent-show telewizji CBS, "Arthur Godfrey's Talent Scouts". Zmarła w 1998 na skutek choroby nowotworowej.
Posiada swoją gwiazdę na Hollywoodzkiej Alei Gwiazd.

</doc>
<doc id="3037212" url="https://pl.wikipedia.org/wiki?curid=3037212" title="Władysław Flont">
Władysław Flont

Władysław Flont pseud.: „Grandziarz”, „Grandziarzon”, „Klawiszon” (ur. 3 stycznia 1915 w Radomiu, zm. 1 lutego 1988 w Jedlni-Letnisku) – podoficer Wojska Polskiego, podporucznik łączności Armii Krajowej, cichociemny.
Życiorys.
W 1931 ukończył Miejską Szkołę Rzemieślniczo-Przemysłową w Radomiu i podjął pracę w Państwowej Wytwórni Prochu w Pionkach i od 1936 roku przy budowie fabryki celulozy w Niedomicach jako ślusarz-brygadzista. W latach 1936–1937 odbył służbę w 1 dywizjonie pociągów pancernych.
We wrześniu 1939 roku służył w 10 pułku strzelców konnych 10 Brygady Kawalerii Zmotoryzowanej. 19 września przekroczył granicę polsko-węgierską. W styczniu 1940 roku znalazł się we Francji, gdzie do czerwca 1940 roku służył w plutonie motocyklowym 10 pułku strzelców konnych 10 Brygady Kawalerii Pancernej. 18 czerwca dostał się do niewoli niemieckiej, z której uciekł 29 czerwca, przedostał się do północnej Afryki, gdzie został internowany (do grudnia 1942 roku). Następnie przebywał w Wielkiej Brytanii.
Zgłosił się do służby w kraju, został przydzielony do Sekcji Dyspozycyjnej Naczelnego Wodza. Przeszedł szkolenie w radiotelegrafii i dywersji. Został zaprzysiężony 19 stycznia 1944 roku, przeniesiony do Oddziału VI Sztabu Naczelnego Wodza i przerzucony do Głównej Bazy Przerzutowej w Brindisi we Włoszech. Zrzucony do Polski w nocy z 16 na 17 października 1944 roku w ramach operacji lotniczej o kryptonimie „Wacek 1”.
Dostał przydział do Oddziału V Okręgu Łódź, gdzie pozostawał w dyspozycji oficera radiołączności „Bugaja”. Na rozkaz komendanta głównego AK z 16 listopada 1944 roku miał przejść do Komendy Głównej, co zostało uniemożliwione przez aresztowanie „Bugaja” 25 listopada 1944 roku. Od grudnia 1944 roku do stycznia 1945 roku służył jako radiotelegrafista w plutonie łączności Oddziału V Podokręgu Piotrków Trybunalski.
9 marca 1945 roku został aresztowany przez NKWD i zwolniony na mocy amnestii 8 października 1945 roku. Wyjechał z kraju i 11 marca 1946 roku zameldował się w Oddziale Specjalnym Sztabu Naczelnego Wodza w Londynie. Pozostawał pod dowództwem brytyjskim do grudnia 1946 roku. W 1947 roku wrócił po narzeczoną, jednak pozostał w Polsce. Pracował przy odbudowie fabryk papierniczych. Po 1951 roku pracował w radomskich zakładach pracy, m.in. w Zjednoczeniu Instalacji Sanitarnych Budownictwa Miejskiego, Przedsiębiorstwie Transportowym Handlu Wewnętrznego jako pracownik fizyczny. Od końca lat 50. – jako chałupnik w Spółdzielczości Pracy i na rencie inwalidzkiej.
Życie rodzinne.
Był synem Juliana, stolarza w PKP, i Antoniny z domu Tuszyńskiej. W 1947 roku ożenił się Zofią Kuczyńską (1918–1987). Mieli czworo dzieci: Barbarę zamężną Mańkę (ur. w 1948 roku), Marię zamężną Staszewską (ur. w 1951 roku), Ewę zamężną Markhauser (ur. w 1953 roku) i Władysława.

</doc>
<doc id="3037216" url="https://pl.wikipedia.org/wiki?curid=3037216" title="Eugeniusz Jasiewicz">
Eugeniusz Jasiewicz

Eugeniusz Józef Jasiewicz h. Rawicz (ur. 30 grudnia 1892 w Łomży, zm. 15 marca 1975 w Londynie) – podpułkownik kawalerii Wojska Polskiego, kawaler Krzyża Srebrnego Orderu Virtuti Militari.
Życiorys.
Eugeniusz Józef Jasiewicz urodził się 30 grudnia 1892 roku w Łomży w rodzinie Stanisława Jasiewicza h. Rawicz (zm. 1917), oficera armii rosyjskiej, i Jadwigi z Dunin-Brzezińskich h. Łabędź (1870–1956). Był bratem Aleksandra Jakuba (1890–1951), Edwarda (1894–1920), Julii (1894–1978), Kazimiery (1904–1974), Stefanii (1906–1939), Konstantego (1910–1922) oraz Wincentego Adama i Jerzego, którzy walczyli w kontrrewolucyjnej armii o wolność Polski. Uczęszczał do gimnazjum w Łomży. Uczestnik szkolnego strajku w 1905 roku. Absolwent Szkoły Korpusu Kadetów (1911) i Wojskowej Szkoły Kawalerii w Elizabetgrodzie (1913). W czasie wojny z Ukraińcami, a następnie wojny z bolszewikami walczył w szeregach 2 pułku Ułanów Grochowskich. Dowodził 3 szwadronem pułku, sformowanym w Siedlcach, który z końcem marca 1919 roku został przemianowany na 5 szwadron. Po zakończeniu działań wojennych pełnił służbę w 24 pułku ułanów w Kraśniku na stanowisku dowódcy szwadronu zapasowego. W 1920 roku uczestniczył w kursie oficerów jazdy w Warszawie, a po jego zakończeniu został zastępcą dowódcy przyfrontowej szkoły jazdy aż do jej rozwiązania w roku 1921. 3 maja 1922 roku został zweryfikowany w stopniu majora ze starszeństwem z 1 czerwca 1919 roku i 48. lokatą w korpusie oficerów jazdy. W lipcu 1926 roku powierzono mu pełnienie obowiązków zastępcy dowódcy 7 pułku strzelców konnych Wielkopolskich. 12 kwietnia 1927 roku awansował do stopnia podpułkownika ze starszeństwem z dniem 1 stycznia 1927 roku i 4. lokatą w korpusie oficerów kawalerii. 12 marca 1929 roku został wyznaczony na stanowisko rejonowego inspektora koni w Mołodecznie, pozostając oficerem nadetatowym 7 psk. W styczniu 1931 roku został wyznaczony na stanowisko zastępcy dowódcy 22 pułku Ułanów Podkarpackich w Brodach. 4 lipca 1935 roku został mianowany dowódcą tego pułku. 14 października 1936 roku inspektor armii, generał dywizji Stanisław Burhardt-Bukacki wystawił mu niezbyt pochlebną opinię: „mała inteligencja, pracuje wyłącznie na pokaz. Ma zdrowy zmysł taktyczny, ale na wyższe stanowisko nie nadaje się. Na ogół przeciętny”. W 1937 roku objął obowiązki na stanowisku komendanta miasta Łodzi. W maju 1939 roku na tym stanowisku zastąpił go pułkownik dyplomowany Kazimierz Dziurzyński. Z dniem 31 sierpnia 1939 roku miał być przeniesiony w stan spoczynku.
Po II wojnie światowej przebywał na emigracji w Wielkiej Brytanii. Zmarł w Londynie.
Był mężem Romany Stanisławy z Chrzanowskich h. Suchekomnaty (1886–1960), z którą mieli córkę Danutę.

</doc>
<doc id="3037218" url="https://pl.wikipedia.org/wiki?curid=3037218" title="Damian Gersztański">
Damian Gersztański

Damian Gersztański, właśc. Damian Hersztanśkyj (ur. 1 listopada 1865 w Tarażu w powiecie krzemienieckim - zm. 5 maja 1936) – ukraiński kapłan prawosławny i działacz społeczny na Wołyniu, senator I kadencji Senatu RP.
Ukończył prawosławne Wołyńskie Seminarium Duchowne, pracował jako nauczyciel w 4-klasowej szkole przyklasztornej we wsi Mylci. Od 1886 kapłan w Włodzimierzu Wołyńskim, protoprezbiter, proboszcz parafii św. Wasyla. W wyborach w 1907 wybrany deputowanym II kadencji Dumy Państwowej Imperium Rosyjskiego.

</doc>
<doc id="3037220" url="https://pl.wikipedia.org/wiki?curid=3037220" title="Dom Bussella">
Dom Bussella

Dom Bussella (hebr. בית בוסל; ang. Bussell House) – zabytkowy budynek położony na południowy wschód od Starego Miasta Safedu. Budynek został wybudowany w 1904 roku jako szpital angielskiej misji chrześcijańskiej. Obecnie opuszczony niszczeje.
Historia.
Trzęsienie ziemi w Galilei (1837) miało szczególnie tragiczne konsekwencje dla położonego w Górnej Galilei miasta Safed. Niemal całkowicie zniszczona została północna żydowska część miasta. Tamtejsze domy były wybudowane kaskadowo na zboczach góry, i gdy przyszły wstrząsy, zaczęły się zsuwać jeden na drugi w dół zbocza. W ten sposób, pod gruzami domów zostało pogrzebanych wielu ludzi. Południowa muzułmańska część miasta poniosła znacznie mniejsze straty. Zginęło około 1800 osób (połowa żydowskiej populacji miasta). Wydarzenia te głęboko poruszyły opinią publiczną w Europie. W 1867 roku Londyńskie Towarzystwo Szerzenia Chrześcijaństwa wśród Żydów podjęło decyzję o wybudowaniu w zniszczonym Safedzie szpitala, który jako stała stacja misyjna mógłby nieść pomoc ofiarom trzęsienia ziemi. Projekt szpitala przygotował architekt Gottlieb Schumacher. Prace budowlane zakończono w 1904 roku i od tego momentu szpital oferował bezpłatną pomoc medyczną dla wszystkich potrzebujących, bez względu na przynależność religijną. Był to jedyny szpital w mieście do 1912 roku, kiedy to dzięki inicjatywie barona Edmonda James de Rothschilda otworzono szpital żydowski w Safedzie.
Podczas I wojny światowej (1914-1918) władze osmańskie przymusowo deportowały z Palestyny wszystkich brytyjskich pracowników szpitala. Opuszczony budynek przejęła turecka armia i wykorzystywała jako regionalny sztab i koszary wojskowe. W wyniku wojny cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. W 1919 roku budynki szpitalne powróciły do chrześcijańskiej misji, która uruchomiła w nich schronisko dla chrześcijańskich uchodźców z ogarniętego ciężkimi walkami Francuskiego Mandatu Syrii. W 1921 roku do schroniska przyłączyła się misja ze Szkocji, która utworzyła tutaj college i kościół. Wraz z wybuchem arabskiego powstania w Palestynie (1936–1939) college ewakuowano do Hajfy, a budynek stał się koszarami brytyjskiej żandarmerii. W 1942 roku mocno zdewastowany budynek przejął Żydowski Fundusz Narodowy, który w latach 1943-1984 utrzymywał w nim sanatorium z przychodnią lekarską. Zostało ono nazwane "Domem Bussella", na cześć Józefa Bussella, jednego z założycieli kibucu Deganja Alef. W 1963 roku budynek został rozbudowany przez architekta Jakuba Rechtera. Pomimo to okazało się, że nie spełnia on wszystkich wymogów zdrowotnych, i w 1984 roku podjęto decyzję o likwidacji sanatorium. Od tego czasu budynek stoi opuszczony i niszczeje.
Obecne wykorzystanie.
Istnieją starania, aby ten zabytkowy budynek zachować i przywrócić jego pierwotny wygląd. Władze miejskie wykazały zainteresowanie inicjatywą.

</doc>
<doc id="3037221" url="https://pl.wikipedia.org/wiki?curid=3037221" title="Gubernia kurska">
Gubernia kurska

Gubernia kurska – jednostka administracyjna Imperium Rosyjskiego i RFSRR w południowo-zachodniej Rosji, utworzona ukazem Katarzyny II jako namiestnictwo kurskie, od 1796 gubernia. Stolicą guberni był Kursk. Zlikwidowana w 1928.
Gubernia była położona pomiędzy 50°13′ a 52°23′ szerokości geograficznej północnej i 51°14′ a 56°12′ długości geograficznej wschodniej. Graniczyła od północy z gubernią orłowską, na wschodzie z gubernią woroneską, na południu z gubernią charkowską i połtawską, na zachodzie z gubernią czernihowską.
Powierzchnia guberni wynosiła w 1914 – 46 455 km², ludność, według spisu powszechnego 1897 – 2 371 012 osób – Rosjan (77,3%) i Ukraińców (22,3%), pozostałe narodowości – 0,5%.
Gubernia w początkach XX wieku była podzielona na 15 ujezdów.
Podział narodowościowy według deklarowanego języka ojczystego w ujezdach 1897.
Gubernia została w 1928 decyzją WCIK ZSRR wcielona w skład Centralnego Obwodu Czarnoziemnego RFSRR. Od 1934 na terytorium guberni istnieje obwód kurski RFSRR, a obecnie Federacji Rosyjskiej. Obwód obejmuje 29 800 km², a więc dwie trzecie terytorium dawnej guberni.

</doc>
<doc id="3037223" url="https://pl.wikipedia.org/wiki?curid=3037223" title="Azeka">
Azeka

Azeka (hebr. עֲזֵקָה) – miasto biblijne, zlokalizowane w północno-wschodniej części Judy na szlaku z wybrzeża na Wyżynę Judzką. W sąsiedztwie Azeki na wysokości doliny Elah znajdowała się droga do Betlejem. Miasto jest utożsamiane ze współczesnym Tell Zakarie.
Wykopaliska archeologiczne na Tell Zakarie rozpoczęły się pod koniec XIX wieku. W latach 1898–1899 ekspedycja pod kierunkiem Fredericka Jonesa Blissa i Roberta Alexandra Stewarta Macalistera z ramienia Palestyńskiej Fundacji Badawczej odkryła pozostałości po obwarowanym mieście z X wieku p.n.e. Miasto stanowiło element ufortyfikowania linii granicznej Judy. Było otoczone murem i umocnione wieżami. W źródłach pisanych miasto zostało wzmiankowane w czwartym liście z Lakisz, co dowodzi, że miało ważne znaczenie strategiczne dla Judy. O utracie pozycji po zdobyciu go przez Babilończyków świadczą nieliczne znaleziska z okresu perskiego i hellenistycznego.
Za panowania Saula pod koniec XI wieku p.n.e. według 1 Księgi Samuela (1 Sm 17) nieopodal Azeki w kierunku Soko Filistyni gromadzili swoje siły, aby rozpocząć wojnę z Izraelem. Według 2 Księgi Kronik (2 Krn 11,5,9) jako miasto graniczne zostało umocnione przez Roboama (koniec X wieku p.n.e.). Gdy na początku VI wieku p.n.e. kraj najechał Nabuchodonozor II, Azeka według Księgi Jeremiasza (Jr 34,7) padła jako jedna z dwóch ostatnich miast judzkich. Drugim miastem był Lakisz. Księga Nehemiasza (Ne 11,30) wspomina, że Azeka została ponownie zasiedlona po skończeniu okresu niewoli babilońskiej w drugiej połowie VI wieku p.n.e.

</doc>
<doc id="3037224" url="https://pl.wikipedia.org/wiki?curid=3037224" title="Aleksandr Grieczaninow">
Aleksandr Grieczaninow

Aleksandr Tichonowicz Grieczaninow (ros. Александр Тихонович Гречанинов; ur. 25 października 1864 w Moskwie, zm. 3 stycznia 1956 w Nowym Jorku) – rosyjski kompozytor romantyczny.
Życiorys.
Był uczniem Siergieja Taniejewa i Nikołaja Rimskiego-Korsakowa w konserwatoriach w Moskwie i Petersburgu. W roku 1925 opuścił Rosję, do 1939 przebywał w Paryżu, następnie wyemigrował do Stanów Zjednoczonych. 
Twórczość Grieczaninowa nawiązuje do tradycji muzyki rosyjskiej. Największą popularność zdobyła jego muzyka cerkiewna (z towarzyszeniem organów również - "Liturgia Domestica") oraz miniatury fortepianowe, zwłaszcza przeznaczone dla dzieci. Pisał także opery (m.in. 3 opery dziecięce), utwory kameralne, symfonie (5) oraz koncert wiolonczelowy i skrzypcowy.

</doc>
<doc id="3037225" url="https://pl.wikipedia.org/wiki?curid=3037225" title="Fortalicjum">
Fortalicjum



</doc>
<doc id="3037227" url="https://pl.wikipedia.org/wiki?curid=3037227" title="Elah">
Elah

Elah, Ela, znana też jako "dolina Ela[h]" lub "nizina Ela[h]" (hebr. עמק האלה "Emek HaElah") – dolina biblijna na terenie Szefeli w Judzie, identyfikowana jest ze współczesną Wadi es-Samt. Zlokalizowana jest na południowy zachód od Jerozolimy, rozciągająca się w kierunku starożytnego terytorium filistyńskiego. Przez dolinę przebiegał szlak z Jerozolimy do Filistei. Od północy Elah była ograniczona wzgórzem, na którym na przełomie XI–X wieku p.n.e., tj. w początkowym okresie królestwa Izraela została wzniesiona strategiczna twierdza Chirbet Qejafa.

</doc>
<doc id="3037230" url="https://pl.wikipedia.org/wiki?curid=3037230" title="Mariusz Kaźmierczak">
Mariusz Kaźmierczak

Mariusz Kaźmierczak (ur. 22 stycznia 1982) – polski futsalista, piłkarz plażowy, zawodnik z pola, zawodnik Red Devils Chojnice. Były reprezentant Polski w futsalu.
Przebieg kariery.
Mariusz Kaźmierczak reprezentował barwy futsalowych klubów krających w ekstraklasie: Jango Gliwice, Holiday Chojnice, Hurtap Łęczyca oraz Red Devils Chojnice. Do największych osiągnięć tego zawodnika należą Puchar Polski z Holiday Chojnice oraz dwukrotne wicemistrzostwa Polski z Holiday Chojnice i Red Devils Chojnice. W reprezentacji Polski zadebiutował w 2002 r. w meczu przeciwko reprezentacji Holandii. Ostatni raz w reprezentacji zagrał w 2007 roku. Wraz z chojnicką drużyną od 2009 roku zawodnik bierze udział w rozgrywkach piłki plażowej walcząc o Mistrzostwo Polski. 
W pierwszej kolejce sezonu 2014/2015, w meczu przeciwko KGHM Euromaster Chrobry Głogów strzelił swoją setną bramkę w ekstraklasie. W 2015 roku podczas Final Four Pucharu Polski, który rozgrywany był w Chojnicach, zakończył karierę. W sezonie 2016/2017 wznowił karierę i występował w klubie z Chojnic łącznie przez jeszcze dwa sezony. Kaźmierczak w Red Devils występował z numerem "77", wcześniej natomiast z numerem "7".

</doc>
<doc id="3037231" url="https://pl.wikipedia.org/wiki?curid=3037231" title="Nokia N71">
Nokia N71

Nokia N71 – telefon typu smartphone wprowadzony na rynek w listopadzie 2005 roku przez firmę Nokia. Należy on do serii urządzeń Nokia N.
Funkcje dodatkowe.
Dodatkowo telefon wyposażony jest w:

</doc>
<doc id="3037232" url="https://pl.wikipedia.org/wiki?curid=3037232" title="Co tam?">
Co tam?

Co tam? – drugi singel grupy Hey z albumu Do rycerzy, do szlachty, doo mieszczan. Został wydany w 2013 roku po singlu Do rycerzy, do szlachty, do mieszczan. Piosenka została utrzymana w klimatach rockowych. Zaczyna się tak samo, jak następny singel (Podobno) – najpierw wchodzi gitara basowa, a później pozostałe instrumenty.

</doc>
<doc id="3037234" url="https://pl.wikipedia.org/wiki?curid=3037234" title="Boris Griekow">
Boris Griekow

Boris Dmitrijewicz Griekow (; ur. w Myrhorodzie k. Połtawy, zm. 9 września 1953 w Moskwie) – historyk radziecki. Studiował na uniwersytecie w Warszawie (1901-1905) i Moskwie (1905-07). Badał dzieje Rusi Kijowskiej i Rosji, zwłaszcza pod kątem ich ustrojów społecznych. W latach 1937-1953 był profesorem uniwersytetów w Moskwie i Leningradzie. Od roku 1937 dyrektor Instytutu Historii ZSRR, a w latach 1947-1951 Instytutu Słowianoznawstwa Akademii Nauk ZSRR. Odznaczony dwukrotnie Orderem św. Stanisława, Orderem św. Anny, trzykrotny laureat Nagrody Stalinowskiej. Był członkiem Akademii Nauk ZSRR, od 1947 roku także PAN oraz Bułgarskiej Akademii Nauk. Najbardziej znane prace Griekowa to: "Ruś Kijowska" (1939, wyd. pol. 1955), "Chłopi na Rusi od czasów najdawniejszych do XVII w." (t. 1-2 1946, wyd. pol. 1953-57), był współautorem pracy "Złota Orda i jej upadek" (1950, wyd. pol. 1953), a także wydawcą źródeł.

</doc>
<doc id="3037235" url="https://pl.wikipedia.org/wiki?curid=3037235" title="Soko (południowa Juda)">
Soko (południowa Juda)

Soko, Szoko, Szocho (hebr. שֹוֹכֹה) – górskie miasto biblijne, według Księgi Jozuego (Joz 15,48) położone na południu terytorium Judy. 1 Księga Kronik (1 Krn 2,55) wzmiankuje, że w mieście rezydował ród skrybów. Soko identyfikowane jest ze współczesnym Chirbet Szuwejke.

</doc>
<doc id="3037237" url="https://pl.wikipedia.org/wiki?curid=3037237" title="Delete Yourself!">
Delete Yourself!



</doc>
<doc id="3037238" url="https://pl.wikipedia.org/wiki?curid=3037238" title="60 Second Wipeout">
60 Second Wipeout



</doc>
<doc id="3037240" url="https://pl.wikipedia.org/wiki?curid=3037240" title="Adam Międzybłocki">
Adam Międzybłocki

Adam Międzybłocki (ur. 4 kwietnia 1885 w Gryszkańcach, zm. 25 sierpnia 1956 w Gdańsku) – polski malarz.
Życiorys.
Około 1899 został uczniem Szkoły Rysunku w Wilnie, a następnie wyjechał do Krakowa, gdzie od 1908 studiował na Akademii Sztuk Pięknych. Jego profesorami byli Teodor Axentowicz, Leon Wyczółkowski i Józef Pankiewicz, naukę ukończył w 1913 otrzymując złoty medal za wybitne osiągnięcia podczas studiów. Po wybuchu I wojny światowej wyjechał do Tbilisi, gdzie kontynuował naukę w tamtejszej Akademii Sztuk Pięknych. Podróżował do Baku i po Armenii. Około 1917 wyjechał do Konstantynopola, gdzie również studiował techniki malarskie. W 1919 zamieszkał w Warszawie, rok później zgłosił się jako ochotnik do walki w wojnie polsko-bolszewickiej. W 1922 zamieszkał w Wilnie, gdzie tworzył a zawodowo był nauczycielem rysunku. W latach 1924-1936 był zatrudniony na stanowisku rysownika na Uniwersytecie Stefana Batorego w Wilnie, w Zakładzie Anatomii Opisowej, kierowanym przez prof. Michała Reichera. Należał do Wileńskiego Towarzystwa Artystów Plastyków i do Towarzystwa Zachęty Sztuk Pięknych z którymi wystawiał swoje prace. Po II wojnie światowej w ramach przesiedleń zamieszkał w Gdańsku.
Pochowany na gdańskim cmentarzu Srebrzysko (rejon IX, kwatera IV, rząd 4).
Twórczość.
Twórczość Adama Międzybłockiego obejmuje akwarelowe weduty Wilna, Warszawy, Krakowa i Gdańska. Malował również portrety, których sposób malowania był wzorowany na twórczości Teodora Axentowicza.

</doc>
<doc id="3037241" url="https://pl.wikipedia.org/wiki?curid=3037241" title="Soko (północna Juda)">
Soko (północna Juda)

Soko, Szoko, Szocho (hebr. שֹוֹכֹה) – miasto biblijne, według Księgi Jozuego (Joz 15,35) położone w północnych obszarach terytorium Judy na Szefeli. Euzebiusz z Cezarei w "Onomasticonie" ("Onom." 156,18) podaje, że Soko zlokalizowane było na około 14,5 kilometrze przy drodze z Bet-Gubrin do Jerozolimy. Współcześnie jest identyfikowane z Chirbet Abad, gdzie podczas wykopalisk archeologicznych odkryto ruiny umocnień z czasów istnienia Królestwa Judy.
1 Księga Samuela wzmiankuje, że nieopodal Soko Filistyni gromadzili swoje siły na wojnę z Izraelem pod koniec X wieku p.n.e. W drugiej połowie IX wieku p.n.e. według 2 Księgi Kronik (2 Krn 11,7) Soko zostało ufortyfikowane przez Roboama, zajęte i spustoszone przez faraona Szeszonka I, przyłączone z powrotem do Judy. Za panowania Achaza w VIII wieku p.n.e. według 2 Księgi Kronik (2 Krn 28,18) Soko zostało podbite przez Filistynów, do Judy powróciło pod koniec VIII wieku p.n.e. w czasach Ezechiasza, który podniósł miasto do rangi centrum administracyjnego, o czym świadczą odnalezione odciski pieczęci miejskiej na imadłach dzbanów.

</doc>
<doc id="3037242" url="https://pl.wikipedia.org/wiki?curid=3037242" title="Ilijan Nedkow">
Ilijan Nedkow

Ilijan Nedkow (; ur. 18 marca 1958 w Swaleniku) – bułgarski judoka. Brązowy medalista olimpijski z Moskwy.
Zawody w 1980 były jego jedynymi igrzyskami olimpijskimi. Walczył w kategorii poniżej 65 kg (waga półlekka). Był medalistą mistrzostw kontynentu – w 1981 sięgnął po brąz.

</doc>
<doc id="3037243" url="https://pl.wikipedia.org/wiki?curid=3037243" title="Szoko">
Szoko



</doc>
<doc id="3037251" url="https://pl.wikipedia.org/wiki?curid=3037251" title="Szocho">
Szocho



</doc>
<doc id="3037261" url="https://pl.wikipedia.org/wiki?curid=3037261" title="Adolf Wojciechowski">
Adolf Wojciechowski

Adolf Wojciechowski (ur. 26 czerwca 1886 w Jelizawetgradzie, zm. 1945? w Lipsku) – polski lekarz pochodzenia niemieckiego, specjalista w zakresie chirurgii, transplantologii, ortopedii (jeden z twórców warszawskiej szkoły ortopedycznej), profesor Akademii Medycznej w Warszawie, prezes Polskiego Towarzystwa Ortopedycznego i Traumatologicznego.
Życiorys.
Adolf Wojciechowski urodził się w Jelizawetgradzie na Ukrainie w rodzinie lekarskiej. Studiował medycynę w Odessie i Niemczech (Uniwersytet w Würzburgu). Po ukończeniu studiów (1910) od roku 1911 był asystentem w Katedrze Anatomii Topograficznej i Chirurgii Operacyjnej na Uniwersytecie Moskiewskim; w latach 1912–1914 był równocześnie kierownikiem Kliniki Chirurgicznej Moskiewskiego Żeńskiego Zakładu Lekarskiego (wchodzącej również w skład Uniwersytetu Moskiewskiego).
W roku 1914 został lekarzem oddziału opatrunkowego II Dywizji Strzelców Syberyjskich. Po zakończeniu wojny, od odzyskania niepodległości Polski mieszkał w Warszawie. W latach 1914–1926 był starszym asystentem, a w latach 1926–1931 – docentem w I Klinice Chirurgicznej Wydziału Lekarskiego warszawskiej Akademii Medycznej.
Od roku 1929 dodatkowo prowadził wykłady w Akademii Wychowania Fizycznego (przedmiot: mechanika ruchów), był ordynatorem oddziału chirurgicznego w I Szpitalu Okręgowym im. Marszałka Józefa Piłsudskiego (1930–1934) i oddziału chirurgicznego Szpitala Ewangelickiego w Warszawie (od lutego 1934). W roku 1937 objął stanowisko kierownika II Katedry i Kliniki Chirurgicznej AM.
Pod kierownictwem Adolfa Wojciechowskiego pracowali m.in. Władysław Ostrowski (torakochirurg), Henryk Levittoux, Stefan Czubalski (urolog), August Jokiel (chirurg i patofizjolog), Stanisław Tokarski (ortopeda).
W czasie II wojny światowej Adolf Wojciechowski przebywał w Warszawie. Uczestniczył w tajnym kształceniu studentów medycyny. Jego niemieckie koneksje nigdy nie doprowadziły do aresztowań, mimo że miał informacje o konspiracyjnej działalności znajomych. Niektórym spośród nich ułatwiał uwolnienie z więzień i obozów koncentracyjnych.
Wyjechał do Niemiec (z żoną – Niemką) w lipcu 1944 roku, niedługo przed Godziną W. Zmarł w Lipsku wkrótce po zakończeniu wojny.
Praca zawodowa.
W I Klinice Chirurgicznej Adolf Wojciechowski zajmował się przede wszystkim problemami chirurgii jamy brzusznej (m.in. teoria powstawania torbieli krezkowych, rozwój embrionalny sieci, hodowlą "in vitro"); opisał metodę sympatektomii okołotętniczej, zajmował się ginekologią (m.in. badania przepływu chłonki w szyjce i trzonie macicy. W kolejnych latach A. Wojciechowski koncentrował się na zagadnieniach chirurgii urazowej (zob. urazy kości i stawów), m.in. problemach kostnienie pozaszkieletowego (zob. też postępujące kostniejące zapalenie mięśni). Szczególnie dużą uwagę zwracał na problemy ortopedii praktycznej (np. nowe metody chirurgii żylaków, zapalenia ropne, medycyna sportowa, chirurgii wojskowej, balneochirurgia).
Polskie Towarzystwo Ortopedyczne i Traumatologiczne.
Według gen. prof. Ireneusza Wierzejewskiego, nazywającego ortopedię „najmłodszą córką chirurgii”, rozwój ortopedii w Polsce rozpoczął się w roku 1913 w Poznaniu. W roku 1923 powstała tam pierwsza Katedra Ortopedii – jednostka uniwersytecka z kliniką w Poznańskim Zakładzie Ortopedycznym im. B. Saturnina Gąsiorowskiego. W Warszawie kształcenie lekarzy w dziedzinie ortopedii było prowadzone w tych latach głównie w klinice chirurgicznej kierowanej przez prof. Adolfa Wojciechowskiego.
Kolejnym przełomowym wydarzeniem w historii polskiej ortopedii było założenie w roku 1928 Polskiego Towarzystwa Ortopedycznego i Traumatologicznego; członkami założycielami byli: Ireneusz Wierzejewski, Michał Grobelski, Henryk Cetkowski, Franciszek Raszeja, Wiktor Dega), a pierwszym prezesem został Ireneusz Wierzejewski (pełnił tę funkcję do śmierci w roku 1930). Już przed pierwszym Zjazdem tego Towarzystwa (Poznań, 17 listopada 1928) ukazał się pierwszy zeszyt nowego specjalistycznego czasopisma – oficjalnego organu PTOiTr „Chirurgja Narządów Ruchu i Ortopedja Polska”. Został wydany pod redakcją Ireneusza Wierzejewskiego i doc. Adolfa Wojciechowskiego.
W okresie międzywojennym kolejnymi prezesami byli Wacław Łapiński (1930–1931), Adolf Wojciechowski (1931–1938) i Adam Gruca (od 1938). Do chwili wybuchu II wojny światowej zorganizowano 5 kolejnych zjazdów naukowych, w tym 3 – w czasie kadencji Adolfa Wojciechowskiego: IV Zjazd – Lwów (1933), V Zjazd – Warszawa (1936), VI Zjazd – Poznań (1938). Na historycznych zdjęciach z VI Zjazdu (udostępnianych przez NAC) znajduje się wielu wybitnych przedstawicieli środowiska, obradujących pod przewodnictwem Adolfa Wojciechowskiego w sali wykładowej Zakładu Anatomii Opisowej Uniwersytetu w Poznaniu (3 kwietnia 1938).
Publikacje.
Wybór – autorstwo i współautorstwo według www.google.pl:

</doc>
<doc id="3037263" url="https://pl.wikipedia.org/wiki?curid=3037263" title="AKS (mina)">
AKS (mina)



</doc>
<doc id="3037265" url="https://pl.wikipedia.org/wiki?curid=3037265" title="ARCA (organizacja)">
ARCA (organizacja)



</doc>
<doc id="3037266" url="https://pl.wikipedia.org/wiki?curid=3037266" title="Estline">
Estline

Estline – estońsko-szwedzkie przedsiębiorstwo żeglugowe, założone w 1990 roku jako joint venture spółki Nordström &amp; Thulin oraz estońskiego rządu (poprzez Eesti Merelaevandus). Przez 10 lat przedsiębiorstwo miało wyłączność na obsługę ruchu pasażerskiego pomiędzy Tallinnem a Sztokholmem.
W 1994 zarządzana przez Estline MS Estonia zatonęła na Bałtyku, pochłaniając życie 852 osób. W 1998 Nordström &amp; Thulin opuścił spółkę, a w 2001 ogłoszona została upadłość przedsiębiorstwa.

</doc>
<doc id="3037267" url="https://pl.wikipedia.org/wiki?curid=3037267" title="Denczo Denew">
Denczo Denew

Denczo Todorow Denew (bułg. Денчо Тодоров Денев; ur. 22 sierpnia 1936 w Karnobacie) – bułgarski strzelec, olimpijczyk, medalista mistrzostw świata.
Brał udział w igrzyskach olimpijskich w latach 1960 (Rzym), 1964 (Tokio), 1968 (Meksyk), 1972 (Monachium) i 1976 (Montreal). Wystartował łącznie w ośmiu konkurencjach; dwukrotnie zajmował miejsca w pierwszej dziesiątce. Najwyższe miejsce zajął podczas swoich czwartych igrzysk w 1972; był siódmy w strzelaniu z pistoletu szybkostrzelnego z odległości 25 metrów.
Dwukrotnie zdobywał medale mistrzostw świata, a raz medal mistrzostw Europy – wszystkie w strzelaniu z pistoletu dowolnego z odległości 50 metrów. Ponadto zajął szóste miejsce w strzelaniu z pistoletu pneumatycznego podczas mistrzostw Europy w 1974 w Enschede (386 pkt.).

</doc>
<doc id="3037268" url="https://pl.wikipedia.org/wiki?curid=3037268" title="Abajo (meteoryt)">
Abajo (meteoryt)



</doc>
<doc id="3037270" url="https://pl.wikipedia.org/wiki?curid=3037270" title="Aban (krater marsjański)">
Aban (krater marsjański)



</doc>
<doc id="3037271" url="https://pl.wikipedia.org/wiki?curid=3037271" title="Rechowot (miejsce biblijne)">
Rechowot (miejsce biblijne)

Rechowot (hebr. רְחֹבוֹת) – niezidentyfikowane miejsce biblijne na pustyni Negew, gdzie według Księgi Rodzaju (Rdz 26,22) Izaak wykopał studnię. Próby utożsamienia Rechowot z Ruheiba nie powiodły się, gdyż nie odnaleziono na tym stanowisku śladów obecności ludzi sprzed okresu rzymskiego.

</doc>
<doc id="3037273" url="https://pl.wikipedia.org/wiki?curid=3037273" title="Abant (jezioro)">
Abant (jezioro)



</doc>
<doc id="3037277" url="https://pl.wikipedia.org/wiki?curid=3037277" title="Atanas Tasew">
Atanas Tasew

Atanas Tasew (bułg. Атанас Тасев; ur. 24 maja 1921 w Radomirze) – bułgarski strzelec, olimpijczyk.
Startował na igrzyskach olimpijskich w 1968 roku (Meksyk). Wystąpił tylko w skeecie, w którym zajął 34. miejsce.

</doc>
<doc id="3037278" url="https://pl.wikipedia.org/wiki?curid=3037278" title="Andrzej Musiał">
Andrzej Musiał

Andrzej Musiał (ur. 1955 w Płocku) – polski aktor telewizyjny i filmowy.
W 1982 zdał w Warszawie egzamin eksternistyczny dla aktorów dramatu.
Teatr.
Zadebiutował w 1979 w spektaklu "Słowik" w reżyserii Jana Skotnickiego w Teatrze Płockim. Następnie występował w Teatrze Dramatycznym im. Jerzego Szaniawskiego, grając głównie w spektaklach Jana Skotnickiego m.in. "Żeglarz", w którym był również asystentem reżysera. Następnie grał w Teatrze Ziemi Pomorskiej w Grudziądzu i Teatrze im. Wojciecha Bogusławskiego w Kaliszu, gdzie grał m.in. w "Rewizorze" Gogola i "Burzy" Shakespeare’a postać Ariela, za co w 1984 roku Nagrodę na XXIV Kaliskich Spotkaniach Teatralnych w Kaliszu. Potem grał na deskach Teatru Polskiego w Bydgoszczy, Teatru Nowego w Łodzi, Teatru Szwedzka 2/4 w Warszawie, Teatru Rozmaitości w Warszawie, a także w spektaklach telewizyjnych cyklu Teatru Telewizji.
Filmografia.
Andrzej Musiał grał w filmach i serialach głównie gatunku sensacyjnych, kryminalnych. W filmie debiutował w 1985 roku w "Sam pośród swoich". Grał także w takich jak m.in.: "Psy" rolę Ochockiego – człowieka Grossa, "Młode wilki 1/2", "Sęp". Natomiast na małym ekranie zadebiutował w serialu "Zespół adwokacki". Występował m.in. w serialach sensacyjnych: "Ekstradycja", "Pierwszy milion", "Twarzą w twarz 2", a także w niemieckiej produkcji "Komisarz Rex" oraz obyczajowych gdzie grał rolę śledczych, specjalistów (m.in. "Ojciec Mateusz", "Plebania").
Życie prywatne.
Andrzej Musiał był żonaty z aktorką Anną Markiewicz. Mają syna Macieja (ur. 1995), który także jest aktorem

</doc>
<doc id="3037279" url="https://pl.wikipedia.org/wiki?curid=3037279" title="Up Pompeii!">
Up Pompeii!

Up Pompeii! - brytyjski serial komediowy produkowany przez BBC i emitowany po raz pierwszy na antenie BBC1. Główną gwiazdą serialu był Frankie Howerd, zaś jego scenarzystą wiodącym Talbot Rothwell. W serii drugiej współautorem serialu został Sid Colin. 
Emisja.
Odcinek pilotażowy został wyemitowany 17 września 1969 w cyklu "Comedy Playhouse", służącym prezentacji nowych pomysłów na seriale komediowe. Emisja regularna, licząca trzynaście odcinków podzielonych na dwie serie, miała miejsce od 30 marca do 26 października 1970. W latach 1975 na antenie BBC wyemitowano jednorazowy odcinek specjalny pt. "Further Up Pompeii!", który - choć doszło do dwóch zmian w głównej obsadzie - utrzymany był w klimacie bardzo bliskim seriom regularnym. 
W 1991 zrealizowano kolejną odsłonę "Further Up Pompeii!", tym razem wyprodukowaną przez London Weekend Television i wyemitowaną w całej sieci ITV. Frankie Howerd był jedynym członkiem oryginalnej obsady, który wystąpił w tym odcinku. Wszystkie pozostałe postacie były nowe, podobnie jak fabuła, muzyka i scenografia. 
Fabuła i konwencja.
Miejscem akcji serialu są starożytne Pompeje, zanim jeszcze zostały zniszczone w wyniku wybuchu Wezuwiusza. Głównym bohaterem jest Lurcio, niewolnik miejscowego notabla, senatora Ludicrusa Sextusa. Jest on także narratorem każdego z odcinków, prowadzącym widzów przez kolejne rozgrywające się w mieście wydarzenia. 
Serial został napisany i zagrany w sposób, który świadomie łamie konwencję klasycznego sitcomu, zbliżając się w wielu momentach do stylistyki programu kabaretowego, a zarazem stosując i parodiując rozwiązania dramaturgiczne mające swoje korzenie w teatrze antycznym. Dotyczy to w szczególności sposobu, w jaki zachowuje się Frankie Howerd. Komik nie tylko regularnie łamie czwartą ścianę, ale również wchodzi w interakcje z publicznością obecną w studiu podczas nagrań, np. odpowiadając na reakcje widzów. Często wychodzi również z własnej roli, komentując jakość scenariusza lub też grę innych aktorów albo np. ich kostiumy. Krytyk Anthony Clark pisał: "trudno byłoby opisać występy Howerda jako aktorstwo w tradycyjnym sensie; jego interpretacja postaci Lurcia to niewiele więcej niż rozwinięcie jego własnej osobowości medialnej. Fakt, że spędzał dużą część każdego odcinka na bezpośrednim mówieniu do publiczności, zacierał jeszcze granicę między występem i występującym".
Ponadto charakterystyczną cechą serialu są stałe elementy fabuły, występujące w każdym odcinku, dające efekt zamierzonej i oczekiwanej przez widzów przewidywalności. Należą do nich Prolog Lurcia, oda Nausiusa czy proroctwo Senny (zobacz opisy postaci poniżej). 
Powiązania.
W 1971 premierę miał oparty na serialu film kinowy. Frankie Howerd był jedynym występującym w nim członkiem obsady telewizyjnej, wszystkie pozostałe role zagrali nowi aktorzy, dodano też liczne nowe postacie. Następnie powstały jeszcze dwa filmy, które choć rozgrywają się w innych realiach historycznych, bazują na tej samej konwencji oraz na osobie Howerda. Były to "Up The Chastity Belt" (1971, rozgrywający się w czasie krucjat) oraz "Up The Front" (1972, I wojna światowa). 
W 1973 zrealizowano serial "Whoops Baghdad", w którym charakterystyczna konwencja "Up Pompeii!", oparta na osobowości Howerda i traktująca całą akcję jedynie jako tło dla jego występu, została przeniesiona w realia średniowiecznego Iraku. W 1982 nakręcono trzeci oparty tej koncepcji serial, zatytułowany "Then Churchill Said to Me", rozgrywający się w tajnym rządowym bunkrze podczas II wojny światowej. Na krótko przed planowaną emisją serialu wybuchła wojna o Falklandy-Malwiny. Władze BBC uznały, iż nadawanie komedii wojennej w trakcie prawdziwej wojny z udziałem Wielkiej Brytanii byłoby wysoce niestosowne, stąd serial trafił wówczas na półkę i został pokazany dopiero w 1993 roku, już po śmierci Howerda. 
Bohaterowie i obsada.
Lurcio (Frankie Howerd).
Niewolnik będący własnością senatorskiej rodziny ze starożytnych Pompejów. Pomimo swojego pośledniego stanu, na który często się uskarża, jest z reguły bardzo dobrze traktowany przez swych państwa i cieszy się statusem nieomal członka rodziny. Domownicy powierzają mu rozmaite, zwykle niewdzięczne zadania, często związane z własnymi perypetiami miłosnymi. Jest także powiernikiem ich najskrytszych tajemnic. Choć Lurcio w swoich złośliwych wypowiedziach potępia i wykpiwa rozwiązłość i materializm swoich państwa, w rzeczywistości zazdrości im majątku oraz miłostek i nie przegapi żadnej okazji, aby samemu zaznać trochę przyjemności. Zarazem jest raczej tchórzliwy i woli wypełniać wolę innych, nawet kłopotliwą, niż narazić się na nieprzyjemności. 
W trakcie każdego odcinka Lurcio stara się wygłosić, mówiąc wprost do widzów, poważną opowieść, zwaną przez siebie Prologiem. Tematy Prologów zmieniają się z odcinka na odcinek, ale zawsze czerpią z mitologii lub literatury antycznej. Prolog zawsze przerywany jest po kilku zdaniach przez innych bohaterów, po czym następuje zawiązanie prawdziwej, komediowej fabuły danego epizodu. W każdym odcinku Lurcio kilkakrotnie próbuje wrócić do Prologu, lecz nigdy nie udaje mu się powiedzieć niczego poza wstępem. W praktyce motyw Prologów pozwalał scenarzystom spinać poszczególne sceny z solowymi popisami Frankiego Howerda, stał się też charakterystycznym elementem specyficznej konwencji serialu. 
Ludicrus Sextus.
Członek Senatu, na co dzień żyjący ze swoją rodziną w dobrobycie, lecz bez przesadnego przepychu i luksusu, co przejawia się m.in. posiadaniem tylko jednego niewolnika do posługiwania w domu. Jest nieco zagubionym w wydarzeniach mężczyzną około sześćdziesiątki. Gdy w pobliżu nie ma jego żony, dużo mówi o kobietach i często wybiera się na rozmaite schadzki, ale w rzeczywistości ma już typowe dla swojego wieku kłopoty z życiem miłosnym. Jest kiepskiego zdania o obojgu swych dzieci, natomiast żonę stara się dyskretnie oszukiwać w wielu kwestiach. 
Odtwórcy roli: Max Adrian (seria 1), Wallas Eaton (seria 2), Mark Dignam (odcinek specjalny z 1975 roku)
Ammonia (Elizabeth Larner).
Żona senatora, kobieta około czterdziestki o nieokiełznanym apetycie seksualnym. Jej rozwiązłość jest w Pompejach legendą, a jedyną osobą, która nic o tym nie wie, jest jej własny mąż. Lurcio często dostaje za zadanie ukrywanie kolejnych skoków w bok Ammonii przed senatorem. Ammonia z jednej strony ceni sobie status senatorowej i podkreśla swoją wyższość nad pospólstwem, ale z drugiej strony podziały klasowe nie mają dla niej żadnego znaczenia, gdy przychodzi do poszukiwania kolejnych kochanków. 
Nausius (Kerry Gardner).
Syn senatora. Zachowuje się w sposób zaprzeczający wszelkim rzymskim wyobrażeniom o męskości, jak na owe czasy jest wręcz stereotypowo zniewieściały. Nieustannie zakochuje się platonicznie w kolejnych dziewczętach, lecz nieśmiałość nie pozwala mu nawiązać bliższego kontaktu. Zamiast tego pisuje dla nich krótkie ody, które Lurcio odczytuje widzom. Stałym gagiem związanym z odami Nausiusa jest ich konstrukcja - pierwszy, drugi i trzeci wers rymują się w taki sposób, aby widz oczekiwał w czwartym wersie sprośnej puenty. Nigdy jednak do tego nie dochodzi, ponieważ w czwartym wersie Nausius zawsze traci rym i wpisuje coś znacznie grzeczniejszego niż to, czego spodziewa się publiczność.
Erotica.
Córka senatora. Jest zwiewną dwudziestolatką, która odziedziczyła po matce skłonność do amorów. Postać Erotiki jest dalece mniej eksponowana niż jej brata, występuje jedynie w części odcinków i niemal zawsze związane z nią elementy intrygi dotyczą jej kolejnych miłostek i ich konsekwencji. 
Odtwórczynie roli: Georgina Moon (serie 1 i 2), Jennifer Lonsdale (odcinek specjalny z 1975)
Senna (Jeanne Mockford).
Miejscowa wróżbitka, z wyglądu zaniedbana, wyraźnie niezrównoważona psychicznie kobieta po czterdziestce. Pojawia się zawsze dwukrotnie w czasie odcinka. Najpierw, w jednej z pierwszych scen, wygłasza wróżbę, która - choć pozornie oderwana od rzeczywistości - zawsze sprawdza się w toku dalszych wydarzeń. Na końcu odcinka przerywa ostatnią próbę wygłoszenia Prologu, jaką podejmuje Lurcio, aby powiedzieć, że "koniec jest blisko", co oznacza, iż czas kończyć odcinek. 
Plaut (Willie Rushton).
Postać występująca tylko w pierwszej serii. Autentyczny rzymski komediopisarz Plaut, przedstawiony w mocno prześmiewczy sposób, wygłaszał w trakcie każdego odcinka kilka utrzymanych w absurdalnym tonie wstawek, dotyczących przekonań i wierzeń starożytnych Rzymian oraz ich stylu życia. W dalszych odsłonach zrezygnowano z tego elementu. 

</doc>
<doc id="3037282" url="https://pl.wikipedia.org/wiki?curid=3037282" title="Mirosław Bulešić">
Mirosław Bulešić

Mirosław Bulešić, właśc. Miroslav Bulešić (ur. 13 maja 1920 w m. Čabrunići, zm. 24 sierpnia 1947 w m. Lanišće) – chorwacki błogosławiony Kościoła katolickiego, męczennik.
Był kapłanem w diecezji porecko-pulskiej, w Chorwacji. Przed święceniami studiował w Rzymie na Uniwersytecie Gregoriańskim. Został formatorem przyszłych kapłanów na kilka miesięcy przed śmiercią.
24 sierpnia 1947 został zamordowany przez działaczy uzbrojonych komunistycznych bojówek, które wtargnęły na plebanię. Najpierw został pobity, a następnie kilkukrotnie raniony w szyję. Jego zabójca w procesie sądowym został uniewinniony.
28 września 2013 został ogłoszony błogosławionym przez papieża Franciszka (za pośrednictwem legata Angelo Amato).

</doc>
<doc id="3037284" url="https://pl.wikipedia.org/wiki?curid=3037284" title="Qinshan Wensui">
Qinshan Wensui

Qinshan Wensui (chiń. 欽山文邃 pinyin "Qīnshān Wénsuì"; kor. 흠산문수 "Hŭmsan Munsu"; jap. "Kinzan Bunsui"; wiet. "Khâm Sơn Văn Thúy"; ur. IX wiek) – chiński mistrz chan ze szkoły caodong.
Życiorys.
Pochodził z Fuzhou. Już jako młody człowiek został uczniem mistrza chan Zishana Huanzhonga w klasztorze chan w Hangzhou. Nieco później, razem ze swymi przyjaciółmi Yantou Quanhuo i Xuefengiem Yicunem, praktykował u mistrza chan Deshana Xuanjiana. Jednak ścisłe metody nauczania Deshana były zbyt surowe dla Qinshana, dlatego opuścił tego mistrza i rozpoczął naukę u mistrza chan Dongshana Liangjie.
Pod kierunkiem Dongshana, Qinshan urzeczywistnił Dharmę Buddy i stał się bardzo znanym nauczycielem chanu.
Następnie Qinshan praktykował u Dongshana i osiągnął urzeczywistnienie. Został spadkobiercą Dharmy Donghsana. Gdy miał dwadzieścia siedem lat udał się na górę Qin. I tam, siedząc przed całą kongregacją mnichów, osiągnął wielkie oświecenie. Opowiedział wtedy mnichom o swoim pierwszym spotkaniu z Dongshanem.
Klasztor Qinshan znajduje się w mieście Daohe w powiecie Lixian. Został zbudowany na zachodzie góry Peng przez mistrza chan Qinshana Wensui w okresie Dade w czasach dynastii Tang.
Mistrz ten występuje w 56 gong’anie z "Biyan lu".
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.

</doc>
<doc id="3037285" url="https://pl.wikipedia.org/wiki?curid=3037285" title="Miroslav Bulešić">
Miroslav Bulešić



</doc>
<doc id="3037286" url="https://pl.wikipedia.org/wiki?curid=3037286" title="Miroslaw Bulešić">
Miroslaw Bulešić



</doc>
<doc id="3037287" url="https://pl.wikipedia.org/wiki?curid=3037287" title="Smukłodziobek brązowogrzbiety">
Smukłodziobek brązowogrzbiety

Smukłodziobek brązowogrzbiety ("Euscarthmornis margaritaceiventer") – gatunek małego ptaka z rodziny muchotyranikowatych (Pipromorphidae). Występuje w Ameryce Południowej od Kolumbii po Argentynę. Niezagrożony wyginięciem.
Taksonomia.
Gatunek ten często zaliczany jest do rodzaju "Hemitriccus". Wyróżnia się 9 podgatunków. Niekiedy za jego podgatunek uznawano także tyraneczka samotnego ("Myiornis inornatus"). 
Zasięg występowania.
Smukłodziobek brązowogrzbiety występuje w zależności od podgatunku:
Zasiedla zakrzewienia i suche lasy do wysokości 2000 m n.p.m.
Morfologia.
Długość ciała wynosi 10–10,5 cm, w tym dzioba 12,5–13,5 mm i ogona 34–42 mm. Skrzydło mierzy 40–45,5 mm. Osobniki dorosłe w większości bure. Wierzch ciała szarobrązowy do brązowooliwkowego. Skrzydła szarobrązowe, obrzeżenia lotek i pokryw skrzydłowych tworzących dwa paski płowe. Ogon szary. Spód ciała biały w jasnoszare pasy. Tęczówki białożółte, czerwonopomarańczowa obrączka oczna. Nogi i stopy różowawe. Nie jest znany wygląd osobników młodych, przypuszczalnie są ciemniejsze. Masa ciała waha się między 6,9 a 9 g.
Behawior.
Lata jedynie na krótkie dystanse. Pożywienie stanowią owady zbierane ze spodu liści.
Lęgi.
Okres lęgowy trwa od stycznia do czerwca w Kolumbii i od października do grudnia w Peru, Boliwii i Argentynie. Gniazdo, umieszczone 0,5–3 m nad ziemią, ma kształt kopulasty z bocznym wejściem blisko jego spodu. Budulec stanowią suche trawy, włókna roślinne i puch. Wyściółkę stanowi puch roślinny. W lęgu 1–2 jaja (rzadko 3). Inkubacja trwa 13–15 dni, wysiaduje jedynie samica. Młode są karmione przez oboje rodziców. Są w pełni opierzone po 13–14 dniach od wyklucia.
Status.
IUCN uznaje smukłodziobka brązowogrzbietego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana, ale ptak ten opisywany jest jako pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.

</doc>
<doc id="3037288" url="https://pl.wikipedia.org/wiki?curid=3037288" title="Black Sphere">
Black Sphere



</doc>
<doc id="3037289" url="https://pl.wikipedia.org/wiki?curid=3037289" title="Pigmata">
Pigmata

Pigmata - album studyjny formacji PIG, będący zremasterowaną edycją wydanego rok wcześniej "Pigmartyr" pod pseudonimem WATTS. Zawiera wszystkie 10 utworów w tym 3 dodatkowe. "Pigmata" sprzedał się dużo lepiej od swojego oryginału.

</doc>
<doc id="3037290" url="https://pl.wikipedia.org/wiki?curid=3037290" title="Zofia Jaroszewicz">
Zofia Jaroszewicz

Zofia Jaroszewicz ps. „Kasia” (ur. 8 czerwca 1920 w Warszawie, zm. 17 września 1944 w Aninie) – działaczka ZWM i PPR, publicystka, poetka.
Życiorys.
Córka Kazimierza, skończyła szkołę podstawową w Brwinowie, podczas nauki w warszawskim gimnazjum (do 1938) działała w harcerstwie i samorządzie szkolnym. 1938-1939 studiowała fizykę i chemię na USB w Wilnie, w grudniu 1938 wraz z H. Balicką i Hanną Szapiro-Sawicką brała udział w agitacji podczas wyborów do warszawskiej Rady Miejskiej. Członek Sekcji Akademickiej PPS, prowadziła świetlicę dla dzieci robotników i w 1939 zorganizowała dla nich kolonie letnie. We wrześniu 1939 brała aktywny udział w działalności Robotniczego Komitetu Pomocy Społecznej – przy ewidencjonowaniu ochotników do Robotniczych Brygad Obrony Warszawy, organizacji punktów medycznych i kuchni dla uchodźców i pogorzelców, a po kapitulacji Warszawy 28 IX 1939 dostarczała żołnierzom WP cywilnej odzieży, gromadziła materiały drukarskie i pomagała w ukrywaniu broni i amunicji i czcionek drukarskich. Podczas okupacji pisała wiersze, zawierając w nich swoje refleksje, nastroje i grozę wojny. I-VII 1940 pracowała w Radzie Głównej Opiekuńczej, później w biurze i w magazynie w niemieckiej firmie budowlanej. Brała udział w zebraniach marksistowskiego kółka dyskusyjnego, latem 1941 Szapiro-Sawicka wciągnęła ją do regularnej działalności konspiracyjnej przy wydawaniu „Biuletynu Radiowego”. Od września 1941 „Kasia” działała w ZWW i brała udział w powielaniu jego pisma „Zwyciężymy”. Od stycznia 1942 w PPR, była kolporterką prasy PPR, od jesieni 1942 do marca 1943 przerwała działalność konspiracyjną z powodu choroby, później została sekretarzem ZWM dzielnicy Mokotów i skończyła kurs oficerski. Kolportowała m.in. „Trybunę Wolności” i „Głos Warszawy”, od jesieni 1943 członek komitetu redakcyjnego „Walki Młodych”, w którym pisała wiele wstępnych artykułów. Od wiosny 1944 sekretarz ZWM na Pradze, od lipca 1944 przewodnicząca Zarządu Warszawskiego ZWM i członek Komitetu Warszawskiego PPR. W sierpniu 1944 pracowała z młodzieżą ZWM, potem z grupą młodzieży usiłowała przedostać się przez linię frontu, jednak w Zielonce została raniona w nogę odłamkiem szrapnela i zachorowała na tężec, który spowodował jej śmierć po przetransportowaniu do Anina. Pośmiertnie mianowana kapitanem i odznaczona Orderem Krzyża Grunwaldu III klasy. Po wojnie ekshumowano jej prochy i pochowano w kwaterze ZWM na Cmentarzu Wojskowym na Powązkach (kwatera C6 ZWM-1-4). Jej imieniem nazwano szkołę podstawową oraz technikum w Warszawie.

</doc>
<doc id="3037292" url="https://pl.wikipedia.org/wiki?curid=3037292" title="Earl Lindo">
Earl Lindo

Earl Wilberforce „Wire” Lindo (ur. 7 stycznia 1953 w Kingston, zm. 4 września 2017 w Londynie) – jamajski organista, znany przede wszystkim jako członek zespołu Bob Marley &amp; The Wailers w latach 1973 oraz 1978–1981; jako klawiszowiec sesyjny wniósł wkład w wiele klasycznych albumów reggae.
Życiorys.
Urodził się i dorastał na wiejskich terenach regionu Saint James, w bardzo konserwatywnej chrześcijańskiej rodzinie. Uczęszczał do stołecznego liceum Excelsior High School, gdzie rozpoczął swoją przygodę z muzyką od nauki gry na fortepianie i gitarze basowej. Organami Hammonda zainteresował się później, zainspirowany twórczością wirtuoza tego instrumentu, amerykańskiego muzyka jazzowego Jimmy'ego Smitha. Karierę rozpoczął w grającej muzykę rocksteady formacji Tommy'ego McCooka The Supersonics. Następnie wspólnie z Bobbym Dentonem i Bobbym Kalphatem założył własne trio keybordzistów sesyjnych pod nazwą The Meters. Grupa wspierała m.in. Boba Andy'ego, Dennisa Browna i Petera Tosha. Znajomość z Toshem zaowocowała zaproszeniem Lindo na sesje nagraniowe The Wailers na krążek "Burnin"' jesienią 1973 roku. Wziął on następnie udział w promującej album trasie koncertowej po USA i Wielkiej Brytanii, po czym opuścił zespół by nagrywać i koncertować z amerykańską gwiazdą bluesa, Taj Mahalem.
W roku 1977 powrócił na Jamajkę, gdzie brał udział w licznych sesjach nagraniowych dla klasycznych albumów reggae, współpracując z czołowymi artystami i grupami. W międzyczasie ukazały się także trzy jego autorskie single: „African Sound”, „No Soul Today” oraz „Who Done It”. Wiosną 1978 roku powrócił do The Wailers i pozostał członkiem formacji aż do końca jej działalności w maju 1981, w związku ze śmiercią Marleya. Dołączył wówczas do tworzonej wspólnie z pozostałymi Wailersami grupy The Wailers Band, mającej na celu kontynuację tradycji zespołu. Ponadto przez całe lata 80. i 90. udzielał się aktywnie jako keybordzista sesyjny; później czynił to sporadycznie.
Pod koniec życia mieszkał w Londynie wraz ze swoją żoną Cleopatrą Rosemary i dwiema córkami.

</doc>
<doc id="3037294" url="https://pl.wikipedia.org/wiki?curid=3037294" title="A Stroll in the Pork">
A Stroll in the Pork

A Stroll in the Pork – pierwszy minialbum formacji PIG, wydany w 1992 roku. W Japonii został wydany w 1998 roku. Wszystkie wydania zawierają dwie wersje utworu "Hello Hooray", który jest coverem piosenki Alice Coopera.

</doc>
<doc id="3037295" url="https://pl.wikipedia.org/wiki?curid=3037295" title="Józef Vaina">
Józef Vaina

Józef Vaina (lit. Juozas Vaina) (1916-2011) – polski i litewski pedagog, społecznik i kolekcjoner. Dział w Litewskim Towarzystwie Społeczno-Kulturalnym. Pisał książki o folklorze i etnografii regionu, był aktywny na łamach czasopisma „Aušra”.
Jego kolekcja stanowi znaczącą część Muzeum Etnograficznego w Puńsku, które założył po przejściu na emeryturę. Muzeum mieści się w Domu Kultury Litewskiej w Puńsku.
Za swoją działalność otrzymał litewskie i polskie odznaczenia państwowe, w tym m.in. „Za zasługi dla Litwy”, Krzyż Polonia Restituta, Złoty Krzyż Zasługi, Order Wielkiego Księcia Giedymina.

</doc>
<doc id="3037296" url="https://pl.wikipedia.org/wiki?curid=3037296" title="Juozas Vaina">
Juozas Vaina



</doc>
<doc id="3037297" url="https://pl.wikipedia.org/wiki?curid=3037297" title="Angela Tenorio">
Angela Tenorio



</doc>
<doc id="3037300" url="https://pl.wikipedia.org/wiki?curid=3037300" title="Red Raw and Sore">
Red Raw and Sore

Red Raw and Sore - drugi minialbum formacji PIG, wydany w 1994 roku tylko na terenie Japonii, a w Stanach Zjednoczonych w 1999 roku w formie kompilacji "The Swining / Red Raw &amp; Sore".

</doc>
<doc id="3037307" url="https://pl.wikipedia.org/wiki?curid=3037307" title="Patent Protestancki">
Patent Protestancki

Patent Protestancki () – dokument wydany przez cesarza Austrii Franciszka Józefa 8 kwietnia 1861. Ustanawiał nowe podstawy prawne funkcjonowania Kościoła ewangelickiego w Cesarstwie Austrii, zrównując jego prawa z Kościołem katolickim.
Historia.
Dotychczas Kościołem panującym w monarchii Habsburgów był Kościół katolicki. W okresie józefinizmu nastąpiło częściowe równouprawnienie protestantów poprzez wydanie w 1781 Patentu tolerancyjnego, jak również oficjalnie zaczął funkcjonować Kościół ewangelicki w Cesarstwie. Kolejna fala zmian nastąpiła wraz z Wiosną Ludów w 1848. 3 do 11 sierpnia 1848 obradowała w Wiedniu komisja omawiająca położenie ewangelików w Cesarstwie. 26 grudnia 1848 nowy cesarz Franciszek Józef I wydał tymczasowe postanowienie, które zniosło część ograniczeń nałożonych na ewangelików. Przykładowo, ewangelickie metryki kościelne nabrały prawomocności, a tym samym urząd parafialny je wystawiający nabrał prawnego znaczenia wobec państwa. Drugim, ważniejszym rozporządzeniem był Patent Konstytucyjny z 4 marca 1849, który mieszkańcom państwa przyznawał zupełną wolność wyznania, które nie miało odtąd wpływu na przystęp do praw obywatelskich i politycznych. Każdy Kościół zyskał prawo publicznego nabożeństwa i do własnego samorządu, a więc przykładowo można było odtąd dobudowywać wieże do dotychczas stojących domów modlitwy. Na mocy tego patentu i rozporządzenia ministerialnego z 27 czerwca 1849, w dniu 18 sierpnia zwołano do Wiednia superintendentów z doradcami, w celu zorganizowania Kościoła ewangelickiego i ustawy kościelnej. Po przedłożeniu jej projektu w parlamencie nie została ona uprawomocniona zanim Patent Konstytucyjny z 4 marca 1849 został zniesiony 31 grudnia 1851. Jednocześnie cesarz zapewnił, że prawo do publicznych nabożeństw nie zostanie ewangelikom odebrane, po czym wydawał wobec nich pojedyncze drobne postanowienia. 11 maja 1860 zapowiedziano, że protestantom na cele i zakłady kościelne udzielać się będzie zapomogi z funduszu państwowego.
Powyższe postanowienia wznowione lub podtrzymane zostały w Patencie Protestanckim ogłoszonym w Dzienniku Ustaw Państwowych 8 kwietnia 1861 roku. 9 kwietnia wydano drugi patent – tymczasową ewangelicką ustawę kościelną mówiącą o gminach zborowych, sposobie ich łączenia w gminy senioralne i superintendentalne i o zastępstwie tychże w Synodzie Generalnym, jak również o innych kwestiach organizacyjnych. Powoływał również najwyższy urząd kościelny dla obu wyznań zastępujący dotychczasowe osobne konsystorze: Naczelną Cesarsko-Królewską Radę Kościelną (niem. Oberkirchenrat) w Wiedniu, działającą przy C. K. Ministerstwie Wyznań i Oświaty. Ostateczny kształt ustawy kościelnej miały nadać kolejne Synody. Pierwszy Synod Generalny zwołano 22 maja 1864. Do 9 lipca odbyły się w sumie 32 posiedzenia, na których obradowali – częściowo wspólnie – ewangelicy luterańscy i helweccy. Obrady zaowocowały ustawą kościelną przedłożoną parlamentowi do uchwalenia. Parlament po licznych zmianach nadał jej sankcję cesarską 6 stycznia 1866.

</doc>
<doc id="3037315" url="https://pl.wikipedia.org/wiki?curid=3037315" title="Boris Grekow">
Boris Grekow



</doc>
<doc id="3037317" url="https://pl.wikipedia.org/wiki?curid=3037317" title="Baureihe E 91">
Baureihe E 91

Baureihe E 91 - seria niemieckich lokomotyw elektrycznych i wyprodukowanych w latach 1925-1929 dla Deutsche Reichsbahn specjalnie do obsługi pociągów towarowych na trudnych trasach górskich. 
Charakterystyka.
Nadwozie lokomotywy z dwiema kabinami maszynisty na krańcach, składało się z trzech części połączonych ze sobą miechami. Pojazd wyposażono w dwa połączone ze sobą odbieraki prądu typu pantografowego, które umieszczono na skrajnych częściach pudła. Lokomotywa posiadała dwa trzyosiowe wózki silnikowe, pomiędzy którymi umieszczono transformator trakcyjny. Napęd z dwóch podwójnych silników na osie odbywał się za pomocą koła zębatego oraz połączonych z nim wiązarów. Silniki posiadały wentylację obcą. Wyłącznik szybki wyposażony został w komorę olejową. Sterowanie pracą lokomotywy odbywało się za pomocą styczników elektromagnetycznych oraz nastawnika o 19 pozycjach. Producentem zarówno konstrukcji mechanicznej, jak i części elektrycznej lokomotyw, które trafiły na Śląską Kolej Górską, była firma AEG. Lokomotywy te mogły prowadzić na pochyleniu 10‰ pociągi towarowe o masie 1200 ton z prędkością 35 km/h lub pociągi pasażerskie o masie 500 ton z prędkością 45 km/h.
W 1922 zamówiono 30 lokomotyw, z czego 14 (EG 581-594) trafiło do Jeleniej Góry, natomiast pozostałych 16 - do Bawarii. Ostatecznie zamówiono jeszcze 4 sztuki, które trafiły na południe Niemiec (1924) i 12 sztuk, przeznaczonych na tory Dolnego Śląska (1927).
Eksploatacja.
Po zelektryfikowaniu linii kolejowych zlokalizowanych na śląskich oraz bawarskich pasmach górskich, wobec niskiej przydatności starych elektrowozów, kolej niemiecka potrzebowała lokomotyw elektrycznych do prowadzenia ciężkich pociągów towarowych. W październiku 1922 roku zamówiono szesnaście lokomotyw elektrycznych dla lokomotywowni w Monachium i czternaście elektrowozów dla lokomotywowni w Jeleniej Górze. W późniejszym czasie zamówiono cztery elektrowozy do prowadzenia ciężkich pociągów towarowych na bawarskich liniach kolejowych. Pierwszy elektrowóz prezentowano od 21 września do 5 października 1924 roku na Wystawie Techniki Kolejnictwa w Seddin. Elektrowozy w 1926 roku zostały oznakowane przez koleje niemieckie jako Baureihe E 91. W 1929 roku wyprodukowano dwanaście ostatnich lokomotyw zamówionych dla Śląska. W latach 1933-1945 9 lokomotyw znalazło się w południowych Niemczech (lokomotywownie Ulm i Kornwestheim od 1933, Landshut od 1944, Augsburg od 1945). Pozostałych 5 sztuk – zarówno tych, które koniec wojny zastał w Sudetach (E 91 83, 84 i 87), jak i w warsztatach naprawczych w Dessau (E 91 85 i 86) – padło łupem Armii Czerwonej i zostało wywiezionych do ZSRR. Po wojnie elektrowozy były eksploatowane zarówno przez koleje wschodnioniemieckie, jak i zachodnioniemieckie.

</doc>
<doc id="3037319" url="https://pl.wikipedia.org/wiki?curid=3037319" title="Ilian Nedkow">
Ilian Nedkow



</doc>
<doc id="3037321" url="https://pl.wikipedia.org/wiki?curid=3037321" title="Park Narodowy Chiribiquete">
Park Narodowy Chiribiquete

Park Narodowy Chiribiquete – park narodowy leżący w południowej Kolumbii. Obejmuje w całości pasmo górskie Chiribiquete. Utworzony został w roku 1989. Leży na terenie departamentów Caquetá i Guaviare. Od roku 2008 należy do Important Bird Areas określanych przez BirdLife International, a od 2018 roku wpisany jest na listę światowego dziedzictwa UNESCO jako obiekt kulturowo-przyrodniczy.
Historia.
Park został utworzony w roku 1989, całkowita jego powierzchnia wynosi 1 280 000 hektarów. Na jego terenie znajdują się formacje skalne powstałe w okresie prekambryjskim. Na jego terenie znajdują się petroglify w liczbie około 8 000, przedstawiają zarówno wizerunki ludzkie, jak i zwierzęce. Prawdopodobnie rysunki te są autorstwa ludu Carijona. Wiadome jest, że teren parku zasiedlony był przez ludzi między rokiem 450 a 1450 n.e., możliwe że nawet od 3600 lat p.n.e.
Warunki naturalne i roślinność.
Średnia roczna temperatura wynosi 23-25 °C, zaś średnia roczna suma opadów 4500 mm. Środowiska na terenie Parku Narodowego Chiribiquete są zróżnicowane, obejmują zarówno podmokłe sawanny i lasy, jak i suche lasy i górskie zakrzewienia. Wysokość drzew wynosi do 40 m. Są to w większości "Pourouma cecropiifolia" (pokrzywowate), "Qualea paraensis" (Vochysiaceae), "Inga acrocephala" (bobowate) oraz "Pseudolmedia laevis" (morwowate). Rosnące na terenach górskich zakrzewienia przeważnie występują na glebach piaszczystych. Osiągają wysokość 12-15 m. Niektóre gatunki, jak te z rodzaju "Senefelderopsis" (wilczomleczowate) i "Graffenrieda fantastica" (zaczerniowate).
Awifauna.
Na terenie parku występuje 26 gatunków ptaków, na podstawie których obecności teren uznano za Important Bird Area (określane są jako "trigger species"). Są to m.in. narażony na wyginięcie czubacz kędzierzawy ("Crax alector"), topazik ognisty ("Topaza pyra"), tukanik żółtolicy ("Selenidera nattereri"), skoczek żółtoczuby ("Neopelma chrysocephalum"), bentewi żółtogardły ("Conopias parvus") i leśniak brązowogłowy ("Hylophilus brunneiceps").
Na terenie parku występuje jeden endemiczny gatunek ptaka, złocik zielony ("Chlorostilbon olivaresi").
Fauna.
Na terenie PN Chiribiquete występują liczne gatunki nietoperzy, w tym przedstawiciele rodzaju "Carollia", rybak nocny ("Noctilio leporinus") i "Noctilio labialis". Spotkać można aguti "Dasyprocta fuliginosa", ariranię ("Pteronura brasiliensis"), wydrę długoogoniastą ("Lontra longicaudis"), pekari białogłowe ("Tayassu pecari") oraz pumę ("Puma concolor"). Największym gadem w obszarze parku jest kajman okularowy ("Caiman crocodilus" podg. "apaporiensis"), prócz tego występuje tu kajman czarny ("Melanosuchus niger").

</doc>
<doc id="3037329" url="https://pl.wikipedia.org/wiki?curid=3037329" title="Claude Matthy">
Claude Matthy

Claude Matthy, Claude von Matthy, Claude von Mathy, Matty, Matthaei (ur. 1637 w Paryżu, zm. 1706 w Gdańsku) – kupiec i dyplomata francuski.
Kupiec paryski, który przyjechał do Gdańska w 1677, zaś rok później dzięki protekcji Jana III Sobieskiego uzyskał obywatelstwo tego miasta. Po kilkuletniej półoficjalnej działalności przedstawicielskiej na rzecz Francji w Gdańsku, oficjalnie nominowany rezydentem i komisarzem królewskim Francji tamże w 1704, którą to funkcję pełnił do 1706.
Następnie funkcję rezydenta Francji w Gdańsku pełnił też jego syn Louis Matthy (1706-1748).

</doc>
<doc id="3037332" url="https://pl.wikipedia.org/wiki?curid=3037332" title="Portret starego mężczyzny (obraz El Greca z 1607)">
Portret starego mężczyzny (obraz El Greca z 1607)

Portret starego mężczyzny – obraz olejny przypisywany hiszpańskiemu malarzowi pochodzenia greckiego Dominikosa Theotokopulosa, znanego jako El Greco.
Przypuszcza się, iż portret przedstawia brata El Greca, Manoussosa, który przybył do Toleda w tym właśnie okresie. Obraz jest niepodpisany a jego atrybucja jest kwestionowana m.in. przez historyka sztuki Harolda Wetheya; w pierwszym katalogu dzieł mistrza u Cossío również nie występuje. Gudiol ma odmienne zdanie, doszukując się dużych podobieństw do obrazu z tego samego okresu "Kobieta z kwiatem we włosach" (podobna faktura) i do "Portretu Antonia de Covarrubiasa" (takie same pociągnięcia pędzla tworzące tło). Obraz ma również podobny wydźwięk psychologiczny, choć namalowany jest szybszymi pociągnięciami pędzla tak jak przy szkicach.
Proweniencja.
Pierwotnie portret znajdował się w prywatnej kolekcji w Bolonii. Następnie trafiał kolejno do kolekcji barona Michele Lazzaroniego w Modenie i w Paryżu i kolekcji hrabiego Alessandro Contini-Bonacossiego z Florencji (od 1930), skąd został sprzedany do Nowego Jorku fundacji The Norton Simon Foundation.

</doc>
<doc id="3037336" url="https://pl.wikipedia.org/wiki?curid=3037336" title="TRT">
TRT



</doc>
<doc id="3037343" url="https://pl.wikipedia.org/wiki?curid=3037343" title="Ostoje ptaków IBA">
Ostoje ptaków IBA

Ostoje ptaków IBA (Important Bird Area) – obszary rozpoznane przez BirdLife International jako ważne dla ochrony populacji ptaków. Na 2022 r. wyróżniono około 13 000 ostoi w ponad 200 państwach. Tereny te mogą być chronione zarówno prawnie, jak i przez lokalne organizacje. W Polsce program monitorowany jest przez Ogólnopolskie Towarzystwo Ochrony Ptaków.
Kryteria wyboru według występowania gatunków ptaków („trigger species”) o znaczeniu w skali globalnej są następujące:
Kryteria z grupy B – wskazujące obszary o znaczeniu europejskim są następujące:
Kryteria z grupy C – wskazujące obszary ważne na poziomie Unii Europejskiej:

</doc>
<doc id="3037344" url="https://pl.wikipedia.org/wiki?curid=3037344" title="Richard Garfield">
Richard Garfield

Richard Channing Garfield (ur. 26 czerwca 1963 w Filadelfii) – amerykański projektant gier który stworzył , pierwszą kolekcjonerską grę karcianą. MTG zadebiutowało w 1993 roku, a sukces gry zrodził wiele imitacji. Podczas gdy inni twórcy znanych gier często nie byli w stanie powtórzyć sukcesu lub dobrze zarządzać swoim dziełem, Garfield nadzorował pomyślny rozwój MTG.
Wczesne życie i rodzina.
Garfield urodził się w Filadelfii, z powodu pracy jego ojca w architekturze dzieciństwo spędził w wielu miejscach na całym świecie. Jego rodzina w końcu osiedliła się w Oregonie, kiedy miał dwanaście lat. Chociaż zawsze był zainteresowany puzzlami i grami, jego pasja do gier zaczęła się, kiedy poznał Dungeons &amp; Dragons. Garfield zaprojektował swoją pierwszą grę, gdy miał 13 lat.
Edukacja i Kariera.
W 1985 roku otrzymał tytuł Bachelor of Science w dziedzinie matematyki komputerowej. Dołączył do Bell Laboratories, a następnie postanowił kontynuować naukę kombinatoryki na University of Pennsylvania.
Podczas poszukiwania wydawcy dla gry RoboRally, którą zaprojektował w 1985 roku Garfield poznał Petera Adkisona z Wizards of the Coast, który wyraził zainteresowanie dynamiczną grą z małą liczbą elementów. W tym celu, Garfield połączył pomysły z dwóch poprzednich gier by wymyślić grę karcianą, Magic: The Gathering. Grupa testerów, obejmujący głównie kolegów twórcy ze studiów, uformowała się wokół rozwijającej gry.
W 1993 uzyskał stopień doktora w kombinatoryce na Uniwersytecie Pensylwanii.
Magic: The Gathering weszło do sprzedaży w tym samym roku. Testerzy zaczęli samodzielnie rozwijać dodatki, które były następnie przekazywane do edycji Garfieldowi. W 1994 Garfield opuścił uczelnię, aby dołączyć do Wizards of the Coast, jako projektant gier na pełnym etacie. Stworzył system turniejów, w MTG co było wcześniej rzadko spotykane w grach karcianych. W 1999 r. został wpisany wraz z MTG do Adventure Gaming Hall of Fame. W końcu opuścił, Wizards aby stać się niezależnym projektantem gier.
Nadal sporadycznie współpracuje przy grze Magic: The Gathering. Ostatnio, stworzył gry King of Tokyo (2011) i SolForge (2012). Swoją uwagę skupił na grach wideo, pracował w projektowaniu i rozwoju Schizoid i Spectromancer.
Zaprojektowane gry.
Część gier zaprojektowanych przez Garfielda:

</doc>
<doc id="3037345" url="https://pl.wikipedia.org/wiki?curid=3037345" title="Important Bird Areas">
Important Bird Areas



</doc>
<doc id="3037354" url="https://pl.wikipedia.org/wiki?curid=3037354" title="Piaskolcowate">
Piaskolcowate

Piaskolcowate (Gonorynchidae) – rodzina ryb piaskolcokształtnych (Gonorynchiformes).
Zasięg występowania.
Ocean Indyjski i Ocean Spokojny, rzadko spotykane w południowym Atlantyku. W zapisie kopalnym znane są od kredy.
Cechy charakterystyczne.
Ciało wydłużone, cylindryczne, pokryte łuską ktenoidalną, z przodu ostro zakończone wysuniętym pyszczkiem z pojedynczym wąsikiem, położonym przed otworem gębowym. Płetwa grzbietowa lekko wcięta, przesunięta ku nasadzie ogona. Nasada płetwy odbytowej rozpoczyna się tuż za linią końca nasady płetwy grzbietowej. W linii bocznej 140–170 łusek. Pęcherz pławny nie występuje. Maksymalna długość ciała nie przekracza 60 cm.
Klasyfikacja.
Do piaskolcowatych zaliczany jest jeden rodzaj ryb współcześnie żyjących:
oraz rodzaje wymarłe: 
"Notogoneus" – "Charitosomus" – "Judeichthys" – "Ramallichthys" – "Charitopsis"
Rodzajem typowym jest "Gonorynchus".

</doc>
<doc id="3037355" url="https://pl.wikipedia.org/wiki?curid=3037355" title="Gonorynchidae">
Gonorynchidae



</doc>
<doc id="3037356" url="https://pl.wikipedia.org/wiki?curid=3037356" title="Gonorhynchidae">
Gonorhynchidae



</doc>
<doc id="3037358" url="https://pl.wikipedia.org/wiki?curid=3037358" title="Cmentarz wojenny nr 177 - Piotrowice">
Cmentarz wojenny nr 177 - Piotrowice



</doc>
<doc id="3037361" url="https://pl.wikipedia.org/wiki?curid=3037361" title="Lerotholi">
Lerotholi

Lerotholi Letsie (ur. 1836, zm. 19 sierpnia 1905) – król Basuto od 20 listopada 1891 do śmierci.
Panowanie.
Lerotholi objął tron po śmierci swojego ojca, Letsiego I 20 listopada 1981. W 1898 pokonał w walce swojego wujka, Masophę. Rządził krajem do śmierci 19 sierpnia 1905. Jego następcą został syn, Letsie II.
Życie prywatne.
Lerotholi był najstarszym synem Letsiego I. Miał córkę Letšabisę i dwóch synów: Letsiego II i Griffitha.

</doc>
<doc id="3037364" url="https://pl.wikipedia.org/wiki?curid=3037364" title="Cmentarz wojenny nr 176 - Piotrowice">
Cmentarz wojenny nr 176 - Piotrowice



</doc>
<doc id="3037367" url="https://pl.wikipedia.org/wiki?curid=3037367" title="Misja Gdańsk">
Misja Gdańsk

Misja Gdańsk – polski film z 2012 roku. Pierwszy w Europie film fabularny w technologii 5D

</doc>
<doc id="3037372" url="https://pl.wikipedia.org/wiki?curid=3037372" title="John z Thoresby">
John z Thoresby

John z Thoresby (ur. w Yorkshire, zm. 6 listopada 1373 tamże) – angielski kardynał, arcybiskup Yorku i Lord Kanclerz.
Życiorys.
Urodził się w Thoresby; był synem lorda Hugh z Thoresby. W młodości pełnił rolę kanonika katedry w Lincoln. 23 maja 1347 został mianowany biskupem St David’s, a dokładnie 4 miesiące później otrzymał sakrę. Dwa lata później, 4 września został biskupem Worcester. W latach 1349-1356 pełnił rolę Lorda Kanclerza Anglii. 17 listopada 1352 został mianowany arcybiskupem Yorku. 17 września 1361 został kreowany kardynałem prezbiterem i otrzymał kościół tytularny S. Sabina. Zmarł w pałacu Cawood.

</doc>
<doc id="3037374" url="https://pl.wikipedia.org/wiki?curid=3037374" title="Ken Baily">
Ken Baily

Kenneth Henry Highett Baily (ur. 8 sierpnia 1911 w Bournemouth, zm. 10 grudnia 1993 tamże) – angielski lekkoatleta, znany kibic piłkarskiej reprezentacji Anglii.
Życiorys.
Ken Baily urodził się w Bournemouth i w młodości uprawiał lekkoatletykę, także kibicował lokalnej drużynie AFC Bournemouth.
Przez wiele lat znajdował się w Księdze rekordów Guinnessa za najdłuższy przebyty dystans. Otóż w 1939 roku w sztafecie wraz z Douglasem Bradym, Johnnym Harrisem i Noelem Griffinem przebiegli wokół statku SS Brema pokonując 997 mil w 6 dni. Mężczyźni chcieli poinformować prezydenta Stanów Zjednoczonych – Franklina Delano Roosevelta o planowanej przez III Rzeszę wojnie i zarazem prosić o reakcję Roosevelta w tej sprawie. Ponieważ ich apele nic nie pomogły, wrócili do Anglii 29 sierpnia 1939 roku, na trzy dni przed rozpoczęciem II wojny światowej.
Był w sztafecie olimpijskiej, która niosła znicz olimpijski na stadionie Wembley w Londynie podczas ceremonii otwarcia letnich igrzysk olimpijskich 1948. Uczestniczył w wielu zawodach sportowych na świecie. Znakiem rozpoznawczym Kena Baily'ego był cylinder z brytyjską flagą oraz marynarka (najczęściej czerwona) z koszulą flagi brytyjskiej. Po raz pierwszy w swoim słynnym stroju zaprezentował się podczas mistrzostw świata 1966 w Anglii, na których reprezentacja Anglii zdobyła tytuł mistrza świata po wygranej w finale 4:2 z reprezentacją RFN. Wspierał również angielską reprezentację na następnych mistrzostwach świata m.in. na mundial 1970 w Meksyku, mundial 1982 w Hiszpanii, a także kibicował angielskie drużyny narodowe innych dyscyplin m.in.: drużynę rugby. Ostatnią wielką imprezą sportową z udziałem Baily'ego były letnie igrzyska olimpijskie 1992 w Barcelonie.
Śmierć.
Ken Baily zmarł na raka 10 grudnia 1993 roku w domu opieki w rodzinnym Bournemouth w wieku 82 lat.

</doc>
<doc id="3037375" url="https://pl.wikipedia.org/wiki?curid=3037375" title="Organizm samożywny">
Organizm samożywny



</doc>
<doc id="3037377" url="https://pl.wikipedia.org/wiki?curid=3037377" title="Vydas Dolinskas">
Vydas Dolinskas

Vydas Dolinskas (ur. 8 maja 1970 w Janowie) – litewski historyk i muzeolog, od 2009 dyrektor Pałacu Władców Wielkiego Księstwa Litewskiego w Wilnie.
Życiorys.
W latach 1988–1993 studiował na Wydziale Historycznym Uniwersytetu Wileńskiego, gdzie następnie odbył studia doktoranckie. W 2001 uzyskał stopień doktora nauk humanistycznych na podstawie pracy pt. "Simonas Kosakovskis. Politinė ir karinė veikla Lietuvos Didžiojoje Kunigaikštystėje 1763–1794 m." Od 1996 jest wykładowcą na Wydziale Historii Uniwersytetu Wileńskiego.
W 1994–1996 był stypendystą Fundacji Konrada Adenauera, prowadził badania w Instytucie Friedricha Meinecke i Instytucie Historii Sztuki Wolnego Uniwersytetu Berlina oraz w Tajnym Archiwum Fundacji Pruskiego Dziedzictwa Kulturalnego. W 2002 prowadził badania w Tajnych Archiwach Watykanu i Bibliotece Watykańskiej.
Od 1993 do 1997 pracował jako starszy laborant na Wydziale Historii Wielkiego Księstwa Litewskiego w Litewskim Instytucie Historycznym. W latach 1998–2008 był pracownikiem Litewskiego Muzeum Sztuki na stanowiskach: starszego muzealnika, kierownika działu publikacji i wydawnictw naukowych, kierownika działu wnętrz i ekspozycji Pałacu Władców WKL i kierownika działu filii Pałacu Władców WKL. W latach 2006–2008 odbył staże zawodowe w Zamku Królewskim na Wawelu.
Od 2009 pełni funkcję dyrektora Muzeum Narodowego – Pałacu Władców Wielkiego Księstwa Litewskiego w Wilnie. W 2019 wybrany ponownie na stanowisko dyrektora.
Od 2005 zasiada w radzie dyrekcji Państwowego Rezerwatu Kulturowego Zamku Wileńskiego. W latach 2007–2009 był członkiem komisji eksperckiej Programu Tysiąclecia Litwy. Od 2010 jest członkiem rady naukowej Litewskiego Instytut Badań nad Kulturą. W 2020 wybrany przewodniczącym Rządowej Komisji ds. nagród w kulturze i sztuce.
W pracy naukowo-badawczej zajmuje się m.in. historią Wielkiego Księstwa Litewskiego, historią Rzeczypospolitej Obojga Narodów, historią kultury i sztuki Litwy, historią architektury i historią Kościoła.

</doc>
<doc id="3037378" url="https://pl.wikipedia.org/wiki?curid=3037378" title="Skośny system binarny">
Skośny system binarny



</doc>
<doc id="3037379" url="https://pl.wikipedia.org/wiki?curid=3037379" title="System binarny skośny">
System binarny skośny



</doc>
<doc id="3037380" url="https://pl.wikipedia.org/wiki?curid=3037380" title="System skośny dwójkowy">
System skośny dwójkowy



</doc>
<doc id="3037381" url="https://pl.wikipedia.org/wiki?curid=3037381" title="Binarne liczby skośne">
Binarne liczby skośne



</doc>
<doc id="3037382" url="https://pl.wikipedia.org/wiki?curid=3037382" title="System dwójkowy skośny">
System dwójkowy skośny



</doc>
<doc id="3037383" url="https://pl.wikipedia.org/wiki?curid=3037383" title="Dwójkowy system skośny">
Dwójkowy system skośny



</doc>
<doc id="3037384" url="https://pl.wikipedia.org/wiki?curid=3037384" title="Binarny system skośny">
Binarny system skośny



</doc>
<doc id="3037385" url="https://pl.wikipedia.org/wiki?curid=3037385" title="System skośny binarny">
System skośny binarny



</doc>
<doc id="3037387" url="https://pl.wikipedia.org/wiki?curid=3037387" title="U-2506">
U-2506

U-2506 – niemiecki okręt podwodny (U-Boot) typu "XXI" z okresu II wojny światowej. Okręt wszedł do służby w 1944 roku. Jedynym dowódcą był Kptlt. Horst von Schroeter.
Dzięki bardzo dużej pojemności akumulatorów, nowej opływowej linii kadłuba - pozbawionego występów oraz działa, jednostka była jednym z pierwszych okrętów podwodnych w historii zdolnych do rozwijania pod wodą prędkości większej niż na powierzchni. Te same cechy umożliwiały jej znacznie dłuższe niż dotąd pływanie podwodne.
Historia.
Wcielony do 31. Flotylli U-Bootów w Hamburgu celem szkolenia i zgrania załogi, od kwietnia 1945 roku w 11. Flotylli (Bergen – Norwegia) jako jednostka bojowa.
Okręt nie wziął udziału w działaniach wojennych. Skapitulował 8 maja 1945 roku w Bergen, przebazowany pod koniec czerwca do Lisahally (Irlandia Północna). Zatopiony 5 stycznia 1946 roku w ramach operacji Deadlight ogniem artyleryjskim po zerwaniu się z holu.

</doc>
<doc id="3037388" url="https://pl.wikipedia.org/wiki?curid=3037388" title="Interkosmos 22">
Interkosmos 22

Interkosmos 22 (buł. "Интеркосмос 22-България 1300") – bułgarsko-radziecki satelita naukowy; pierwszy bułgarski sztuczny satelita. Satelita nadal pracuje i przesyła dane naukowe, głównie parametrach przestrzeni kosmicznej nad biegunami Ziemi.
Statek zbudowany Bułgarską Akademię Nauk z wykorzystaniem platformy Meteor (11F65), dostarczonej przez Związek Radziecki. Zawierał szereg eksperymentów fizycznych (badania plazmy, cząstek energetycznych i in.) zaprojektowanych i zbudowanych w Bułgarii.
Statek pozostaje na orbicie okołoziemskiej.
Nazwa "Bułgaria 1300" pochodzi od 1300. rocznicy bułgarskiej państwowości obchodzonej w 1981 w Bułgarskiej Republice Ludowej.
Budowa i działanie.
Statek był stabilizowany trójosiowo, z osią -Z skierowaną w kierunku środka Ziemi, a osią X zgodną z wektorem prędkości. Poszycie statku, w tym paneli ogniw słonecznych, było pokryte materiałem przewodzącym, aby poprawnie wykonywać pomiary pól elektrycznych i badać plazmę z cząstek o małych energiach. Statek posiadł aktywne i pasywne środki utrzymania temperatury. Ogniwa słoneczne statku dostarczały do 2 kW energii elektrycznej. 
Statek był wyposażony w dwa rejestratory taśmowe, każdy o pojemności 60 Mb. Dane były też nadawane na częstotliwości 130 MHz, nadajnikiem o mocy 10 W.
Personel.
Do osób zaangażowanych po stronie bułgarskiej należeli:
Zobacz też.
program Interkosmos

</doc>
<doc id="3037394" url="https://pl.wikipedia.org/wiki?curid=3037394" title="Komprador">
Komprador

Komprador – w pierwotnym znaczeniu pośrednik handlowy w portugalskich koloniach w Chinach.
Słowo pochodzi od portugalskiego "comprador" – "nabywca". Początkowo oznaczało chińskiego urzędnika służącego w załatwianiu lokalnych spraw, zatrudnionego w zagranicznym biurze (np. konsulacie). 
W badaniach relacji metropolii i kolonii stosowano pojęcie burżuazja kompradorska.
Obecnie oznacza człowieka będącego pomocnikiem obcych, zaborców kraju, kolonizatorów.

</doc>
<doc id="3037395" url="https://pl.wikipedia.org/wiki?curid=3037395" title="U-2502">
U-2502

U-2502 – niemiecki okręt podwodny (U-Boot) typu "XXI" z okresu II wojny światowej. Okręt wszedł do służby w 1944 roku. Wybrani dowódcy: Kptlt. Heinz Franke. Dzięki bardzo dużej pojemności akumulatorów, nowej opływowej linii kadłuba - pozbawionego występów oraz działa, jednostka była jednym z pierwszych okrętów podwodnych w historii zdolnych do rozwijania pod wodą prędkości większej niż na powierzchni. Te same cechy umożliwiały jej znacznie dłuższe niż dotąd pływanie podwodne.
Historia.
Wcielony do 31. Flotylli U-Bootów w Hamburgu celem szkolenia i zgrania załogi, od marca 1945 roku w 11. Flotylli (Bergen – Norwegia) jako jednostka bojowa.
Okręt nie wziął udziału w działaniach wojennych. Skapitulował 8 maja 1945 roku w Horten (Norwegia), przebazowany na początku czerwca do Lisahally (Irlandia Północna). Zatopiony 2 stycznia 1946 roku w ramach operacji Deadlight ogniem artyleryjskim niszczyciela .

</doc>
<doc id="3037401" url="https://pl.wikipedia.org/wiki?curid=3037401" title="Letsie II">
Letsie II

Letsie II (ur. 1869, zm. 1913) – król Basuto od 21 sierpnia 1905 do 28 stycznia 1913. Był również nazywany Letsienyana (mały Letsie).
Lata młodości.
Dorastał w wiosce swojego ojca, Likhoele, która jest położona w dystrykcie Mafeteng i walczył po jego stronie w walce pod Thaba Bosiu przeciwko Masophie. 
Panowanie.
Po śmierci ojca objął tron Basuto. Był pierwszym władcą, którego pozycja została skonsultowana z wysokim komisarzem. Po zajęciu stanowiska opuścił Likhoele i założył nową wioskę – Phahameng. Pił dużo alkoholu, co przyczyniło się do jego przedwczesnej śmierci w 1913. Jego syn Tau umarł niedługo po śmierci Letsiego II (istnieje też możliwość, że Tau nie był synem Letsiego II), dlatego jego następcą został młodszy brat Griffith.

</doc>
<doc id="3037404" url="https://pl.wikipedia.org/wiki?curid=3037404" title="Cmentarz wojenny nr 174 - Piotrowice">
Cmentarz wojenny nr 174 - Piotrowice



</doc>
<doc id="3037405" url="https://pl.wikipedia.org/wiki?curid=3037405" title="Caazapá">
Caazapá

Caazapá – miasto w Paragwaju, w departamencie Caazapá. Według danych na rok 2020 miasto zamieszkiwało 26 619 osób, a gęstość zaludnienia wyniosła 31,7 os./km2.
Historia.
Miasto zostało założone w 1607 roku przez Fraya Luisa de Bolañosa. W 1884 roku miasto zostało ogłoszone gminą.
Położenie.
Caazapá położone jest na zachodnim skraju Wyżyny Brazylijskiej. Na północny wschód od miasta znajduje się łańcuch górski Caazapá, będący kontynuacją pasma górskiego Mbaracayú. 
Demografia.
Ludność historyczna:
Ludność według grup wiekowych na rok 2020:
Struktura płci na rok 2020
Gospodarka.
W mieście znajduje się kilka zakładów przemysłowych zajmujących się przetwarzaniem miodu, skrobi i trzciny cukrowej.
Transport.
Caazapá znajduje się przy drodze krajowej nr 8, która przecina cały wschodni region Paragwaju z północy na południe.

</doc>
<doc id="3037406" url="https://pl.wikipedia.org/wiki?curid=3037406" title="Portret mężczyzny (obraz El Greca z 1607)">
Portret mężczyzny (obraz El Greca z 1607)

Portret mężczyzny – obraz olejny przypisywany hiszpańskiemu malarzowi pochodzenia greckiego Dominikosowi Theotokopulosowi, znanemu jako El Greco.
Mężczyzna o nieznanej tożsamości, został przedstawiony w trzy czwartej postaci. Na uwagę zasługuje strój modela, będący typowym ubiorem kastylijskiego szlachcica. Dłonie mężczyzny są niewidoczne, schowane w białych mankietach. Jego twarz nosi typowe cechy dla typologii i metody El Greca. Obraz wydaje się być nieukończony, a same płótno nie zostało zachowane w dobrym stanie. Gudiol oraz niemiecki historyk August L. Mayer i José Camón autorstwo przypisują El Grecowi; Wethey, jak i Cossío atrybucji tej nie uznają.
Proweniencja.
Obraz znajduje się w prywatnej kolekcji w Niemczech. Wcześniej od 1958 roku był w innej kolekcji w Mediolanie, a do 1943 roku w Minneapolis Institute of Arts dokąd trafił z kolekcji Herschel V. Jones.

</doc>
<doc id="3037407" url="https://pl.wikipedia.org/wiki?curid=3037407" title="Bitwa pod Gallipoli (1312)">
Bitwa pod Gallipoli (1312)

Bitwa pod Gallipoli – miała miejsce w 1312 roku pomiędzy siłami bizantyjskimi i sprzymierzonymi z nimi wojskami Królestwa Serbii a Turkopolami dowodzonymi przez Halila Paszę. 
Historia.
Zanim doszło do bitwy Turcy splądrowali i całkowicie spustoszyli znaczne rejony Tracji. Na okres dwóch lat Tracja dostała się pod panowanie Halila Paszy, co przyczyniło się do upadku gospodarczego, biedy i głodu w regionie. W roku 1312 Michał IX Paleolog zebrał armię, z pomocą której wyparł Turków w rejon Gallipoli. Z pomocą cesarzowi nadciągneło wkrótce 2000 jazdy króla serbskiego Stefana Urosza II Milutina oraz flota genueńska, która zablokowała Turków od strony morza. W stoczonej w konsekwencji bitwie Halil Pasza i jego ludzie zostali zmasakrowani. Nielicznym Turkopolom, którzy uszli z życiem, udało się po bitwie wstąpić na służbę cesarza.

</doc>
<doc id="3037411" url="https://pl.wikipedia.org/wiki?curid=3037411" title="Ludwik Fortuna">
Ludwik Fortuna

Ludwik Józef Fortuna vel Michał Zabiełło pseud.: „Siła”, „Nadzieja” (ur. 20 marca 1913 w Żurawicy, zm. 1999) – kapitan dyplomowany piechoty Wojska Polskiego, cichociemny.
Życiorys.
W 1931 roku ukończył Państwowe Gimnazjum nr 1 w Jarosławiu. W latach 1932–1934 uczył się w Szkole Podchorążych Piechoty.
We wrześniu 1939 roku walczył jako dowódca kompanii zwiadu 54 pułku piechoty Strzelców Kresowych. 8 grudnia 1939 roku przekroczył granicę polsko-węgierską, gdzie został internowany. W marcu 1940 roku znalazł się we Francji, gdzie do czerwca 1940 roku służył w 6 kompanii 7 pułku piechoty 3 Dywizji Piechoty. Następnie przebywał w Wielkiej Brytanii, służąc w 8 kompanii 3 batalionu strzelców 1 Brygady Strzelców.
Po przeszkoleniu ze specjalnością w dywersji został zaprzysiężony 7 kwietnia 1942 roku i przeniesiony do Oddziału VI Sztabu Naczelnego Wodza. Później przeszedł kurs (III kurs na obczyźnie) w Wyższej Szkole Wojennej. Po praktyce w Oddziale III Sztabu Naczelnego Wodza został przerzucony do Głównej Bazy Przerzutowej w Brindisi we Włoszech.
Został zrzucony w Polsce w nocy z 19 na 20 maja 1944 roku w ramach operacji lotniczej o kryptonimie „Weller 18”. Dostał przydział do Podokręgu Nowogródek AK jako szef sztabu Podokręgu, objął to stanowisko 26 czerwca (rozkazem Komendy Głównej AK z 12 czerwca). 17 lipca 1944 został aresztowany przez wojska radzieckie i lata 1944–1947 spędził w więzieniach (początkowo więzienie na Łukiszkach, siedziba NKWD przy ul. Ofiarnej w Wilnie) i na zesłaniu w Związku Radzieckim.
Po powrocie do Polski w lipcu 1947 roku podjął w listopadzie tego roku pracę jako urzędnik w Okręgowym Urzędzie Likwidacyjnym w Rzeszowie, następnie w latach 1949–1970 pracował w Rejonowym Przedsiębiorstwie Przemysłu Paszowego „Bacutil” w Katowicach na stanowiskach kolejno: kierownika bhp, starszego technika ds. wynalazczości i racjonalizacji, kierownika służby inwestycyjnej. Później pracował w: Zarządzie Inwestycji Produkcyjnych Śląskiego Zjednoczenia Budownictwa Miejskiego w Katowicach jako kierownik działu inwestycji i przygotowania produkcji (1970–1972), Chorzowskim Przedsiębiorstwie Produkcji Materiałów Budowlanych (1972–1973), Ośrodku Rozwojowo-Badawczym Śląskiego Zjednoczenia Budownictwa Miejskiego w Katowicach (1973–1978). Od 1978 roku na emeryturze. Pochowany na cmentarzu Batowickim w Krakowie (kw. A-II-zach.-1).
Życie rodzinne.
Był synem Józefa, kołodzieja, i Franciszki z domu Hnatowskiej. W 1939 roku ożenił się z Janiną Malską (ur. w 1913 roku), z którą miał córkę Zofię zamężną Woźniak (ur. w 1949 roku).

</doc>
<doc id="3037416" url="https://pl.wikipedia.org/wiki?curid=3037416" title="William Lee (biskup)">
William Lee (biskup)

William Lee (ur. 2 grudnia 1941 w Newport) – irlandzki biskup rzymskokatolicki, biskup diecezjalny Waterford i Lismore w latach 1993–2013.
Życiorys.
Święcenia kapłańskie otrzymał 19 czerwca 1966.
27 maja 1993 papież Jan Paweł II mianował go biskupem diecezjalnym Waterford i Lismore. Święceń biskupich udzielił mu jego ustępujący poprzednik biskup Michael Russell. 1 października 2013 papież Franciszek przyjął jego rezygnację.

</doc>
<doc id="3037417" url="https://pl.wikipedia.org/wiki?curid=3037417" title="Amarantka czerwonogrzbieta">
Amarantka czerwonogrzbieta

Amarantka czerwonogrzbieta ("Lagonosticta sanguinodorsalis") – gatunek małego ptaka z rodziny astryldowatych (Estrildidae). Występuje endemicznie w Nigerii oraz w północno-zachodnim Kamerunie. Opisany po raz pierwszy w roku 1998.
Taksonomia.
Gatunek opisany po raz pierwszy w roku 1998 przez Roberta B. Payne’a. Najbliżej spokrewnionymi gatunkami są przypuszczalnie amarantka skalna ("L. virata") oraz amarantka czadyjska ("L. umbrinodorsalis"). Nie wyróżnia się podgatunków.
Holotyp, dorosły samiec, został zebrany (przez złapanie w siatkę) 1 listopada 1995 roku na wyżynie Dżos (koordynaty miejsca zebrania: 9°53'N, 8°59'E), na wysokości 1280 m n.p.m. Dostarczony został do muzeum zoologii należącego do Uniwersytetu Michigan.
Nazwa gatunkowa "sanguinodorsalis" oznacza „o krwistoczerwonym grzbiecie”.
Morfologia i anatomia.
Holotyp.
Holotyp stanowi dorosły samiec, zebrany 1 listopada. Brak plamy lęgowej, jądra o wymiarach 5×3 mm, brak zgromadzonego tłuszczu. Obrączka oczna różowa, tęczówka ciemnobrązowa. Dziób czarny z niebieskoszarą nasadą żuchwy. Stopy szare. Pokrywy skrzydłowe czerwonobrązowe. Wierzch głowy szarobrązowy. Kuper i pokrywy nadogonowe intensywnie czerwone. Sterówki czarne, zewnętrzna para posiada czerwone obrzeżenia. Lotki ciemne, czerwonobrązowe, na zewnętrznych chorągiewkach jasno obrzeżone. Obszar od boków głowy do brzucha czerwony. Pokrywy podskrzydłowe ciemnoszare w białe plamki.
Skrzydło 54 mm, ogon 51 mm, dziób 9 mm (od nozdrzy), skok 15 mm. Masa ciała 10,6 grama.
Formuła skrzydłowa (od najdłuższej lotki): 3 &gt; 4 &gt; 5 &gt; 2 = 6 &gt; 7 &gt; 8 &gt; 9 &gt; 1.
Paratypy.
Samica została zebrana 12 listopada. Pęcherzyk Graafa o długości 1–2 mm. Jajowody nie były proste, toteż samica była po złożeniu jaj; obecna plama lęgowa. Brak oznak pierzenia i magazynowania tłuszczu. Obrączka oczna szara, tęczówka ciemnobrązowa, dziób podobnie jak u samca czarny, niebieskoszary u nasady. Grzbiet i pokrywy skrzydłowe czerwonobrązowe. Wierzch głowy szarobrązowy. Boki głowy szaroczerwone. Kuper i pokrywy nadogonowe intensywnie czerwone. Spód ciała od gardła do piersi szaroczerwony. Na bokach ciała białe plamki o szarym obrzeżeniu.
Skrzydło 52 mm, ogon 48 mm, dziób 8 mm, skok 14 mm. Masa ciała 10,6 grama.
U osobnika młodocianego (ta sama data zebrania) obrączka oczna jasnoszara, tęczówka brązowa. Zajady jasnoszare.
Zasięg występowania.
Amarantkę czerwonogrzbietą obserwowano na wyżynie Dżos w stanach Bauczi oraz Kaduna w Nigerii, możliwe, że występuje również w stanie Kano; zamieszkuje też wzgórza Mandara leżące w północno-wschodniej Nigerii i przyległym obszarze w północno-zachodnim Kamerunie. Obserwowana była na obszarach trawiastych, w zakrzewieniach jak i terenach leśnych.
Status.
Międzynarodowa Unia Ochrony Przyrody (IUCN) uznaje amarantkę czerwonogrzbietą za gatunek najmniejszej troski (LC, "least concern") nieprzerwanie od 2000 roku, kiedy to sklasyfikowała ten gatunek po raz pierwszy. Całkowita liczebność populacji nie została oszacowana, ale ptak opisywany jest jako pospolity, przynajmniej w części zasięgu występowania. Trend liczebności populacji uznaje się za stabilny.

</doc>
<doc id="3037418" url="https://pl.wikipedia.org/wiki?curid=3037418" title="Aaronsohnia">
Aaronsohnia

 
Aaronsohnia – rodzaj roślin z rodziny astrowatych ("Asteraceae"). Obejmuje 2 gatunki występujące w północnej Afryce.
Systematyka.
Rodzaj z plemienia "Anthemideae" z podrodziny "Asteroideae" z rodziny astrowatych ("Asteraceae")

</doc>
<doc id="3037419" url="https://pl.wikipedia.org/wiki?curid=3037419" title="Zbór Śląskiego Kościoła Ewangelickiego Augsburskiego Wyznania w Hawierzowie-Błędowicach">
Zbór Śląskiego Kościoła Ewangelickiego Augsburskiego Wyznania w Hawierzowie-Błędowicach

Zbór Śląskiego Kościoła Ewangelickiego Augsburskiego Wyznania w Hawierzowie-Błędowicach – zbór (parafia) luterańska w Hawierzowie, w dzielnicy Błędowice, należąca do senioratu cieszyńsko-hawierzowskiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach.
Historia.
Początki zboru (parafii) luterańskiej w Błedowicach związane są z wydaniem przez cesarza Józefa II Habsburga Patentu Tolerancyjnego w 1781. Po jego wydaniu ewangelicy z miejscowości Błędowice, Datynie, Żywocice, Sucha, Szumbark i Szonów połączyli siły i uzyskali pozwolenie na budowę domu modlitwy 16 marca 1782. Miejsce pod budowę kościoła podarował właściciel dóbr baron von Seeger, po czym zatwierdził to starosta cieszyński (18 kwietnia 1782), a kamień węgielny poświęcił pastor cieszyński Fröhlich. Nie bez przeszkód stawianych przez miejscowego proboszcza katolickiego kościół ukończono w 1783. Pierwszym pastorem został Daniel Wagner (1783), po nim był Ferdynand Szelecseny z Węgier (1784–1794), odwołany przez konsystorz wiedeński. Zastąpił go Krystian Raschke (1794–1802), następnie Samuel Traugott Bartelmus (1802–1847), Karol Gazda (1845–1848), Bernard Folwarczny (1848–1894). Patent Tolerancyjny ustanowił również strukturę oficjalnie działającego Kościoła ewangelickiego w Przedlitawii. Wszystkie zbory zostały podległe konsystorzowi powstałemu w 1784 w Cieszynie a w 1785 przeprowadzonemu do Wiednia. W 1784 powstała superintendentura dla Moraw, Śląska i Galicji. W 1807 powstał seniorat śląski, któremu z czasem podległe zostały wszystkie zbory na Śląsku Austriackim. W 1811 urzędowo uregulowano granice gminy zborowej tak, że Karwinę i Stonawę przyłączono do Błędowic a Olbrachcice pozostawiono przy Cieszynie. W 1843 założono cmentarz.
Według schematyzmu kościelnego z 1875 zbór obejmował miejscowości Błędowice Górne, Średnie i Dolne, Datynie, Wiecesławice, Szonów, Bartowice, Szumbark, Sucha Dolna, Średnia i Górna, Stonawa, Cierlicko, Żywocice, Molowiec, Domasłowice, Sobieszowice zamieszkałych przez około 5200 luteran.
Po I wojnie światowej i polsko-czechosłowackim konflikcie granicznym obszar zboru znalazł się w granicach Czechosłowacji. Po 1920 wraz z pięcioma innymi polskojęzycznymi zborami luterańskimi utworzył odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Kiedy w październiku 1938 Polska dokonała aneksji tzw. Zaolzia zbory te połączono z polskim Kościołem ewangelicko-augsburskim. Już rok później, po włączeniu większości terenu Śląska Cieszyńskiego do III Rzeszy podporządkowano je niemieckiemu konsystorzowi we Wrocławiu. Po drugiej wojnie światowej ŚKEAW ponownie uznano oficjalnie w 1948. W 1960 Błędowice włączono do Hawierzowa.

</doc>
<doc id="3037424" url="https://pl.wikipedia.org/wiki?curid=3037424" title="Stefano Galvani">
Stefano Galvani

Stefano Galvani (ur. 3 czerwca 1977 w Padwie) – sanmaryński tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 1999–2012.
Wielokrotnie wygrywał turnieje z serii ITF Men's Circuit. W zawodach z cyklu ATP Challenger Tour wywalczył 5 tytułów.
W 2002 roku startował w Pucharze Davisa, lecz jako reprezentant Włoch. Zagrał w 3 spotkaniach singlowych, z których w 1 zwyciężył.
Galvani jest multimedalistą igrzysk małych państw Europy. Zdobył łącznie 7 medali – 1 złoty, 3 srebrne i 3 brązowe.
W rankingu gry pojedynczej Galvani najwyżej był na 99. miejscu (2 kwietnia 2007), a w klasyfikacji gry podwójnej na 148. pozycji (10 czerwca 2002).

</doc>
<doc id="3037426" url="https://pl.wikipedia.org/wiki?curid=3037426" title="John Buckley">
John Buckley

John Buckley (ur. 2 listopada 1939 w Inchigeela) – irlandzki duchowny katolicki, biskup Cork i Ross w latach 1997–2019.
Życiorys.
Święcenia kapłańskie otrzymał 20 czerwca 1965 roku i inkardynowany został do diecezja Cork i Ross.
16 marca 1984 papież Jan Paweł II mianował go biskupem pomocniczym rodzinnej diecezji ze stolicą tytularną "Leptis Magna". Sakry udzielił mu jego zwierzchnik bp Michael Murphy. Od października 1996 był administratorem apostolskim diecezji w okresie "sede vacante" po śmierci bp. Murphy’ego.
19 grudnia 1997 otrzymał nominację na biskupa diecezjalnego Cork i Ross.
8 kwietnia 2019 przeszedł na emeryturę.

</doc>
<doc id="3037427" url="https://pl.wikipedia.org/wiki?curid=3037427" title="Easytronic">
Easytronic

Easytronic – zastrzeżona przez markę Opel nazwa handlowa półautomatycznej skrzyni biegów używanej w niektórych modelach marki Opel/Vauxhall.
Easytronic nie jest rozwiązaniem typu Tiptronic, ponieważ nie posiada konwertera momentu obrotowego. Jest to zasadniczo konwencjonalna manualna skrzynia biegów z jednym suchym sprzęgłem. Zmiany biegów są realizowane przez specjalne elektryczne siłowniki i nadzorowane przez sterownik silnika.
Ten typ skrzyni biegów jest zazwyczaj używany w samochodach przednio-napędowych, takich jak: Corsa 1.0 &amp; 1.2 &amp; 1.3D, Tigra 1.4 90 KM, Meriva 1.6 &amp; 1.8, Astra 1.4 &amp;1.6, Zafira 1.8 140 KM i Vectra/Signum 1.8 140 KM.
Skrzynia jest produkowana dla marki Adam Opel AG przez ZF Friedrichshafen AG.

</doc>
<doc id="3037428" url="https://pl.wikipedia.org/wiki?curid=3037428" title="Zamek w Lachowiczach">
Zamek w Lachowiczach

Zamek w Lachowiczach – jedna z najmocniejszych twierdz Wielkiego Księstwa Litewskiego i całej Rzeczypospolitej w XVII wieku. Zamek znajdował się przy drodze z Mińska i Słucka do Brześcia i Warszawy.
Architektura.
Zbudowany na wysokim, lewym brzegu Wiedyny (Wiedźmy) zamek o narysie bastionowym, na planie prostokątnym (175×220 m), był okrążony mokrą fosą. W zamku lachowickim zrealizowano najlepsze osiągnięcia nowego włoskiego systemu fortyfikacji: cztery potężne bastiony na rogach były połączone wałami kurtynowymi. Trzy bastiony miały kawaliery – podwyższenia, pozwalające na bardziej efektywny ostrzał przedpola. Od zewnątrz bastiony, kurtyny і kawaliery miały obramowanie murowane i obramowane były blankami. Wjazd do zamku prowadził przez czterokondygnacyjną wieżę bramną w kurtynie południowej. Dziedziniec wewnętrzny zamku był szczelnie zabudowany: naprzeciwko wejścia stał dwukondygnacyjny pałac Sapiehów na planie litery „U”, wzdłuż kurtyn szczelnie stały drewniane budynki czeladzi oraz koszary. Z lewej strony od bramy mieścił się murowany arsenał.

</doc>
<doc id="3037429" url="https://pl.wikipedia.org/wiki?curid=3037429" title="Zbór Śląskiego Kościoła Ewangelickiego Augsburskiego Wyznania w Ligotce Kameralnej">
Zbór Śląskiego Kościoła Ewangelickiego Augsburskiego Wyznania w Ligotce Kameralnej

Zbór Śląskiego Kościoła Ewangelickiego Augsburskiego Wyznania w Ligotce Kameralnej – zbór (parafia) luterańska w Ligotce Kameralnej, należąca do senioratu frydeckiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach. W 2018 liczył 1124 wiernych. Posiada stacje kaznodziejskie z kaplicami w Gnojniku, Rzece i Śmiłowicach.
Historia.
Początki zboru (parafii) luterańskiej w Ligotce Kameralnej związane są z wydaniem przez cesarza Józefa II Habsburga Patentu Tolerancyjnego w 1781. Kamień węgielny pod budowę kościoła położono 1 maja 1782, a ukończono go w 1783.
Patent Tolerancyjny ustanowił również strukturę oficjalnie działającego Kościoła ewangelickiego w Przedlitawii. Wszystkie zbory zostały podległe konsystorzowi powstałemu w 1784 w Cieszynie a w 1785 przeprowadzonemu do Wiednia. W 1784 powstała superintendentura dla Moraw, Śląska i Galicji. W 1807 powstał seniorat śląski, któremu z czasem podległe zostały wszystkie zbory na Śląsku Austriackim.
Początkowo zbór obejmował 800 rodzin, a po uregulowaniu granic gminy zborowej obejmował on wiele podgórskich miejscowości od Frydku po Guty, Śmiłowice i Trzanowice Górne. W 1784 wybudowano plebanię, w 1824 szkołę. Pierwszym pastorem został Stefan Nikolaides (1782-1808), następnie był nim Krystian Raschke (1808-1836), po nim jego syn i wikary Wilhelm Raschke (1823-1829), a w latach 1837-1858 był to Jerzy Filipek. Od 1859 pastorem był ks. Jerzy Heczko, który zmarł w Ligotce Kameralnej w 1907.
Według schematyzmu kościelnego z 1875 zbór obejmował wraz z filią w Starych Hamrach (powstałą w 1869) miejscowości Śmiłowice, Guty, Rzeka, Rakowice, Trzycież (częściowo), Gnojni, Trzanowice Górne, Toszonowice Górne i Dolne, Zawadowice, Domasłowice Górne, Kocurowice, Sprochowice, Dobracice, Bukowiec, Polenicy, Frydek, Dobra, Wojkowice, Noszowice, Skalica, Raszkowice, Prażma, Morawka, Krasna, Janowice, Baszka, Lubno, Malenowice, Ligota Górna, Stare Hamry zamieszkałych przez 5193 luteran.
Po I wojnie światowej i polsko-czechosłowackim konflikcie granicznym obszar zboru znalazł się w granicach Czechosłowacji. Po 1920 wraz z pięcioma innymi polskojęzycznymi zborami luterańskimi utworzył odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Kiedy w październiku 1938 Polska dokonała aneksji tzw. Zaolzia zbory te połączono z polskim Kościołem ewangelicko-augsburskim. Już rok później, po włączeniu większości terenu Śląska Cieszyńskiego do III Rzeszy podporządkowano je niemieckiemu konsystorzowi we Wrocławiu. Po drugiej wojnie światowej ŚKEAW ponownie uznano oficjalnie w 1948.
Nabożeństwa.
Nabożeństwa odbywają się w każdą niedzielę oraz święta w kościele w Ligotce Kameralnej. Prowadzone są w języku polskim i czeskim, mają miejsce również nabożeństwa wspólne dla obu grup językowych.
W kaplicach stacji kaznodziejskich nabożeństwa odbywają się 10 razy w roku (Gnojnik, Śmiłowice) lub 5 razy w roku (Rzeka, wszystkie jako wspólne dla wiernych obu narodowości.
Pogrzeby prowadzone są także w kaplicy w Trzycieżu.
Działalność.
Szkółki niedzielne i lekcje religii.
Szkółki niedzielne odbywają się w budynku parafialnym w Ligotce Kameralnej, a także w Domu PZKO w Gnojniku, Urzędzie Gminy w Rzece, siedzibie Społeczności Chrześcijańskiej "Karmel" w Śmiłowicach i Urzędzie Gminy w Trzycieżu. Łącznie w zajęciach we wszystkich lokalizacjach w 2018 brało udział 116 dzieci.
Lekcje religii ewangelickiej prowadzone były w przedszkolach w Ligotce Kameralnej oraz Gnojniku, a także w szkołach podstawowych w Ligotce Kameralnej, Gnojniku (szkoła czeska i szkoła polska), Rzece, Śmiłowicach i Trzycieżu. Łącznie nauką w 2018 objętych były 123 dzieci.
Spotkania młodzieżowe.
Tygodniowe spotkania dla młodszej grupy wiekowej odbywają się w Ligotce Kameralnej. Poza wspólną modlitwą mają miejsce również aktywności sportowe.
Spotkania starszej młodzieży mają miejsce raz w tygodniu w Ligotce Kameralnej, Śmiłowicach i Trzycieżu.
Ponadto organizowane są obozy dla dzieci oraz młodzieży, wycieczki oraz aktywności sportowe.
Godziny biblijne.
Godziny biblijne odbywają się na parafii w Ligotce Kameralnej, w kaplicy w Gnojniku, w "Karmelu" w Śmiłowicach, w budynku Urzędu Gminy w Trzycieżu oraz w Domu Seniora "Sarepta" w Ligotce Kameralnej.
Muzyka.
W parafii działają dwie orkiestry dęte (Ligotka Kameralna i Śmiłowice), mini-orkiestra, a także dwa chóry mieszane (Ligotka Kameralna i Śmiłowice) oraz zespół muzyczny "Po!me".
Pozostałe spotkania.
Parafia organizuje warsztaty i wykłady skierowane do małżeństw i rodziców. Mają miejsce spotkania dla matek przebywających na urlopach macierzyńskich, a także spotkania modlitewne.

</doc>
<doc id="3037431" url="https://pl.wikipedia.org/wiki?curid=3037431" title="Mimozowate">
Mimozowate



</doc>
<doc id="3037433" url="https://pl.wikipedia.org/wiki?curid=3037433" title="Pallas (zespół muzyczny)">
Pallas (zespół muzyczny)

Pallas – szkocka grupa muzyczna wykonująca rock neoprogresywny, powstała w 1980.
Członkowie zespołu.
W skład zespołu wchodzą:
Byli członkowie:
Dyskografia.
Albumy studyjne:
Albumy kompilacyjne: 
Albumy koncertowe: 

</doc>
<doc id="3037434" url="https://pl.wikipedia.org/wiki?curid=3037434" title="Abarema">
Abarema

Abarema – rodzaj roślin z rodziny bobowatych ("Fabaceae"). Obejmuje 45 gatunków występujących w Eurazji i Afryce oraz w tropikalnej Ameryce (amerykańskie gatunki dawniej były wyodrębniane w rodzaj "Klugiodendron"). Cechą szczególną jest występowanie na tej samej roślinie i jednym kwiatostanie kwiatów z 1 i 2 zalążniami.
Systematyka.
Rodzaj tradycyjnie zaliczany do plemienia "Ingeae" z podrodziny mimozowych "Mimosoideae" z rodziny bobowatych ("Fabaceae"). W 2017 mimozowe umieszczone zostały w podrodzinie brezylkowych "Caesalpinioideae".

</doc>
<doc id="3037436" url="https://pl.wikipedia.org/wiki?curid=3037436" title="Wenera 15">
Wenera 15

Wenera 15 – kolejna radziecka sonda międzyplanetarna wystrzelona w ramach programu Wenera. Bliźniacza sonda Wenery 16, wystrzelonej pięć dni później.
Misja.
W dniu 2 czerwca 1983 roku z kosmodromu Bajkonur w Kazachstanie wystartowała Wenera 15 z zadaniem wejścia na orbitę planety Wenus. Po dwóch korektach lotu w dniach 10 czerwca i 1 października 1983 roku, dotarła 10 października 1983 roku do Wenus i zaczęła ją okrążać. Lot trwał 130 dni, a sonda przebyła odległość 350 mln km. W czasie lotu 69 razy nawiązywany był kontakt radiowy z próbnikiem w celu przejmowania wyników pomiarów zjawisk rejestrowanych w przestrzeni międzyplanetarnej i kontroli zainstalowanych urządzeń. Sonda poruszała się po bardzo wydłużonej orbicie biegunowej z perycentrum 1000 km i apocentrum 65 000 km, dokonując jednego obiegu planety raz na 24 godziny. Sonda przeprowadziła pomiary radarowe ukształtowania powierzchni Wenus i jej obszarów biegunowych oraz badania atmosfery. Sondowań radarowych dokonywała podczas przelotu nad perycentrum, które znajdowało się nad 60° północnej szerokości. W czasie jednego okrążenia otrzymywano obraz powierzchni Wenus szerokości około 150 km i długości 9000 km. Ponieważ Wenus w ciągu doby obraca się o półtora stopnia to za każdym okrążeniem sonda badała coraz to inny fragment planety. Stwierdzono występowanie na planecie powierzchni porytych wieloma kraterami oraz rozległymi spękaniami. Rozróżniono obiekty o średnicach nawet od 1,5 do 2 km.
Obok radiolokatorów bocznego oglądu na pokładzie sondy znajdowały się radiowysokościomierz oraz radiometr do pomiaru temperatury, skierowane prostopadle w dół. Zestaw tych urządzeń umożliwił sporządzenie mapy cieplnej planety.
Kartografowanie powierzchni.
Sonda umożliwiła dokładne ustalenie rzeźby znacznej części planety Wenus, osłoniętej szczelną warstwą obłoków, która uniemożliwia zastosowanie techniki fotograficznej. Wykonano to za pomocą radaru. Wysyłane z sondy fale radiowe pod kątem 80° do powierzchni planety odbijały się w różnych kierunkach w zależności od nachylenia w stosunku do poziomu miejsc, na które padały. Odbite fale radiowe odbierane na pokładzie stacji były poddawane obróbce komputerowej, a następnie przekazywane do Centrum Dalekosiężnej Łączności Kosmicznej AN ZSRR w Mieidwizich Ozierach, gdzie były poddawane dalszej analizie. W wyniku otrzymano plastyczny obraz powierzchni planety. Łącznie z sondą Wenera 16 skartografowano 60 mln km² powierzchni.
Rezultaty badań.
Stwierdzono występowanie pięciu zasadniczych rodzajów form urzeźbienia terenu:
Zarejestrowano silne błyski, które, przypuszczalnie, spowodowane były wybuchami czynnych wulkanów. Oprócz miejsc o temperaturze wyższej niż średnia temperatura powierzchni planety, stwierdzono też miejsca znacznie chłodniejsze z nieznanych powodów.

</doc>
<doc id="3037437" url="https://pl.wikipedia.org/wiki?curid=3037437" title="Kieran O’Reilly">
Kieran O’Reilly

Kieran O’Reilly SMA (ur. 8 sierpnia 1952 w Corku) – irlandzki duchowny katolicki, arcybiskup Cashel i Emly od 2014.
Życiorys.
Święcenia kapłańskie otrzymał 17 czerwca 1978 roku w zgromadzeniu Misji Afrykańskich. Po święceniach pracował na terenie Liberii i Nigerii. W 1989 powrócił do kraju i został mianowany członkiem rady prowincjalnej. W 1995 został wikariuszem generalnym zakonu, a w latach 2001-2010 jego przełożonym. 
18 maja 2010 papież Benedykt XVI mianował go ordynariuszem Killaloe. Sakry udzielił mu metropolita Cashel - arcybiskup Dermot Clifford.
22 listopada 2014 papież Franciszek mianował go arcybiskupem metropolitą Cashel i Emly.

</doc>
<doc id="3037438" url="https://pl.wikipedia.org/wiki?curid=3037438" title="Piaskolec">
Piaskolec

Piaskolec ("Gonorynchus gonorynchus") – gatunek morskiej ryby piaskolcokształtnej z rodziny piaskolcowatych (Gonorynchidae). Gatunek typowy rodzaju "Gonorynchus".
Zasięg występowania.
Południowo-zachodnia część Oceanu Indyjskiego i zachodni Ocean Spokojny. Sporadycznie spotykany jest w południowo-wschodnim Atlantyku, w okolicach Wyspy Świętej Heleny.
Najczęściej występuje nad piaszczystym dnem wzdłuż linii brzegowej, na głębokościach do 200 m, zwykle pomiędzy 70 a 160 m.
Cechy morfologiczne.
Ciało smukłe, wydłużone, cylindryczne, pokryte bardzo małą, ktenoidalną łuską. Pysk ostro zakończony, wysunięty. Przed otworem gębowym położony jest pojedynczy wąsik. Płetwa grzbietowa lekko wcięta, przesunięta daleko ku nasadzie ogona. Nasada płetwy brzusznej leży tuż przed, a nasada płetwy odbytowej rozpoczyna się za nasadą płetwy grzbietowej. Pęcherz pławny nie występuje. Ubarwienie grzbietu szaroniebieskie. Boki ciała srebrzyste, zaróżowione u dołu. Przednia część płetwy odbytowej i końcówki płetwy ogonowej pomarańczowe lub różowe.
Maksymalna długość ciała nie przekracza 60 cm. Przeciętnie dorasta do 40 cm.
Biologia i ekologia.
Prowadzi nocny tryb życia. W dzień zakopuje się w piasku lub mule. Żywi się dennymi bezkręgowcami.
Znaczenie gospodarcze.
Gatunek o niewielkim znaczeniu gospodarczym, poławiany w rybołówstwie jako niewielki przyłów we włokach dennych. Mięso ościste i chude, niewielkiej wartości. Sprzedawane świeże.

</doc>
<doc id="3037439" url="https://pl.wikipedia.org/wiki?curid=3037439" title="Gonorynchus gonorynchus">
Gonorynchus gonorynchus



</doc>
<doc id="3037441" url="https://pl.wikipedia.org/wiki?curid=3037441" title="Abatia">
Abatia

Abatia – rodzaj roślin z rodziny wierzbowatych ("Salicaceae"). Obejmuje ok. 10 gatunków występujących w górach w tropikalnej części Ameryki Południowej, w Andach powyżej górnej granicy lasu. Liście "A. rugosa" wykorzystywane są w Peru do produkcji czarnego barwnika.
Systematyka.
Rodzaj z rodziny wierzbowatych ("Salicaceae"). W innych systemach klasyfikacyjnych zaliczany do rodzin: strzeligłowowatych ("Flacourtiaceae") i męczennicowatych ("Passifloraceae").

</doc>
<doc id="3037443" url="https://pl.wikipedia.org/wiki?curid=3037443" title="U-1233">
U-1233

U-1233 – niemiecki okręt podwodny (U-Boot) typu "IX C/40" z okresu II wojny światowej. Okręt wszedł do służby w 1944 roku. Kolejni dowódcy: KrvKpt. Hans-Joachim Kuhn, Oblt. Heinrich Niemeyer.
Historia.
Wcielony do 31. Flotylli U-Bootów celem treningu i zgrania załogi. Od listopada 1944 roku w 33. Flotylli jako jednostka bojowa.
Pod koniec grudnia 1944 roku okręt wyruszył (po wcześniejszym dwukrotnym przerwaniu zadania z powodu awarii) w swój jedyny patrol bojowy u wybrzeży Maine i Nowej Szkocji, podczas którego nie zatopił żadnej jednostki przeciwnika.
U-1230 skapitulował 5 maja 1945 roku u wybrzeży Jutlandii (Dania). Pod koniec czerwca przebazowany z Wilhelmshaven do Loch Ryan (Szkocja); został zatopiony 29 grudnia 1945 roku podczas operacji Deadlight ogniem artyleryjskim niszczyciela . 

</doc>
<doc id="3037444" url="https://pl.wikipedia.org/wiki?curid=3037444" title="Abdominea">
Abdominea

Abdominea – rodzaj roślin z rodziny storczykowatych ("Orchidaceae") z podrodziny epidendronowych ("Epidendroideae"). Rodzaj monotypowy, obejmujący tylko gatunek Abdominea minimiflora (Hook.f.) J.J.Sm. (syn. "A. macranthera" (Ridl.) Carr, "A. micrantha" J.J.Sm.). Jest to niewielki epifit. Występuje w Tajlandii i w zachodniej oraz centralnej Malezji.

</doc>
<doc id="3037445" url="https://pl.wikipedia.org/wiki?curid=3037445" title="Jerzy Król (lekarz)">
Jerzy Król (lekarz)

Jerzy Henryk Król (ur. 21 lutego 1926 w Baranowiczach, zm. 2 listopada 2013 w Poznaniu) – polski lekarz, naukowiec i profesor Akademii Medycznej w Poznaniu, a później Uniwersytetu Medycznego im. Karola Marcinkowskiego w Poznaniu. Uczeń i współpracownik profesora Wiktora Degi.
Życiorys.
Urodził się 21 lutego 1926 w Baranowiczach, woj, nowogrodzkie. Jego rodzicami byli Stefan, wachmistrz 26 pułku Ułanów Wielkopolskich im. K. Chodkiewicza oraz Bronisława z domu Jankowska.
Uczył się w Baranowiczach jednak nie ukończył tam szkoły średniej z powodu wybuchu II wojny światowej.
W czasie okupacji od 1943 walczył w szeregach Batalionów Chłopskich i Armii Krajowej na Kielecczyźnie. Za brawurową postawę w akcji pod Szczekocinami został odznaczony Krzyżem Virtuti Militari. Był ciężko ranny i uratował go Jan Zalas, miejscowy rolnik.
Będąc żołnierzem Armii Krajowej uczył się i w 1945 zdał maturę w Gimnazjum im. Konarskiego w Częstochowie, a następnie rozpoczął studia medyczne na uniwersytecie w Poznaniu. W 1949 otrzymał dyplom lekarza i od 1950 specjalizował się w ortopedii i chirurgii ortopedycznej w Klinice Ortopedii Uniwersytetu Poznańskiego pod kierunkiem prof. Wiktora Degi.
Za pracę „Operacyjne usztywnienie kręgosłupa przeszczepami kostnymi w gruźlicy kręgosłupa u dzieci i dorosłych” uzyskał w 1951 tytuł doktora nauk medycznych i doktora habilitowanego w 1963 na podstawie rozprawy „Zaburzenia odżywcze stawu biodrowego po leczeniu operacyjnym wrodzonego zwichnięcia biodra”. Za tę monografię otrzymał Nagrodę Ministra Zdrowia.
W latach 1954-1966 przebywał na stażach naukowych w Czechosłowacji, Wielkiej Brytanii, Francji, Szwecji, Niemczech i Stanach Zjednoczonych. W latach 1965-1967 z ramienia ONZ pracował w Algierze jako ekspert Światowej Organizacji Zdrowia (WHO) i doradca rządu Algierii do spraw rehabilitacji. Równocześnie w wolnym czasie pracował nieodpłatnie jako chirurg ortopeda i wykonał sześćdziesiąt operacji w lokalnym szpitalu w Al-Attah.
Po powrocie do Poznania w 1967 kontynuował pracę w Klinice Ortopedycznej Akademii Medycznej. Tytuł profesora zwyczajnego otrzymał w roku 1974. W 1972 i 1975 był konsultantem WHO d.s. rehabilitacji dla ośmiu krajów afrykańskich. W 1978 przebywał w Teheranie jako koordynator irańskiego programu rehabilitacji z ramienia Światowej Organizacji Zdrowia. Po ewakuacji personelu ONZ z Iranu w 1979 pracował w WHO w Nowym Jorku.
W latach 1981-1985 kierował w Genewie światowym programem WHO w zakresie rehabilitacji nadzorując i odwiedzając dziesiątki placówek rehabilitacyjnych w Afryce, Ameryce Środkowej i Azji. Profesor Król w latach 1986-1987 był dyrektorem Instytutu Ortopedii i Rehabilitacji Akademii Medycznej w Poznaniu. Przebywał na Madagaskarze w latach 1987-1989 organizując na zlecenie WHO leczenie osób niepełnosprawnych i opiekę środowiskową. Wykonał tam 500 operacji korekcyjnych i wyszkolił 12 chirurgów. Od 1989 do 1996 był kierownikiem Kliniki Ortopedii Instytutu Ortopedii i Rehabilitacji AM w Poznaniu. W 1996 przeszedł na emeryturę, będąc nadal aktywnym jako konsultant i dydaktyk. Był jednym z dwóch laureatów, których Polskie Towarzystwo Ortopedyczne i Traumatologiczne po raz pierwszy uhonorowało ustanowionym w 2008 roku Medalem Wiktora Degi.
Dorobek naukowy prof. Jerzego Króla obejmuje ponad sto publikacji w czasopismach krajowych i zagranicznych, z których większość dotyczy wrodzonego zwichnięcia stawu biodrowego i zagadnień rehabilitacji. Jego osiągnięciami były pierwsze w Polsce (1968) zastosowanie techniki Harringtona w korekcji skoliozy kręgosłupa oraz pierwsze wszczepienie protezy stawu biodrowego typu McKee-Farrar. Był promotorem 7 prac doktorskich i opiekunem 4 prac habilitacyjnych. Był współautorem podręczników "Ortopedia i rehabilitacja", "Rehabilitacja medyczna" (kilku kolejnych wydań), oraz podręczników Światowej Organizacji Zdrowia (WHO) "Community Health Worker" i "Guide for prevention of Deformities in Poliomyelitis". W 1993 na zamówienie WHO napisał podręcznik operacji wad po porażeniowych przeznaczony dla szpitali w krajach rozwijających się.
Był członkiem krajowych i zagranicznych towarzystw naukowych. Ważniejsze odznaczenia obok Virtuti Militari to Polonia Restituta i Krzyż AK. Uchwałą Rady Miasta Poznania otrzymał odznakę Zasłużonego dla Miasta Poznania.

</doc>
<doc id="3037448" url="https://pl.wikipedia.org/wiki?curid=3037448" title="Mieczysław Jastrzębski">
Mieczysław Jastrzębski

Mieczysław Jastrzębski pseud. "Karwacki", "Chojnowski" (ur. 15 stycznia 1908 w Krasnosielcu, zm. 21 sierpnia 1968 w Warszawie) – ślusarz, żołnierz, działacz komunistyczny.
W 1925 skończył szkołę podstawową, został ślusarzem w Przasnyszu i wstąpił do Związku Młodzieży Komunistycznej (ZMK) (od 1930 KZMP). Od 1927 w KPP. 1930–1931 odbywał służbę wojskową w 33 pp w Łomży. Był delegatem z Przasnysza na okręgową konferencję KPP w Ciechanowie 28 listopada 1931, na której został aresztowany wraz z innymi uczestnikami. 27 czerwca 1932 skazany na 4 lata więzienia i pozbawienie praw na 10 lat, po apelacji wyrok obniżono do 2 lat z zaliczeniem aresztu. Podczas odsiadki w Grudziądzu działał w komunie więziennej. Po zwolnieniu w czerwcu 1934 został sekretarzem Komitetu Dzielnicowego (KD) KPP w Przasnyszu i członkiem Komitetu Okręgowego (KO) KPP Ciechanów-Mława. Po aresztowaniach wśród działaczy komunistycznych w 1934 przyczynił się do odbudowania dzielnicowej i okręgowej organizacji KPP. Działał w KPP do jej likwidacji w 1938. 1937–1938 był monterem samochodowym w Warszawie, potem przy remoncie cukrowni w Krasińcu.
We wrześniu 1939 udał się na tereny zajęte przez Armię Czerwoną i do 1940 był ślusarzem w fabryce zapałek w Pińsku, później tokarzem w fabryce dykty w Mikaszewiczach. W sierpniu 1941 wstąpił do armii Andersa, gdzie był monterem-brygadzistą w stopniu starszego strzelca. Z 2 Korpusem gen. Andersa przeszedł szlak bojowy od Iranu przez Irak, Palestynę, Egipt i Włochy. Brał udział w bitwie pod Monte Cassino.
Po zakończeniu kampanii we Włoszech wrócił do kraju i wstąpił do PPR. Był mechanikiem samochodowym w siedzibie KC PPR/PZPR. Od 1949 inspektor Wydziału Gospodarczego w KC PZPR, od 1951 kierownik działu transportu samochodowego przedsiębiorstwa „Dom Książki”. 1953–1957 był starszym inspektorem w Zarządzie Transportu „Samopomocy Chłopskiej”, potem kontrolerem technicznym transportu samochodowego w Warszawskim Przedsiębiorstwie Geologicznym Górnictwa Węglowego. Od 1963 na rencie dla zasłużonych. Był odznaczony Krzyżem Komandorskim Orderu Odrodzenia Polski i Krzyżem Pamiątkowym Monte Cassino. Pochowany na wojskowych Powązkach (kwatera D6-4-32).

</doc>
<doc id="3037449" url="https://pl.wikipedia.org/wiki?curid=3037449" title="Gonorynchus">
Gonorynchus

Gonorynchus – rodzaj morskich ryb piaskolcokształtnych, obejmujący współcześnie żyjące gatunki z rodziny piaskolcowatych (Gonorynchidae).
Zasięg występowania.
Ocean Indyjski, Spokojny i południowa część Atlantyku.
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus gonorynchus" ("G. gonorynchus").

</doc>
<doc id="3037450" url="https://pl.wikipedia.org/wiki?curid=3037450" title="Abdulmajidia">
Abdulmajidia

Abdulmajidia – rodzaj roślin z rodziny czaszniowatych ("Lecythidaceae"). Obejmuje od 2 do 5 gatunków występujących na Półwyspie Malajskim.
Systematyka.
W niektórych ujęciach rodzaj z rodziny czaszniowatych ("Lecythidaceae") lub "Barringtoniaceae", także włączany do rodzaju "Barringtonia" J. R. Forst. &amp; G. Forst.

</doc>
<doc id="3037451" url="https://pl.wikipedia.org/wiki?curid=3037451" title="Andrzej Bobowski">
Andrzej Bobowski

Andrzej Bobowski ps. "Bobo" (ur. 26 listopada 1940 w Warszawie) – polski przedsiębiorca, sędzia piłkarski, kibic Legii Warszawa i samozwańczy król kibiców piłkarskiej reprezentacji Polski. Wiceprezes Klubu Kibica Reprezentacji Polski.
Znakiem rozpoznawczym Bobowskiego jest korona z piłeczkami na głowie, napis pseudonimu "Bobo" na biało-czerwonym tle pod jego koroną oraz biało-czerwona koszula z godłem Polski w środku.
Życiorys.
Był synem Władysława (ur. 14 kwietnia 1910, zm. 19 maja 1972) – powstańca warszawskiego ps. "Szmaja". W młodości kibicował warszawskim klubom. Interesował się różnymi dyscyplinami sportu: lekkoatletyką, żużlem, rugby, kolarstwem, koszykówką, piłką nożną. Trenował boks w Legii Warszawa.
Uczestniczył w wielu zawodach sportowych rozgrywanych w Polsce i na świecie. Pierwszy mecz piłkarskiej reprezentacji Polski na żywo obejrzał dnia 28 października 1956 roku na Stadionie Dziesięciolecia w Warszawie, kiedy to reprezentacja Polski wygrała 5:3 meczu towarzyskim z reprezentacją Norwegii i obejrzał dotąd 299 meczów "Biało–Czerwonych".
W 2007 roku mecz Polska-Portugalia (2:2) w Lizbonie ramach eliminacji do mistrzostw Europy 2008 był 200. meczem reprezentacji obejrzanym przez Bobowskiego na żywo, za co on sam został nagrodzony pamiątkową tablicą.
Uczestniczył na 12 mistrzostwach świata (1978, 1982, 1986, 1990, 1994, 1998, 2002, 2006, 2010, 2014, 2018, 2022), a także na 7 mistrzostwach Europy oraz na igrzyskach olimpijskich 2000 w Sydney. Był również na meczu towarzyski Francja - Brazylia (0:0) na Stade de France w Saint-Denis, który odbył się z okazji 100-lecia FIFA.
Na początku lat 70. ukończył kurs sędziego piłkarskiego i przez prawie 10 lat prowadził ponad 500 meczów klas okręgu warszawskiego. Od 1975 roku działa w Polskim Związku Piłki Nożnej w tematyce wychowawczej i dyscyplinarnej. W 1998 roku powstał Klub Kibica Reprezentacji Polski, w którym od samego początku pełni funkcję wiceprezesa.
Kariera polityczna.
Bez powodzenia startował z listy PSL w wyborach parlamentarnych 2011 zdobywając 145 głosów oraz z listy PO w wyborach parlamentarnych 2015 zdobywając 194 głosy w okręgu Warszawa I.
Odniesienia w kulturze.
W 2004 roku wystąpił w filmie dokumentalnym pt. "Król kibiców".

</doc>
<doc id="3037455" url="https://pl.wikipedia.org/wiki?curid=3037455" title="Abelia (roślina)">
Abelia (roślina)

Abelia ("Abelia") – rodzaj roślin z rodziny przewiertniowatych ("Caprifoliaceae"). Obejmuje w zależności od ujęcia systematycznego od 3 do 30 gatunków. Występują one we wschodniej Azji oraz w Meksyku. Niektóre gatunki i mieszańce (np. abelia wielkokwiatowa "A. ×grandiflora") uprawiane są jako krzewy ozdobne. Walorem są liczne, efektowne kwiaty o długich rurkach korony oraz ładny pokrój.

</doc>
<doc id="3037458" url="https://pl.wikipedia.org/wiki?curid=3037458" title="Abeliofylum">
Abeliofylum

Abeliofylum ("Abeliophyllum") – rodzaj roślin z rodziny oliwkowatych ("Oleaceae"). Jest to takson monotypowy, obejmujący tylko gatunek abeliofylum koreańskie "Abeliophyllum distichum" Nakai, Bot. Mag. (Tokyo) 33: 153 1919. Występuje on na Półwyspie Koreańskim, jako gatunek skrajnie nieliczny w stanie dzikim (mniej niż 20 roślin), gdzie rośnie w zaroślach na suchych siedliskach. Kwiaty są różnosłupkowe, podobne do kwiatów forsycji, ale białe. Owoce oskrzydlone, podobne do owoców fontanezji. Roślina uprawiana jest jako ozdobna. Opisywana jest jako łatwa w uprawie, ale jej pączki kwiatowe przemarzają podczas wiosennych przymrozków.
Systematyka.
Rodzaj z rodziny oliwkowatych ("Oleaceae") z rzędu jasnotowców ("Lamiales"). W obrębie rodziny zaliczany do plemienia "Forsythieae" (który tworzy wspólnie z rodzajem forsycja "Forsythia").

</doc>
<doc id="3037459" url="https://pl.wikipedia.org/wiki?curid=3037459" title="Abeliophyllum distichum">
Abeliophyllum distichum



</doc>
<doc id="3037460" url="https://pl.wikipedia.org/wiki?curid=3037460" title="Abeliophyllum">
Abeliophyllum



</doc>
<doc id="3037464" url="https://pl.wikipedia.org/wiki?curid=3037464" title="Piżmian">
Piżmian

 
Piżmian ("Abelmoschus") – rodzaj roślin z rodziny ślazowatych ("Malvaceae"). Obejmuje 15 gatunków występujących w tropikach Afryki i Azji. Niektóre gatunki, np. piżmian jadalny ("A. esculentus") i piżmian właściwy ("A. moschatus") uprawiane są jako rośliny ozdobne i jadalne. 
Systematyka.
Rodzaj z plemienia "Hibisceae" z podrodziny "Malvoideae" z rodziny ślazowatych ("Malvaceae"). Czasem ujmowany w ramach rodzaju ketmia ("Hibiscus").

</doc>
<doc id="3037465" url="https://pl.wikipedia.org/wiki?curid=3037465" title="Abelmoschus">
Abelmoschus



</doc>
<doc id="3037466" url="https://pl.wikipedia.org/wiki?curid=3037466" title="Jan Jórczak">
Jan Jórczak

Jan Jórczak pseud. "Władek" (ur. 20 maja 1905 w Zuzeli, zm. 26 sierpnia 1983 w Warszawie) – szewc, działacz komunistyczny i związkowy, przewodniczący Zarządu Głównego Związku Zawodowego Drogowców (1948–1950).
Życiorys.
Skończył 4 klasy szkoły podstawowej i od 1920 był szewcem w Warszawie. Od 1925 członek Związku Młodzieży Komunistycznej (ZMK) i zarządu sekcji młodzieżowej Związku Zawodowego Robotników Przemysłu Skórzanego i Pokrewnych. Organizował komórki ZMK w warsztatach i zakładach szewskich na Pradze, kolportował odezwy komunistyczne i brał udział w zwoływaniu masówek. W 1928 wybrany do Komitetu Dzielnicowego (KD) ZMK dzielnicy Praga na konferencji dzielnicowej ZMK. W 1928 na krótko aresztowany. W 1930 wstąpił do KPP, w 1932 wybrany delegatem związkowym fabryki obuwia. Od 1935 członek KD KPP dzielnicy Powązki i Zarządu Głównego (ZG) Związku Robotników Przemysłu Skórzanego i Pokrewnych Zawodów w Polsce. 5 grudnia 1938 wystąpił na wiecu w kinie „Fama” i został wówczas aresztowany i na pół roku uwięziony. We wrześniu 1939 wrócił do rodzinnej wsi zajmowanej wtedy przez Armię Czerwoną i był tam przewodniczącym miejscowej spółdzielni. W końcu czerwca 1941 wrócił do Warszawy i pracował jako szewc, w styczniu 1942 wstąpił do PPR. Współorganizator komórki PPR w spółdzielni szewskiej. W 1943 na polecenie Aleksandra Kowalskiego zorganizował konspiracyjny Związek Zawodowy Pracowników i Robotników Przemysłu Skórzanego im. Jana Kilińskiego. Latem 1943 był inspiratorem wydawania konspiracyjnej gazetki tego Związku „Robotnik Skórzany”, w listopadzie 1943 wziął udział w naradzie związków branżowych. Od 1944 członek Koła Robotniczego KRN. Od września 1944 członek Komitetu Warszawskiego PPR na Pradze i komendant ekip robotniczych pomagających w przeprowadzaniu reformy rolnej w powiatach radzymińskim i węgrowskim. Po wojnie został sekretarzem Wojewódzkiej Rady Związków Zawodowych (WRZZ). Marzec 1946 - luty 1948 kierownik Wydziału Zawodowego Komitetu Warszawskiego PPR, 14 kwietnia 1946 na warszawskiej konferencji PPR wybrany do egzekutywy Komitetu Warszawskiego PPR (ponownie 20 maja 1947). 1948 – 1950 był przewodniczącym ZG Związku Zawodowego Drogowców, potem do 1957 połączonego Związku Zawodowego Transportowców i Drogowców. Od 1961 na rencie, później był członkiem Komisji Historii Ruchu Zawodowego Centralnej Rady Związków Zawodowych (CRZZ) i komisji historycznej przy ZG Związku Zawodowego Pracowników Przemysłu Włókienniczego, Odzieżowego i Skórzanego i ZG Związku Zawodowego Transportowców i Drogowców. Przewodniczący Komisji Historycznej przy Wojewódzkiej Komisji Związków Zawodowych. Był odznaczony m.in. Orderem Sztandaru Pracy I i II klasy. Pochowany na wojskowych Powązkach (kwatera D37-1-1).

</doc>
<doc id="3037467" url="https://pl.wikipedia.org/wiki?curid=3037467" title="Jerzy Feiner">
Jerzy Feiner

Jerzy Leopold Feiner (ur. 20 lutego 1933 we Lwowie, zm. 14 kwietnia 2008 Los Angeles) – polski architekt, urbanista, konserwator zabytków, pedagog, fotograf, artysta malarz rysownik poliglota i wynalazca.
Życiorys.
Ukończył Liceum Sztuk Plastycznych w Krakowie oraz Wydział Architektury Politechniki Krakowskiej. Studiował na Akademii Sztuk Pięknych w Krakowie w pracowni Jerzego Fedkowicza, Hanny Rudzkiej Cybisowej i Eugeniusza Wańka. Po studiach pracował na stanowisku starszego projektanta w firmie architektonicznej Grimsgaard and Oien w Oslo. Po powrocie do Polski w końcu lat 50. pracował na Politechnice Krakowskiej, gdzie uzyskał doktorat i habilitację. W latach 70. XX w. równolegle do pracy dydaktyczno-naukowej na Politechnice Krakowskiej uczył w Państwowym Liceum Sztuk Plastycznych w Krakowie. Wykonał projekty architektoniczne; zdobył nagrodę za projekt architektoniczny kościoła w Kopenhadze, zaprojektował szpital w Kołobrzegu, przeprojektował Centrum Sztuki Nowoczesnej w Twardogórze i Centrum Rekreacyjne w Sielpii. W 1972, prowadząc działalność naukową na Politechnice Krakowskiej, opracował refraktometr dzienny, opatentowany przez Urząd Patentowy PRL pod numerem 74950 . Był członkiem Związku Polskich Artystów Plastyków.
Pod koniec lat 70. wyjechał na kontrakt do Libii; w 1983 roku wyjechał do USA i zamieszkał w Los Angeles. Wykładał na Uniwersytecie Kalifornijskim w Los Angeles. Pełnił funkcję wiceprezesa Polish-American Illumination Architecture &amp; Art w Los Angeles. W latach 90. piastował stanowisko głównego projektanta w O.M. Architectural Planning, Inc., Los Angeles.
Jego doświadczenie życiowe jest odbiciem pracy zawodowej i dorobku artystycznego na czterech kontynentach: Afryki, Ameryki, Azji i Europy.
Twórczość.
Jerzy Feiner wysoko oceniał twórczość i przyjaźń z Ludomirem Śleńdzińskim, który namalował dwa portrety Anny Kaczorowskiej-Feiner, małżonki Feinera. Wielokrotne wyjazdy do Meksyku również odbiły się w jego twórczości. Z okazji prowadzonych prac naukowych uczestniczył w sympozjach naukowych na Penn State University w Stanach Zjednoczonych, Roorkee Univerisity w Indiach, na uniwersytetach w Arabii Saudyjskiej i Japonii – podróże te odzwierciedliły się w jego twórczości.
W oleju malował impasto czasami pastoso a mając za sobą praktykę w wielu pracowniach doskonale opanował warsztat. Cykl obrazów ma charakter świetlisty innym razem szorstki wygenerowany w ciemnej tonacji tła. Liczne podróże wpływały na jego sposób tworzenia obrazów powodując że jego cykle obrazów różniły się od siebie stylem i percepcja wizualną. Przebywając w Grecji i innych krajach basenu śródziemnomorskiego stworzył cykl obrazów antycznych np. "Neptun wynurzający się z morza". W Stanach Zjednoczonych, w 2001 roku namalował cykl płócien pt. Sceny Biblijne wystawione w pawilonie w Bewerly Hills w Parku Donalda Franklina. Do jednego z ostatnich cykli należy "Epopea Klasyczna" poruszająca tematy związane z mitami i symboliką odwołującą się do sztuki antycznej i filozofii kultury śródziemnomorskiej. Część obrazów z tych cyklów znajduje się na stronie internetowej Jerzego Leopolda Feinera.
Do polskich cykli należą prace pt. "Powstanie Warszawskie w oczach Jerzego L. Feinera". O jego pracach wystawionych wspomniano w monografii pt. "Jerzy L. Feiner: spirytualizm, symbolizm, szamanizm z Los Angeles" autorstwa Marii Hussakowskiej-Szyszko opublikowanej przez krakowską Space Gallery.
Ilustrował tomiki poezji Bogusława Żurakowskiego i Anieli &amp; Jerzego Gregorka
Odznaczenia.
Wybrane odznaczenia

</doc>
<doc id="3037468" url="https://pl.wikipedia.org/wiki?curid=3037468" title="Kazimierz Fuhrman">
Kazimierz Fuhrman

Kazimierz Fuhrman, po wojnie Marek Lachowicz vel Kazimierz Czekański, pseud.: „Bratek”, „Zaczep”, „Bączek”, „Kazik” (ur. 1 stycznia 1917 w Sanoku, zm. 17 września 1978 w Warszawie) – porucznik łączności Wojska Polskiego, cichociemny, szef V Wydziału Okręgu Wołyń Armii Krajowej od października 1943 roku.
Życiorys.
Urodził się 1 stycznia 1917 w Sanoku jako syn Andrzeja (właściciel restauracji) i Stefanii z domu Sołtysik (1885–1944). Ukończył Szkołę Podoficerów Piechoty dla Małoletnich Nr 2 w Śremie. Służył jako podoficer zawodowy w 53 pułku piechoty Strzelców Kresowych.
Po wybuchu II wojny światowej w kampanii wrześniowej 1939 walczył w swoim pułku. 20 września został ranny pod Lelechówką-Brzuchowicami walcząc w ochronie sztabu frontu południowego. Po agresji ZSRR na Polskę 29 listopada 1939 roku został aresztowany przez NKWD i wywieziony na Wschód. W marcu 1942 roku wstąpił do Armii Andersa, został przydzielony do 24 pułku piechoty 8 Dywizji Piechoty, w którym był szefem kompanii. Jednocześnie uczył się w Szkole Podchorążych. We wrześniu 1942 roku dotarł do Wielkiej Brytanii, gdzie został przydzielony do Sekcji Dyspozycyjnej Naczelnego Wodza. Po przeszkoleniu ze specjalnością w łączności radiowej został zaprzysiężony 10 lipca 1943 roku i przeniesiony do Oddziału VI Sztabu Naczelnego Wodza. Został zrzucony w Polsce w nocy z 14 na 15 września 1943 w ramach operacji lotniczej o kryptonimie „Neon 7”. Dostał przydział do Oddziału V Okręgu Wołyń AK jako oficer radiołączności, a następnie szef łączności 27 Wołyńskiej Dywizji Piechoty. Od 11 kwietnia 1944 roku walczył jako dowódca III baonu 50 pułku piechoty. Został awansowany na porucznika 3 maja 1944 roku.
Ożenił się z Pauliną Kinasz, z którą miał syna Andrzeja (ur. 1940). 25 lipca 1944 Fuhrmann zmienił nazwisko na Lachowicz i podjął pracę jako geodeta. Wielokrotnie zmieniał miejsca zamieszkania. Ostatnim miastem jego życia był Płock. W 1947 przed Sądem Grodzkim w Lubaniu, "na wniosek Pauliny Fuhrmann, zamieszkałej w Nikorsku", toczyło się postępowanie sądowe o uznanie za zmarłego (dosł.) "Kazimierza Fuhrmanna, który przebywał po raz ostatni w miejscowości Nachodka Buchta, Budionowskij rejon, Prymorskij Kraj i od dnia 28 maja 1941 nie dawał znaku życia".
Marek Lachowicz był inwigilowany przez UB od 1953 roku, gdy zwierzył się kolegom ze Śremu o swojej przeszłości. Był więziony pod zarzutem fałszowania danych geodezyjnych. Podjął współpracę z SB jako TW „Kazik”, pobierając w latach 1958–1968 z tego tytułu wynagrodzenie. W 1969 roku SB zaniechała współpracy z Lachowiczem. Bezskutecznie usiłowano wykorzystać go do kombinacji operacyjnych, służących nawiązaniu kontaktów z pracownikami brytyjskiej ambasady czy „godnymi uwagi” osobami zamieszkałymi w Anglii.
Marek Lachowicz był autorem "Wspomnień cichociemnego", wstęp i opracowanie naukowe Krzysztof A. Tochman, wydane w 2011 przez Instytut Pamięci Narodowej KŚZpNP oddział w Rzeszowie ().
Zmarł 17 września 1978 jako Marek Lachowicz. Pod tym nazwiskiem został pochowany na cmentarzu komunalnym Północnym w Warszawie.

</doc>
<doc id="3037469" url="https://pl.wikipedia.org/wiki?curid=3037469" title="Marek Lachowicz">
Marek Lachowicz



</doc>
<doc id="3037471" url="https://pl.wikipedia.org/wiki?curid=3037471" title="Abolboda">
Abolboda

Abolboda ("Abolboda") – rodzaj roślin z rodziny łuczydłowatych ("Xyridaceae"). Obejmuje 20–22 gatunki występujące w tropikalnej Ameryce Południowej, gdzie rosną na mokradłach.
Systematyka.
Rodzaj z rodziny łuczydłowatych ("Xyridaceae") z podrodziny "Abolbodoideae".

</doc>
<doc id="3037475" url="https://pl.wikipedia.org/wiki?curid=3037475" title="Był sobie dzieciak">
Był sobie dzieciak

Był sobie dzieciak (tytuł roboczy: "Taniec śmierci. Sceny z powstania warszawskiego") – polski dramat wojenny z 2013 roku opowiadający historię młodego chłopaka, który ze względu na powstanie warszawskie musi szybciej stać się dorosłym.
Fabuła.
Akcja filmu rozgrywa się w 1944 roku w Polsce w trakcie powstania warszawskiego. Marek (Rafał Fudalej) to młody poeta, niedoszły maturzysta, który w warunkach wojennych musi dojrzeć i dorosnąć znacznie szybciej, niż gdyby sprawy szły zwykłym trybem. Pod wpływem fascynującej go, przypadkowo poznanej kobiety (Magdalena Cielecka) staje przed wyborami i musi zdefiniować w praktyce pojęcia takie jak lojalność, przynależność narodowa, wierność.

</doc>
<doc id="3037476" url="https://pl.wikipedia.org/wiki?curid=3037476" title="Karolina Kowalkiewicz-Zaborowska">
Karolina Kowalkiewicz-Zaborowska

Karolina Kowalkiewicz-Zaborowska (ur. 15 października 1985 w Łodzi) – polska zawodniczka mieszanych sztuk walki (MMA), mistrzyni KSW w kat. słomkowej (do 52 kg) z 2013, od 2015 związana z UFC.
Życiorys.
Urodziła i wychowywała się w Łodzi. Dzieciństwo wspomina jako trudne – od 12. roku życia chorowała na depresję, a będąc nastolatką, próbowała popełnić samobójstwo. W wieku 16 lat zaczęła uprawiać krav magę, którą trenowała przez siedem lat, jest także zawodową instruktorką tego sportu. Później zaczęła trenować MMA.
Studiowała dziennikarstwo, pedagogikę sportu i archeologię, ale żadnego kierunku nie ukończyła. Równolegle do studiów podejmowała różne prace fizyczne. Ukończyła kursy nurkowania i wspinaczki oraz szkołę kaskaderów.
Kariera MMA.
Debiut i KSW.
W zawodowym MMA zadebiutowała w maju 2012 na gali "Extreme Fighting Sports 2" w Gdyni, pokonując przez techniczny nokaut w 1. rundzie Marzenę Wojas. Jeszcze w tym samym roku podpisała kontrakt na występ w pierwszym w historii polskiego MMA żeńskim turnieju, który organizowało KSW – poza Kowalkiewicz do turnieju zostały zaproszone: Paulina Bońkowska, Paulina Suska oraz Marta Chojnoska. Początkowo turniej miał się odbyć na zasadzie play-off, każda z zawodniczek miała stoczyć ze sobą pojedynek (w sumie trzy pojedynki) po których ta, która miała najwięcej wygranych, zwyciężała cały turniej, ale ostatecznie właściciele KSW zmienili format turnieju na pucharowy w formie drabinki – półfinał i finał, a nagrodą za zwycięstwo w turnieju było inauguracyjne mistrzostwo KSW w kobiecej kategorii do 52 kg.
W półfinale, który miał miejsce 1 grudnia na "KSW 21" Kowalkiewicz zmierzyła się z Bońkowską, którą pokonała jednogłośnie na punkty. Finał miał miejsce na gali "KSW 23", rywalką Karoliny była Marta Chojnoska, która swoją walkę wygrała przed czasem. Kowalkiewicz rozpoczęła dynamicznie w stójce, by po chwili przenieść walkę na ziemię zadając przy tym serię szybkich ciosów i poddając natychmiastowo Chojnoską duszeniem zza pleców. Kowalkiewicz zdobyła pierwszy historyczny tytuł mistrzyni KSW do 55 kg.
28 września 2013 miała zmierzyć się z Austriaczką Jasminką Cive, ale ostatecznie rywalka doznała kontuzji na kilka dni przed galą i w zastępstwie zmierzyła się z byłą zawodniczką żeńskiej organizacji Invicta FC Brytyjką czeskiego pochodzenia Simoną Soukupovą. Pierwsza runda to kompletna dominacja Kowalkiewicz, która obaliła rywalkę, po czym zadawała ciosy i próbowała poddać ją duszeniem do końca rundy. Druga runda to głównie walka kickbokserska z małą przewagą Kowalkiewicz, która punktowała Brytyjkę ciosami prostymi. W 3. rundzie Kowalkiewicz zaczęła słabnąc, co przyczyniło się do przyjmowania większej liczby ciosów po desperackich atakach Soukupovej. Ostatecznie Kowalkiewicz wygrała pojedynek na punkty (jednogłośna decyzja sędziów).
UFC.
Pod koniec września 2015 podpisała kontrakt z UFC. W swoim debiucie, który odbył się 19 grudnia 2015 na "UFC on Fox: dos Anjos vs. Cerrone 2" pokonała Kanadyjkę Randę Markos jednogłośnie na punkty. 
12 listopada 2016 na "UFC 205", zmierzyła się o mistrzostwo UFC wagi słomkowej z Joanną Jędrzejczyk. Ostatecznie Kowalkiewicz przegrała jednogłośnie na punkty.
3 czerwca 2017 podczas "UFC 212" przegrała z Brazylijką Cláudią Gadelhą przez poddanie w pierwszej rundzie. 
Następnie na przełomie 2017/2018 pokonała na pełnym dystansie dwie Amerykanki: Jodie Esquibel i Felice Herrig, dzięki czemu otrzymała pojedynek z Jéssicą Andrade, który okazał się eliminatorem do walki z Rose Namajunas. Polka uległa Brazylijce w pierwszej rundzie, przegrywając przez nokaut. W dalszej kolejności łodzianka przegrała cztery kolejne walki: z Michelle Waterson, Alexą Grasso, Xiaonan Yan oraz Jessicą Penne.
W styczniu 2021 poinformowała, że jeszcze zamierza rywalizować w MMA do 2023, później by chciała poświęcić się macierzyństwu.
7 lutego 2022 zapowiedziała powrót do oktagonu UFC. 4 czerwca 2022 na gali "UFC Fight Night: Volkov vs. Rozenstruik" w Las Vegas pokonała przez poddanie duszeniem zza pleców w drugiej rundzie dawną rywalkę, Felice Herrig.
Na gali "UFC 281", która odbyła się 12 listopada 2022 roku zawalczyła z byłą pretendentką do pasa KSW, Silvaną Gómez Juárez. Walka trwała pełen dystans trzyrundowy, po którym to Kowalkiewicz zwyciężyła decyzją jednogłośną.
Podczas "UFC Fight Night 225", które odbędzie się 13 maja 2023 zmierzy się z byłą mistrzynią oganizacji LFA, Vanessą Demopoulos.
Życie prywatne.
W 2020 wyszła za swojego trenera klubu Shark Top Team, Łukasza Zaborowskiego.
W wolnym czasie zajmuje się wspinaczką górską.

</doc>
<doc id="3037477" url="https://pl.wikipedia.org/wiki?curid=3037477" title="Aboriella">
Aboriella

Aboriella – rodzaj roślin z rodziny pokrzywowatych ("Urticaceae"). Jest to rodzaj monotypowy, obejmujący tylko gatunek Aboriella myriantha (Dunn) Bennet, Indian Forester 107: 437 1981. Występuje on we wschodniej części Himalajów.

</doc>
<doc id="3037478" url="https://pl.wikipedia.org/wiki?curid=3037478" title="Eliška Drahotová">
Eliška Drahotová

Eliška Drahotová (ur. 22 lipca 1995 w Rumburku) – czeska lekkoatletka specjalizująca się w chodzie sportowym.
W 2011 zajęła 11. miejsce na mistrzostwach świata juniorów młodszych oraz uplasowała się na 4. pozycji podczas juniorskich mistrzostw Europy w Tallinnie. Czternasta zawodniczka mistrzostw świata juniorów w chodzie na 10 000 metrów (2012). Rok później sięgnęła po brązowy medal juniorskiego czempionatu Europy w Rieti. Reprezentantka kraju w pucharze świata i pucharze Europy w chodzie sportowym.
Jej siostrą bliźniaczką jest Anežka Drahotová.

</doc>
<doc id="3037479" url="https://pl.wikipedia.org/wiki?curid=3037479" title="Abroma">
Abroma

 
Abroma ("Abroma") – monotypowy rodzaj roślin z rodziny ślazowatych ("Malvaceae") obejmujący tylko jeden gatunek – Abroma augusta (L.) L.f.. Roślina ta występuje w tropikalnej Azji i Australii. Jej kora jest wykorzystywana do produkcji włókna.

</doc>
<doc id="3037482" url="https://pl.wikipedia.org/wiki?curid=3037482" title="Lachie Turner">
Lachie Turner

Lachie Turner (ur. 11 maja 1987 w Sydney) – australijski rugbysta występujący na pozycji w zespole Reds, reprezentant kraju, zdobywca brązowego medalu podczas Pucharu Świata w Rugby 2011, mistrz świata U-19 z 2006 roku oraz srebrny medalista igrzysk Wspólnoty Narodów.
Młodość.
Trenował w juniorskich klubach Beecroft Cherrybrook Junior Rugby Club, Epping Rams i Gordon Juniors. Idąc w ślady ojca w latach 2000–2005 uczęszczał do Newington College, którego był – jednym z niewielu – potrójnym reprezentantem, przez trzy lata grał bowiem w pierwszej drużynie rugby, przez dwa występował w zespołach krykietowym i lekkoatletycznym, będąc kapitanem wszystkich trzech w ostatnim roku nauki. Grał na pozycji i został wybrany do reprezentacji szkół zrzeszonych w Great Public Schools. Był również szkolnym mistrzem w lekkoatletyce w czterech kategoriach wiekowych, startował również w zawodach na szczeblu stanowym, a jego rekord w biegu na 110 metrów przez płotki utrzymał się przez pięć lat. Dwa lata z rzędu otrzymywał natomiast wyróżnienie dla najbardziej wszechstronnego sportowca szkoły.
Kariera klubowa.
Po ukończeniu szkoły związał się z lokalnym klubem Eastwood, w miarę możliwości pojawiając się w jego składzie również w późniejszych latach, wygrywając z zespołem Shute Shield w roku 2011. W tym samym czasie rozpoczął treningi w Akademii Waratahs i występował w drużynie „A” Nowej Południowej Walii, a postawa, którą w nich wykazał, przyniosła mu w kwietniu 2006 roku "Chris Whitaker Aspiring Waratah Award". W drugiej połowie tego roku zadebiutował w barwach Waratahs z ławki rezerwowych w drugiej rundzie Australian Provincial Championship przeciwko Reds, po czym już w podstawowym składzie zagrał w trzeciej, ostatniej kolejce z Western Force. Następnie wziął udział w posezonowej wyprawie zespołu na Wyspy Brytyjskie, podczas której wystąpił we wszystkich czterech spotkaniach, pełniąc również rolę kopacza. Wysoka forma dała mu tzw. "rookie contract" na kolejny sezon.
Rok 2007 rozpoczął ponownie występami w zespole Akademii, otrzymał jednak szansę debiutu w Super 14, pojawił się bowiem w wyjściowym składzie w meczu ze Stormers. Utrzymał się w podstawowej piętnastce do końca sezonu i łącznie w ośmiu spotkaniach zdobył trzy przyłożenia, które uczyniły go liderem zespołu w tej klasyfikacji. Próbką jego możliwości było przyłożenie z meczu z Crusaders, gdy w solowym rajdzie w pokonanym polu zostawił takich zawodników jak Rico Gear, Stephen Brett i Leon MacDonald. Postawa, którą wykazał w meczach Super 14, przyniosła mu nagrodę dla objawienia tych rozgrywek ("Rookie of the Year"). Pomiędzy sierpniem a październikiem tego roku wziął udział w jedynym rozegranym sezonie rozgrywek Australian Rugby Championship będąc przydzielony do zespołu Western Sydney Rams. Zagrał w nim w ośmiu meczach, a jego zespół po zajęciu pierwszego miejsca w fazie grupowej doznał porażki w półfinale – a sam Turner pełnił w trakcie sezonu rolę kapitana występując także na pozycji . Pomimo jeszcze rocznego obowiązywania dotychczasowej umowy z Waratahs, podpisał już wówczas nowy, w pełni zawodowy kontrakt ważny do końca 2011 roku.
Rok 2008 rozpoczął od występów w roli kopacza w meczach przedsezonowych, zaś już w pierwszym meczu sezonu zdobył dwa przyłożenia. Znalazł się w wyjściowym składzie zespołu we wszystkich trzynastu spotkaniach fazy zasadniczej oraz obu meczach fazy play-off. Sezon zakończył zaś tak, jak rozpoczął – dwoma przyłożeniami w finale rozgrywek, jednak Waratahs ulegli Crusaders 12–20. Wystąpił też we wszystkich spotkaniach kolejnych trzech sezonów, w pierwszym z nich przekraczając barierę 50 punktów, w drugim 50 meczów w Super 14, w trzecim zaś przymierzany był także do gry na pozycji .
W 2011 roku przedłużył kontrakt z zespołem na kolejne dwa sezony, jednak jego passa 67 spotkań z rzędu w Super Rugby zakończyła się, na początku lutego 2012 roku zerwał bowiem ścięgna prawej nogi w przedsezonowym meczu przygotowawczym z Samoa. Pomimo zapowiedzi opuszczenia całego sezonu, po operacji i kilkumiesięcznej rehabilitacji powrócił do zespołu na dwie ostatnie rundy rozgrywek. Podobna sytuacja miała miejsce również w kolejnym sezonie – ponownie wystąpił tylko w dwóch spotkaniach Super Rugby, bowiem grając dla Eastwood złamał prawą nogę.
Operacja, w czasie której wstawiono mu w nogę śruby, trudna rehabilitacja, kończący się kontrakt i perspektywa walki o miejsce w składzie z Israelem Folau i powracającym do Waratahs Kurtleyem Beale spowodowała, iż zaczął rozważać opcję odejścia, mimo iż uważał się za „zawodnika jednego klubu”. Odrzucił wartą 300 tysięcy AUD ofertę irlandzkiego Munster i podpisał dwuletni kontrakt z Reds, mając zastąpić w tym zespole odchodzących Digby Ioane i Luke’a Morahana. Był to pierwszy tak spektakularny transfer z Nowej Południowej Walii do Queensland od czasu Chrisa Lathama sprzed piętnastu lat.
Trener Reds, Richard Graham, mając do dyspozycji takich skrzydłowych jak Dom Shipperley, Chris Feauai-Sautia i Rod Davies, postanowił wypróbować umiejętności Turnera na pozycji .
Kariera reprezentacyjna.
Był stypendystą ogólnokrajowego programu Australian Institute of Sport. W 2003 roku został wybrany do stanowego zespołu U-16, zaś dwa lata później do drużyny U-18, z którą zdobył mistrzostwo kraju w tej kategorii wiekowej. Pociągnęło to za sobą powołanie do kadry Australian Schoolboys i wystąpił we wszystkich sześciu testmeczach rozegranych w 2005 roku – trzech w kraju i trzech podczas "tournée" do Europy. Rok później znalazł się w australijskiej reprezentacji U-19, która zwyciężyła w rozegranych w Dubaju mistrzostwach świata w tej kategorii wiekowej. Na tym turnieju zagrał w czterech z pięciu spotkań zdobywając dziewiętnaście punktów. Z wyjazdu na mistrzostwa świata z kadrą U-21 dwa miesiące później wyeliminowała go kontuzja kostki.
Dobre występy w lidze dały mu szansę na pierwszy kontakt z seniorskim poziomem reprezentacyjnym, który nastąpił w kadrze A podczas Pucharu Narodów Pacyfiku edycji 2007. Wystąpił wówczas w trzech z pięciu spotkań, w debiucie przeciw Tonga zdobył trzy przyłożenia, kolejne dołożył w meczu z Fidżi, dzięki czemu zwyciężył wraz z Ryanem Crossem w tej klasyfikacji. Pojawiły się wówczas opinie o możliwym, zupełnie niespodziewanym powołaniu zawodnika na Puchar Świata w Rugby 2007.
Na początku czerwca 2008 roku Robbie Deans ogłosił skład Wallabies po raz pierwszy umieszczając w nim Turnera. Zawodnika ominęły jednak pierwsze dwa testmecze, występował bowiem ponownie w kadrze A zaliczając dwa mecze w Pucharze Narodów Pacyfiku 2008 przeciw Tonga i Fidżi. Trzy przyłożenia w tym turnieju dały mu "ex aequo" czwartą lokatę w tej klasyfikacji, a łącznie z siedmioma zajmuje czwarte miejsce w historii tych zawodów.
postawa, którą zaprezentował grając w kadrze A, zaowocowała umieszczeniem go w meczowym składzie pierwszej reprezentacji w zastępstwie za kontuzjowanego Lote Tuqiri i zaliczył debiut w zamykającym pierwszą część sezonu spotkaniu przeciw Francji zostając 826. reprezentantem Australii. Nie znalazł się w składzie na Puchar Trzech Narodów 2008, lecz pod koniec roku wyleciał z kadrą do Europy, gdzie wystąpił w spotkaniu z Włochami oraz rozegranym na Wembley meczu przeciw Barbarians upamiętniającym turniej rugby union na Letnich Igrzyskach Olimpijskich 1908 w obydwu zdobywając po przyłożeniu.
Powołany na kolejny sezon reprezentacyjny rozpoczął go występem przeciw Barbarians goszczącym po raz pierwszy w Australii, a następnie we wszystkich trzech czerwcowych testmeczach – dwóch z Włochami i jednym z Francją. Stuprocentową obecność zaliczył także w Pucharze Trzech Narodów 2009, jednak podczas kończącego sezon "tournée" zagrał jedynie w dwóch spotkaniach przeciw brytyjskim zespołom Gloucester i Cardiff Blues.
Został pominięty w składzie na rozegrane w czerwcu 2010 roku cztery testmecze z powodu obecności takich zawodników jak Digby Ioane, Drew Mitchell, Adam Ashley-Cooper i James O’Connor, wystąpił jednak w obu meczach "Australian Barbarians" z Anglikom. Mający problemy z motywacją zawodnik mimo wyjazdu ze składem do RPA pojawił się jednak w barwach "Wallabies" po roku przerwy dopiero w ostatnim spotkaniu Pucharu Trzech Narodów z powodu kontuzji Petera Hynesa i Camerona Shepherda i przeciw Nowej Zelandii zdobył wyróżnienie dla gracza meczu. Wyjechał następnie na listopadową wyprawę do Europy, gdzie prócz testmeczów z Włochami i Francją, ponownie zagrał w dwóch spotkaniach przeciw drużynom klubowym – Leicester Tigers i Munster.
W tym samym roku został wytypowany do australijskiej reprezentacji rugby siedmioosobowego w perspektywie zbliżającego się turnieju rugby 7 na Igrzyskach Wspólnoty Narodów 2010. Ostatnim sprawdzianem kadry przed tym turniejem były Mistrzostwa Oceanii w Rugby 7 Mężczyzn 2010, w których zwyciężyli pokonując w finale ówczesnych triumfatorów IRB Sevens World Series, Samoańczyków. W Nowym Delhi Australijczycy odnieśli historyczny sukces zdobywając srebrny medal, złoto przypadło zaś triumfatorom wszystkich dotychczasowych edycji rugby 7 na Igrzyskach Wspólnoty Narodów, Nowozelandczykom.
Mimo powołania do kadry na pierwszą część sezonu 2011 nie pojawił się na boisku w żadnym ze spotkań, choć podróżował z zespołem i znajdował się w meczowych składach. Wystąpił natomiast w meczu "Australian Barbarians" przeciwko Kanadzie. Początkowo nie znalazł się także w gronie trzydziestu zawodników wybranych przez Robbiego Deansa na Puchar Świata 2011, dołączył jednak do składu po kontuzji Drew Mitchella, choć nie pojawił się następnie w żadnym meczu zakończonego na trzeciej pozycji turnieju. Sezon zakończył wyjazdem na dwumeczowe "minitournée" do Europy – Australijczycy pokonali zarówno Walijczyków, jak i Barbarians, a Turner w meczach tych zdobył trzy przyłożenia.
Pomimo powołań na zgrupowania kadry nie znalazł się w meczowych składach w sezonie 2012, zaś rok później nie figurował nawet w szerokim składzie reprezentacji.

</doc>
<doc id="3037483" url="https://pl.wikipedia.org/wiki?curid=3037483" title="Lachlan Turner">
Lachlan Turner



</doc>
<doc id="3037484" url="https://pl.wikipedia.org/wiki?curid=3037484" title="Cmentarz wojenny nr 154 - Choinik-Zadziele">
Cmentarz wojenny nr 154 - Choinik-Zadziele



</doc>
<doc id="3037485" url="https://pl.wikipedia.org/wiki?curid=3037485" title="I liga polska w hokeju na lodzie (1987/1988)">
I liga polska w hokeju na lodzie (1987/1988)

33. sezon I ligi polskiej w hokeju na lodzie rozegrany został na przełomie 1987 i 1988 roku. Był to 52 sezon rozgrywek o Mistrzostwo Polski w hokeju na lodzie. Mistrzem Polski został zespół Polonii Bytom. Był to trzeci tytuł mistrzowski w historii klubu. 
Nagrodę „Złoty Kija” za sezon otrzymał Henryk Gruth (GKS Tychy).
Formuła rozgrywek.
Drużyny rozegrały między sobą po 2 mecze oraz: 6 zespołów z grupy silnej jeszcze po 2 mecze, a z grupy słabszej po 4 mecze. W play-offach, w których drużyny grały między sobą do 2 zwycięstw w każdej parze.
Sezon zasadniczy.
Po pierwszym etapie nastąpił podział na dwie grupy, Mistrzowską i Spadkową.
Grupa Spadowa.
Tabela.
     = Awans do ćwierćfinału
Baraż o utrzymanie.
Spadek: ŁKS Łódź

</doc>
<doc id="3037486" url="https://pl.wikipedia.org/wiki?curid=3037486" title="Griffith (władca)">
Griffith (władca)

Nathaniel Griffith Lerotholi (ur. 1873, zm. 1939) – król Basuto od 11 kwietnia 1913 do lipca 1939.
Lata młodości.
Griffith dorastał w domu swojego wujka, Berenga, w wiosce Masite. W 1897 trafił do Phamong. Rok później na prośbę ojca, Griffith i jego zwolennicy dołączyli do walki przeciwko Masophie pod Thaba Bosiu, który nie uznawał władzy Lerotholiego.
Panowanie.
Po śmierci swojego brata Letsiego II został jego następcą, jako że jedyny syn Letsiego, Tau, zmarł niedługo później (uważa się też, że Tau nie był synem Letsiego II). Po objęciu tronu wyprowadził się z Phamong i założył własną wioskę – Matsieng New Town. W 1912 dokonał konwersji z anglikanizmu na katolicyzm. Był pierwszym chrześcijańskim królem Basuto. Od tego momentu wszyscy kolejni władcy Basuto byli chrześcijanami. W październiku 1919 jako pierwszy król Basuto odwiedził Anglię. Po jego śmierci tron objął Seeiso Griffith.
Życie prywatne.
Griffith miał żonę Sebueng i syna Seeiso.

</doc>
<doc id="3037487" url="https://pl.wikipedia.org/wiki?curid=3037487" title="Okrasna">
Okrasna

 
Okrasna ("Abronia") – rodzaj roślin z rodziny nocnicowatych ("Nyctaginaceae"). Obejmuje 33 gatunki. Występują one w południowo-zachodniej części Stanów Zjednoczonych i w północnym Meksyku. Korzenie niektórych gatunków były pożywieniem dla Indian, niektóre gatunki uprawiane są jako rośliny ozdobne. 
Systematyka.
Rodzaj z plemienia "Nyctagineae" w obrębie rodziny nocnicowatych ("Nyctaginaceae").

</doc>
<doc id="3037492" url="https://pl.wikipedia.org/wiki?curid=3037492" title="China Open 2013 (mężczyźni)">
China Open 2013 (mężczyźni)

China Open 2013 – tenisowy turniej ATP z cyklu China Open rozgrywany w dniach 30 września–6 października 2013 roku w Pekinie na kortach twardych o puli nagród 2 205 000 dolarów amerykańskich.

</doc>
<doc id="3037494" url="https://pl.wikipedia.org/wiki?curid=3037494" title="Abrophyllum">
Abrophyllum

 
Abrophyllum – rodzaj roślin z rodziny "Rousseaceae". Obejmuje 2 gatunki występujące we wschodniej Australii. 
Systematyka.
Rodzaj z rodziny "Rousseaceae" z podrodziny "Carpodetoideae".

</doc>
<doc id="3037495" url="https://pl.wikipedia.org/wiki?curid=3037495" title="Puchar Świata w skeletonie 2013/2014">
Puchar Świata w skeletonie 2013/2014

Sezon 2013/2014 Pucharu Świata w skeletonie – 28. sezon Pucharu Świata w skeletonie. Rozpoczął się 24 listopada 2013 roku w kanadyjskim mieście Calgary. Ostatnie zawody z tego cyklu zostaną rozegrane 26 stycznia 2014 roku w niemieckim Königssee. Rozegranych zostało 15 konkursów: 7 konkursów kobiet oraz 8 konkursów mężczyzn.
Podczas sezonu 2013/2014 odbędą się dwie imprezy, na których rozdane zostały medale. Podczas zawodów Pucharu Świata w niemieckim Königssee odbyły się jednocześnie mistrzostwa Europy. Główną imprezą tego sezonu były Zimowe Igrzyska Olimpijskie 2014 w Soczi.
Wśród kobiet zwyciężyła po raz pierwszy w karierze Brytyjka – Elizabeth Yarnold, zaś wśród mężczyzn zwyciężył po raz piąty z rzędu Łotysz Martins Dukurs.

</doc>
<doc id="3037497" url="https://pl.wikipedia.org/wiki?curid=3037497" title="Abrotanella">
Abrotanella

Abrotanella – rodzaj roślin z rodziny astrowatych ("Asteraceae"). Obejmuje 18 gatunków. Występują one w Australii, Nowej Zelandii, na Nowej Gwinei oraz w strefie klimatu umiarkowanego w Ameryce Południowej. Często są to wysokogórskie rośliny poduszkowe. 
Systematyka.
Rodzaj z podplemienia "Abrotanellinae", z plemienia "Senecioneae" i podrodziny "Asteroideae" w obrębie rodziny astrowatych ("Asteraceae").

</doc>
<doc id="3037498" url="https://pl.wikipedia.org/wiki?curid=3037498" title="Edmund Kossowski">
Edmund Kossowski

Edmund Kossowski (ur. 25 października 1920 w Osieku Wielkopolskim, zm. 13 czerwca 2002
w Warszawie) – polski śpiewak operowy (bas), pedagog.
Życiorys.
Syn Walentego. Przez kilka lat, w tym podczas nauki w Państwowym Gimnazjum w Wolsztynie, uczył się gry na skrzypcach. Szkołę ukończył w 1939. Od 1941 rozpoczął w Krakowie naukę śpiewu. Jego nauczycielem do 1948 był Bronisław Romaniszyn. W 1948 ukończył też (uzyskał absolutorium) studia w krakowskiej Akademii Górniczo-Hutniczej.
Jego debiut sceniczny miał miejsce w 1945 roku na deskach krakowskiego Teatru Muzycznego (wykonywał partię Dziemby w "Halce"). Nawiązał też współpracę z Operą Wrocławską, a właściwie kierującym nią Stanisławem Drabikiem, który w latach 1945–1946 powierzał mu role w "Halce" i "Verbum nobile" Stanisława Moniuszki oraz w operze "Rigoletto" Verdiego. Później, przez lata 1946–1948, współpracował z Walerianem Bierdiajewem, który kierował wówczas Krakowskim Towarzystwem Operowym. Następnym miejscem pracy Kossowskiego była Opera Poznańska, której był solistą do 1954.
Po zdobyciu III nagrody na 1. Międzynarodowym Konkursie Wokalnym w Tuluzie (1954), był zapraszany i śpiewał na wielu scenach Francji. Po powrocie do Polski został solistą Teatru Wielkiego w Warszawie, gdzie śpiewał od 1954 do 1965. W tym czasie występował też w Bazylei, gdyż dyrekcja tamtejszego Teatru Operowego podpisała z nim umowę na stałe występy w latach 1958–1961. Jego śpiew uświetniał też uroczystości związane z 500. rocznicą założenia Uniwersytetu w Bazylei. Kossowski śpiewał tytułową rolę w wystawionej z tej okazji operze "Borys Godunow". 
W czasie swojej kariery występował na ważniejszych scenach niemal całej Europy. Śpiewał podczas spektakli operowych (opanował ponad 60 różnych partii wokalnych), ale również na różnego rodzaju koncertach i festiwalach, na których wykonywał także utwory kompozytorów współczesnych (oprócz arii operowych jego repertuar obejmował też ok. 50 partii oratoryjnych i wiele pieśni). 
Przez długi okres (od 1972 do 1997) nauczał młodych śpiewaków w warszawskiej Akademii Muzycznej. W 1975 objął tam kierownictwo katedry wokalistyki, a w 1981 otrzymał tytuł profesorski.

</doc>
<doc id="3037502" url="https://pl.wikipedia.org/wiki?curid=3037502" title="WipEout (seria gier)">
WipEout (seria gier)



</doc>
<doc id="3037504" url="https://pl.wikipedia.org/wiki?curid=3037504" title="Modligroszek">
Modligroszek

Modligroszek, paciornik, paciorkowiec, abrus, koralin ("Abrus") – rodzaj roślin z rodziny bobowatych ("Fabaceae"). Obejmuje 19 gatunków. Występują one na wszystkich kontynentach w strefie równikowej. 
Systematyka.
Rodzaj z plemienia "Abreae" i podrodziny bobowatych właściwych ("Faboideae") w obrębie rodziny bobowatych ("Fabaceae").

</doc>
<doc id="3037507" url="https://pl.wikipedia.org/wiki?curid=3037507" title="Kneriidae">
Kneriidae

Kneriidae – rodzina małych, słodkowodnych ryb piaskolcokształtnych (Gonorynchiformes).
Zasięg występowania.
Afryka tropikalna i Nil.
Cechy charakterystyczne.
Mały otwór gębowy w położeniu końcowym lub dolnym. Szczęka wysuwalna. 6–9 promieni w płetwach brzusznych. U "Kneria" i "Parakneria" ciało jest pokryte łuską cykloidalną i występuje linia boczna. Ciało pozostałych jest nagie i bez linii bocznej. Najdłuższe ciało, około 15 cm, osiąga "Parakneria marmorata".
Klasyfikacja.
Do Kneriidae zaliczane są rodzaje:
"Cromeria" – "Grasseichthys" – "Kneria" – "Parakneria"
Rodzajem typowym jest "Kneria".

</doc>
<doc id="3037508" url="https://pl.wikipedia.org/wiki?curid=3037508" title="Cmentarz wojenny nr 185 - Lichwin-Gródek">
Cmentarz wojenny nr 185 - Lichwin-Gródek



</doc>
<doc id="3037509" url="https://pl.wikipedia.org/wiki?curid=3037509" title="Nemanja Petrič">
Nemanja Petrič



</doc>
<doc id="3037512" url="https://pl.wikipedia.org/wiki?curid=3037512" title="Absolmsia">
Absolmsia

Absolmsia – rodzaj roślin z rodziny toinowatych ("Apocynaceae"). Obejmuje 2 gatunki występujące w południowo-zachodnich Chinach i na Borneo.
Systematyka.
Rodzaj z plemienia "Marsdenieae" i podrodziny "Asclepiadoideae" w obrębie rodziny toinowatych ("Apocynaceae").

</doc>
<doc id="3037514" url="https://pl.wikipedia.org/wiki?curid=3037514" title="Cmentarz wojenny nr 157 - Dąbrówka-Tuchowska">
Cmentarz wojenny nr 157 - Dąbrówka-Tuchowska



</doc>
<doc id="3037517" url="https://pl.wikipedia.org/wiki?curid=3037517" title="Zamek w Humaniu">
Zamek w Humaniu

 
Zamek w Humaniu – zbudowany w XVII w. przez Walentego Aleksandra Kalinowskiego, starostę bracławskiego i winnickiego w Humaniu.
Historia.
W 1609 roku Humań przez Sejm Rzeczypospolitej został ofiarowany Walentemu Aleksandrowi Kalinowskiemu, staroście bracławskiemu i winnickiemu. W 1648 r. Kozacy pod dowództwem pułkownika Krzywonosa i Gandzy opanowali zamek i stacjonowali w nim przez kilka lat. W 1654 r. Polacy pod dowództwem Stanisława Rewery Potockiego, hetmana wielkiego koronnego przystąpili do szturmu zamku, bronionego przez Iwana Bohuna, ale odstąpiło od oblężenia. 20 stycznia 1655 r. Stanisław Rewera Potocki z Tatarami drugi raz próbował zdobyć Humań, ale odstąpił od oblężenia na wieść, że Chmielnicki podąża z odsieczą. Feliks Kazimierz Potocki, podstoli koronny, wojewoda sieradzki i krakowski, hetman polny i wielki koronny, właściciel Humania, Podhajec i Krystynopola, zmarł w 1702 roku. Nowym właścicielem zamku został jego syn – Stanisław Potocki, wojewoda bełski, który odrestaurował zamek. Po jego bezdzietnej śmierci w 1732 r. majątek przeszedł na jego bratanka Franciszka Salezego Potockiego, krajczego koronnego, właściciela Krystynopola, który rządy nad zamkiem powierzył Rafałowi Deszpot Mładanowiczowi. Deszpot zamek wzmocnił i uzbroił wały w 22 armaty. W 1768 roku w czasie "koliszczyzny", na skutek zdrady milicjanta Gonty, całą załogę warowni wymordowali zbuntowani chłopi pod dowództwem Żeleźniaka.
Architektura.
W XV wieku obronny zamek był budowlą drewnianą z wieloma basztami, wałami i otoczona fosą, która dawała gwarancję bezpieczeństwa dla mieszkańców. Warownia obok zamków w Haliczu i w Jazłowcu była najlepiej ufortyfikowaną budowlą na szlakach tatarskim. Kozacy po zdobyciu zamku w 1648 r. jeszcze bardziej go umocnili. Zamek był budowlą imponującą, niezdobytą warownią podobną do zamku w Bredzie. Na rogach miał cztery baszty. Ze wszystkich stron otaczały go potrójne mury, wały i suche fosy. W tym czasie Humań nazywano "Ukraińską Bredą".

</doc>
<doc id="3037523" url="https://pl.wikipedia.org/wiki?curid=3037523" title="Festivali i Këngës 49">
Festivali i Këngës 49

Festivali i Këngës 49 – 49. edycja albańskiego festiwalu muzycznego "Festivali i Këngës", która została zorganizowana przez Radio Televizioni Shqiptar (RTSH) w 2010 roku w Pałacu Kongresu w Tiranie. Koncert finałowy wygrała Aurela Gaçe z utworem „Kënga ime”, który został wybrany na krajową propozycję podczas 56. Konkursu Piosenki Eurowizji organizowanego w 2011 roku w Düsseldorfie.
Przebieg konkursu.
We wrześniu 2010 roku albańska telewizja RTSH poinformowała o organizacji 49. edycji "Festivali i Këngës", dzięki któremu również miał zostać wyłoniony krajowy reprezentant na 56. Konkurs Piosenki Eurowizji w Düsseldorfie. Nadawca zdecydował, że 23 i 24 grudnia odbędą się półfinały festiwalu, a 25 grudnia zostanie zorganizowany finał. RTSH ogłosił również, że dyrektorem "Festivali i Këngës 49" będzie Petrit Beçi, a producentem Bojken Lako.
W dniach 19-20 października RTSH przeprowadził przesłuchanie w Radio Tirana, aby wybrać zawodników na 49. edycję festiwalu. 6 listopada nadawca przedstawił szczegółowy program festiwalu, gdzie ujawnił prowadzących wydarzenie, którymi zostali piosenkarka Jonida Maliqi, śpiewak operowy Jozif Gjipali i aktorka Mirela Naska. Z kolei jako goście specjalni na "Festivali i Këngës 49" zostali zaproszeni: Juliana Pasha i turecki zespół maNga.
15 listopada RTSH przedstawił wstępną listę artystów, którzy zostali przyjęci do udziału w 49. edycji "Festivali i Këngës". Lista składała się z dwóch części: znanych albańskich artystów (32 wykonawców) oraz debiutujących (6 wykonawców). Następnie 11 grudnia 2010 roku nadawca opublikował oficjalną listę uczestników z kolejnością występów i podziałem na półfinały. W każdym półfinale miały rywalizować dwie grupy: szesnastu „znanych artystów” i trzech „debiutantów”, z czego z każdego półfinału do finału miało przejść po ośmiu z tych pierwszych i po jednym z tych drugich, aby ostatecznie w finale rywalizowało osiemnastu artystów.
Jury.
22 grudnia 2010 roku RTSH ogłosił listę członków jury, które miało zdecydować, kto wygra festiwal i będzie reprezentować Albanię w Konkursie Piosenki Eurowizji 2011. Podczas "Festivali i Këngës 49" głosowały dwa osobne jury: pierwsze, które wybierało w każdym półfinale po ośmiu artystów, kwalifikujących się do finału z grupy „znanych artystów”, a także wybierało zwycięzcę w finale oraz drugie osobne jury, które w każdym półfinale wypierało po jednym wykonawcy, awansującym do finału z grupy „debiutantów”.
Jury 1.
"Pierwsze jury głosowało w obu półfinałach w grupie „znanych artystów” oraz w finale, gdzie decydowało o zwycięzcy."
Jury 2.
"Drugie jury głosowało tylko w półfinałach w grupie „debiutantów”."
Półfinały.
Przed koncertem finałowym, RTSH zorganizował dwa półfinały "Festivali i Këngës 49", które odbyły się 23 i 24 grudnia 2010 roku. W każdym z nich wzięło udział w sumie po dziewiętnaście uczestników, z czego do sobotniego finału awansowało po dziewięć, wybranych wyłącznie przez jurorów. Gościem specjalnym pierwszego półfinału był turecki zespół maNga.
Legenda:
Finał.
Finał festiwalu odbył się 25 grudnia 2010 roku. W koncercie wzięło udział osiemnastu uczestników, którzy pomyślnie przeszli rundy półfinałowe. O laureacie decydowało wyłącznie profesjonalne jury. Gościem specjalnym finału była reprezentantka Albanii w 55. edycji Konkursu Piosenki Eurowizji, Juliana Pasha. Zwyciężczynią festiwalu została Aurela Gaçe z utworem „Kënga ime”.
Legenda:

</doc>
<doc id="3037524" url="https://pl.wikipedia.org/wiki?curid=3037524" title="John Thoresby">
John Thoresby



</doc>
<doc id="3037525" url="https://pl.wikipedia.org/wiki?curid=3037525" title="Chris Greenwood">
Chris Greenwood



</doc>
<doc id="3037526" url="https://pl.wikipedia.org/wiki?curid=3037526" title="Transport kolejowy w Koninie">
Transport kolejowy w Koninie

Początki kolei w Koninie sięgają pierwszej dekady XX wieku, kiedy to w ówczesnej wsi Gosławice powstała wąskotorowa linia kolejowa dowożąca buraki do Cukrowni "Gosławice". W obecnych granicach miasta znajduje się jedna stacja i , z czego tylko jeden obsługuje pasażerów. Przez stację Konin przebiega międzynarodowa linia kolejowa E 20 (Berlin – Moskwa).
Historia.
Pierwsze plany stworzenia połączenia Poznań – Konin – Warszawa powstały w połowie XIX stulecia, zapoczątkowane przez kupców i przemysłowców, zarówno z zaboru pruskiego, jak i rosyjskiego. Plany te skazane były jednak na fiasko z powodu polityki militarnej Rosji. Carska Rosja, przewidując wojnę z Prusami, blokowała budowę kolei żelaznych na zachód od linii Wisły. Chciała w ten sposób ograniczyć możliwość przejęcia kolei przez przeciwnika, spowalniając jego natarcie. Mimo tego, powstawały w zaborze rosyjskim linie o różnym rozstawie szyn, które jednak omijały Konin.
Taki stan rzeczy utrzymywał się do drugiej dekady XX wieku. Powstanie kolei w ówczesnej podkonińskiej wsi Gosławice związane jest z rozpoczęciem, we wrześniu 1911 roku, budowy cukrowni. Miesiąc później, włodarze zakładu zlecili firmie "Orenstein &amp; Koppel – Arthur Koppel AG" opracowanie projektu i wykonanie prac przy budowie kolei wąskotorowej. W związku z prywatnym finansowaniem inwestycji, prace przebiegały szybko – między kwietniem a listopadem 1912 roku powstał około 30-kilometrowy odcinek o rozstawie 750 mm, łączący cukrownię ze stacją graniczną w Anastazewie.
Podczas I wojny światowej, tereny regionu konińskiego zostały przejęte przez wojska niemieckie. Do końca 1914 roku oddano do użytku nowy odcinek linii z Pątnowa Małego do wsi Czarków. Na początku następnego roku, okupant zorganizował prowizoryczny dworzec, tworząc tym samym pierwszą konińską stację.
Wkrótce po odzyskaniu przez Polskę niepodległości, przystąpiono do odbudowy oraz tworzenia nowych linii kolejowych. W kwietniu 1919 roku, stosowną uchwałą, podjęto decyzję o budowie odcinka linii kolejowej Strzałkowo – Konin – Kutno, dzięki czemu możliwa była bezpośrednia podróż z Poznania do Warszawy. Prace przy linii, przerywane wielokrotnie wojną polsko-bolszewicką i brakami materiałów, zakończono ostatecznie w listopadzie 1925 roku. Pod koniec tego samego roku oddano do użytku bocznicę kolejową do gosławickiej cukrowni. W roku 1920, wraz z organizowaniem stacji normalnotorowej, zmieniono także przebieg linii wąskotorowej, która kończyła się odtąd w północnej części stacji. W trzeciej dekadzie XX stulecia powstały plany budowy magistrali węglowej przez Konin, jednak wybrano projekt omijający miasto.
We wrześniu 1939 roku III Rzesza zaatakowała Polskę. W pierwszym tygodniu przeprowadzono dwa naloty bombowców nurkujących Junkers Ju 87 na konińską stację, czego skutkiem były ofiary wśród ludności cywilnej i pracowników kolei, uszkodzenie dworca i infrastruktury kolejowej oraz przerwanie połączenia kolejowego na linii wschód-zachód. W listopadzie, kolej w Wielkopolsce włączono do "Reichsbahndirektion Posen" i szybko rozpoczęto przywracanie przejezdności uszkodzonych we wrześniu linii. Latem 1940 roku w obliczu przygotowań do ataku Niemiec na ZSRR wprowadzono "Program Otto", który miał na celu rozbudowę i modernizację najważniejszych arterii komunikacyjnych, m.in. linii kolejowej Poznań – Konin – Kutno. Do 1943 roku okupant wybudował drugi tor na odcinku Poznań – Konin – Kutno oraz wzniósł m.in. w Koninie wiele obiektów służących kolei: nastawnie, parowozownię, wieżę ciśnień, obrotnicę i budynki dla kolejarzy. Również sama stacja została rozbudowana o dodatkowe tory do obsługi pociągów pasażerskich, towarowych oraz do prac manewrowych. W drugiej połowie 1943 szala zwycięstwa w wojnie zaczęła przechylać się na stronę aliantów, wskutek czego Niemcy wygaszali prace nad dalszymi inwestycjami w kolej. W styczniu 1945 roku do Konina wkroczyła Armia Czerwona, a w lutym na linii wschód-zachód zmieniono rozstaw szyn z 1435 na 1524 mm dla celów radzieckich transportów wojskowych.
Po zakończeniu działań wojennych, torowisko ponownie przekuto na rozstaw normalnotorowy, a stacja wraz z linią przeszła pod zarząd Dyrekcji Okręgowej Kolei Państwowych Łódź. Od początku lat 50. XX wieku, zgodnie z planem sześcioletnim, nastąpiło ożywienie gospodarki, w tym także transportu kolejowego. Zwiększono wtedy przepustowość linii normalnotorowej przebiegającej przez miasto, rozbudowano dworzec wąskotorowy oraz wybudowano murowaną szopę dla parowozów. W tej samej dekadzie niemiecką parowozownię przekształcono w wagonownię I klasy, przy której zorganizowano kolejową straż pożarną. 1 lipca 1958 roku zlikwidowano DOKP Łódź, a stacja Konin została przyłączona do DOKP Poznań. W kolejnym roku przerzucono nad torami obecnej linii kolejowej nr 3 w ciągu ulicy Przemysłowej żelbetowy wiadukt.
W marcu 1961 roku rozpoczęto prace nad elektryfikacją linii Poznań – Konin – Kutno. 29 września 1962 roku z Kutna do Konina przyjechał pierwszy pociąg prowadzony trakcją elektryczną. Prawie 19 miesięcy później, pociągiem elektrycznym można było dojechać także do Poznania. Elektryfikacja pociągnęła za sobą również modernizację sterowania ruchem, przebudowę torowisk i peronów oraz budowę tunelu do obsługi peronu nr 2. W 1965 roku, wraz z ekspansją KWB „Konin” na północ od miasta, zlikwidowano część wąskotorowej linii na odcinku Jabłonka Słupecka – Konin Wąskotorowy, kończąc ponad 50-letni okres wąskich torów w Koninie.
Pięć lat po rozbiórce torów wąskotorowych, rozpoczęto działania mające na celu ponowne połączenie koleją północnej części regionu z centrum Konina. Do połowy 1974 roku otwarto jednotorową, niezelektryfikowaną linię kolejową ze stacji Konin na północ, przez ówczesne miejscowości Maliniec, Gosławice, Pątnów do Kazimierza Biskupiego. 15-kilometrowa normalnotorowa linia oznaczona przez PKP numerem 388 miała na celu dowóz pracowników do odkrywek KWB „Konin”, elektrowni "Konin" i "Pątnów", huty aluminium oraz Fabryki Urządzeń Górnictwa Odkrywkowego.
W połowie lat 70. XX wieku rozpoczęto budowę nowego murowano-blaszanego budynku dworcowego, mającego w założeniach być dworcem kombinowanym – kolejowym, autobusowym i pocztowym. Zachodnie skrzydło dworca otwarto w lutym 1977 roku, a niedługo potem rozpoczęto rozbiórkę budynku z 1926 roku. Podczas likwidacji starego dworca obcięto fundusze na dalsze prace przy nowym budynku i skrzydło, pierwotnie zarezerwowane dla PKS Konin, zostało przekazane kolei.
Na lata 80. przypadło kilka inwestycji wokół głównej stacji: budowa kładki nad torami na wschód od stacji, przedłużenie tunelu dla podróżnych do osiedla Zatorze oraz wzniesienie ponad torami linii nr 3 Wiaduktu Briańskiego w ciągu ulicy Kleczewskiej. 1 czerwca 1984 roku otwarto dwuperonowy przystanek Konin Zachód w dzielnicy Chorzeń.
Od przełomu lat 80. i 90. XX stulecia następował regres przewozów kolejowych, zarówno pasażerskich, jak i towarowych. W tym czasie zlikwidowano wiele budynków kolejowych. W maju 1995 roku odjechał do Kazimierza Biskupiego ostatni planowy pociąg osobowy. W latach 1998–1999 zmodernizowano torowiska oraz układ sterowania ruchem na linii nr 3.
9 grudnia 2012, wraz z wprowadzeniem nowego rozkładu jazdy 2012/2013, w Koninie pojawiły się pociągi spółki Koleje Wielkopolskie.
W maju 2013 roku zapadła decyzja o głębokiej modernizacji konińskiego dworca, jednak w listopadzie postanowiono obecny gmach wyburzyć i wznieść całkowicie nowy obiekt. Do czerwca 2014 roku miał powstać plan zagospodarowania przestrzennego i projekt bryły dworca, a prace budowlane miały rozpocząć się w 2015 roku. Plany zakładały stworzenie dworca kombinowanego, dla kolei, PKS oraz autobusów międzynarodowych. Budynek miał ponadto zostać przystosowany dla niepełnosprawnych, parking przed dworcem przebudowany, a w dalszej perspektywie zmodernizowane miały zostać także perony. W połowie 2014 roku okazało się, że budowa nowego gmachu opóźni się ze względu na brak inwestora, którego PKP zaczęło poszukiwać w kwietniu. Kolejowa inicjatywa "Małe projekty deweloperskie" zakłada budowę nowego dworca połączonego z przestrzenią handlowo-biurową, przedstawiając także swoje wizje nowego dworca. Poza Koninem, przebudowie miałyby być także poddane dworce w Mińsku Mazowieckim, Dębicy i Oświęcimiu. Ostatecznie, na początku 2015 roku, udało się pozyskać inwestorów gotowych sfinansować budowę nowego dworca. Koszty inwestycji szacowane są na 38 mln złotych, a prace budowlane miały ruszyć na przełomie 2016 i 2017 roku i potrwać około 12 miesięcy.
Linie.
Normalnotorowe.
Konińska stacja do 2013 roku była stacją węzłową, na której krzyżowały się dwie linie kolejowe – dwutorowa, magistralna, zelektryfikowana linia kolejowa nr 3 oraz jednotorowa niezelektryfikowana linia znaczenia miejscowego, oznaczona do kwietnia 2013 roku numerem 388. Torowisko po linii zostało przekształcone w ciąg bocznicowy Konin – Pątnów, tor 1P.
Linia nr 3 obsługuje zarówno ruch pasażerski, jak i towarowy, natomiast dawna linia 388, od zawieszenia ruchu pasażerskiego w 1996 roku, obsługuje tylko pociągi towarowe.
W 2014 zlikwidowano perony przystanku Pątnów Elektrownia, a w styczniu 2015 rozebrano torowisko na odcinku Pątnów – Kazimierz Biskupi oraz zlikwidowano perony przystanku Pątnów.
Wąskotorowe.
Istniejąca od 1914 roku w Koninie część linii wąskotorowej Anastazewo – Konin Wąskotorowy została, wraz z przystankami, rozebrana w 1965 roku z uwagi na budowę przez KWB Konin odkrywki "Kazimierz Południe".
Punkty eksploatacyjne.
Czynne.
W Koninie znajdują się dwa czynne punkty odprawiające podróżnych – stacja Konin, położona w centrum nowej części miasta przy ulicy Kolejowej 1 oraz przystanek osobowy Konin Zachód znajdujący się przy osiedlu Chorzeń. Oba posterunki znajdują się na linii kolejowej nr 3.
Nieczynne normalnotorowe.
Na linii nr 388 w latach 1974–1996 użytkowanych było sześć przystanków osobowych.
Zlikwidowane wąskotorowe.
Od roku 1914 w Koninie i okolicach istniało sześć przystanków i jedna stacja kolei wąskotorowej. Wszystkie obiekty zostały zlikwidowane wraz z rozbiórką linii Jabłonka Słupecka – Konin Wąskotorowy w 1965 roku.
Bocznice normalnotorowe.
Źródła: 
Koleje Górnicze KWB Konin.
Na terenie miasta Konin oraz powiatu konińskiego znajduje się bocznica kolejowa obsługiwana przez Koleje Górnicze KWB Konin. Koleje te świadczą przewozy węgla brunatnego z odkrywek kopalni do elektrowni "Pątnów" i "Konin". Po torowisku długości około 100 kilometrów poruszają się wahadłowo pociągi złożone z lokomotywy elektrycznej LEW EL2 oraz dziesięciu wagonów samowyładowczych. W 2000 roku, zarządzeniem Ministra Transportu i Gospodarki Morskiej, wprowadzono unikatowy w skali kraju ruch składów pchanych w miejscach, gdzie niemożliwe jest zawrócenie czy zmiana czoła pociągu.
Pierwszym środkiem, którym transportowano węgiel była wybudowana przez niemieckiego okupanta podczas II wojny światowej kolejka łańcuchowa o prześwicie 500 mm oraz bezkolizyjna kolej linowa w ciągu obecnej ulicy Wyspiańskiego. Do 1954 roku, napowietrzna kolej o długości 1381,76 metra, dostarczała do pracującej w latach 1946–1994 brykietowni węgiel z odkrywki "Morzysław". Kolejkę linową rozebrano pod koniec lat 50. XX wieku. Do wywożenia nadkładu, a w późniejszym okresie węgla, używano wąskotorowych pociągów, pierwotnie parowych i spalinowych, później także elektrycznych. Od 1960 roku, na odkrywce "Pątnów" do wywożenia nadkładu, a dwa lata później węgla, zaczęto używać taboru normalnotorowego, obsługiwanego od początku lokomotywami typu EL2. W związku z kłopotliwą obsługą tymczasowych torowisk w rejonie odkrywek, w 1963 roku na odkrywce "Kazimierz" zrezygnowano z kolei przy wywożeniu nadkładu, zastępując go ciągiem technologicznym K–T–Z (koparka – taśmociąg – zwałowarka). Od tamtej pory węgiel transportowany jest do załadowni przenośnikami taśmowymi i stamtąd przerzucany na wagony pociągów, zabierające kopalinę do elektrowni.

</doc>
<doc id="3037527" url="https://pl.wikipedia.org/wiki?curid=3037527" title="Abuta">
Abuta

Abuta – rodzaj roślin z rodziny miesięcznikowatych ("Menispermaceae"). Obejmuje 34 gatunki. Występują one w tropikalnej części Ameryki Południowej. Niektóre gatunki używane są jako rośliny lecznicze (np. "A. rufescens") lub do trucia grotów strzał (do wyrabiania kurary) (np. "A. imene").
Systematyka.
Rodzaj z rodziny miesięcznikowatych ("Menispermaceae").

</doc>
<doc id="3037530" url="https://pl.wikipedia.org/wiki?curid=3037530" title="Koliny">
Koliny

Koliny – substancje chemiczne wytwarzane przez rośliny wyższe wpływające na wzrost i rozwój roślin wyższych rosnących w pobliżu. Jest to grupa związków zaliczanych do allelopatin i w znacznym stopniu decydują o składzie gatunkowym formacji roślinnych. Substancje allelopatyczne mogą być wytwarzane przez tkankę gruczołową organów nadziemnych i uwalniane w formie lotnej lub rzadziej w wyniku eksudacji przez system korzeniowy.

</doc>
<doc id="3037531" url="https://pl.wikipedia.org/wiki?curid=3037531" title="Mistrzostwa Afryki w Strzelaniu do Rzutków 2011">
Mistrzostwa Afryki w Strzelaniu do Rzutków 2011

Mistrzostwa Afryki w Strzelaniu do Rzutków 2011 – pierwsze mistrzostwa Afryki w strzelaniu do rzutków, które rozegrano w marokańskim Rabacie. 
Rozegrano trzy konkurencje męskie i dwie konkurencje żeńskie. W klasyfikacji generalnej wygrała reprezentacja Egiptu. Gospodarze z dorobkiem dwóch brązowych medali, zajęli przedostatnie, piąte miejsce.

</doc>
<doc id="3037532" url="https://pl.wikipedia.org/wiki?curid=3037532" title="Marazminy">
Marazminy

Marazminy – substancje chemiczne wytwarzane przez mikroorganizmy wpływające na wzrost i rozwój roślin wyższych rosnących w pobliżu. Jest to grupa związków zaliczanych do allelopatin.

</doc>
<doc id="3037533" url="https://pl.wikipedia.org/wiki?curid=3037533" title="Willamette River">
Willamette River



</doc>
<doc id="3037535" url="https://pl.wikipedia.org/wiki?curid=3037535" title="Phractolaemus ansorgii">
Phractolaemus ansorgii

Phractolaemus ansorgii – gatunek małej, słodkowodnej ryby piaskolcokształtnej (Gonorynchiformes), jedyny przedstawiciel rodzaju "Phractolaemus" i rodziny Phractolaemidae.
Zasięg występowania.
Afryka Środkowa. Gatunek szeroko rozprzestrzeniony od Beninu do Demokratycznej Republiki Konga.
Cechy charakterystyczne.
Mały otwór gębowy w położeniu górnym. Szczęka wysuwalna. 6 promieni w płetwach brzusznych. Pęcherz pławny – podzielony na liczne małe pęcherzyki – jest przystosowany do oddychania powietrzem atmosferycznym. Ciało wydłużone, pokryte łuską cykloidalną, osiąga około 16 cm długości (maksymalnie 25 cm).

</doc>
<doc id="3037537" url="https://pl.wikipedia.org/wiki?curid=3037537" title="Phractolaemus">
Phractolaemus



</doc>
<doc id="3037538" url="https://pl.wikipedia.org/wiki?curid=3037538" title="Phractolaemidae">
Phractolaemidae



</doc>
<doc id="3037539" url="https://pl.wikipedia.org/wiki?curid=3037539" title="Phractolaemus spinosus">
Phractolaemus spinosus



</doc>
<doc id="3037541" url="https://pl.wikipedia.org/wiki?curid=3037541" title="Zenarchopterinae">
Zenarchopterinae



</doc>
<doc id="3037542" url="https://pl.wikipedia.org/wiki?curid=3037542" title="CD40">
CD40

CD40 (ang. cluster of differentiation 40, synonimy: TNFRSF5, p50, Bp50, CDW40
) – białko występujące na powierzchni komórek prezentujących antygen, niezbędne do ich aktywacji i dostarczające sygnał kostymulujący limfocytom T, wykazującym ekspresję cząsteczki CD154. Gen kodujący CD40 u człowieka znajduje się na chromosomie chromosom 20 w położeniu 20q12-q13.2.
Ekspresja.
CD40 występuje konstytutywnie na powierzchni komórek prezentujących antygen: komórek dendrytycznych, limfocytów B i makrofagów, natomiast ekspresja tego antygenu może zostać wyindukowana również na wielu innych rodzajach komórek, np. komórkach nabłonkowych, śródbłonkowych, fibroblastach lub komórkach mięśni gładkich.
Funkcja.
Funkcja CD40 jest zależna od typu komórek, na których powierzchni białko to występuje. Związanie CD154 przez CD40 powoduje uruchomienie szlaków sygnałowych opartych na białkach TRAF. W przypadku monocytów i makrofagów aktywacja CD40 prowadzi do zwiększenie ekspresji samego CD40 oraz innych receptorów z rodziny TNF, a także do produkcji cytokin prozapalnych, takich jak TNF, IL-3, IL-8 czy IL-12. Z kolei w przypadku limfocytów B związanie CD154 przez CD40 prowadzi do proliferacji, przełączania klas oraz różnicowania w komórki plazmatyczne. Oddziaływanie CD40-CD154 ma także znaczenie dla wytwarzania limfocytów B w szpiku kostnym.

</doc>
<doc id="3037545" url="https://pl.wikipedia.org/wiki?curid=3037545" title="Brandan Meibom">
Brandan Meibom

Brandan Meibom (ur. 14 stycznia 1678 w Helmstedt, zm. 16 października 1740 tamże) – niemiecki patolog, symptomatolog i botanik, profesor Uniwersytetu w Helmstedt, dyrektor ogrodu botanicznego w Helmstedt. 
Życiorys.
Pochodził ze starego dolnosaksońskiego rodu Meibom. Jego ojcem był Heinrich Meibom a bratem Hermann Dietrich Meibom. 20 września 1695 roku został najpierw przyjęty na uniwersytet w Helmstedt i jeszcze w tym samym roku wyjechał do Lejdy. W 1699 roku powrócił na krótko do Helmstedt i ponownie udał się do Holandii. Tytuł doktora medycyny otrzymał na uniwersytecie w Utrechcie po obronie pracy "De externorum medicamentorum operatione et in morbis internis usu", po czym wyjechał do Anglii. Po powrocie do Helmstedt w 1707 roku został powołany na profesora patologii i symptomatologii na istniejącym tam wówczas uniwersytecie. W 1717 roku został również profesorem botaniki. W tym samym roku jak również w latach 1721, 1725, 1731 i 1735 był prorektorem uniwersytetu na pierwszym semestrze. Uważany jest za zwolennika tak zwanego kierunku Sydenhama. Później był także radcą dworu hanowerskiego i osobistym lekarzem księcia Brunszwiku-Wolfenbüttel.

</doc>
<doc id="3037552" url="https://pl.wikipedia.org/wiki?curid=3037552" title="Formuła skrzydłowa">
Formuła skrzydłowa

Formuła skrzydłowa – matematyczny zapis położenia końców lotek ptaka przy skrzydle złożonym w naturalnej pozycji. Lotki numerowane są począwszy od najbardziej zewnętrznej po najbardziej wewnętrzną. Formuła skrzydłowa jest ważna przy oznaczaniu gatunków o bardzo podobnym upierzeniu.
Zapis formuły skrzydłowej polega na zapisaniu długości najdłuższej lotki, a następnie o ile kolejne są od niej krótsze (dane podawane są z dokładnością do 1 mm). Przykładowy zapis: | 45 | 01 | 2 | 6 | 6 | 9 |. Oznacza on, że najdłuższa lotka ma długość 45 mm, kolejna jest krótsza o 1 mm, następna o dwa milimetry, dwie lotki mają długość o 6 mm krótszą, zaś kolejna o 9 mm krótszą (w odniesieniu do najdłuższej lotki). Zapisać można to również w następujący sposób (podane cyfry są numerami lotek, przykład dotyczy tego samego skrzydła): 4 = 5 &gt; 3 &gt; 6 &gt; 2 = 7 &gt; 8 lub w sposób graficzny.
Przed zebraniem pomiarów sprawdzą się, czy ptak nie jest w trakcie pierzenia oraz czy nie ma ubytków w lotkach. Skrzydło składane jest do pozycji naturalnej. Zgięcie skrzydeł jest przytrzymywane, by lotki nie zmieniły pozycji w trakcie odczytu. Pomiaru dokonać można na dwa sposoby:

</doc>
<doc id="3037553" url="https://pl.wikipedia.org/wiki?curid=3037553" title="Adolfo Horta">
Adolfo Horta

Adolfo Horta Martínez (ur. 3 października 1957 w San Lorenzo koło Santiago de Cuba, zm. 28 listopada 2016 w Camagüey) – kubański bokser, wicemistrz olimpijski z 1980 oraz trzykrotny mistrz świata.
W 1976 wystąpił na kubańskim turnieju "Giraldo Cordova Cardin", gdzie przegrał w finale wagi koguciej (do 54 kg) z mistrzem olimpijskim z 1972 Orlando Martínezem. Później, od 1977 do 1986 wygrał ten turniej 9 razy.
Zwyciężył w kategorii koguciej na mistrzostwach świata w 1978 w Belgradzie, po wygraniu pięciu walk, w tym ze Stefanem Försterem z NRD z półfinale i Fazliją Šaćiroviciem z Jugosławii w finale.
Na igrzyskach panamerykańskich w 1979 w San Juan wystąpił o dwie kategorie wagowe wyżej, w wadze lekkiej (do 60 kg) i również zdobył złoty medal.
Na letnich igrzyskach olimpijskich w 1980 w Moskwie zdobył srebrny medal w wadze piórkowej (do 57 kg), po wygraniu czterech walk (w tym walkowerem z Krzysztofem Kosedowskim w półfinale) i przegranej w finale z Rudim Finkiem z NRD.
Ponownie zwyciężył na mistrzostwach świata w 1982 w Monachium, tym razem w kategorii piórkowej, po wygraniu pięciu walk, w tym z Richardem Nowakowskim z NRD w półfinale i z Rawsalynem Otgonbajarem z Mongolii w finale. Ponownie zdobył złoty medal w tej samej kategorii na igrzyskach panamerykańskich w 1983 w Caracas.
Nie wziął udziału w igrzyskach olimpijskich w 1984 w Los Angeles wskutek bojkotu tej imprezy przez Kubę. Na turnieju Przyjaźń-84 zorganizowanym w Hawanie dla pięściarzy z państw bojkotujących igrzyska zdobył złoty medal w wadze piórkowej, po wygranej w finale z Serykiem Nurkazowem ze Związku Radzieckiego.
Na swych trzecich mistrzostwach świata w 1986 w Reno Horta po raz kolejny wywalczył złoty medal, tym razem w wadze lekkiej, wygrywając w półfinale z Orzubekiem Nazarowem z ZSRR i w finale z Engelsem Pedrozą z Wenezueli. Stał się tym samym pierwszym pięściarzem, który trzykrotnie zdobył mistrzostwo świata i to za każdym razem w innej wadze. Wkrótce potem zakończył karierę.

</doc>
<doc id="3037556" url="https://pl.wikipedia.org/wiki?curid=3037556" title="Live 2013 EP">
Live 2013 EP

Live 2013 EP – koncertowy minialbum amerykańskiego zespołu industrialnego Nine Inch Nails, wydany 10 września 2013 roku ekskluzywnie na Spotify. Zawiera cztery utwory nagrane podczas koncertów na trasie Twenty Thirteen Tour, promujące najnowszy album grupy "Hesitation Marks", z których jeden utwór - "Sanctified" - pochodzi z debiutanckiego albumu "Pretty Hate Machine".

</doc>
<doc id="3037557" url="https://pl.wikipedia.org/wiki?curid=3037557" title="MLB All-Star Game 1969">
MLB All-Star Game 1969

MLB All-Star Game 1969 – 40. Mecz Gwiazd ligi MLB, który odbył się 23 lipca 1969 roku na stadionie RFK Stadium w Waszyngtonie. Mecz zakończył się zwycięstwem National League All-Stars 9–3. Spotkanie obejrzało 45 259 widzów. Najbardziej wartościowym zawodnikiem został wybrany pierwszobazowy Willie McCovey z Cincinnati Reds, który zdobył dwa home runy (w tym dwupunktowego).

</doc>
<doc id="3037558" url="https://pl.wikipedia.org/wiki?curid=3037558" title="Koncert aniołów">
Koncert aniołów

Koncert aniołów – fragment obrazu olejny hiszpańskiego malarza pochodzenia greckiego Dominikosa Theotokopulosa, znanego jako El Greco.
Początkowo obraz stanowił całość ze "Zwiastowaniem" ze Szpitala Tavera (znajdował się w górnej części pracy). Pod koniec XIX wieku płótno zostało rozcięte.
Opis obrazu.
Obraz przedstawia grupę aniołów z instrumentami muzycznymi i ze świętymi księgami. Ustawieni są w okręgu, jeden z nich stoi tyłem do widza. Scena utrzymana jest w stylu barokowym z elementami manieryzmu: wydłużone głowy i anatomii postaci, tyłem stojący anioł. Ciężkie, kolorowe szaty ukrywają budowę anatomiczną aniołów. Według niektórych historyków sztuki, niektóre elementy zwłaszcza w dolnej części są autorstwa Jorge Manuela, syna El Greco i Felixa Castela.

</doc>
<doc id="3037559" url="https://pl.wikipedia.org/wiki?curid=3037559" title="Cmentarz wojenny nr 187 - Lichwin-Zagórze">
Cmentarz wojenny nr 187 - Lichwin-Zagórze



</doc>
<doc id="3037560" url="https://pl.wikipedia.org/wiki?curid=3037560" title="Hermann Hupfeld">
Hermann Hupfeld

Hermann Christian Karl Friedrich Hupfeld (ur. 31 marca 1796 w Marburgu; zm. 24 kwietnia 1866 w Halle) – niemiecki teolog ewangelicki i orientalista.
Życiorys i działalność.
Po pietystycznym wychowaniu u wujka uczęszczał do gimnazjum w Bad Hersfeld. W latach 1813-1817 studiował teologię i filologię na uniwersytecie w Marburgu, gdzie był jednym ze współzałożycieli organizacji studenckiej Burschenschaft. W latach 1819-1822 pracował jako profesor w gimnazjum Hohe Landesschule w Hanau. Postanowił jednak dalej studiować i udał się do Halle. Studiował tam teologię u Juliusa Wegscheidera i języki orientalne u Wilhelma Geseniusa. W 1824 roku habilitował się, w 1825 roku został profesorem nadzwyczajnym teologii na uniwersytecie w Marburgu i w 1827 roku profesorem zwyczajnym języków orientalnych. Od 1843 roku był następcą Wilhelma Geseniusa w Halle.
Główną jego naukową zasługą jest włożony wkład w krytykę tekstu Starego Testamentu, a zwłaszcza Pięcioksięgu. W 1853 roku w przełomowej monografii "Die Quellen der Genesis und die Art ihrer Zusammensetzung", pojawiła się po raz pierwszy teoria źródeł, która pod wpływem Juliusa Wellhausena została szybko przeforsowana w Europie i Ameryce. Jego przekonanie, że każde poszczególne pisemne źródło Pięcioksięgu jest w zasadzie kompletne, rozpoczęło nowy rozdział w historii Pięcioksięgu. Uważany jest także za jednego z pierwszych przedstawicieli krytyki biblijnej Księgi Psalmów. Z obfitości jego naukowych badań ma również znaczenie badanie Księgi Hioba oraz hebrajskich tekstów.
Oprócz szerokiej działalności pedagogicznej brał czynny udział w życiu kościelnym, politycznym i akademickim. Wzywał do przeprowadzenia reform w kościele i państwie. Jego działalność na rzecz kościoła polegała na dążeniu zachowania jego niezależności wewnętrznej i zewnętrznej wobec zmieniających się poglądów teologicznych. Owocem związku z ruchem nowego odrodzenia i przyjaźni z kościelnym prawnikiem Wilhelmem Bickell i Friedrichem Malletem pastorem i pisarzem z Bremy były jego opinie, memoranda i propozycje "Reform der Kirchenverfassung" (reformy prawa kościelnego) (1831), "Hanauer Gesangbuchfrage" (1837) (Kwestia śpiewnika w Hanauer), "Privatgemeinschaften" (1837), o "Gustav-Adolf-Verein" (1847) jak również "Über die beabsichtigte Gründung eines deutschen Kirchenbundes" (1849) (O planowanym założeniu związku kościoła niemieckiego).
W jego politycznych wypowiedziach zauważa się, że w licznych esejach, podobnie jak Karl Bernhard Hundeshagen przepowiedział rewolucję w 1848 roku. Po 1848 roku występował przeciw reakcjonizmowi w polityce i kościele.
Jego następcą na uniwersytecie został jego uczeń, przyjaciel i biograf Eduard Riehm.
Za zasługi dla uniwersytetu w Marburgu został w 1834 roku honorowym obywatelem miasta Marburg (Ehrenbürger der Stadt Marburg).

</doc>
<doc id="3037561" url="https://pl.wikipedia.org/wiki?curid=3037561" title="Cameron Ocasio">
Cameron Ocasio

Cameron Ocasio (ur. 7 września 1999 na Long Island w stanie Nowy Jork) – amerykański aktor.
Znany głównie z roli Dice'a z serialu młodzieżowego Nickelodeon – "Sam i Cat". Wcześniej wystąpił również w innych serialach jak "A Gifted Man", "Prawo i porządek: Sekcja specjalna" i wielu innych.

</doc>
<doc id="3037564" url="https://pl.wikipedia.org/wiki?curid=3037564" title="Tadeusz Włodzimierz Barucki">
Tadeusz Włodzimierz Barucki



</doc>
<doc id="3037566" url="https://pl.wikipedia.org/wiki?curid=3037566" title="John Kempe">
John Kempe

John Kempe (lub John Kemp; ur. ok. 1380 w Olantigh, zm. 22 marca 1454 w Canterbury) – angielski kardynał i dwukrotny Lord Kanclerz.
Życiorys.
Urodził się w niedaleko Ashford; był synem Thomasa Kempe i Elizabeth Lewknor. Studiował w Merton College w Oxfordzie, gdzie w 1414 uzyskał doktoraty z teologii i prawa cywilnego. Po ukończeniu studiów był wikariuszem generalnym, a także dziekanem sądu kościelnego w Canterbury. Z nominacji króla Henryka V pełnił kilka funkcji dyplomatycznych, a następnie był archidiakonem w Durham i Lordem Tajnej Pieczęci w latach 1418–1421.
21 czerwca 1419 został wybrany biskupem Rochester i 3 grudnia przyjął sakrę. 28 lutego 1421 został przeniesiony do diecezji Chichester jednak rezydował tam tylko kilka miesięcy, gdyż 17 listopada objął biskupstwo w Londynie. 20 lipca 1425 został wybrany arcybiskupem Yorku. Od marca 1426 do lutego 1432 pełnił rolę Lorda Kanclerza i w tym okresie reprezentował króla Anglii na soborze w Bazylei w 1431. 18 grudnia 1439 został kreowany kardynałem prezbiterem i otrzymał kościół tytularny S. Balbinae. Popierał działania króla Henryka VI we Francji i sprzeciwiał się powstaniu przeciw niemu w Kent, dowodzonym przez Jacka Cade'a. Kardynał utrzymał poparcie dla króla, nawet gdy Ryszard Plantagenet wkroczył do Londynu w 1452. Od 1450 do śmierci, Kempe ponownie pełnił rolę Lorda Kanclerza. 21 lipca 1452 został podniesiony do rangi kardynała biskupa, otrzymując diecezję suburbikarną Santa Rufina i został arcybiskupem Canterbury. W swojej rodzinnej miejscowości, Wye założył college dla księży i wybudował kościół parafialny.

</doc>
<doc id="3037567" url="https://pl.wikipedia.org/wiki?curid=3037567" title="Harry Smith odkrywa Amerykę">
Harry Smith odkrywa Amerykę

Harry Smith odkrywa Amerykę (oryg. "Русский вопрос") – dramat polityczny produkcji radzieckiej z 1947 roku w reżyserii Michaiła Romma na podstawie sztuki Konstantego Simonowa pt. "Russkij wopros". 
Fabuła.
Tytułowy Harry Smith to amerykański dziennikarz, który od jednego z amerykańskich magnatów prasowych otrzymuje propozycję udania się do ZSRR i napisania książki pod tytułem "Czy Rosja chce wojny?". Smith przyjmuje lukratywne zlecenie pod warunkiem, że jego książka zostanie wydana obiektywnie bez żadnych ingerencji ze strony jego mocodawców. Otrzymuje na to ich solenne zapewnienie. Jednak kiedy powraca z ZSRR, w trakcie pisania pracy, jego chlebodawcy w osobie McFersona i Goulda zaczynają wywierać na niego nacisk, aby nadał reportażowi bardziej radykalny charakter – nie odpowiadał na tytułowe pytanie negatywnie, zgodnie z własnymi obserwacjami (według których ZSRR jest krajem ludzi miłujących pokój, nie pragnących wojny), ale w myśl zimnowojennego kursu przedstawił ZSRR jako kraj dążący do wojny i zagrażający wolnemu, demokratycznemu światu, ze zmienionym tytułem "Rosja chce wojny". Uczciwy Smith nie chce się na to zgodzić i pisze książkę zgodnie z własnym sumieniem i przekonaniami. Jego szef (McFerson) postanawia go zniszczyć – zrywa z nim kontrakt, zastrasza innych, potencjalnych pracodawców Harry’ego. W rezultacie, pozbawiony pracy i środków do życia Harry, traci piękny, kupiony na kredyt dom i wygodne życie. W świecie dziennikarskim jest skończony. Opuszcza go również żona Jessie, która była z nim dopóki robił karierę. Harry nie załamuje się jednak – wierny swoim ideałom i pod wpływem śmierci swojego oddanego przyjaciela Boba Morphy,ego, który ginie w katastrofie lotniczej – zaczyna objeżdżać Stany Zjednoczone z serią odczytów na temat swojej książki, która nie może być wydana. Zostaje za to postawiony przed Komisją ds. Badania Działalności Antyamerykańskiej. 
Obsada aktorska.
i inni.
O filmie.
Według recenzji Eugeniusza Żytomirskiego zamieszczonej w "Filmie" z 1948 roku, film ukazuje „dwie Ameryki”, których pojęcie jeszcze na wiele lat przed II wojną światową – po zwiedzeniu Stanów Zjednoczonych – wprowadził do oceny stosunków panujących w tym kraju Władimir Majakowski. Ameryki kapitalistów, wyzyskiwaczy, wszechwładnego dolara, rasowej nienawiści – i Ameryki prostego człowieka, ciężkiej pracy, tragicznej walki o sprawiedliwość społeczną i istotną równość. Dwie Ameryki, odkryte swego czasu przez Majakowskiego, odkrywa ponownie dziennikarz Smith. Jedna Ameryka potrafi zniszczyć dziennikarza który prawdę i godność człowieka ceni wyżej od dolarów i tzw. „szczęścia osobistego” i na postawione mu przez reakcyjnego magnata prasowego pytanie: „Czy Rosjanie chcą wojny?” – odpowiada w napisanej przez siebie książce, wbrew instrukcji i żądaniu chlebodawcy: „Nie!” Ale pokonany przez jedną Amerykę Harry Smith znajduje oparcie w drugiej Ameryce – Ameryce linczowanych Murzynów, poskramianych przez policjantów w walce o swe prawa robotników i spragnionych pokoju, owocnej pracy i prawdziwej demokracji mas obywateli amerykańskich. Smith nie może wydać swej książki, ale nie zaprzestaje głosić swej prawdy. 
Film był pierwszym, powojennym, zagranicznym filmem zdubbingowanym na język polski. Polskojęzyczna wersja powstała w WFF w Łodzi, w reżyserii Marii Kaniewskiej. Przekładu i redakcji tekstów dokonali Janina Balkiewicz, Henryk Danielewicz i Jan Czarny. Głosów głównym bohaterom użyczyli m.in.: Henryk Borowski (Harry Smith), Danuta Szaflarska (Jessie), Jerzy Duszyński (Gould), Adam Mikołajewski (Williams), Halina Billing (Meg).

</doc>
<doc id="3037570" url="https://pl.wikipedia.org/wiki?curid=3037570" title="Clavelina moluccensis">
Clavelina moluccensis

Clavelina moluccensis – gatunek żachwy z rodziny Clavelinidae.
Długość ciała wynosi 0,5-2,5 cm. Barwa od jasnoniebieskiej po niebieską, z wierzchu zawsze występują ciemnoniebieskie plamy.
Występuje w koloniach o szerokości około 12 cm. Podobnie jak wszystkie osłonice, odżywia się przez filtrowanie.
Zasięg występowania gatunku obejmuje zachodni Ocean Spokojny; okolice Australii, Indonezji, Malezji i Filipin. W warunkach hodowlanych preferuje temperaturę 22-28 °C. Przeważnie "Clavelina moluccensis" porasta martwe koralowce.

</doc>
<doc id="3037571" url="https://pl.wikipedia.org/wiki?curid=3037571" title="John Kemp">
John Kemp



</doc>
<doc id="3037572" url="https://pl.wikipedia.org/wiki?curid=3037572" title="Gubernia stawropolska">
Gubernia stawropolska

Gubernia stawropolska () – jednostka administracyjna Imperium Rosyjskiego i RFSRR w południowej Rosji, utworzona ukazem Mikołaja I z przekształcenia obwodu kaukaskiego, bez zmiany jego granic. Stolicą guberni był Stawropol. Zlikwidowana w 1924.
Gubernia była położona pomiędzy 44°6' a 46°35' szerokości geograficznej północnej. Graniczyła na zachodzie z obwodem kubańskim, na północy z Obwodem Wojska Dońskiego i gubernią astrachańską, na południu i wschodzie z obwodem terskim.
Powierzchnia guberni wynosiła w 1914 – 60 600 km², ludność, według spisu powszechnego 1897– 873 301 osób w tym – 482 495Rosjan (55,24%), 319 817 Ukraińców (36,62%), 19 651 Nogajów, 14 896 Turkmenów, 10 814 Kałmuków i 8601 Niemców, 5385 Ormian, 1715 Greków i 1338 Żydów.
Gubernia w początkach XX wieku była podzielona na 4 ujezdy i terytorium narodów koczowniczych.
Ludność guberni w ujezdach według deklarowanego języka ojczystego 1897.
Gubernię zniesiono w 1924. Obecnie na jej terytorium znajduje się Kraj Stawropolski w granicach Rosji.

</doc>
<doc id="3037573" url="https://pl.wikipedia.org/wiki?curid=3037573" title="Seeiso (1905–1940)">
Seeiso (1905–1940)

Simon Seeiso Griffith (ur. 1905, zm. 27 grudnia 1940) – król Basuto od 3 sierpnia 1939 do śmierci. Według oficjalnych dokumentów medycznych zmarł na zgorzel, jednak powszechnie uważa się, że został otruty.
Życie prywatne.
Seeiso miał trzy żony:

</doc>
<doc id="3037575" url="https://pl.wikipedia.org/wiki?curid=3037575" title="Puchar Jaszczura">
Puchar Jaszczura

Maraton na Orientację „Jaszczur” – odbywający się na obszarze Polski cykl imprez na orientację dla średnio-zaawansowanych (25 km) i zaawansowanych turystów (50 km). Przygotowana jest także trasa rowerowa (zwana także jako: niepiesza) (50 km), a w niektórych sytuacjach też trasa młodzieżowa (13 km).
Cechą szczególną Jaszczura jest zwiedzanie Polski. Imprezy odbywają się w różnych regionach i zawsze prowadzone są w dzień, aby móc podziwiać zalety wybranej trasy. Na trasach Jaszczura są do odszukania punkty kontrolne w postaci lampionów, a także miejsca ciekawe ze względu na topografię terenu oraz miejsca związane z historią lub przyrodą danej okolicy. Przydatne okazują się także podstawowe umiejętności rysunkowe i znajomość świata przyrody. Zdarza się, że niektóre z imprez Jaszczur ocierają się o granice Polski.
Uczestnictwo w Jaszczurach spięte jest w cykl Pucharu Jaszczura, który wyłania ostateczną klasyfikację zliczając wyniki z wszystkich 4 imprez w roku.
W porozumieniu z Komitetem Organizacyjnym Pucharu Polski w Pieszych Maratonach na Orientację (PMnO) imprezy z cyklu Pucharu Jaszczura od 2012 roku klasyfikowane są do Pucharu Polski w Pieszych Maratonach na Orientację (PMnO) w kategorii 50 km.
Od 2015 roku maratony Pucharu Jaszczura zaliczane są do Ligi Pieszych Rajdów na Orientację (LigaPRO), jako współzałożyciel Ligi.
Od 2016 roku maratony Pucharu Jaszczura biorą udział w klasyfikacji OrientLigi (OrientLiga Pomorska, OrientLiga Lubelska).
Organizatorem Pucharu Jaszczura jest Zgromadzenie Wędrownicze przy Kociewskim Klubie Turystycznym z siedzibą w Starogardzie Gdańskim.

</doc>
<doc id="3037583" url="https://pl.wikipedia.org/wiki?curid=3037583" title="Jan Ścisławski">
Jan Ścisławski

Jan Scisławski (ur. 1842 w guberni podolskiej, zm. ok. 1905) – ksiądz katolicki, proboszcz kościoła Świętej Katarzyny w Petersburgu.
Gimnazjum i seminarium ukończył prawdopodobnie w Kamieńcu Podolskim. Pracował w parafiach diecezji kamienieckiej. W 1901 r. został proboszczem kościoła Świętej Katarzyny w Petersburgu. Posługę tę pełnił do ok. roku 1905, kiedy zastąpił go Konstanty Budkiewicz. 
Do ks. Ścisławskiego garnęła się prawosławna młodzież duchowna. Wśród studentów prawosławnej Akademii Duchownej, którzy odwiedzali ks. Scisławskiego, był Leonid Fiodorow, który przyłączył się do Kościoła katolickiego i był później egzarchą Kościoła greckokatolickiego w Rosji.

</doc>
<doc id="3037586" url="https://pl.wikipedia.org/wiki?curid=3037586" title="Nanta Guangyong">
Nanta Guangyong

Nanta Guangyong (; kor. 남탑광용 "Namt’ap Kwangyong"; jap. "Nantō Kōyū"; wiet. "Nam Tháp Quang Dũng"; ur. 850, zm. 938) – chiński mistrz chan ze szkoły guiyang.
Życiorys.
Pochodził z miasta Fengcheng położonego obecnie w prowincji Jiangxi. Według legend, gdy matka niańczyła małego Nantę, pokój wypełniało duchowe światło, które przestraszało konie znajdujące się w pobliżu. Jako młody człowiek był przystojny i inteligentny, opanował dogłębnie klasykę konfucjańską w wieku trzynastu lat. Jeszcze jako nastolatek studiował Sutrę Wimalakirtiego w klasztorze Kaiyuan.
Następnie udał się do klasztoru Shiting w Hongzhou, w którym opatem był Yangshan Huiji. W tym klasztorze został nowicjuszem. W dziewiętnastym roku życia przyjął ordynację i został pełnym mnichem. Udał się na studia chanu u mistrza Linjiego Yixuana. Po jakimś czasie mistrz Linji nakazał mu powrócić do mistrza Yangshana. Po powrocie został służącym Yangshana i ostatecznie spadkobiercą jego Dharmy.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3037587" url="https://pl.wikipedia.org/wiki?curid=3037587" title="Ciénaga Grande de Santa Marta">
Ciénaga Grande de Santa Marta

Ciénaga Grande de Santa Marta – największe mokradło Kolumbii, leżący w jej północnej części. Od roku 2008 klasyfikowany przez BirdLife International jako Important Bird Area, jest także rezerwatem biosfery, prócz tego jest chroniony na mocy konwencji ramsarskiej. Znajduje się między rzeką Magdalena a pasmem górskim Sierra Nevada de Santa Marta.
Rezerwat Biosfery Ciénaga Grande de Santa Marta powstał w roku 2000. Całkowita jego powierzchnia wynosi 493 150 hektarów. Na jego obszarze znajduje się Park Narodowy Isla de Salamanca. Część mokradła stanowią namorzyny, w których napotkać można rośliny z gatunków "Rhizophora mangle" (korzeniarowate) i "Avicennia germinans" (akantowate). Prócz tego mokradło i okolice porastają przedstawiciele "Bursera simaruba" (osoczynowate), brezylki garbarskie ("Libidibia coriaria"), "Pachira quinata" (ślazowate), "Maclura tinctoria" (morwowate) oraz "Pithecelobium dulce" (bobowate).
Awifauna.
Od roku 2008 Ciénaga Grande de Santa Marta klasyfikowane jest jako Important Bird Area. Na terenie tego mokradła występują m.in. skrzydłoszpony czarnoszyje ("Chauna chavaria"), sieweczki skąpopłetwe ("Charadrius semipalmatus"), brodźce plamiste ("Actitis macularius"), rybitwy małe ("Sternula antillarum"), kukawczyki małe ("Coccycua pumila"), miłki zielone ("Lepidopyga goudoti") oraz tangarki sine ("Thraupis glaucocolpa").

</doc>
<doc id="3037589" url="https://pl.wikipedia.org/wiki?curid=3037589" title="Rise of a Digital Nation">
Rise of a Digital Nation

Rise of a Digital Nation – piąty album szwedzkiego zespołu Machinae Supremacy. Dzięki zdobyciu najwyżej ilości głosów, w ankiecie na Facebooku został wypromowany na kontrowersyjnym portalu The Pirate Bay. Przez 2 dni na stronie głównej wyświetlany był banner który przenosił na stronę albumu
Wydany w 2013 roku teledysk do utworu „All of My Angels” powstał z okazji obchodów 50-lecia istnienia serialu "Doktor Who" i nawiązuje do antagonistów głównego bohatera serialu, Płaczących Aniołów.
Jonas Rörling wykonuje główny wokal podczas wersetów w "Laser Speed Force"
Lista utworów.
Opracowano na podstawie materiału źródłowego.

</doc>
<doc id="3037592" url="https://pl.wikipedia.org/wiki?curid=3037592" title="Led Zeppelin United Kingdom Tour 1972-1973">
Led Zeppelin United Kingdom Tour 1972-1973

Led Zeppelin United Kingdom Tour 1972-1973 - ostatnia brytyjska trasa koncertowa Led Zeppelin, która odbyła się na przełomie 1972 i 1973 r.
Program koncertów.
Bisy:

</doc>
<doc id="3037595" url="https://pl.wikipedia.org/wiki?curid=3037595" title="Marjaniwka (obwód tarnopolski)">
Marjaniwka (obwód tarnopolski)

Marjaniwka (ukr. Мар'янівка) – wieś na Ukrainie, w obwodzie tarnopolskim, w rejonie tarnopolskim. W 2001 roku liczyła 556 mieszkańców.
Do 1926 roku przysiółek wsi Kupczyńce. W 1946 roku zmieniono nazwę wsi z Marianka na Marjaniwka.

</doc>
<doc id="3037596" url="https://pl.wikipedia.org/wiki?curid=3037596" title="Adolf Gałacki">
Adolf Gałacki

Adold Marian Gałacki ps. „Maszop”, „Marek” (ur. 29 kwietnia 1902 w Delatynie, zm. 2 lipca 1953 w Stanach Zjednoczonych) – porucznik piechoty Wojska Polskiego, cichociemny.
Życiorys.
Przed II wojną światową pracował jako komisarz w Izbie Skarbowej we Lwowie. Awans na podporucznika otrzymał ze starszeństwem z dniem 1 lipca 1925 roku. W 1934 roku pozostawał w ewidencji Powiatowej Komendy Uzupełnień w Stryju. Posiadał wówczas przydział mobilizacyjny do 51 pułku piechoty w Brzeżanach.
W kampanii wrześniowej 1939 roku walczył jako adiutant I baonu 206 pułku piechoty. 13 września był dwukrotnie ranny. Został ewakuowany 21 września razem ze szpitalem na Węgry, a w listopadzie do Francji, gdzie został wcielony do 2 pułku Grenadierów Wielkopolskich.
Następnie walczył w Samodzielnej Brygadzie Strzelców Podhalańskich, jako oficer łączności w 2 batalionie strzelców podhalańskich 1 Półbrygady. Brał udział w bitwie o Narwik. Od czerwca 1940 roku przebywał w Wielkiej Brytanii, gdzie służył w 1 batalionie strzelców podhalańskich 1 Brygady Strzelców.
Cichociemny.
Zgłosił się do służby w Kraju. Odbył Oficerski Kurs Doskonalący Administracji Wojskowej (kamuflaż polskiej szkoły wywiadu). Po przeszkoleniu ze specjalnością w wywiadzie został zaprzysiężony 5 listopada 1943 roku, przydzielony do Oddziału VI Sztabu Naczelnego Wodza, przeniesiony do Głównej Bazy Przerzutowej w Brindisi we Włoszech.
Został zrzucony do Polski w nocy z 12 na 13 kwietnia 1944 roku w operacji lotniczej o kryptonimie „Weller 3”, z samolotu Halifax JP-180 „V”, na placówkę odbiorczą „Wieszak” 14 km od Mińska Mazowieckiego. Razem z nim skoczyli: mjr. dypl. Leon Bazała ps. Striważ, por. Aleksander Piekarski ps. Turkuć, mjr. Edward Piotrowski ps. Mema. 
Dostał przydział do Oddziału II Komendy Głównej AK jako oficer ekspozytury „Lombard”.
Brał udział w powstaniu warszawskim jako oficer do zleceń szefa ekspozytury. Po kapitulacji powstania dostał się do niewoli niemieckiej. W 1945 roku powrócił do Polski, rok później wyemigrował.

</doc>
<doc id="3037597" url="https://pl.wikipedia.org/wiki?curid=3037597" title="Galerie sztuki w Gdańsku">
Galerie sztuki w Gdańsku

W Gdańsku działa kilkanaście publicznych i prywatnych galerii sztuki.
Lista czynnych oraz nieistniejących galerii sztuki w Gdańsku:

</doc>
<doc id="3037602" url="https://pl.wikipedia.org/wiki?curid=3037602" title="Konopkówka">
Konopkówka

Konopkówka (ukr. Конопківка, "Konopkiwka") – wieś na Ukrainie w rejonie trembowelskim należącym do obwodu tarnopolskiego.

</doc>
<doc id="3037603" url="https://pl.wikipedia.org/wiki?curid=3037603" title="Krzywki (obwód tarnopolski)">
Krzywki (obwód tarnopolski)

Krzywki (ukr. Кривки, "Krywky") – wieś na Ukrainie w rejonie trembowelskim należącym do obwodu tarnopolskiego.

</doc>
<doc id="3037606" url="https://pl.wikipedia.org/wiki?curid=3037606" title="Ładyczyn">
Ładyczyn

Ładyczyn (ukr. Ладичин, "Ładyczyn") – wieś na Ukrainie w rejonie trembowelskim należącym do obwodu tarnopolskiego.

</doc>
<doc id="3037608" url="https://pl.wikipedia.org/wiki?curid=3037608" title="Park Narodowy Chingaza">
Park Narodowy Chingaza

Park Narodowy Chingaza – park narodowy znajdujący się na terenie centralnej Kolumbii. Utworzony został w roku 1977. Objęty konwencją ramsarską, przez BirdLife International uznany za Important Bird Area.
Warunki naturalne.
Całkowita powierzchnia parku wynosi 76 600 hektarów. W momencie utworzenia w maju 1977 roku powierzchnia wynosiła 50 000 ha. Na jego terenie znajduje się jezioro Chingaza. Temperatura na terenie parku wynosi 4-21oC, zaś wysokość od 800 do 4200 m n.p.m. Najintensywniejsze opady występują na wysokości około 2000 m n.p.m., gdzie roczna suma opadów wynosi w przybliżeniu 4000 mm; najintensywniejsze opady występują w czerwcu i lipcu.
Na terenie Parku Narodowego Chingaza rosną rośliny należące do gatunków "Weinmannia pubescens" (radziliszkowate), "Alnus jorullensis" (brzozowate) oraz endemiczny gatunek "Espeletia uribei" (astrowate). Prócz tego rosną tu torfowce.
Awifauna.
Od roku 2008 Park Narodowy Chingaza należy również do listy Important Bird Areas, tworzonej przez BirdLife International. Na terenie parku występują zagrożone wyginięciem wodnik andyjski ("Rallus semiplumbeus") oraz epoletowiec kasztanowaty ("Macroagelaius subalaris"). Prócz tego są tu gatunki ptaków narażone na wyginięcie, jak rudosterka brązowogardła ("Pyrrhura calliptera") i amazoneczka ognistogłowa ("Hapalopsittaca amazonina"). Z gatunków bliskich zagrożenia wymienić można puchatka miedzianobrzuchego ("Eriocnemis cupreoventris") oraz bekasa długodziobego ("Gallinago nobilis").

</doc>
<doc id="3037609" url="https://pl.wikipedia.org/wiki?curid=3037609" title="Łuczka">
Łuczka

Łuczka – wieś na Ukrainie w rejonie tarnopolskim należącym do obwodu tarnopolskiego.

</doc>
<doc id="3037610" url="https://pl.wikipedia.org/wiki?curid=3037610" title="Marek Tomasz Pawłowski">
Marek Tomasz Pawłowski

Marek Tomasz Pawłowski (ur. 13 lutego 1963 w Gostyninie) – polski reżyser, scenarzysta, producent, pedagog.
Życiorys.
Absolwent Wydziału Reżyserii Państwowej Wyższej Szkoły Teatralnej w Warszawie.
Rodzina.
Mąż producentki filmowej Małgorzaty Walczak z którą ma córkę Marikę.

</doc>
<doc id="3037611" url="https://pl.wikipedia.org/wiki?curid=3037611" title="Christopher Bainbridge">
Christopher Bainbridge

Christopher Bainbridge (ur. ok. 1464 w Hilton, zm. 14 lipca 1514 w Rzymie) – angielski kardynał.
Życiorys.
Był siostrzeńcem arcybiskupa Thomasa Langtona. Studiował w Ferrarze, na Uniwersytecie Bolońskim, gdzie uzyskał doktorat z prawa cywilnego w 1492 i na Queen's College w Oxfordzie, gdzie uzyskał doktorat z nauk prawnych w 1495. Po ukończeniu studiów pracował jako skarbnik w diecezji londyńskiej, archidiakon w Surrey (1500-1502) i dziekan katedry w York w 1503.
27 sierpnia 1507 został wybrany biskupem Durham i w grudniu tego roku przyjął sakrę. 22 września 1508 został przeniesiony, by objąć arcybiskupstwo Yorku. Od września 1509 był legatem papieskim w Anglii, gdzie jego zadaniem było negocjować z królem udział w rozmowach pomiędzy Stolicą Apostolską a Francją. Dzięki staraniom Bainbridge'a, Henryk VIII dołączył do Ligi Świętej jako sojusznik Juliusza II i wraz z Wenecją i Szwajcarią usiłował wygnać Francuzów z Włoch. 10 marca 1511 został kreowany kardynałem prezbiterem i otrzymał kościół tytularny SS. Marcellino e Pietro. Od tego czasu Bainbridge nigdy już nie powrócił do Yorku. Wkrótce potem papież ponownie mianował go legatem, który wraz z wojskami weneckimi oblegał, okupowaną przez Francuzów, Ferrarę i udało mu się ją podbić. Wziął udział w soborze laterańskim V i był gorliwym przeciwnikiem panowania francuskiego w Państwie Kościelnym. Zmarł w wyniku otrucia przez sługę Rainaldo da Modena, który potem popełnił samobójstwo.

</doc>
<doc id="3037614" url="https://pl.wikipedia.org/wiki?curid=3037614" title="Łuka Wielka">
Łuka Wielka

Łuka Wielka – wieś na Ukrainie w rejonie tarnopolskim należącym do obwodu tarnopolskiego.
W połowie 1937 poświęcono Dom Ludowy w Łuce Wielkiej.

</doc>
<doc id="3037615" url="https://pl.wikipedia.org/wiki?curid=3037615" title="Kosa Tuzla">
Kosa Tuzla



</doc>
<doc id="3037617" url="https://pl.wikipedia.org/wiki?curid=3037617" title="Safon">
Safon

Safon, Asafon (hebr. וְצָפוֹן) – miejscowość biblijna, należąca do pokolenia Gada. Położona była na wschodnim brzegu Jordanu w dolinie Sukkot. Utożsamiane jest ze współczesnym Tell es-Sajidija. Według Księgi Jozuego (Joz 13,27) początkowo należała do Oga z Baszanu. Prawdopodobnie to Safon wzmiankowany był w korespondencji z Amarna. W IX wieku p.n.e., w okresie wojen Szeszonka, miasto zostało zdobyte przez wojska faraona. W epoce hellenistycznej jako Asafon było jednym z miast, położonych na północy Perei. Józef Flawiusz w swoich "Dawnych dziejach Izraela" (XIII, 338) wskazuje Safon jako miejsce klęski Aleksandra Jannaja z rąk króla Cypru Ptolemeusza w latach 108–107 p.n.e.

</doc>
<doc id="3037618" url="https://pl.wikipedia.org/wiki?curid=3037618" title="Asafon">
Asafon

Safon

</doc>
<doc id="3037619" url="https://pl.wikipedia.org/wiki?curid=3037619" title="Raimondas Vileniškis">
Raimondas Vileniškis



</doc>
<doc id="3037620" url="https://pl.wikipedia.org/wiki?curid=3037620" title="Tuzła">
Tuzła



</doc>
<doc id="3037621" url="https://pl.wikipedia.org/wiki?curid=3037621" title="Júnior Ross">
Júnior Ross



</doc>
<doc id="3037622" url="https://pl.wikipedia.org/wiki?curid=3037622" title="Czubajeczka wełnista">
Czubajeczka wełnista



</doc>
<doc id="3037624" url="https://pl.wikipedia.org/wiki?curid=3037624" title="Jo Gartner">
Jo Gartner

Josef „Jo” Gartner (ur. 24 stycznia 1954 roku w Wiedniu, zm. 1 czerwca 1986 roku w Circuit de la Sarthe, Le Mans) – austriacki kierowca wyścigowy. Wystartował w ośmiu Grand Prix Formuły 1.

</doc>
<doc id="3037625" url="https://pl.wikipedia.org/wiki?curid=3037625" title="Total Nonstop Action">
Total Nonstop Action



</doc>
<doc id="3037626" url="https://pl.wikipedia.org/wiki?curid=3037626" title="Josef Gartner">
Josef Gartner



</doc>
<doc id="3037628" url="https://pl.wikipedia.org/wiki?curid=3037628" title="Bernadówka">
Bernadówka

Bernadówka (ukr. Бернадівка, "Bernadiwka") – wieś na Ukrainie w rejonie tarnopolskim należącym do obwodu tarnopolskiego.
W latach 1958-90 Łoszczynówka (Лощинівка).

</doc>
<doc id="3037630" url="https://pl.wikipedia.org/wiki?curid=3037630" title="Nałuże">
Nałuże

Nałuże (ukr. Налужжя, "Nałużżia") – wieś na Ukrainie w rejonie trembowelskim należącym do obwodu tarnopolskiego.
We wsi przez pewien czas zamieszkiwał ks. Mychajło Kuryłowycz, ukraiński działacz społeczny, poseł do Sejmu Krajowego Galicji I kadencji (1861-1867), ksiądz greckokatolicki, później dziekan buczaki, moskwofil.
We wsi istniał browar hr. Gołuchowskiego.

</doc>
<doc id="3037635" url="https://pl.wikipedia.org/wiki?curid=3037635" title="Stefan Jędryszczak">
Stefan Jędryszczak

Stefan Jędryszczak (ur. 3 sierpnia 1922 w Porębie, zm. 31 sierpnia 1975) – polski działacz komunistyczny, I sekretarz Komitetu Wojewódzkiego PZPR w Łodzi (1960–1968), członek Komitetu Centralnego PZPR (od 1968), poseł na Sejm PRL III, IV i V kadencji (1961–1972).
Życiorys.
W 1936 skończył szkołę podstawową, po czym został formierzem. 1 lutego 1945 został członkiem Polskiej Partii Robotniczej. Był sekretarzem Komitetu Gminnego PPR w Porębie. Od 1945 zakładał komórki Związku Zawodowego Metalowców w Zakładach „Poręba” jako sekretarz Oddziału Centralnego tego Związku w Zawierciu, następnie był jego przewodniczącym (do 1948), od 1946 przewodniczył także tamtejszej Powiatowej Radzie Związków Zawodowych. Od grudnia 1946 członek Komitetu Powiatowego i egzekutywy PPR w Zawierciu, później został II sekretarzem KP PPR w Będzinie. Od października 1948 do maja 1949 na kursie w Centralnej Szkole Partyjnej im. Juliana Marchlewskiego w Łodzi. W grudniu 1948 wraz z PPR przystąpił do Polskiej Zjednoczonej Partii Robotniczej. Od 1949 do 1950 był sekretarzem organizacyjnym Komitetu Powiatowego PZPR w Będzinie, w latach 1950–1952 I sekretarzem Komitetu Miejskiego partii w Częstochowie, w okresie 1952–1954 sekretarzem organizacyjnym Komitetu Wojewódzkiego PZPR w Rzeszowie, w latach 1954–1958 słuchaczem Wyższej Szkoły Nauk Społecznych przy KC PZPR, potem do 1960 był sekretarzem organizacyjnym KW PZPR we Wrocławiu, a w latach 1960–1968 I sekretarzem KW PZPR w Łodzi.
Delegat na II, III, IV i V Zjazd PZPR. W latach 1961–1972 pełnił mandat posła na Sejm PRL. Od czerwca 1964 był zastępcą członka, a od listopada 1968 członkiem KC PZPR. W okresie 1965–1969 pełnił funkcję przewodniczącego Wojewódzkiego Komitetu Frontu Jedności Narodu w Łodzi. Od 1 lutego 1969 prezes Centralnego Związku Rolniczych Spółdzielni Produkcyjnych. W latach 1969–1973 studiował na Wydziale Ekonomiczno-Rolniczym Szkoły Głównej Gospodarstwa Wiejskiego w Warszawie. Od 1 lutego 1972 zastępca naczelnego dyrektora Powszechnego Zakładu Ubezpieczeń. Zmarł śmiercią tragiczną. Pochowany na Cmentarzu Wojskowym na Powązkach w Warszawie (kwatera C2-tuje-10).
Jego ojcem był Mikołaj, a żoną Anna. Odznaczony Orderem Sztandaru Pracy II klasy, Krzyżem Oficerskim Orderu Odrodzenia Polski, Medalem 10-lecia Polski Ludowej i Złotym Odznaczeniem im. Janka Krasickiego.

</doc>
<doc id="3037636" url="https://pl.wikipedia.org/wiki?curid=3037636" title="Czarnołoźce">
Czarnołoźce

Czarnołoźce (ukr. Чорнолізці, "Czornolizci") – wieś na Ukrainie w rejonie tyśmienickim obwodu iwanofrankiwskiego.
Właścicielem miejscowych dóbr był Eustachy Rylski. W Czarnołoźcach urodził się Stanisław Domański.

</doc>
<doc id="3037637" url="https://pl.wikipedia.org/wiki?curid=3037637" title="Ruzdwiany (obwód tarnopolski)">
Ruzdwiany (obwód tarnopolski)

Ruzdwiany (ukr. Різдвяни, "Rizdwiany") – wieś na Ukrainie w rejonie trembowelskim należącym do obwodu tarnopolskiego.
W 1930 r. właścicielką tutejszego majątku ziemskiego była hr. Maria Borkowska. W 1931 r. wieś liczyła 221 zagród i 1173 mieszkańców, z których 44% stanowili Polacy. W czasie II wojny światowej nacjonaliści ukraińscy z OUN - UPA zamordowali 36 Polaków, z których większość zginęła w czasie w czasie napadu 12 marca 1944 r. Rodziny żydowskie policja ukraińska zamknęła w getcie w Trembowli. 
W latach 1965-91 wieś nosiła nazwę Switanok ().
Urodzeni w Ruzdwianach.
Jan Latkiewicz (1896-1940) - komisarz Policji Państwowej. We wrześniu 1939 r. trafił do obozu jenieckiego w Ostaszkowie. Zamordowany przez NKWD w Kalininie. 
Dmytro Wełykanowycz (1884-1945) – ukraiński działacz społeczny, nauczyciel, polityk, poseł na Sejm w II RP.

</doc>
<doc id="3037638" url="https://pl.wikipedia.org/wiki?curid=3037638" title="Kryza kostna">
Kryza kostna



</doc>
<doc id="3037639" url="https://pl.wikipedia.org/wiki?curid=3037639" title="Zazdrość (Ukraina)">
Zazdrość (Ukraina)

Zazdrość (ukr. Заздрість, "Zazdrist´") – wieś na Ukrainie w rejonie trembowelskim należącym do obwodu tarnopolskiego.
W 1888 pożar strawił wieś. 
W 1930 r. właścicielką tutejszego majątku ziemskiego była hr. Maria Borkowska. W 1931 r. wieś liczyła 396 zagród i 1992 mieszkańców, z których 35% stanowili Polacy. W latach 1943–1945 nacjonaliści ukraińscy z OUN–UPA zamordowali 71 Polaków i jednego sprzyjającego im Ukraińca.
We wsi urodził się Josyf Slipyj – biskup greckokatolicki, arcybiskup metropolita Lwowa, kardynał prezbiter od 1965.

</doc>
<doc id="3037642" url="https://pl.wikipedia.org/wiki?curid=3037642" title="Zubów">
Zubów

Zubów (ukr. Зубів, "Zubiw") – wieś na Ukrainie w rejonie trembowelskim należącym do obwodu tarnopolskiego.

</doc>
<doc id="3037643" url="https://pl.wikipedia.org/wiki?curid=3037643" title="Czubajka tarczowata">
Czubajka tarczowata



</doc>
<doc id="3037644" url="https://pl.wikipedia.org/wiki?curid=3037644" title="Warwaryńce">
Warwaryńce

Warwaryńce (ukr. Варваринці, "Warwarynci") – wieś na Ukrainie w rejonie trembowelskim należącym do obwodu tarnopolskiego.
W 1607 Olbraht Lubiatowski herbu Grzymała, syn rotmistrza Wiktoryna wziął w zastaw od Strusiów wieś Warwaryńce w powiecie trembowelskim.

</doc>
<doc id="3037647" url="https://pl.wikipedia.org/wiki?curid=3037647" title="Osyp Nawroćkyj">
Osyp Nawroćkyj

Osyp Nawroćkyj (ur. 24 marca 1890 w Hołhoczach - zm. 6 sierpnia 1972 w Winnipeg) – ukraiński prawnik, działacz społeczny i t-wa "Proswita".
W czasie I wojny światowej podoficer Legionu Ukraińskich Strzelców Siczowych, w czasie wojny polsko-ukraińskiej kapitan Ukraińskiej Armii Halickiej, organizator intendentury II Korpusu Ukraińskiej Armii Halickiej. W 1920 jeden z założycieli Ukraińskiej Wojskowej Organizacji, do 1921 pełniący obowiązki przewodniczącego Kolegium UWO, do 1926 członek Naczelnego Dowództwa UWO.
Od 1920 członek Zarządu Głównego Ukraińskiej Partii Radykalnej, w latach 1920-1939 dyrektor wydawnictwa "Czerwona Kałyna".
W latach 1940-1942 przewodniczący Ukraińskiego Komitetu Pomocy w Krynicy, w latach 1943-1945 członek Zarządu Wojskowego 14 Dywizji Grenadierów SS i kierownik jego kancelarii.
Od 1948 na emigracji w Kanadzie.

</doc>
<doc id="3037649" url="https://pl.wikipedia.org/wiki?curid=3037649" title="Cześniki (obwód iwanofrankiwski)">
Cześniki (obwód iwanofrankiwski)

Cześniki (ukr. Чесники) – wieś na Ukrainie w rejonie rohatyńskim obwodu iwanofrankiwskiego.
Wieś prawa wołoskiego, położona była w drugiej połowie XV wieku w ziemi halickiej województwa ruskiego. Było to dziedzictwo rodziny Kazanowskich herbu Grzymała, którzy rezydowali w cześnickim zamku, z nich Adam Kazanowski, marszałek nadworny koronny za czasów króla Władysława IV, pisał się na Cześnikach.
W XIX wieku majątek Cześniki kilkakrotnie zmieniał swoich właścicieli: w 1836 roku Franciszka z Mrozowickich Sulatycka herbu Sas, wdowa po Wojciechu Sulatyckim, wojskim lwowskim, zapisała go swoim wnuczkom: Pelagii z Hołowińskich Proskurczynie, Marii z Hołowińskich Sariusz-Zaleskiej oraz Cecylii Hołowińskiej. Następnie dobra te były w posiadaniu kolejno: Apolinarego Stanisława Malczewskiego herbu Tarnawa i Maniewskich herbu Odrowąż. Ostatnią właścicielką Cześnik do 1939 roku była Maria z Maniewskich Milińska, żona Franciszka Milińskiego herbu Wczele.

</doc>
<doc id="3037652" url="https://pl.wikipedia.org/wiki?curid=3037652" title="Flaga Rypina">
Flaga Rypina



</doc>
<doc id="3037653" url="https://pl.wikipedia.org/wiki?curid=3037653" title="Adam Jezior">
Adam Jezior

Adam Jezior pseud. "Adamski" (ur. 27 listopada 1903 w Lubartowie, zm. 24 stycznia 1972 w Warszawie) – działacz komunistyczny, podpułkownik MO, pułkownik WP.
Życiorys.
W 1914 skończył szkołę podstawową, od grudnia 1918 służył w Wojsku Polskim, w 1919 był pisarzem kompanii w Lublinie, w 1920 walczył w wojnie z Rosją Sowiecką w 176 pułku piechoty WP. W czerwcu 1921 zwolniony ze służby, został uczniem piekarskim, 1924–1926 służył w WP w 21 pułku ułanów nadwiślańskich w Równem, ukończył tam szkołę podoficerską i został kapralem. Od stycznia 1928 w ZLCh Samopomoc, w marcu 1928 był agitatorem w lubelskim okręgu wyborczym przed wyborami parlamentarnymi. Etatowy instruktor Zarządu Głównego (ZG) ZLCh na powiaty piotrkowski, brzeziński i koniński. Wstąpił do PPS-Lewicy, od początku 1929 przewodniczący Sekcji Młodzieżowej PPS-Lewicy w Lublinie. Przewodniczący lubelskiego Komitetu Bezrobotnych. Od jesieni 1929 sekretarz okręgowy PPS-Lewicy w Lublinie. W 1929 wstąpił do KPP. 
11 kwietnia 1930 aresztowany, 18 lutego 1931 skazany w Lublinie na 7 lat więzienia z zaliczeniem aresztu, po apelacji wyrok zmniejszono do 6 lat. Podczas odbywania kary we Wronkach był w zarządzie komuny więziennej. 3 stycznia 1936 zwolniony, został sekretarzem Zarządu Związku Zawodowego Robotników Budowlanych w Lublinie. Był jednym z głównych organizatorów strajku lubelskich murarzy i cieśli, za co 30 marca 1936 został aresztowany; zwolniony 5 maja 1936. 26 czerwca 1936 ponownie aresztowany i do 21 maja 1937 był osadzony w Miejscu Odosobnienia w Berezie Kartuskiej. Po zwolnieniu był murarzem w różnych firmach budowlanych. 
Od grudnia 1939 do czerwca 1941 dyrektor łaźni miejskich w Kowlu, członek Miejskiej Rady Delegatów Robotniczych (RDR) i Komitetu Miejskiego (KM) MOPR. Po ataku Niemiec na ZSRR ewakuowany do Kijowa, od lipca 1941 żołnierz Armii Czerwonej, do maja 1942 był w batalionach budowlanych, pracował przy budowie bazy naftowej w Uljanowsku nad Wołgą. Później pracował w kołchozie w Kazachstanie. W sierpniu 1943 wstąpił do armii Berlinga i został zastępcą dowódcy baterii ds. polityczno-wychowawczych, a potem zastępcą dowódcy dywizjonu ds. polityczno-wychowawczych w 3 pułku artylerii lekkiej w stopniu podporucznika. Od lipca do października 1944 przeszedł szlak bojowy 1 Armii WP z Kowla do prawobrzeżnej Warszawy. Później skierowany do służby w MO w Lublinie, do sierpnia 1950 pracował w Komendzie Głównej MO, gdzie był m.in. szefem Oddziału Gospodarczo-Finansowego i szefem Oddziału Służby Zewnętrznej. W lipcu 1947 mianowany podpułkownikiem MO. Od lutego 1951 ponownie służył w WP. W październiku 1954 mianowany pułkownikiem. Od maja 1952 do lipca 1953 dyrektor Departamentu Wojskowego w Ministerstwie Budowy Miast i Osiedli, lipca 1953 do listopada 1956 w Ministerstwie Przemysłu Mięsnego i Mleczarskiego. Od marca 1959 - września 1964 pracował w Głównym Zarządzie Politycznym WP, potem przeniesiony w stan spoczynku. 
Był odznaczony m.in. Krzyżem Komandorskim Orderu Odrodzenia Polski. Pochowany na wojskowych Powązkach (kwatera C31-4-20).

</doc>
<doc id="3037656" url="https://pl.wikipedia.org/wiki?curid=3037656" title="Nebelhorn Trophy 2013">
Nebelhorn Trophy 2013

Nebelhorn Trophy 2013 – międzynarodowe zawody łyżwiarstwa figurowego w sezonie 2013/2014. Zawody rozgrywano od 26 do 28 września 2013 roku w hali Eissportzentrum Oberstdorf w Oberstdorfie.
Były to drugie i zarazem ostatnie po mistrzostwach świata 2013 zawody, podczas których państwa mogły uzyskać kwalifikację na Zimowe Igrzyska Olimpijskie 2014 w Soczi. W momencie obsadzania wolnych miejsc brane były pod uwagę tylko państwa, które w danej konkurencji nie miały zakwalifikowanych zawodników/pary. W odróżnieniu od mistrzostw świata podczas Nebelhorn Trophy każdy kraj mógł uzyskać tylko jedno miejsce w każdej z czterech konkurencji. W konkurencji solistów i solistek do przyznania było 6 kwalifikacji, w parach sportowych 4, w parach tanecznych 6.
Wśród solistów triumfował Japończyk Nobunari Oda, natomiast w rywalizacji solistek Rosjanka Jelena Radionowa. W parach sportowych wygrali Rosjanie Tetiana Wołosożar i Maksim Trańkow. Tytuł w rywalizacji par tanecznych wywalczyli Amerykanie Madison Hubbell i Zachary Donohue.

</doc>
<doc id="3037657" url="https://pl.wikipedia.org/wiki?curid=3037657" title="Tenis ziemny na Igrzyskach Małych Państw Europy 2009">
Tenis ziemny na Igrzyskach Małych Państw Europy 2009

Tenis ziemny na Igrzyskach Małych Państw Europy 2009 – turniej tenisowy, który był rozgrywany w dniach 2–6 czerwca 2009 roku podczas igrzysk małych państw Europy na Cyprze. Zawodnicy zmagali się na obiektach National Tennis Centre. Tenisiści rywalizowali w czterech konkurencjach: singlu i deblu mężczyzn oraz kobiet.

</doc>
<doc id="3037659" url="https://pl.wikipedia.org/wiki?curid=3037659" title="Jan Jaworski (komunista)">
Jan Jaworski (komunista)

Jan Jaworski pseud. "Tajny" (ur. 5 listopada 1888 w Warszawie, zm. 22 maja 1962 w Mińsku) – działacz polskiego i rosyjskiego ruchu komunistycznego, komisarz polityczny Armii Czerwonej.
Był samoukiem, z zawodu giserem. W 1904 wstąpił do SDKPiL, kolportował nielegalną literaturę. Od 1905 w Drużynie Bojowej SDKPiL drużyny Wola, 1 V 1905 ochraniał pochód SDKPiL przez Aleje Jerozolimskie. Brał udział w akcjach przeciw agentom ochrany i członkom Czarnej Sotni. II-IV 1904 i V-X 1905 był więziony. 21 IV 1906 aresztowany pod zarzutem przechowywania materiałów wybuchowych i osadzony w Cytadeli Warszawskiej, potem zesłany do guberni wołogodzkiej (do 1909). Po zwolnieniu wrócił do Warszawy.
Podczas I wojny światowej był w Rosji, w lutym 1917 wstąpił do SDPRR(b) z zaliczeniem stażu partyjnego od 1904. Podczas rewolucji lutowej był agitatorem-propagandzistą i uzbrajał zrewoltowanych robotników fabrycznych. Brał udział w rewolucji październikowej w Moskwie. Członek Komitetu Rewolucyjnego moskiewskiej dzielnicy Sucharewka i organizator Czerwonej Gwardii w Moskwie. Od 1918 był mistrzem giserskim na kolei w Homlu, 1919–1920 sekretarz Komitetu Powiatowego (KP) Komunistycznej Partii (bolszewików) Białorusi (KP(b)B) w Pińsku. Brał udział w wojnie domowej w Rosji służąc w aparacie politycznym Armii Czerwonej. IV 1920 mianowany komisarzem Frontu Zachodniego ds. jeńców i uchodźców. 1922–1924 był m.in. komisarzem politycznym 27 Dywizji Strzelców Armii Czerwonej; sprawował też inne funkcje dowódcze w armii ZSRR. 1925–1928 był zastępcą dyrektora rejonowego działu handlu i naczelnikiem ochrony lasów Białoruskiej SRR w Mińsku. Od 1948 na rencie dla zasłużonych. Odznaczony m.in. Orderem Lenina i Orderem Czerwonego Sztandaru.

</doc>
<doc id="3037662" url="https://pl.wikipedia.org/wiki?curid=3037662" title="Alfabet Braille'a">
Alfabet Braille'a



</doc>
<doc id="3037667" url="https://pl.wikipedia.org/wiki?curid=3037667" title="Mieczysław Janikowski">
Mieczysław Janikowski

Mieczysław Janikowski pseud. "Mietek", "Stały", "Zbigniew Zientarski" (ur. 2 stycznia 1915 w Zrębicach, zm. 5 marca 1976 w Warszawie) – działacz komunistyczny i związkowy.
Od 1921 mieszkał z rodziną w Częstochowie, gdzie w 1928 skończył 4 klasy szkoły podstawowej i został hutnikiem. W 1931 zwolniony z pracy za udział w strajku okupacyjnym, został piekarzem. Wstąpił do Związku Zawodowego Piekarzy i Cukierników, a w 1933 do Związku Młodzieży Socjalistycznej (ZMS). Członek Zarządu Dzielnicowego ZMS dzielnicy Ostatni Grosz. IX 1939 pojmany przez Niemców, 1939/1940 pracował na robotach rolnych, w 1940 nielegalnie wrócił do kraju, ponownie został hutnikiem i wstąpił do grupy komunistycznej działającej w hucie szkła. Później współkierował sabotażem w hucie w Zawadzkiem na Śląsku, latem 1941 wrócił do Częstochowy. II-III 1942 współorganizował PPR, został sekretarzem Komitetu Dzielnicowego (KD) PPR dzielnicy Ostatni Grosz, a w maju 1942 członkiem Częstochowsko-Piotrkowskiego Komitetu Okręgowego (KO) PPR, w którym kierował techniką okręgową. Od lutego 1943 z ramienia KO PPR nadzorował częstochowską i radomszczańską organizację PPR i organizował kosnpiracyjny ruch związkowy w tym rejonie. Od XI 1943 sekretarz okręgowy PPR w Częstochowie, w końcu maja 1944 opuścił Częstochowę w obawie przed aresztowaniem i w czerwcu 1944 został sekretarzem okręgowym PPR w Okręgu Rzeszowsko-Podkarpackim. 
IX 1944 - IV 1945 był II sekretarzem Komitetu Wojewódzkiego (KW) PPR w Rzeszowie. Od grudnia 1944 poseł do KRN. Mianowany pełnomocnikiem PKWN ds. przeprowadzania reformy rolnej w powiecie rzeszowskim. 1945–1946 sekretarz Komitetu Miejskiego (KM) PPR w Częstochowie, a 1947–1948 sekretarz ds. ekonomicznych KW PPR/PZPR w Kielcach. Był delegatem na I Zjazd PZPR XII 1948. 1949–1951 słuchacz dwuletniej Szkoły Partyjnej przy KC PZPR, później został sekretarzem KW PZPR w Gdańsku (1951), sekretarzem Warszawskiego Komitetu Wojewódzkiego PZPR (1952–1956), potem instruktorem Wydziału Ekonomicznego KC PZPR, wiosną 1957 otrzymał rentę dla zasłużonych. 
Był odznaczony m.in. Orderem Sztandaru Pracy I klasy i Krzyżem Komandorskim Orderu Odrodzenia Polski.

</doc>
<doc id="3037668" url="https://pl.wikipedia.org/wiki?curid=3037668" title="Święta Katarzyna (obraz El Greca)">
Święta Katarzyna (obraz El Greca)

Święta Katarzyna – obraz hiszpańskiego malarza pochodzenia greckiego Dominikosa Theotokopulosa, znanego jako El Greco. Obraz jest sygnowany greckimi literami, zachowanymi fragmentarycznie.
Obraz przedstawia św. Katarzynę, legendarną męczennicę chrześcijańską. Święta ukazana została w wyprostowanej, niemal dumnej pozycji, z koroną na głowie która przysparza jej większej powagi i godności. W lewej ręce trzyma palmę, symbol jej męczeństwa. Ręka opiera się na kole, jej atrybucie, którym według legendy była torturowana. W prawej ręce trzyma dwuręczny miecz, którym ostatecznie zadano jej śmierć. Obraz namalowany jest grubymi pociągnięciami pędzla charakterystycznymi dla późnej twórczości El Greca.
El Greco stworzył kilka wersji świętej Katarzyny. W wersji bostońskiej św. Katarzyna patrzy bezpośrednio na widza. W drugiej wersji z prywatnej kolekcji z Nowego Jorku, męczennica kieruje swój wzrok w lewo, a na jej twarzy rysuje się spokój i melancholia. W wersji z Museo Cau Ferrat, w wersji datowanej przez Jacques Lassaigne o dekadę wcześniej, Katarzyna została przedstawiona podobnie jak "Pokutująca Magdalena". El Greco wykorzystał ten sam gest dłoni przyciśnięty do piersi, to samo błagalne spojrzenie w górę. Z lewej dłoni, tak samo ułożonej jak u Magdaleny, „wyrasta” liść palmy. Postać Katarzyny został ujęta w półpostaci

</doc>
<doc id="3037669" url="https://pl.wikipedia.org/wiki?curid=3037669" title="Leopold II (książę Anhaltu-Dessau)">
Leopold II (książę Anhaltu-Dessau)

Leopold II Maximilian (ur. 25 grudnia 1700 w Dessau, zm. 16 grudnia 1751 tamże) – książę Anhalt-Dessau z dynastii askańskiej (jego władztwo było częścią Świętego Cesarstwa Rzymskiego Narodu Niemieckiego); pruski wojskowy, od 1741 generalfeldmarschall.
Urodził się jako drugi syn księcia Anhalt-Dessau Leopolda I i jego żony księżnej Anny Ludwiki. Na tron wstąpił po śmierci ojca 7 kwietnia 1747.
25 maja 1737 w Bernburgu poślubił księżniczkę Anhalt-Köthen Gizelę Agnieszkę. Para miała siedmioro dzieci:
W 1752 król Prus Fryderyk II Wielki nazwał powstałą kilka lat wcześniej wieś imieniem Leopolda II (Leopoldshagen).

</doc>
<doc id="3037670" url="https://pl.wikipedia.org/wiki?curid=3037670" title="Toruńskie Studia Bibliologiczne">
Toruńskie Studia Bibliologiczne

Toruńskie Studia Bibliologiczne (TSB) – czasopismo naukowe, wydawane od 2008 roku z inicjatywy pracowników Instytutu Informacji Naukowej i Bibliologii Uniwersytetu Mikołaja Kopernika w Toruniu. Półrocznik poruszający szerokie spektrum zagadnień: od księgoznawstwa (ruch wydawniczy, introligatorstwo, grafika książkowa, cenzura, kolekcjonerstwo, sztuka ekslibrisu), przez bibliotekarstwo (działalność bibliotek i ośrodków informacji, czytelnicy i ich kategorie, procesy biblioteczne, umiejętności informacyjne), aż po szeroko rozumianą naukę o informacji (nowe technologie, media, zautomatyzowane systemy wyszukiwania informacji, sieć Internet i zasoby cyfrowe).
W roku 2012 pismo zostało wpisane do wykazu czasopism punktowanych Ministerstwa Nauki i Szkolnictwa Wyższego z liczbą 4 punktów. Od roku 2013 za publikację naukową na łamach pisma przysługuje 5 punktów.
Czasopismo jest indeksowane w międzynarodowych bazach Index Copernicus oraz The Central European Journal of Social Sciences and Humanities, a także w bazach krajowych ARIANTA i Polska Bibliografia Bibliologiczna. Jest ono zarejestrowane również w zasobach WorldCat, Google Scholar, Directory of Open Access Journals, ViFaOst i LitDok

</doc>
<doc id="3037671" url="https://pl.wikipedia.org/wiki?curid=3037671" title="Przełączka pod Żółtą Czubą">
Przełączka pod Żółtą Czubą

Przełączka pod Żółtą Czubą lub Żółta Przełączka (słow. "Sedlo pod Žltou kopou") – płytka przełęcz znajdująca się na wysokości ok. 1800 m w dolnej części Bździochowej Grani w słowackich Tatrach Wysokich. Jest to pierwsze siodło na odcinku grani biegnącym od wierzchołka Żółtej Czuby na północ i oddziela tę ostatnią od Samojednej Skałki. W grzbiecie łączącym Żółtą Czubę z Czarnogórską Czubą znajduje się jeszcze druga przełęcz – Czarnogórska Przełączka. Przełączka pod Żółtą Czubą położona jest mniej więcej w 1/3 odległości między Czarnogórską Przełączką na północy a Żółtą Czubą na południu, bezpośrednio poniżej Samojednej Skałki.
Stoki zachodnie opadają z grani do Doliny Jaworowej i nazywane są Portkami. Spod przełączki zbiega na zachód jedna z odnóg Żlebu do Portek. Z kolei na wschód od Przełączki pod Żółtą Czubą znajduje się Dolina Kołowa.
Na przełęcz nie prowadzą żadne szlaki turystyczne, natomiast dla taterników stanowi ona najdogodniejszy dostęp z Doliny Kołowej na Żółtą Czubę i Czarnogórską Czubę. Siodło można osiągnąć bardzo łatwo przez Portki oraz od wschodu z Kołowego Burdelu. Zimą bezpieczniejsza jest droga z Polany pod Upłazem przez wierzchołek Czarnogórskiej Czuby.
Przełęcz od dawna była uczęszczana przez myśliwych i pasterzy.

</doc>
<doc id="3037672" url="https://pl.wikipedia.org/wiki?curid=3037672" title="Żółta Przełączka">
Żółta Przełączka



</doc>
<doc id="3037673" url="https://pl.wikipedia.org/wiki?curid=3037673" title="Sedlo pod Žltou kopou">
Sedlo pod Žltou kopou



</doc>
<doc id="3037674" url="https://pl.wikipedia.org/wiki?curid=3037674" title="Rosica (obwód witebski)">
Rosica (obwód witebski)

Rosica – wieś w rejonie wierchniedźwińskim obwodu witebskiego na Białorusi, na brzegu jeziora tej samej nazwy.
Wieś szlachecka położona była w końcu XVIII wieku w województwie połockim.
Historia.
Rosica została nabyta w roku 1599 przez Lwa Sapiehę od Dawida Rosickiego. W tym czasie znajdowała się w województwie połockim. Od 1753 należała do Łopacińskich z odnogi saryjskiej: Mikołaja Tadeusza do 1778, Tomasza Ignacego do 1817, a następnie Józefa Mikołaja. Następnie przeszła w ręce znanego agronoma i botanika Józefa Geralda Wyżyckiego.
W I rozbiorze Polski zagarnięta przez Rosję znalazła się w powiecie drysieńskim guberni witebskiej. W 1778 został wzniesiony kościół ufundowany przez M. Łopacińskiego. W 1864 zbudowano cerkiew prawosławną.
1 stycznia 1919 Rosica znalazła się w Białoruskiej SRR, jednak 16 stycznia włączono ją do Republiki Rosyjskiej. W 1924 znów przekazano sowieckiej Białorusi.
16–18 lutego 1943 w ramach operacji karnej „Winterzauber” wieś zniszczono. Młodzież wysłano częściowo do obozu śmierci Salaspils w Kircholmie, a częściowo na roboty do Niemiec. Pozostałych mieszkańców spalono w domach. Spora grupa ludności została zapędzona do obory, w której ich spalono. We wsi zabito 1528 cywilów. Pośród zabitych byli księża katoliccy Jerzy Kaszyra oraz Antoni Leszczewicz, z których pierwszy 18 lutego 1943 został spalony z innymi mieszkańcami, a drugi został zastrzelony za interwencję w obronie dzieci (według innych świadectw także spalony). 13 czerwca 1999 papież Jan Paweł II beatyfikował obu księży.
Parafia rzymskokatolicka.
Wieś jest siedzibą parafii Trójcy Przenajświętszej. Pierwsze informacje o istnieniu kościoła w Rosicy pochodzą z 2 poł. XVI wieku. Kościół parafialny, będący sanktuarium Męczenników, wybudowano z cegły w stylu romańskim w latach 1906–1911.

</doc>
<doc id="3037679" url="https://pl.wikipedia.org/wiki?curid=3037679" title="Czarnogórska Przełączka">
Czarnogórska Przełączka

Czarnogórska Przełączka (słow. "Sedlo pod Kolovým úplazom", niem. "Wiesensattel", węg. "Pázsitos-nyereg") – płytka przełęcz znajdująca się na wysokości ok. 1770 m w dolnej części Bździochowej Grani w słowackich Tatrach Wysokich. Jest to głębsze z dwóch siodeł na odcinku grani biegnącym od wierzchołka Żółtej Czuby na północ i oddziela Samojedną Skałkę na południu od Czarnogórskiej Czuby na północy. Druga z przełęczy, Przełączka pod Żółtą Czubą, znajduje się nieco wyżej, pomiędzy Samojedną Skałką a Żółtą Czubą. Czarnogórska Przełączka jest położona tuż poniżej wierzchołka Czarnogórskiej Czuby.
Stoki zachodnie opadają z grani do Doliny Jaworowej i nazywane są Portkami. Spod przełączki zbiega na zachód jedna z odnóg Żlebu do Portek. Z kolei na wschód od Czarnogórskiej Przełączki znajduje się Dolina Kołowa. Wschodnie zbocza poniżej przełęczy porośnięte są trawą i kępami kosodrzewiny, a w ich dolnej części znajduje się długi pas urwistych skał.
Na przełęcz nie prowadzą żadne szlaki turystyczne, natomiast najdogodniejsze drogi dla taterników wiodą od zachodu przez Portki oraz z Polany pod Upłazem przez wierzchołek Czarnogórskiej Czuby.
Przełęcz od dawna była uczęszczana przez myśliwych i pasterzy.

</doc>
<doc id="3037680" url="https://pl.wikipedia.org/wiki?curid=3037680" title="Sedlo pod Kolovým úplazom">
Sedlo pod Kolovým úplazom



</doc>
<doc id="3037681" url="https://pl.wikipedia.org/wiki?curid=3037681" title="Roman (Korniew)">
Roman (Korniew)

Roman, imię świeckie Andriej Wasiliewicz Korniew (ur. 6 grudnia 1972 w Biełowie) – rosyjski biskup prawosławny.
Życiorys.
Pochodzi z rodziny urzędniczej. Szkołę średnią ukończył w Mamontowie, następnie rozpoczął studia w Ałtajskim Instytucie Politechnicznym. W wieku dziewiętnastu lat przyjął chrzest w soborze Opieki Matki Bożej w Barnaule. W latach 1992–1994 odbywał zasadniczą służbę wojskową; w 1998 ukończył studia ze specjalnością inżyniera-mechanika samochodowego.
Po ukończeniu studiów, w 1999, rozpoczął naukę w szkole duchownej w Barnaule i 13 października tego samego roku złożył przed biskupem barnaułskim i ałtajskim Antonim wieczyste śluby mnisze, z imieniem zakonnym Roman, przyjętym na cześć Romana Melodosa. Cztery dni później został wyświęcony na hieromnicha. Służył w soborze Opieki Matki Bożej w Barnaule, był również członkiem rady eparchialnej eparchii barnaułskiej i p.o. spowiednika słuchaczy szkoły duchownej.
W 2002, gdy uzyskał dyplom szkoły duchownej w Barnaule, zamieszkał w monasterze Kazańskiej Ikony Matki Bożej w Korobiejnikowie. W 2004 biskup barnaułski i ałtajski Maksym mianował go p.o. namiestnika klasztoru, zaś w 2008 Święty Synod Rosyjskiego Kościoła Prawosławnego powierzył mu obowiązki namiestnika na stałe. W 2009 otrzymał godność ihumena. Rok później wszedł w skład sądu cerkiewnego eparchii barnaułskiej.
W 2012 ukończył naukę w seminarium duchownym w Barnaule.
16 lipca 2013 Święty Synod nominował go na biskupa pomocniczego eparchii barnaułskiej z tytułem biskupa rubcowskiego. W tym samym roku otrzymał godność archimandryty. Jego chirotonia biskupia odbyła się 29 września 2013 w Monasterze Nowospasskim, pod przewodnictwem patriarchy moskiewskiego i całej Rusi Cyryla.
W 2015 został ordynariuszem nowo utworzonej eparchii rubcowskiej.

</doc>
<doc id="3037683" url="https://pl.wikipedia.org/wiki?curid=3037683" title="Kiełek funkcji gładkiej">
Kiełek funkcji gładkiej

Kiełek funkcji gładkiej w punkcie – klasa abstrakcji funkcji w zbiorze funkcji gładkich (nieskończenie wiele razy różniczkowalnych) określonych w otoczeniach punktu w relacji równoważności, którą spełniają dwie takie funkcje, których różnica jest równa tożsamościowo zero w pewnym otoczeniu tego punktu.
Definicja.
Niech formula_1 będzie parazwartą rozmaitością klasy formula_2
Dla punktu formula_3 niech formula_4 oznacza rodzinę wszystkich funkcji gładkich określonych w otoczeniach punktu formula_5 (mogą być to różne otoczenia dla różnych funkcji).
Niech formula_6 będzie relacją równoważności określoną następująco:
Dla funkcji gładkich formula_7 zachodzi relacja formula_8 wtedy i tylko wtedy, gdy istnieje takie otoczenie formula_9 punktu m, że dla każdego punktu x z tego otoczenia formula_10 różnica jest równa tożsamościowo zero:
Zbiór funkcji gładkich formula_12 tożsamych z funkcją f w otoczeniu punktu m nazywamy kiełkami funkcji gładkiej formula_13 w punkcie formula_5.
Znaczenie.
Kiełki mają podobne własności jak funkcje. Szczególnie lokalne własności funkcji i kiełków są podobne. Z tego powodu kiełki są używane do badania lokalnych własności funkcji.

</doc>
<doc id="3037687" url="https://pl.wikipedia.org/wiki?curid=3037687" title="Lince (czołg)">
Lince (czołg)

Lince – hiszpański prototypowy czołg podstawowy opracowywany w latach 80. XX wieku przy współudziale niemieckiego przedsiębiorstwa Krauss-Maffei.
W 1984 roku rząd Hiszpanii ogłosił przetarg o wartości 120 mln peset (1,1 mld USD) na opracowanie nowego czołgu podstawowego dla armii hiszpańskiej. Do przetargu zgłosiły się przedsiębiorstwa z Francji (GIAT), Niemiec (Krauss-Maffei) oraz Włoch. Jednocześnie rząd otrzymał propozycje zakupu istniejących już czołgów M1 Abrams, Vickers Mk.7 bądź Leopard 2, odrzucone ze względu na chęć opracowania konstrukcji rodzimej i wiążącą się z tym potencjalną możliwością eksportu pojazdu do krajów trzecich. Z tego samo powodu rząd nie przystąpił do przedstawionego przez spółkę GIAT projektu "Engine Principal de Combat" (kontynuowany samodzielnie przez Francję projekt doprowadził ostatecznie do opracowania czołgu Leclerc). Krauss-Maffei przedstawiła projekt pojazdu bazującego na czołgu Leopard 2, charakteryzującego się jednak większą mobilnością, osiągniętą kosztem lżejszego opancerzenia. Budżet projektu został zwiększony, w 1987 roku osiągając 200 mln peset (1,8 mld USD), jednak w 1989 roku prace nad czołgiem zostały zarzucone a przetarg nierozstrzygnięty. Ostatecznie rząd zgodził się na zakup czołgów Leopard 2 oraz zadecydował o modernizacji posiadanych już AMX-30 oraz M60 Patton.

</doc>
<doc id="3037689" url="https://pl.wikipedia.org/wiki?curid=3037689" title="Paulin z Yorku">
Paulin z Yorku

Paulin, biskup z Yorku (zm. 10 października 644 w Rochester) – rzymski misjonarz, apostoł Nortumbrii, pierwszy biskup Yorku, święty Kościoła katolickiego.
Życiorys.
Większość informacji dotyczących życia i działalności Paulina pochodzi z przekazów Bedy Czcigodnego. Początkowo Paulin był zakonnikiem w rzymskim klasztorze Monte Celio. W 601 roku papież Grzegorz I polecił mu, i Mellitowi z Canterbury, udać się do Nortumbrii by pomóc św. Augustynowi w chrystianizacji tamtejszej ludności. Kiedy dotarł do Anglii, zatrzymał się w Kent, gdzie miało dojść do ślubu króla Edwina i Etelburgi, siostry króla Kentu, Eadbalda. Król Edwin był wówczas poganinem i został ochrzczony (12 sierpnia 627), natomiast Paulin został kapelanem na dworze królewskim. Tuż przed wyjazdem z Kent, Justus z Canterbury udzielił Paulinowi sakry biskupiej. Wkrótce potem, nowy biskup osiedlił się w Yorku, gdzie postanowił założyć swoją stolicę biskupią. Prowadził wówczas działalność ewangelizacyjną, udzielał sakramentów i organizował budowę kościołów oraz kaplic. Udzielił także sakry Honoriuszowi z Canterbury.
12 października 632 król Edwin poległ w bitwie pod Hartfield walcząc przeciw Cadwallonowi i Pendzie. Wówczas Paulin zabrał dzieci króla i uciekł do Kent, a następnie do Rochester, gdzie został biskupem i otrzymał paliusz w 644. Etelburga natomiast uciekła do Francji, gdzie została ksienią w Faremoutiers.
Paulin jest czczony jako święty. Jego wspomnienie liturgiczne jest obchodzone w dies natalis – 10 października.

</doc>
<doc id="3037694" url="https://pl.wikipedia.org/wiki?curid=3037694" title="Franz Andreas von Borcke">
Franz Andreas von Borcke

Franz Andreas von Borcke (ur. w 1693 w Łobzie, zm. 24 maja 1766 w Magdeburgu) – pruski generał-porucznik, szef Pułku Piechoty nr 20, dowódca twierdzy Magdeburg, Kawaler Orderu Pour le Mérite. 
Życiorys.
Wywodził się z pomorskiego rodu szlacheckiego von Borcke. Jego rodzice to Franz Heinrich von Borcke i Abigail Elizabeth von Borcke z domu Doberitz. Żoną generała była Sophia Elisabeth von Mardefeld (ur. 04 października 1704, † 04 stycznia 1728 w Wesel) z domu von Mardefeld. Miał dwie córki: Annette Auguste i Sophie Elizabeth. Walczył w wojnach między Prusami i Austrią o dominację na Śląsku: pierwszej (1740 r.) i drugiej (1744-1745 r.).

</doc>
<doc id="3037695" url="https://pl.wikipedia.org/wiki?curid=3037695" title="Joachim Waloszek">
Joachim Waloszek

Joachim Waloszek (ur. 6 kwietnia 1959 w Zabrzu, zm. 21 grudnia 2005 tamże) – polski dziennikarz i publicysta sportowy związany z Górnym Śląskiem.
Życiorys.
W latach 1991–1999 był szefem działu sportowego katowickiego oddziału „Gazety Wyborczej”. Był m.in. współautorem monografii Górnika Zabrze i Ruchu Chorzów.

</doc>
<doc id="3037707" url="https://pl.wikipedia.org/wiki?curid=3037707" title="Ferdinand Albert Gustav Nemitz">
Ferdinand Albert Gustav Nemitz

Ferdinand Albert Gustav Nemitz (ur. 10 września 1805 w Łobzie, zm. 17 kwietnia 1886 w Stargardzie) – pruski prawnik, członek Zgromadzenia Narodowego we Frankfurcie i Pruskiej Izby Reprezentantów. 
Jego ojciec, burmistrz Łobza w latach 1806-1809, zmarł wcześnie, dlatego małego Ferdinanda oddano do sierocińca w Halle. Studiował w Halle i Greifswaldzie. Był sędzią w kilku sądach, a w roku 1849 roku został dyrektorem Sądu Rejonowego w Prusach. W 1875 roku otrzymał tytuł członka Tajnej Radny w Prusach.

</doc>
<doc id="3037708" url="https://pl.wikipedia.org/wiki?curid=3037708" title="Dębowe Wzgórze">
Dębowe Wzgórze

Dębowe Wzgórze – osiedle mieszkaniowe w Grudziądzu powstające od 2009 roku na południe od Rządza.
Budowane przez Heutink Poland. Pierwszym etapem zostały wybudowane dwie ulice, przy których są usytuowane domy bliźniacze oraz domy szeregowe.
Dojazd do osiedla.
Nowy odcinek ul. Konstytucji 3 maja od strony północnej do os. Rządz, od strony południowej w kierunku Mniszka, Rudnika oraz dojazd do trasy średnicowej - autostrady.
Komunikacja.
Przez osiedle przejeżdżają autobusy linii 10, 17, 21 oraz linia nocna "N", stające na dwóch przystankach na żądanie o nazwie "Dębowe Wzgórze".

</doc>
<doc id="3037709" url="https://pl.wikipedia.org/wiki?curid=3037709" title="2K China">
2K China

2K China – chińska firma zajmująca się produkcją gier komputerowych, powstała w 2006 jako oddział 2K Games. Jej zadaniem jest tworzenie i wydawanie gier na rynek chiński, portowanie gier na inne platformy oraz pomoc w produkcji gier innym oddziałom 2K Games.

</doc>
<doc id="3037710" url="https://pl.wikipedia.org/wiki?curid=3037710" title="Eggoni Pushpalalitha">
Eggoni Pushpalalitha

Eggoni Pushpalalitha (ur. 1956) – indyjska duchowna anglikańska, biskup diecezji Nandyal w stanie Andhra Pradesh Anglikańskiego Kościoła Południowych Indii.
Jest pierwszym biskupem kobietą Anglikańskiego Kościoła Południowych Indii, oraz drugą kobietą biskupem w historii Indii po ks. Aliveli Kadakshamma, z kościoła ewangelicko-luterańskiego. Została wybrana podczas synodu Kościoła – 25 września 2013 r. Konsekracja odbyła się 30 września tego samego roku. 
Eggoni Pushpalalitha jest z wykształcenia teologiem i ekonomistą. Ukończyła Andhra Christian Theological College. Została ordynowana na pastora w 1984 roku. Pełniła posługę duszpasterską w wielu wioskach w południowych Indiach.

</doc>
<doc id="3037712" url="https://pl.wikipedia.org/wiki?curid=3037712" title="Northrop YA-13">
Northrop YA-13

Northrop YA-13 – amerykański samolot szturmowy zaprojektowany w 1933 w zakładach Northrop Corporation jako prywatna inicjatywa tej firmy, była to wersja rozwojowa bardzo udanego samolotu cywilnego Northrop Gamma. Zbudowany w 1933 samolot Gamma 2C został przekazany United States Army Air Corps (USAAC), gdzie, po pewnych zmianach, otrzymał oznaczenie YA-13, a po następnych zmianach znany był jako XA-16. Zbudowano tylko jeden egzemplarz samolotu w tej wersji i 50 w podobnej wersji eksportowej, na jego podstawie powstał udany Gamma 2F, który służył w USAAC jako Northrop A-17/33.
Tło historyczne.
Jack Northrop rozpoczął karierę jako projektant samolotów w 1916 pracując dla braci Loughhead (późniejsza Lockheed Corporation), następnie w latach 1923-26 pracując w Douglas Corporation i w 1926-27 ponownie w zakładach Lockheed. W 1927 Northrop założył własną firmę Aviation Corporation, która z powodu braku kapitału pracującego została przejęta w 1929 przez United Aircraft &amp; Transport Corporation i do 1931 znajdująca się pod kontrolą UA&amp;T firma działała pod nazwą Northrop Aircraft Corporation. W 1931 UA&amp;T chciała skonsolidować prace należących do niej przedsiębiorstw filialnych Northrop i Stearman Aircraft łącząc je i przenosząc je do Kansas. John Northrop wolał jednak pozostać w Kalifornii i wykorzystując klauzulę w umowie z UA&amp;T rozwiązał współpracę i z pomocą poprzedniego pracodawcy Donalda Douglasa w styczniu 1932 założył Northrop Corporation.
Pierwszymi samolotami zaprojektowanymi w nowo powstałych zakładach były całkowicie metalowe samoloty cywilne (transportowe i pocztowe) o bardzo czystych, aerodynamicznych kształtach; Gamma i Delta.
Historia.
Pierwszym samolotem zaprojektowanym przez Jacka Northropa w nowej firmie był jednosilnikowy dolnopłat o konstrukcji całkowicie metalowej znany jako Northrop Gamma. Pierwszy egzemplarz samolotu, Gamma 2A, został zbudowany dla bardzo znanego wówczas pilota Franka Hawsa. Drugi egzemplarz, Gamma 2B, powstał na zamówienie Lincolna Ellswortha na potrzeby jego ekspedycji arktycznej. Trzeci egzemplarz, znacznie różniący się od poprzedników, Gamma 2C, znany także jako Gamma Attack (numer seryjny 5, rejestracja cywilna X12291), powstał jako prywatna inicjatywa firmy w maju 1933 i został przekazany USAAC jako dwumiejscowy lekki bombowiec/samolot szturmowy.
Samolot różnił się od jego poprzedników inną konstrukcją kadłuba, przeniesiono także kabinę pilota, która oryginalnie znajdowała się za krawędzią spływu skrzydła tuż za krawędzią natarcia skrzydła i została ona powiększona, aby mieścić pilota i obserwatora/strzelca. W tej wersji samolot był napędzany dziewięciocylindrowym silnikiem gwiazdowym typu Wright SGR-1820.
W lipcu 1933 samolot został przekazany armii amerykańskiej i przeszedł szereg testów w bazie Wright Field. W tym czasie, czekając na decyzję USAAC, Northrop sprzedał 49 bardzo zbliżonych samolotów Gamma 2E Siłom Powietrznym Republiki Chińskiej, przynajmniej jeden samolot tej wersji został zakupiony przez Wielką Brytanię.
Na początku 1934 X12291 został zwrócony do zakładów Northropa z listą wymaganych przez armię modyfikacji, do najważniejszych z nich należały: zmiana kształtu usterzenia, statecznik pionowy został zmieniony z trapezoidalnego na bardziej trójkątny, a statecznik poziomy został bardziej zaokrąglony.
Zmodyfikowany X12291 został ponownie przekazany armii w czerwcu 1934 i 28 czerwca został zakupiony pod oznaczeniem YA-13 (numer seryjny USAAC 34-27). W czasie dalszych testów YA-13, w październiku 1934, Northrop dostarczył armii następną wersję tego samolotu, Gamma 2F, która w późniejszym czasie weszła do służby jako A-17.
W późniejszym czasie, już w trakcie produkcji A-17, postanowiono poprawić osiągi YA-13 i widoczność z kabiny pilota instalując w nim silnik czternastocylindrowy silnik gwiazdowy Pratt &amp; Whitney R-1830-7 o mniejszej średnicy i mocy 950 KM. W tej wersji śmigło samolotu zostało zmienione z dwupłatowego na trójpłatowe.
Zmodyfikowany samolot został przekazany armii na początku 1935 i otrzymał oznaczenie XA-16. Testy przeprowadzone w marcu 1935 wykazały zbytnią moc silnika i że samoloty produkcyjne powinny mieć silnik o mniejszej mocy lub powiększone powierzchnie sterowe. W tym czasie powstał już prototyp Gamma 2F (późniejszy A-17) i postanowiono nie kontynuować dalszych prac nad XA-16, niemniej w późniejszym czasie silnik został raz jeszcze zmieniony, tym razem na 950-konny R-1830-9.
W tej ostatniej wersji samolot był przez pewien czas używany w szkole mechaników lotniczych na lotnisku Roosevelt Field położonym na Long Island.
Opis konstrukcji.
Northrop YA-13/XA-16 (Gamma 2C) był dwumiejscowym, jednosilnikowym dolnopłatem o konstrukcji całkowicie metalowej. Samolot napędzany był silnikiem gwiazdowym. W wersji YA-13 jego napęd stanowił dziewięciocylindrowy Wright R-1820, a w wersji XA-17 był to Pratt &amp; Whitney R-1830 w wersjach -7 i -9 o mocy 950 KM. W wersji YA-13 samolot miał śmigło dwupłatowe, a w wersji XA-15 – trójpłatowe.
Samolot miał podwozie stałe o układzie klasycznym z kółkiem ogonowym. Koła podwozia głównego były osłonięte bardzo dużymi, aerodynamicznymi owiewkami.
Załogę stanowiły dwie osoby – pilot i obserwator/strzelec siedzący w układzie tandem (jeden za drugim) w całkowicie osłoniętym kokpicie.
Uzbrojenie samolotu stanowiły cztery nieruchome karabiny maszynowe kalibru 7,62 mm (po dwa w każdym skrzydle) i jeden ruchomy karabin maszynowy kalibru 7,62 obsługiwany przez strzelca pokładowego. Samolot mógł przenosić do 600 lub 1100 funtów bomb (272 – 500 kg) na zewnętrznych zaczepach pod skrzydłami samolotu.
Prędkość maksymalna samolotu wynosiła do 333 km/h, a prędkość przelotowa do 319 km/h.

</doc>
<doc id="3037713" url="https://pl.wikipedia.org/wiki?curid=3037713" title="Northrop XA-16">
Northrop XA-16



</doc>
<doc id="3037714" url="https://pl.wikipedia.org/wiki?curid=3037714" title="Janusz Nowicki (agronom)">
Janusz Nowicki (agronom)

Janusz Nowicki (ur. 3 lutego 1937 w Zasulu, powiat Stołpce, obecnie Białoruś, zm. 27 września 2013 w Bydgoszczy), polski specjalista nauk rolniczych, agronom, profesor Uniwersytetu Warmińsko-Mazurskiego w Olsztynie, prorektor Akademii Rolniczo-Technicznej w Olsztynie, członek korespondent Polskiej Akademii Nauk.
Urodził się w rodzinie nauczycielskiej jako syn Kazimierza (1903-1973) i Wandy z Fiedziuszków (1911-1994). W 1945 w ramach repatriacji znalazł się z rodziną w Lesznie (województwo łódzkie), następnie w Grabowie koło Łęczycy, gdzie ukończył szkołę podstawową. W 1954 uzyskał maturę w Liceum Ogólnokształcącym w Łęczycy i podjął studia na Wydziale Rolnym Wyższej Szkoły Rolniczej w Olsztynie, gdzie otrzymał dyplomy inżyniera rolnika (1958) i magistra (1960). Z macierzystą uczelnią, późniejszą Akademią Rolniczo-Techniczną i wreszcie Uniwersytetem Warmińsko-Mazurskim, pozostał związany przez całą karierę zawodową; pracę podjął 1 kwietnia 1960 w Katedrze Ogólnej Uprawy Roli i Roślin.
Na uczelni olsztyńskiej uzyskiwał kolejne awanse zawodowe i naukowe. Pracował kolejno jako asystent (1960–1962), starszy asystent (1962–1969), adiunkt (1969–1982), docent (1982–1991), profesor nadzwyczajny (1991–1997), profesor zwyczajny (1997–2007). W 1969 uzyskał stopień doktora nauk rolniczych (rozprawa "Porównanie efektywności uprawy tarasowej, beztarasowej i trwałego zadarnienia stoku"), w 1982 habilitował się. 20 stycznia 1992 prezydent Lech Wałęsa nadał mu tytuł naukowy profesora nauk rolniczych. 23 maja 2002 Nowicki powołany został na członka korespondenta Polskiej Akademii Nauk. Staże naukowe odbywał w Moskwie (Uniwersytet Łomonosowa), Brnie (Uniwersytet Rolniczo-Leśny im. Mendla), Gödöllő (Uniwersytet Rolniczy). Pełnił też szereg uczelnianych funkcji organizacyjnych: od 1988 (aż do przejścia na emeryturę) kierownika Katedry Uprawy Roli i Użytków Zielonych na Wydziale Rolniczym (przekształconej następnie kolejno w Katedrę Uprawy Roli i Roślin oraz Katedrę Systemów Rolniczych), prodziekana ds. studiów i studentów Wydziału Rolniczego (1985–1987), prorektora Akademii Rolniczo-Technicznej ds. studiów i studentów (1987–1990). Przez dwie kadencje zasiadał w senacie uczelni, kierował senackimi komisjami ds. dydaktycznych oraz ds. rozwoju i finansów uczelni, był pełnomocnikiem rektora ds. współpracy z byłym województwem elbląskim. W 2007 przeszedł na emeryturę.
Był uczniem, współpracownikiem i kontynuatorem badań prof. Witolda Niewiadomskiego, pod kierunkiem którego obronił rozprawę doktorską i którego zastąpił na czele Katedry Uprawy Roli. Zajmował się teorią i techniką uprawy roli w różnych warunkach siedliskowych, płodozmianów i zmianowań (szczególnie paszowych), racjonalizacji wykorzystania przestrzeni rolniczej. Rezultatem jego badań, eksperymentów i doświadczeń w zakresie tematyki płodozmianowej było m.in. odejście od stosowanej wcześniej zachowawczej konstrukcji zmianowań na rzecz łączenia – w prawie każdych warunkach przyrodniczych – różnych, niekiedy sprzecznych celów, np. zapewnienie równowagi w środowisku przy wysokiej, korzystnej ekonomicznie produkcji ziemiopłodów. Przyczynił się m.in. do racjonalizacji wytwórczości rolniczej na Żuławach, za co otrzymał kilka resortowych nagród zespołowych (w 1986 ministra budownictwa, gospodarki przestrzennej i komunalnej za przygotowanie planu regionalnego rozwoju i modernizacji Żuław, a w 1992 ministra edukacji narodowej za cykl publikacji podsumowujących program badawczy "Doskonalenie technologii i organizacji produkcji na Żuławach"). 
Ogłosił jako autor, współautor lub redaktor przeszło 220 prac naukowych: rozpraw, monografii, artykułów, skryptów, referatów, rozdziałów, doniesień i komunikatów, m.in. "Uprawa roli" (w: "Węzłowe zagadnienia rolnictwa północno-wschodniej Polski", Warszawa 1980), "Odłogi i ugory w Polsce" („Fragmenta Agronomica”, 2000, nr 1). Kierował kilkunastoma programami i projektami badawczymi (grantami Komitetu Badań Naukowych). Pod jego kierunkiem sześciu naukowców przeprowadziło przewody doktorskie, opiekował się dziesięcioma habilitacjami, doczekał się uzyskania przez siedmiu dawnych uczniów tytułu profesorskiego; wypromował też ponad stu magistrów i inżynierów. Był recenzentem licznych prac doktorskich i habilitacyjnych, autorem opinii w sprawie awansów profesorskich i opinii w sprawie nadania doktoratu "honoris causa". Przewodniczył siedmiu komitetom organizacyjnym krajowych i międzynarodowych konferencji naukowych. Był członkiem Komitetu Uprawy Roślin Polskiej Akademii Nauk (w tym przewodniczącym Komitetu w kadencji 1999–2002), wieloletnim członkiem Polskiego Towarzystwa Nauk Agrotechnicznych (następnie Polskiego Towarzystwa Agronomicznego; wiceprzewodniczący Zarządu Krajowego, w latach 1994–1998 przewodniczący Oddziału Olsztyńskiego), członkiem International Soil Tillage Research Organization. Brał udział w pracach Państwowej Komisji Akredytacyjnej jako ekspert Ministerstwa Edukacji Narodowej i Sportu oraz Zespołu Doradców Prezydenta RP ds. Rolnictwa i Obszarów Wiejskich (1998–2005). Był także członkiem rad naukowych szeregu instytucji, m.in. Instytutu Melioracji i Użytków Zielonych w Falentach (1988–1991), Międzyuczelnianego Ośrodka Metodycznego Akademii Rolniczych (1986–1990), Instytutu Uprawy, Nawożenia i Gleboznawstwa w Puławach (1999–2002), Instytutu Agrofizyki im. Bohdana Dobrzańskiego PAN, Zakładu Badań Środowiska Rolniczego i Leśnego PAN w Poznaniu, Instytutu Genetyki Roślin PAN w Poznaniu. 
Poza wspomnianymi nagrodami resortowymi otrzymał szereg nagród rektorskich oraz Złoty Laur Uniwersytetu Warmińsko-Mazurskiego, a także był odznaczony m.in. Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski, Medalem Komisji Edukacji Narodowej. 
Był zaangażowanym animatorem kultury studenckiej, co znalazło swój wyraz w wyborze na prorektora Akademii Rolniczo-Technicznej ds. studenckich – wybór na to stanowisko tradycyjnie konsultowany jest ze środowiskiem studenckim. Zapalony myśliwy, przez wiele lat – do końca życia – należał do Akademickiego Koła Łowieckiego „Darz Bór” w Olsztynie, obok m.in. profesorów Witolda Niewiadomskiego, Wiesława Krautforsta, Józefa Budsławskiego. 
Żonaty z Anną z Ropelskich (adiunkt na Wydziale Rolniczym ART), miał syna Piotra, lekarza. Zmarł po długiej i ciężkiej chorobie 27 września 2013 w Bydgoszczy, został pochowany na cmentarzu komunalnym w Olsztynie (ul. Poprzeczna) w grobie rodzinnym. 

</doc>
<doc id="3037715" url="https://pl.wikipedia.org/wiki?curid=3037715" title="Felix August Helfgott Genzmer">
Felix August Helfgott Genzmer

Felix August Helfgott Genzmer (ur. 22 listopada 1856 w Łobzie, zm. 6 sierpnia 1929 w Berlinie-Dahlem) – niemiecki architekt i wykładowca. Był ważnym przedstawicielem późnego historyzmu i pracował głównie w Wiesbaden i Berlinie. 
Życiorys.
Był wykładowcą inżynierii lądowej i urbanistyki w Technischen Hochschule Charlottenburg (Uniwersytet Techniczny w Berlinie). Najważniejsze projekty to projekt wnętrza Teatru Królewskigo i Opery Królewskiej w Berlinie, oraz Teatru Miejskiego w Wiesbaden. Jego ojcem był łobeski adwokat i notariusz August Genzmer, matką Elise von der Osten z Witzmitz. Od roku 1884 był żonaty z Else Grothe.
Kariera zawodowa.
Edukacja i kariera zawodowa:

</doc>
<doc id="3037721" url="https://pl.wikipedia.org/wiki?curid=3037721" title="Włodzimierz Dolański">
Włodzimierz Dolański

Włodzimierz Dolański (ur. 11 września 1886 w Jassach, w Rumunii, zm. 11 marca 1973 w Warszawie) – polski tyflolog, doktor nauk filozoficznych, nauczyciel dzieci niewidomych, publicysta oraz pianista. Działacz krajowego i międzynarodowego ruchu osób niewidomych. Współpracownik PAN.
Życiorys.
Wychowywał się w Bukareszcie, gdzie jego ojciec był inżynierem kolejowym, tam też w wieku 10 lat stracił wzrok i prawą dłoń w wyniku wybuchu amunicji. W 1902 r. podjął kształcenie w Zakładzie Ciemnych we Lwowie, gdzie między innymi rozwijał talent muzyczny. Po ukończeniu nauki rozpoczął koncerty pianistyczne, otrzymując stypendium od samej królowej rumuńskiej. Karierę pianistyczną porzucił jednak na rzecz pracy z niewidomymi.
Ukończył studia filozoficzne na Uniwersytecie im. Jana Kazimierza we Lwowie, a następnie po rocznych staraniach o pracę otrzymał wymarzoną posadę nauczyciela muzyki i matematyki w Zakładzie Ciemnych we Lwowie, którego był wcześniejszym absolwentem. Kontynuował także kształcenie, podejmując studia na paryskiej Sorbonie i kończąc je w z dyplomem tyflopsychologa w 1928 r. W kolejnych latach uzupełnił jeszcze studia, uzyskując tytuł magistra na Uniwersytecie Warszawskim, a w 1931 r., uzyskał tytuł doktora nauk filozoficznych na podstawie wyników swojej pracy naukowej.
Był nauczycielem w Zakładzie dla Niewidomych w podwarszawskich Laskach. Uczestnik I Kongresu Niewidomych w Nowym Jorku w 1931 r., gdzie wygłosił pionierski referat "„Przybory szkolne w nauczaniu dzieci niewidomych”". Pionier popularyzacji warsztatów i stanowisk pracy dla osób niewidomych w zakładach przemysłowych i rzemieślniczych. Inicjator prasy typologicznej w Polsce oraz inicjator i współtwórca Polskiego Związku Pracowników Niewidomych Rzeczypospolitej Polskiej, w którym piastował funkcję prezesa.
Upamiętnienie.
Imię Włodzimierza Dolańskiego nosi między innymi jedna z ulic w Warszawie, tuż przy siedzibie Polskiego Związku Niewidomych na ul. Konwiktorskiej. Jest także patronem Specjalnego Ośrodka Szkolno-Wychowawczego dla Dzieci Niewidomych i Słabowidzących w Krakowie.

</doc>
<doc id="3037722" url="https://pl.wikipedia.org/wiki?curid=3037722" title="Al-Makrizi">
Al-Makrizi

Taki ad-Din al Makrizi (1364 – 1442), egipski historyk. Opisał m.in. arabski podbój Nubii przez armię emira Abd al-Ghaniego Aktamira w 1365 roku.

</doc>
<doc id="3037723" url="https://pl.wikipedia.org/wiki?curid=3037723" title="Parafia East Baton Rouge">
Parafia East Baton Rouge

Parafia East Baton Rouge (ang. "East Baton Rouge Parish", fr. "Paroisse de Bâton-Rouge Est") – parafia cywilna w stanie Luizjana w Stanach Zjednoczonych. Obszar całkowity parafii obejmuje powierzchnię 470,24 mil2 (1 217,91 km2). Według danych z 2010 r. parafia miała 440 178 mieszkańców. Parafia powstała w 1812 roku, a jej nazwa pochodzi od francuskich słów bâton rouge, które można przetłumaczyć jako "czerwony kij".

</doc>
<doc id="3037725" url="https://pl.wikipedia.org/wiki?curid=3037725" title="Parafia Jefferson">
Parafia Jefferson

Parafia Jefferson (ang. "Jefferson Parish") – parafia cywilna w stanie Luizjana w Stanach Zjednoczonych. Obszar całkowity parafii obejmuje powierzchnię 665,42 mil2 (1 723,45 km2). Według danych z 2010 r. parafia miała 432 552 mieszkańców. Parafia powstała w 11 lutego 1825 roku i nosi imię Thomasa Jeffersona - trzeciego prezydenta Stanów Zjednoczonych.

</doc>
<doc id="3037727" url="https://pl.wikipedia.org/wiki?curid=3037727" title="Onufry Tadeusz Mleczko">
Onufry Tadeusz Mleczko

Onufry Tadeusz Mleczko herbu Korczak (1795 - 1853) – ziemianin, właściciel dóbr w Augustowskiem i w Sochaczewskiem (m.in. Gawłowa), znany działacz gospodarczy, brał udział w konstrukcji Kolei Warszawsko-Wiedeńskiej i Kanału Augustowskiego.

</doc>
<doc id="3037728" url="https://pl.wikipedia.org/wiki?curid=3037728" title="Henryk Wilhelm Rossmann">
Henryk Wilhelm Rossmann

Henryk Wilhelm Rossmann (ur. 18 lipca 1787 w Köstritz, zm. 22 czerwca 1850 w Bielawie) – inżynier, działacz społeczny, pułkownik, profesor Wojskowej Szkoły Aplikacyjnej.
Biogram.
Z pochodzenia Saksończyk. Syn Jana Krzysztofa Rossmanna i Heleny Marii z Kehrerów, brat Fryderyka Teodora. Oficer saperów w wojsku napoleońskim (członek Korpusu Inżynierów), Armii Księstwa Warszawskiego i Królestwa Polskiego (osiągnął rangę pułkownika). Od 1820 r. profesor budownictwa cywilnego w Szkole Aplikacyjnej Artylerii i Inżynierów, konsultant Ignacego Prądzynskiego 1824-1825, szef robót Kanału Augustowskiego 1826-1831, w 1831 podczas Powstania Listopadowego szef inżynierii i zastępca komendanta Twierdzy Zamość. W 1833 otrzymał dymisję ze służby wojskowej. Zajął się gospodarowaniem w dzierżawionym a następnie zakupionym majątku Bielawa. Wójt gminy Jeziorna. Sędzia pokoju w Warszawie. Autor rozprawy na temat gospodarstwa wiejskiego. Kawaler Orderu św. Włodzimierza IV klasy (21 października 1823) i Legii Honorowej (19 września 1813) oraz 24 maja 1830 otrzymał Znak Honorowy za 15 lat wzorowej służby oficerskiej. Pochowany został na cmentarzu Ewangelicko-Augsburskim w Warszawie (aleja D, grób 59).

</doc>
<doc id="3037729" url="https://pl.wikipedia.org/wiki?curid=3037729" title="Henryk Wilhelm Rossman">
Henryk Wilhelm Rossman



</doc>
<doc id="3037730" url="https://pl.wikipedia.org/wiki?curid=3037730" title="Diecezja Ciudad Juárez">
Diecezja Ciudad Juárez

Diecezja Ciudad Juárez (łac. "Dioecesis Civitatis Iuarezensis") – diecezja Kościoła rzymskokatolickiego w Meksyku, należąca do archidiecezji Chihuahua.
Historia.
10 kwietnia 1957 papież Pius XII konstytucją apostolską "In similitudinem Christi" erygował diecezję Ciudad Juárez. Dotychczas wierni z tym terenów należeli do archidiecezji Chihuahua.
25 kwietnia 1966 diecezja utraciła część swego terytorium na rzecz nowo powstałej prałatury terytorialnej Madery, zaś 13 kwietnia 1977 na rzecz prałatury terytorialnej Nuevo Casas Grandes.

</doc>
<doc id="3037731" url="https://pl.wikipedia.org/wiki?curid=3037731" title="Parafia Lincoln (Luizjana)">
Parafia Lincoln (Luizjana)

Parafia Lincoln (ang. "Lincoln Parish") – parafia cywilna w stanie Luizjana w Stanach Zjednoczonych. Obszar całkowity parafii obejmuje powierzchnię 472,48 mil2 (1 223,71 km2). Według danych z 2010 r. parafia miała 46 735 mieszkańców. Parafia powstała w 1873 roku i nosi imię Abrahama Lincolna, szesnastego prezydenta Stanów Zjednoczonych.

</doc>
<doc id="3037732" url="https://pl.wikipedia.org/wiki?curid=3037732" title="Diecezja Cuauhtémoc-Madera">
Diecezja Cuauhtémoc-Madera

Diecezja Cuauhtémoc-Madera (łac. "Dioecesis Cuauhtemocensis-Materiensis") – diecezja Kościoła rzymskokatolickiego w Meksyku, należąca do archidiecezji Chihuahua.
Historia.
25 kwietnia 1966 roku papież Paweł VI konstytucją apostolską "In similitudinem Christi" powołał prałaturę terytorialną Madera. Dotychczas wierni z tym terenów należeli do archidiecezji Chihuahua oraz diecezji Ciudad Juárez.
17 listopada 1995 roku decyzją papieża Jana Pawła II wyrażoną w konstytucji apostolskiej "Cum praelatura" podniósł prałaturę do rangi diecezji oraz zmienił nazwę diecezji.

</doc>
<doc id="3037734" url="https://pl.wikipedia.org/wiki?curid=3037734" title="Parafia Lincoln">
Parafia Lincoln



</doc>
<doc id="3037735" url="https://pl.wikipedia.org/wiki?curid=3037735" title="Diecezja Nuevo Casas Grandes">
Diecezja Nuevo Casas Grandes

Diecezja Nuevo Casas Grandes (łac. "Dioecesis Neograndicasensis") – diecezja Kościoła rzymskokatolickiego w Meksyku, należąca do archidiecezji Chihuahua.
Historia.
13 kwietnia 1977 roku papież Paweł VI konstytucją apostolską "Praecipuum animarum" powołał prałaturę terytorialną Nuevo Casas Grandes. Dotychczas wierni z tym terenów należeli do diecezji Ciudad Juárez.
3 czerwca 2000 roku decyzją papieża Jana Pawła II prałatura została podniesiona do rangi diecezji.

</doc>
<doc id="3037737" url="https://pl.wikipedia.org/wiki?curid=3037737" title="Diecezja Parral">
Diecezja Parral

Diecezja Parral (łac. "Dioecesis Parralensis") – diecezja Kościoła rzymskokatolickiego w Meksyku, należąca do archidiecezji Chihuahua.
Historia.
11 maja 1992 roku papież Jan Paweł II konstytucją apostolską "Qui de Ecclesiis" erygował diecezję Parral. Dotychczas wierni z tym terenów należeli do archidiecezji Chihuahua.

</doc>
<doc id="3037741" url="https://pl.wikipedia.org/wiki?curid=3037741" title="Towarzystwo Kultury Polskiej Ziemi Lwowskiej">
Towarzystwo Kultury Polskiej Ziemi Lwowskiej

Towarzystwo Kultury Polskiej Ziemi Lwowskiej − polska organizacja kulturalna założona w grudniu 1988 roku jako jedna z pierwszych i współcześnie największych polskich organizacji na Ukrainie. Po kilku latach działalności organizacja otrzymała od władz obwodu lwowskiego siedzibę w kamienicy pod adresem Rynek 17.
TKPZL prowadzi we Lwowie cztery polskie grupy przedszkolne, działalność charytatywną, Uniwersytet Trzeciego Wieku, chór „Lutnia", Stowarzyszenie Lekarzy Polskich, chór „ECHO Macierz", kapela „Wesoły Lwów", Zespół Pieśni i Tańca „Weseli Lwowiacy" i wydaje „Gazetę Lwowską”.
TKPZL jest organizacyjnie podzielona na 21 oddziałów, działających w całym obwodzie lwowskim. Oddziały zajmują się organizacją zebrań, odczytów, lekcji, spotkań z zapraszanymi osobami, obchodów rocznic świąt narodowych. Prezesem TKPZL jest Emil Legowicz.

</doc>
<doc id="3037742" url="https://pl.wikipedia.org/wiki?curid=3037742" title="Diecezja Tarahumara">
Diecezja Tarahumara

Diecezja Tarahumara (łac. "Dioecesis Tarahumarensis") – diecezja Kościoła rzymskokatolickiego w Meksyku, należąca do archidiecezji Chihuahua.
Historia.
6 maja 1950 roku papież Pius XII powołał misję "sui iuris" Tarahumara. Dotychczas wierni z tym terenów należeli do archidiecezji Chihuahua.
23 czerwca 1958 papież Pius XII konstytucją apostolską "Si qua inter" zastąpił misję wikariatem apostolskim.
20 grudnia 1993 decyzją papieża Jana Pawła II wyrażoną w konstytucji apostolskiej "Cum esset" podniósł wikariat do rangi diecezji. 

</doc>
<doc id="3037745" url="https://pl.wikipedia.org/wiki?curid=3037745" title="Diecezja Gómez Palacio">
Diecezja Gómez Palacio

Diecezja Gómez Palacio (łac. "Dioecesis Gomez Palaciensis") – diecezja Kościoła rzymskokatolickiego w Meksyku, należąca do archidiecezji Durango.
Historia.
25 listopada 2008 roku papież Benedykt XVI konstytucją apostolską "Metropolitanae Ecclesiae" erygował diecezję Gómez Palacio. Dotychczas wierni z tych terenów należeli do archidiecezji Durango. 

</doc>
<doc id="3037747" url="https://pl.wikipedia.org/wiki?curid=3037747" title="Domninos z Larisy">
Domninos z Larisy

Domninos z Larisy (gr. Δομνῖνος, "Domninos", pocz. V wieku) – grecki filozof neoplatoński i matematyk z Syrii.
Życie.
O życiu Domnina wiadomo niewiele. Damascjusz mówi o nim, że pochodził "z Laodycei i Larisy, miasta w Syrii". We wschodniej części Cesarstwa Rzymskiego istnieje kilka miast noszących nazwę Laodycei i Larisy, żadne jednak nie jest tak nazywane jednocześnie. Próbowano różnie rozwiązać tą trudność, proponując że być może jego ojciec pochodził z jednego z tych miast, a matka z drugiego; że jego rodzinnym miastem mogła być Larisa, a później zamieszkał w Laodycei; że Larisa była przedmieściem Laodycei, albo jej wcześniejszą nazwą. Jak dotąd informacja Damascjusza nie znalazła satysfakcjonującego wytłumaczenia.
Damascjusz opowiada również, że Domninos cierpiał na przewlekłą chorobę i często pluł krwią. Udał się więc do sanktuarium Asklepiosa i uzyskał od boga wskazówkę, by jadł dużo wieprzowiny. Posłuchał tej rady i wyzdrowiał. Bóg jednak napomniał go po wyzdrowieniu, że w celu uniknięcia nawrotu choroby powinien odtąd jeść wieprzowinę codziennie. Ponieważ syryjski zwyczaj zakazywał jedzenia tego pokarmu, nauczyciel Domnina, Plutarch z Aten prosił boga, żeby ten zmienił kurację jego uczniowi, tak by mogli ją również stosować Żydzi. Z opowiadania wyciągnięto wniosek, że Domninos był Żydem. Wyraźna wzmianka w tekście o syryjskiej, nie żydowskiej, tradycji niejedzenia wieprzowiny może jednak wskazywać na pozażydowską tradycję ascetyczną.
Z opowiadania Damascjusza wynika, że Domninos przybył do Aten i został uczniem Plutarcha. Ponieważ Plutarch umarł w 432 roku, można stąd wnioskować, że Domninos urodził się w pierwszej dekadzie V wieku. Po śmierci Plutarcha uczył się u jego następcy Syrianosa. Marinos podaje, że Domninos poróżnił się z Proklosem co do interpretacji Paltona. Domninos chciał iść za orfikami, Proklos za wyroczniami chaldejskimi. Po śmierci Syriana w 437 roku Domninos opuścił Ateny i powrócił do Laodycei. Damascjusz podaje, że dożył tam późnego wieku. Tradycja, zgodnie z którą Domninos był kierownikiem (scholarchą) szkoły ateńskiej, jest dzisiaj odrzucana.
Prace.
Z prac Domnina zachował się "Podręcznik wprowadzający do matematyki" ("Ἐγχειρίδιον ἀριθμητικῆς εἰσαγωγῆς") i krótki traktat "O stosunku wynikającym z proporcji" ("Πῶς ἔστι λόγον ἐκ λόγου ἀφελεῖν"). Pod koniec "Podręcznika" Domninos zapowiada też inną swoją pracę: "Elementy matematyki". Nie wiadomo jednak czy kiedykolwiek ją napisał.
Poglądy.
Domninos zwrócił się od spekulatywnej i metafizycznej orientacji szkoły ku myśleniu bardziej naukowemu. Mit o wielkim pożarze z "Timajosa" Platona starał się wytłumaczyć fizycznie. Również w filozofii matematyki odszedł od metafizycznego pitagoreizmu swych nauczycieli ku tradycji Euklidesa. Damascjusz ocenia Domnina jako dobrego matematyka, ale powierzchownego filozofa. Mówi też, że Proklos napisał specjalny traktat "o czystej nauce Platona", w którym zarzucał Domninowi liczne błędy.
W średniowieczu i we wczesnym okresie nowożytności "Podręcznik" Domnina nie był znany. Po raz pierwszy został wydrukowany w Paryżu w 1832 roku przez Jean François Boissande'a.

</doc>
<doc id="3037748" url="https://pl.wikipedia.org/wiki?curid=3037748" title="Diecezja Mazatlán">
Diecezja Mazatlán

Diecezja Mazatlán (łac. "Dioecesis Mazatlanensis") – diecezja Kościoła rzymskokatolickiego w Meksyku, należąca do archidiecezji Durango.
Historia.
22 listopada 1958 roku papież Jan XXIII konstytucją apostolską "Qui hominum" erygował diecezję Mazatlán. Dotychczas wierni z tych terenów należeli do archidiecezji Durango.
10 czerwca 1968 roku diecezja utraciła część swego terytorium na rzecz nowo powstałej prałatury terytorialnej El Salto.

</doc>
<doc id="3037749" url="https://pl.wikipedia.org/wiki?curid=3037749" title="Diecezja Torreón">
Diecezja Torreón

Diecezja Torreón (łac. "Dioecesis Torreonensis") – diecezja Kościoła rzymskokatolickiego w Meksyku, należąca do archidiecezji Durango.
Historia.
19 czerwca 1957 roku papież Pius XII konstytucją apostolską "Qui hanc" erygował diecezję Torreón. Dotychczas wierni z tych terenów należeli do diecezji Saltillo.

</doc>
<doc id="3037754" url="https://pl.wikipedia.org/wiki?curid=3037754" title="Ryan Whitney">
Ryan Whitney

Ryan Whitney (ur. 19 lutego 1983 w Scituate, Massachusetts) – amerykański hokeista, reprezentant USA, olimpijczyk.
Jego bracia Derek (ur. 1986) i Sean (ur. 1989) także zostali hokeistami.
Kariera.
W drafcie NHL z 2002 został wybrany przez Pittsburgh Penguins z numerem 5. Zawodnikiem tego klubu był w latach 2005–2008 w lidze NHL. Od września 2013 zawodnik Florida Panthers. Od października 2014 zawodnik HK Soczi. Od czerwca 2015 zawodnik MODO. Po rozegraniu dwóch meczów sezonu Svenska hockeyligan (2015/2016) ogłosił zakończenie kariery z uwagi na problemy ze zdrowiem.
W barwach USA uczestniczył w turnieju zimowych igrzyskach olimpijskich 2010.

</doc>
<doc id="3037756" url="https://pl.wikipedia.org/wiki?curid=3037756" title="Czubajeczka szorstka">
Czubajeczka szorstka



</doc>
<doc id="3037757" url="https://pl.wikipedia.org/wiki?curid=3037757" title="Goliat tygrysi">
Goliat tygrysi



</doc>
<doc id="3037759" url="https://pl.wikipedia.org/wiki?curid=3037759" title="Ryba tygrys">
Ryba tygrys



</doc>
<doc id="3037762" url="https://pl.wikipedia.org/wiki?curid=3037762" title="Zamek w Cześnikach">
Zamek w Cześnikach

 
Zamek w Cześnikach – nieistniejący dziś zamek w miejscowości Cześniki, siedziba rodziny Kazanowskich.
Historia.
Adam Kazanowski, marszałek nadworny koronny, był właścicielem wsi Cześniki. Pod koniec XIX w. majątek należał do rodziny Malczewskich.

</doc>
<doc id="3037766" url="https://pl.wikipedia.org/wiki?curid=3037766" title="Amin Hafez">
Amin Hafez



</doc>
<doc id="3037770" url="https://pl.wikipedia.org/wiki?curid=3037770" title="Czubajeczka ostrołuskowa">
Czubajeczka ostrołuskowa



</doc>
<doc id="3037772" url="https://pl.wikipedia.org/wiki?curid=3037772" title="Kościół św. Matki Boskiej Śnieżnej w Mikołowie">
Kościół św. Matki Boskiej Śnieżnej w Mikołowie



</doc>
<doc id="3037775" url="https://pl.wikipedia.org/wiki?curid=3037775" title="Mistrzostwa Oceanii w Rugby 7 Kobiet 2013">
Mistrzostwa Oceanii w Rugby 7 Kobiet 2013

Mistrzostwa Oceanii w Rugby 7 Kobiet 2013 – czwarte mistrzostwa Oceanii w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez FORU mające na celu wyłonienie najlepszej żeńskiej reprezentacji narodowej w tej dyscyplinie sportu w Oceanii. Odbyły się w formie turnieju rozegranego w dniach 5–6 października 2013 roku w australijskim mieście Noosa.
Informacje ogólne.
W rozegranym w ramach "Noosa International 7s Festival" turnieju wzięło udział pięć reprezentacji, które w pierwszym dniu rywalizowały systemem kołowym, dzień później odbyła się zaś faza pucharowa z udziałem czołowej czwórki.
Niepokonane w całym turnieju okazały się Australijki, zdobywając tym samym drugi tytuł w historii. Dziesięć przyłożeń, które zdobyła reprezentantka gospodarzy, Ella Green, dały jej zwycięstwo w klasyfikacjach przyłożeń i zdobytych punktów.
Dla części zespołów był to ostatni sprawdzian przed rozpoczynającym sezon 2013/2014 IRB Women's Sevens World Series turniejem Dubai Women's Sevens 2013.

</doc>
<doc id="3037777" url="https://pl.wikipedia.org/wiki?curid=3037777" title="El Mas Isac">
El Mas Isac



</doc>
<doc id="3037779" url="https://pl.wikipedia.org/wiki?curid=3037779" title="Robert Kilwardby">
Robert Kilwardby

Robert Kilwardby OP (ur. ok. 1215 w Leicestershire lub Yorkshire, zm. 12 września 1279 w Viterbo) – angielski kardynał.
Życiorys.
Studiował na uniwersytecie paryskim, gdzie w 1237 uzyskał doktorat. Następnie podjął studia na Oxfordzie, gdzie uzyskał doktorat z teologii ok. 1255. W latach 1237-1245 pracował jako wykładowca w Paryżu, a później w Oxfordzie, kiedy to około roku 1250 wstąpił do dominikanów. Przyjął święcenia kapłańskie i wkrótce został przeorem swojego klasztoru.
11 października 1272 został wybrany arcybiskupem Canterbury. Sakrę biskupią przyjął 26 lutego 1273. Po śmierci króla Henryka III, zatwierdził Edwarda I jako nowego króla i ustanowił regencję do czasu powrotu króla z VII wyprawy krzyżowej. Uczestniczył w soborze lyońskim II, a 19 sierpnia 1274 koronował Edwarda I. W 1276 rozpoczął starania o kanonizację Ryszarda de Wyche. 12 marca 1278 został kreowany kardynałem biskupem diecezji Porto-Santa Ruffina. Wkrótce potem wyjechał do Viterbo, gdzie napisał wiele dzieł na temat filozofii i świętych ksiąg. Zmarł prawdopodobnie w wyniku otrucia.

</doc>
<doc id="3037781" url="https://pl.wikipedia.org/wiki?curid=3037781" title="Puchar Świata w kolarstwie przełajowym 1993/1994">
Puchar Świata w kolarstwie przełajowym 1993/1994

Puchar Świata w kolarstwie przełajowym w sezonie 1993/1994 to 1. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 3 października 1993 w szwajcarskim Eschenbach, a ostatni 16 stycznia 1994 roku we francuskim Saint-Herblain.
W klasyfikacji generalnej zwyciężył Belg Paul Herijgers, wyprzedzając dwóch swoich rodaków: Danny’ego De Bie i Marca Janssensa.

</doc>
<doc id="3037782" url="https://pl.wikipedia.org/wiki?curid=3037782" title="Jak to jest być nietoperzem?">
Jak to jest być nietoperzem?

Jak to jest być nietoperzem? (ang. "What Is It Like to Be a Bat?") – artykuł Thomasa Nagela opublikowany w "Philosophical Review" z 1974 (vol. 83). 
Artykuł dotyczy filozofii umysłu i zawiera jeden z najbardziej znanych argumentów przeciwko materialistycznym teoriom umysłu. 
Zgodnie z tym argumentem subiektywne stany świadomości są niesprowadzalne do materialnych podstaw ich wystąpienia. Pełna wiedza o warunkach materialnych nie pozwoli więc nam stwierdzić, jak to jest "być jak X".
Tło.
"Jak to jest być nietoperzem?" był głosem w dyskusji wokół problemu umysłu i ciała. Tekst był odpowiedzią na redukcjonistyczne teorie, sprowadzające umysł do różnorodnych stanów cielesnych. Teorie te porównywały relację ciało-umysł, np. do relacji woda-H2O. Z kolei Nagel uważa takie sposoby wyjaśnienia problemu za niewiarygodne i niepełne.
Przykład nietoperza.
Nagel przywołuje w nim przykład nietoperza. Zwraca uwagę na jego odmienność od człowieka. Przyjmuje jednak, zgodnie z powszechną wiarą, że nietoperze jako ssaki posiadają doznania (wbrew pozorom nie jest to pogląd oczywisty i przyjmowany przez wszystkich badaczy, np. Macphail argumentuje, że nie ma żadnego dowodu na istnienie świadomości u jakiegokolwiek zwierzęcia poza człowiekiem). Przyznaje, że fizjolog może dysponować wielką wiedzą na temat nietoperzy, rozumiejąc i dokładnie znając szczegóły ich funkcjonowania, jak echolokacji i działania ich ośrodkowego układu nerwowego. Wiedza ta nie wystarczy mu jednak do podania odpowiedzi na pytanie, jak to jest właściwie być nietoperzem? Filozof zauważa też, że o ile wydawać by się mogło, że można wyobrazić sobie, że się jest nietoperzem, małym ssakiem ze skrzydłami zamiast rąk, to nie doprowadzi to do odpowiedzi na zadane pytanie. Człowiek wyobrazić sobie może bowiem co najwyżej, co on sam by czuł, będąc w ciele nietoperza i zachowując się jak nietoperz. Dochodzi do tego, co on by czuł, będąc nietoperzem. Chodzi natomiast o to, co czuje nietoperz, będąc sobą samym. Jakie odczucie towarzyszy byciu nietoperzem? W tym właśnie filozof widzi istotę świadomości, przypisując egzystencji każdej świadomej istoty wymiar jak-to-jest-nią-być. Tego subiektywnego charakteru doznań człowiek nie jest w stanie pojąć, podobnie nie mógłby pojąć doznań innych żyjących we Wszechświecie istot rozumnych, a nawet człowiekowi widzącemu czy słyszącemu nie jest dostępny subiektywny charakter doznań głuchego czy ślepego.
Wychodząc z tego przykładu, Nagel wnioskuje, że żadna teoria obiektywna (np. neurofizjologia) nie potrafi uchwycić świadomości, która ma charakter subiektywny. Nie posuwa się do twierdzenia, że zdarzenia mentalne nie mogą być przyczynami zachowań ani że nie można opisywać ich funkcjonalnie. Zaznacza tylko, że taki opis nie jest wyczerpujący, pomija odczucia podmiotu i subiektywny charakter jego doznań.
Krytyka.
Istnieje materialistyczna krytyka tego argumentu. Przypomina ona replikę argumentu z wiedzy Jacksona. Obejmuje ona przywołanie innego przykładu. Jeśli ktoś zna jakąś cechę tlenku wodoru, nie musi wiedzieć, że przysługuje ona H2O (gdyż nie wie, że chodzi o to samo). Tak więc wiedza zawierająca się w jednej deskrypcji jakiegoś fenomenu nie musi pokrywać się z należącą do innego. Z różnicy w tej wiedzy nie wynika różność opisywanych przedmiotów. Searle zwraca jednak uwagę, że w przykładzie podanym przez Nagela nie chodzi o różnicę wynikającą z niedoboru wiedzy. Za sedno Searle uważa istnienie realnych fenomenów, których nigdy obiektywna, trzecioosobowa wiedza nie obejmuje i objąć nie może. Widzi tu różnicę ontologiczną, a użycie zagadnień epistemologicznych ma jedynie pomóc w jej pokazaniu. Pisze o ontologii pierwszoosobowej fenomenów mentalnych, wymagających jakiegoś "ja", w przeciwieństwie do ontologii trzecioosobowych.
Searle przedstawia dalej inną formę argumentu Nagela. Uważa nietoperza za człon relacji wiążącej go z określonymi bytami, w tym wypadku jego przeżyciami związanymi z tym, że jest nietoperzem właśnie. Zauważa też, że o ile tlenek wodoru i H2O oznaczają ten sam fenomen, to w przypadku własności mózgu i własności mentalnych nie można wyeliminować dwóch zbiorów własności.

</doc>
<doc id="3037785" url="https://pl.wikipedia.org/wiki?curid=3037785" title="Muzeum Sztuki w Göteborgu">
Muzeum Sztuki w Göteborgu



</doc>
<doc id="3037786" url="https://pl.wikipedia.org/wiki?curid=3037786" title="Antoni Ignacy Chrapowicki">
Antoni Ignacy Chrapowicki

Antoni Ignacy Chrapowicki herbu Gozdawa (zm. 1796) – pisarz ziemski starodubowski w latach 1781-1785, starosta starodubowski w latach 1785-1796, konsyliarz województwa smoleńskiego w konfederacji generalnej Wielkiego Księstwa Litewskiego w konfederacji targowickiej w 1792 roku.
Poseł na sejm 1782 roku z województwa smoleńskiego.
W 1788 roku został kawalerem Orderu Świętego Stanisława.
Bibliografia.
 

</doc>
<doc id="3037787" url="https://pl.wikipedia.org/wiki?curid=3037787" title="Puchar Świata w kolarstwie przełajowym 1994/1995">
Puchar Świata w kolarstwie przełajowym 1994/1995

Puchar Świata w kolarstwie przełajowym w sezonie 1994/1995 to 2. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 16 października 1994 roku w szwajcarskim Wangen, a ostatni 15 stycznia 1995 roku we francuskim Sablé-sur-Sarthe.
Trofeum sprzed roku bronił Belg Paul Herijgers. W tym sezonie triumfował Włoch Daniele Pontoni.

</doc>
<doc id="3037789" url="https://pl.wikipedia.org/wiki?curid=3037789" title="Schronisko turystyczne „Mała Czantoria”">
Schronisko turystyczne „Mała Czantoria”

Schronisko turystyczne „Mała Czantoria” ("U Jónka na Kympie", "Stacja u Jónka") – nieistniejące prywatne schronisko turystyczne (stacja turystyczna) w Beskidzie Śląskim na północno-wschodnich stokach Małej Czantorii na wysokości 490 m n.p.m.
Historia.
Obiekt powstał w latach 20. XX wieku jako prywatna inwestycja Jana Cieślara. W latach 30. został zaadaptowany na gospodę z pokojami gościnnymi, stając się popularnym miejscem spacerów z Ustronia. Po II wojnie światowej schronisko było nadal czynne, a pod koniec lat 50. utworzona została stacja turystyczna oddziału Polskiego Towarzystwa Turystyczno-Krajoznawczego w Cieszynie. W 1967 towarzystwo przekazało zarząd obiektu Miejskiemu Ośrodkowi Sportu, Turystyki i Wypoczynku w Ustroniu, który to dokonał zmiany wyposażenia obiektu. MOSTiW zarządzał schroniskiem do końca lat 70. XX wieku. Wówczas też – w 1979 – zmarł Jan Cieślar, pozostawiając budynek żonie i córce. Później obiekt był wykorzystywany przez ruch oazowy. W 1984 budynek kupiła Fabryka Zamków Błyskawicznych „Zampol” z Cieszyna, która chciała na jego bazie stworzyć ośrodek wypoczynkowy. Ostatecznie budynek rozebrano w 2000.

</doc>
<doc id="3037793" url="https://pl.wikipedia.org/wiki?curid=3037793" title="Puchar Świata w kolarstwie przełajowym 1995/1996">
Puchar Świata w kolarstwie przełajowym 1995/1996

Puchar Świata w kolarstwie przełajowym w sezonie 1995/1996 to 3. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 15 października 1995 roku w szwajcarskim Wangen, a ostatni 21 stycznia 1996 roku we francuskim Pontchâteau.
Trofeum sprzed roku bronił Włoch Daniele Pontoni. W tym sezonie triumfował jego rodak - Luca Bramati.

</doc>
<doc id="3037794" url="https://pl.wikipedia.org/wiki?curid=3037794" title="Snop (matematyka)">
Snop (matematyka)

Snop () – trójka uporządkowana formula_1 składająca się z przestrzeni topologicznej formula_2 przestrzeni Hausdorffa formula_3 oraz lokalnie homeomorficznej surjekcji formula_4.
Zamiast formula_1 często pisze się formula_6 albo formula_7 albo formula_8.
Przestrzeń formula_3 nazywana jest bazą snopa, a przekształcenie formula_10 projekcją snopa. Dla każdego formula_11 zbiór formula_12 jest nazywany włóknem snopa nad punktem formula_13.
Jeśli formula_14 to sekcją snopa formula_8 nad formula_16 nazywa się taką funkcję ciągłą formula_17 że formula_18 Zbiór wszystkich sekcji snopa formula_8 nad formula_16 jest oznaczany przez formula_21.
Włókna snopa są często wyposażane w struktury algebraiczne: grupy, pierścienia lub modułu.
Snopy umożliwiają połączenie w jednym własności lokalnych z własnościami globalnymi obiektów matematycznych (np. funkcji). Własności lokalne są formułowane w języku elementów zbiorów formula_22 gdzie zbiór formula_16 jest małym otoczeniem punktu bazy, a własności globalne są wyrażane w języku elementów zbioru formula_24.
Kategoria snopów nad ustaloną bazą.
Niech formula_34 i formula_35 będą dwoma snopami nad tą samą przestrzenią formula_36 Niech formula_37 będzie takim odwzorowaniem ciągłym, że formula_38 Wtedy przekształcenie formula_39 nazywa się odwzorowaniem snopów.
Odwzorowanie snopów przekształca każde włókno formula_40 snopa formula_41 we włókno formula_42 snopa formula_43 nad tym samym punktem przestrzeni formula_36 Odwzorowanie snopów jest lokalnym homeomorfizmem.
Dla odwzorowań snopów formula_37 i formula_46 odwzorowanie formula_47 jest także odwzorowaniem snopów. Ponadto odwzorowanie identycznościowe formula_48 jest odwzorowaniem snopów. Dlatego snopy nad ustaloną przestrzenią formula_3 (obiekty) z odwzorowaniami snopów (morfizmy) tworzą kategorię.

</doc>
<doc id="3037795" url="https://pl.wikipedia.org/wiki?curid=3037795" title="Yekaterina Sharmina">
Yekaterina Sharmina



</doc>
<doc id="3037798" url="https://pl.wikipedia.org/wiki?curid=3037798" title="Ferguson Rotich Cheruiyot">
Ferguson Rotich Cheruiyot



</doc>
<doc id="3037802" url="https://pl.wikipedia.org/wiki?curid=3037802" title="Ignacy Potocki (1906–1994)">
Ignacy Potocki (1906–1994)

Ignacy Potocki herbu Pilawa Złota (ur. 30 maja 1906 w Rymanowie, zm. 8 listopada 1994 w Warszawie) – hrabia, jeden ze spadkobierców Zakładu Zdrojowego w Rymanowie, działacz społeczny, dr. inż. balneolog.
Życiorys.
Syn Jana Nepomucena Potockiego z Rymanowa Zdroju (1867–1942) i Marii Heleny Szajer (1879–1969). Ożeniony 15 maja 1930 w Belgii z Mat Any Jane O'Dell (1910–1932), mieli syna Jerzego (1932–1966). Powtórnie ożeniony 19 grudnia 1933 z Anną Marią Mycielską (1904–1993), mieli dwoje dzieci Marię (ur. 1935) i Władysława (ur. 1940).
Ukończył gimnazjum realne w Krakowie. Studiował w École Technique w Liège w Belgii oraz później w Akademii Górniczo-Hutniczej w Krakowie. W tej uczelni w 1972 doktoryzował się na podstawie pracy "Wpływ geologicznego poszukiwania i dokumentowania zasobów wód mineralnych na programowanie sieci uzdrowisk w Polsce". Jak wskazują jego współpracownicy i wychowankowie jego wiedza obejmowała również zagadnienia medyczne, klimatyczne oraz odnoszące się do organizacji i ekonomii uzdrowisk.
W czasie II wojny światowej działał w Związku Walki Zbrojnej AK. Przyjął wówczas pseudonim "Jan Zakrzewski". Zasłynął ze zorganizowania ucieczki 92 żołnierzy francuskich z obozu w Zwierzyńcu. W tym czasie opracował też książkę „Zarys współczesnego zdrojownictwa w Polsce”.
Karierę zawodową rozpoczął w Laboratorium Źródlanym w Szczawnie-Zdroju, które przekształciło się następnie w jedyną wówczas placówkę naukową uzdrowisk polskich: Zakład Techniki i Geologii Uzdrowiskowej. Przyczynił się istotnie do tej transformacji. Jednym z ważniejszych osiągnięć Potockiego było doprowadzenie do badania faz eksploatacji wód leczniczych, które można porównać do dzisiejszych badań HACCP. Jego zasługą jest zainicjowanie opracowania dla każdego z uzdrowisk dokumentacji hydrologicznej zasobów wód leczniczych, co dało podstawę do stworzenia sieci Uzdrowiskowych Zakładów Górniczych.
Był inicjatorem międzynarodowej współpracy resortu zdrowia w zakresie uzdrowisk (odbywało się to w ramach Międzynarodowej Federacji Uzdrowisk i Klimatyki – FITEC w Zurychu). Potocki był przedstawicielem Polski w FITEC. Był też ekspertem ONZ ds. balneologii, w ramach współpracy z tą organizacją przebywał kilka miesięcy w Indiach. Był autorem prac naukowych na tematy związane z balneotechniką oraz uzdrowiskowe. Duszniki-Zdrój zawdzięczają też jego inicjatywie Międzynarodowe Festiwale Chopinowskie. W Szczawnie-Zdroju nazwano jego imieniem ulicę, przy której mieszkał.
Zmarł 8 listopada 1994 w Warszawie. Został pochowany na cmentarzu w Rymanowie.

</doc>
<doc id="3037803" url="https://pl.wikipedia.org/wiki?curid=3037803" title="Thomas Edge">
Thomas Edge

Thomas Edge (ur. w 1587–1588 w Blackburn, zm. 29 grudnia 1624) − angielski kupiec, wielorybnik i łowca fok.
Urodził się w rodzinie Ellisa Edge'a w Blackburn w hrabstwie Lancashire. Był zatrudniony przez Kompanię Moskiewską na początku XVII w.. Na cześć wielorybnika nazwano wyspę Edgeøya, ponownie odkrytą przez Anglików w 1616. Jego imieniem nazywano również siedzibę wielorybniczą na wschodzie Recherchefjorden na Spitsbergenie. Obecnie miejsce to nazywane jest Lægerneset.

</doc>
<doc id="3037804" url="https://pl.wikipedia.org/wiki?curid=3037804" title="Turniej o Koronę Bolesława Chrobrego – Pierwszego Króla Polski 2013">
Turniej o Koronę Bolesława Chrobrego – Pierwszego Króla Polski 2013

Turniej o Koronę Bolesława Chrobrego – Pierwszego Króla Polski 2013 – VI turniej żużlowy „O Koronę Bolesława Chrobrego – Pierwszego Króla Polski”, w którym zwyciężył Duńczyk Nicki Pedersen.

</doc>
<doc id="3037805" url="https://pl.wikipedia.org/wiki?curid=3037805" title="Kościół ewangelicki w Austrii w latach 1781–1918">
Kościół ewangelicki w Austrii w latach 1781–1918

Kościół ewangelicki w Austrii w latach 1781–1918 – kościół powstały po wydaniu Patentu Tolerancyjnego 13 października 1781 roku na terenie przedlitawskiej części monarchii Habsburgów (następnie Cesarstwa Austrii i Austro-Węgier) początkowo z osobnymi konsystorzami dla ewangelików augsburskiego i helweckiego wyznania, w 1861 formalnie zjednoczony w unię. W latach 1867–1915 nosił oficjalną niemiecką nazwę Evangelische Kirche Augsburgischen und Helvetischen Bekenntnisses in den im österr. Reichsrathe vertretenen Königreichen und Ländern (pol. "Kościół Ewangelicki Augsburskiego i Helweckiego Wyznania w Królestwach i Krajach w austriackiej Radzie Państwa Reprezentowanych"). Kres działalności Kościoła w takiej strukturze nastąpił wraz z upadkiem Austro-Węgier po I wojnie światowej. We współczesnej Austrii funkcjonują dwa niezależne lecz ściśle ze sobą współpracujące Kościół Ewangelicki Augsburskiego Wyznania i Kościół Ewangelicki Helweckiego Wyznania. Na terenie Zalitawii funkcjonował oddzielny Kościół.
Historia.
Patent Tolerancyjny został wydany 13 października 1781 roku. Najważniejszym jego punktem było umożliwienie w okolicach zamieszkałych przez co najmniej 100 rodzin protestanckich (lub 500 wiernych) utworzenia gminy ewangelickiej (zboru), dla której można zbudować dom modlitwy (niem. "Bethaus") i szkołę, a w nich zatrudnić duchownych i nauczycieli. Do końca października 1782 roku akces do Kościoła zgłosiły 73 722 osoby. Łącznie w trzy lata po wydaniu patentu w Przedlitawii powstało blisko 60 zborów luterańskich, które dołączyły do już wcześniej istniejących i działających na specjalnych warunkach, jak np. zbór w Cieszynie funkcjonujący od 1709 przy kościele "łaski", czy zbory w Galicji, gdzie aby zachęcić ewangelickich Niemców do kolonizacji nowej prowincji pozwolono w 1774 wybudować domy modlitwy i powołać kaznodziejów we Lwowie, Jarosławiu, Brodach, Zamościu i Zaleszczykach. Najwięcej zborów reformowanych powstało w Czechach i na Morawach, założonych przez husytów. Największe skupienie luteran znajdowało się z kolei na Śląsku Cieszyńskim, gdzie powstało 10 nowych zborów. Początkowo na czele wszystkich zborów ewangelicko-augsburskich stanął konsystorz zorganizowany w Cieszynie, w składzie zatwierdzonym 22 lipca 1784. Prezesem został starosta obwodowy cieszyński hrabia Jan Larisch, radcami zostali reprezentanci świeccy baron Maksymilian Kalisch i Ernest Bludowski, oraz duchowni pastor Jan Traugott Bartelmus i Krystian Gottlieb Fröhlich. 22 września 1784 dekret nadworny polecił przeprowadzić konsystorz z Cieszyna do Wiednia, gdzie miano zorganizować również osobny konsystorz ewangelików reformowanych. Konsystorz w nowym składzie osobowym rozpoczął funkcjonowanie w Wiedniu w maju 1785.
Na niższym szczeblu Kościół zorganizowany został w superintendentury, na czele których stanęli superintendenci. W 1783 powołano superintendenta dla Austrii Górnej Johanna Christiana Thielischa, byłego nauczyciela ewangelickiej szkoły w Cieszynie, a dla Austrii Dolnej Georga Focka. 27 lutego 1784 powołano superintendenta dla Moraw, Śląska i Galicji pastora cieszyńskiego Jana Traugotta Bartelmusa. W 1784 powołano również superintendentów Czech: luterańskiego Jana Láho i reformowanego Ferenca Kovácsa, a w 1785 reformowanego superintendenta Dolnej Austrii Carla Wilhelma Hilchenbacha. 23 czerwca 1785 wydano w kancelarii cesarskiej instrukcję dla superintendentów. Mieli nadzorować domy modlitwy, szkoły, naukę publiczną w nich odbywaną, kaznodziei, nauczycieli, majątek kościelny i wydatki zborowe. Największa obszarowo superintendentura morawsko-śląsko-galicyjska okazała się zbyt wielka, dlatego pod koniec 1803 wydzielono z niej superintendenturę lwowską (od 1902 "galicyjsko-bukowińską"), której podporządkowano również zbory w Bukowinie. W 1869 powstała niewielka superintendentura luterańska Ašu składająca się jedynie z 3 zborów. W 1900 podzielono superintendenturę Czech na część zachodnią (niemieckojęzyczną) i wschodnią (czeskojęzyczną).
Niższym szczeblem zostały senioraty, przy czym lwowski seniorat reformowany podległy był bezpośrednio konsystorzowi. Przykładowo superintendetura morawsko-śląsko-galicyjska została początkowo podzielona na cztery senioraty: na Morawach w Brnie i w Suchdolu a w Galicji we Lwowie i Białej (w dniu 7 maja 1790 roku, z kolei po wydzieleniu w 1803 roku superintendentura galicyjska podzielona została na 3 senioraty). Seniorat śląski powołano dekretem dworskim z 14 grudnia 1807. W 1810 nastąpiła tzw. "regulacja pastoralna", która wyznaczała urzędowe granice zborów rozstrzygając liczne spory.
Kolejna fala zmian na korzyść ewangelików nastąpiła wraz z tzw. Wiosną Ludów w 1848, co ukoronowane zostało wydaniem Patentu Protestanckiego 8 kwietnia 1861 roku, który ustanawiał nowe podstawy prawne funkcjonowania Kościoła ewangelickiego w Cesarstwie, zrównując jego prawa z Kościołem katolickim. Jego wydanie przyczyniło się do powstania wielu nowych zborów i szkół.
9 kwietnia 1861 wydano drugi patent, tymczasową ewangelicką ustawę kościelną mówiącą o gminach zborowych, sposobie ich łączenia w gminy senioralne i superintendentalne i o zastępstwie tychże w Synodzie Generalnym, jak również o innych kwestiach organizacyjnych. Powoływał również najwyższy urząd administracyjno-sądowy dla obu wyznań zastępujący konsystorze: Naczelną Cesarsko-Królewską Radę Kościelną (niem. "Oberkirchenrat") w Wiedniu, działającej przy C. K. Ministerstwie Wyznań i Oświaty. Ostateczny kształt ustawy kościelnej miały nadać kolejne Synody Generalne (najwyższy urząd ustawodawczy Kościoła).
Prezydentami Naczelnej Cesarsko-Królewskiej Rady Kościelnej byli kolejno:
Pierwszy Synod Generalny zwołano 22 maja 1864. Do 9 lipca odbyły się w sumie 32 posiedzenia, na których obradowali częściowo wspólnie ewangelicy luterańscy i helweccy, a zaowocowały one ustawą kościelną poddaną parlamentowi do uchwalenia. Parlament po licznych zmianach nadał jej sankcję cesarską 6 stycznia 1866. 15 grudnia 1891 C. K. Ministerstwo Wyznań i Oświaty zatwierdziło „Ustawę ewangelickiego kościoła augsburskiego i helweckiego wyznania” uchwaloną przez Generalne Synody obu konfesji w 1889.
Według schematyzmu kościelnego z 1875 Kościół podzielony był następująco:
Łącznie 10 superintendentur, 22 senioraty (16 augsburskich, 6 helweckich) i 199 zborów (z czego 122 augsburskich i 77 helweckich). W 1900 superintendentura Czech podzielona została na część zachodnią i wschodnią.
W 1913 istniało 7 superintendentur luterańskich:
Łącznie: 451 217 wiernych, 16 senioratów, 195 zborów, 85 filii, 271 stacji kaznodziejskich, 134 szkoły.
Z kolei Kościół helwecki liczył 3 senioraty:
Ponadto funkcjonował seniorat galicyjski podległy bezpośrednio Wiedniowi (4 679 wiernych, 4 zbory, 8 filii, 1 stacja kazn., 17 szkół). Łączni Kościół helwecki liczył więc 142 980 wiernych, 7 senioratów, 99 zborów, 21 filii, 91 stacji kazn., 45 szkół. W sumie cały Kościół ewangelicki liczył 594 197 wiernych, 23 senioraty, 294 zborów, 106 filii, 362 stacji kaznodziejskich i 148 szkół. Oprócz języka niemieckiego do wygłaszania kazań używano również języka czeskiego i polskiego.
W powojennej republikańskiej Austrii Kościół ewangelicki funkcjonował nadal, a obecnie są to dwa niezależne, lecz ściśle ze sobą współpracujące Kościół Ewangelicki Augsburskiego Wyznania i Kościół Ewangelicki Helweckiego Wyznania. Zbory niemieckojęzyczne na terenie Czechosłowacji zawiązały Niemiecki Kościół Ewangelicki w Czechach, na Morawach i na Śląsku, te uważające się za spadkobierców husytyzmu założyły Ewangelicki Kościół Czeskobraterski, sześć polskojęzycznych zborów na tzw. Zaolziu założyło Kościół Ewangelicki Augsburskiego Wyznania na Śląsku Wschodnim w Czechosłowacji, zbory na polskim Śląsku Cieszyńskim 20 grudnia 1918 przyłączyły się do konsystorza w Warszawie, natomiast zbory w Galicji (oprócz Krakowa) utworzyły osobny Kościół Ewangelicki Augsburskiego i Helweckiego Wyznania w Małopolsce.

</doc>
<doc id="3037808" url="https://pl.wikipedia.org/wiki?curid=3037808" title="Puchar Świata w kolarstwie przełajowym 1996/1997">
Puchar Świata w kolarstwie przełajowym 1996/1997

Puchar Świata w kolarstwie przełajowym w sezonie 1996/1997 to 4. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 27 października 1996 roku w szwajcarskim Eschenbach, a ostatni 19 stycznia 1997 roku w holenderskim Heerlen.
Trofeum sprzed roku bronił Włoch Luca Bramati. W tym sezonie triumfował reprezentant Holandii - Adrie van der Poel.

</doc>
<doc id="3037810" url="https://pl.wikipedia.org/wiki?curid=3037810" title="Biblioteca del H. Congreso de la Unión">
Biblioteca del H. Congreso de la Unión

Biblioteka Kongresu Meksyku (hiszp. "Biblioteca del H. Congreso de la Unión", dawniej "La Iglesia de Santa Clara") – meksykańska bibolioteka, w większości zawierająca krajowe zapisy legislacyjne od czasu uzyskania niepodległości.
Ta struktura była początkowo częścią zakonu klarysek, założonego w XVI wieku, ale został zamknięty przez proces nacjonalizacji dóbr kościelnych w 1859. Od tego czasu budynek był wykorzystywany jako siedziby urzędów, koszar i kantyny. Obecną funkcję budynek pełni od 1962, kiedy rząd meksykański założył Bibliotekę Kongresu. Od tego czasu archiwa przestały mieścić się w budynku i są również przechowywane w Palacio Legislativo de San Lazaro.

</doc>
<doc id="3037813" url="https://pl.wikipedia.org/wiki?curid=3037813" title="GRAB 5">
GRAB 5



</doc>
<doc id="3037814" url="https://pl.wikipedia.org/wiki?curid=3037814" title="Puchar Świata w kolarstwie przełajowym 1997/1998">
Puchar Świata w kolarstwie przełajowym 1997/1998

Puchar Świata w kolarstwie przełajowym w sezonie 1997/1998 to 5. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 26 października 1997 roku w szwajcarskim Eschenbach, a ostatni 18 stycznia 1998 roku w holenderskim Heerlen.
Trofeum sprzed roku bronił Holender Adrie van der Poel. W tym sezonie triumfował jego rodak - Richard Groenendaal.

</doc>
<doc id="3037817" url="https://pl.wikipedia.org/wiki?curid=3037817" title="Ludwik Jakobsfeld">
Ludwik Jakobsfeld

Ludwik Jakobsfeld (późniejsze nazwisko: "Jaglik") pseud. "Lutek", "Jaglik", "Jurek", "Stach", "Wojciechowski" (ur. 29 maja 1911 w Warszawie, zm. 23 grudnia 1956 tamże) – działacz komunistyczny i związkowy, kierownik Wydziału Propagandy Komitetu Warszawskiego PZPR (1954-1956).
Syn żydowskiego handlowca Abrama Jakobsfelda, do 1922 uczył się w gimnazjum, naukę przerwał po śmierci ojca i został gońcem i praktykantem w różnych firmach. Od 1927 pomocnik ekspedienta w hurtowni aptecznej i działacz będącego pod wpływami KPP Związku Zawodowego Pracowników Biurowych i Handlowych miasta stołecznego Warszawy. W 1928 wstąpił do Związku Młodzieży Komunistycznej (ZMK), 20 maja 1929 aresztowany i, jako niepełnoletni, skazany na półtora roku domu poprawczego. Po zwolnieniu został wybrany członkiem Komitetu Dzielnicowego (KD) KZMP na Powiślu, Powązkach i Ochocie. 4 kwietnia 1932 aresztowany i 18 grudnia 1933 skazany na 5 lat więzienia z zaliczeniem aresztu, w lipcu 1935 otrzymał trzymiesięczną przerwę w odbywaniu kary z powodu choroby i został skierowany przez KC KPP do pracy w MOPR. Został sekretarzem Komitetu Okręgowego (KO) MOPR Górny Śląsk. Listopad 1935 - styczeń 1936 ponownie więziony, zwolniony na mocy amnestii. Później był sekretarzem KO MOPR we Włocławku i Warszawie Podmiejskiej, następnie w centralnej redakcji i wydziale propagandy. Od kwietnia 1937 do likwidacji KPP w sierpniu 1938 nie brał czynnego udziału w działalności KPP. Od 1937 pracował w przedsiębiorstwach instalacji elektrycznych, w 1938 wstąpił do Centralnego Związku Zawodowego Robotników Przemysłu Budowlanego, Drzewnego, Ceramicznego i Pokrewnych Zawodów w Polsce, sekretarz Zarządu Sekcji Elektromonterów i Hydraulików tego Związku. Jesienią 1939 przeniósł się do ZSRR i do czerwca 1941 był elektromonterem w obwodzie mińskim. Po ataku Niemiec na ZSRR zmobilizowany do Armii Czerwonej, wkrótce zwolniony jako niezdolny do służby wojskowej, ewakuował się do Andiżanu w Uzbekistanie, gdzie był robotnikiem, a potem elektromonterem w kołchozie. W sierpniu 1944 wstąpił do ZPP i został wiceprzewodniczącym Zarządu ZPP w Andiżanie. W 1945 skierowany do Moskwy na instruktora organizacyjnego Zarządu Głównego (ZG) ZPP. Wstąpił do PPR w Moskwie, w 1946 wrócił do kraju i został naczelnikiem wydziału w Centralnym Zarządzie Przemysłu Motoryzacyjnego. Od 1947 dyrektor Biura Pracy w Filmie Polskim. Od 1949 członek, potem I sekretarz KD PZPR Praga-Śródmieście. 1950-1954 zastępca kierownika, a 1954-1956 kierownik Wydziału Propagandy Komitetu Warszawskiego PZPR. Od października 1956 był słuchaczem dwuletniej Szkoły Partyjnej przy KC PZPR, studia przerwał z powodu choroby i wkrótce zmarł. Był odznaczony m.in. Krzyżem Komandorskim Orderu Odrodzenia Polski. Pochowany na wojskowych Powązkach (kwatera B2-11-11).

</doc>
<doc id="3037818" url="https://pl.wikipedia.org/wiki?curid=3037818" title="Puchar Świata w kolarstwie przełajowym 1998/1999">
Puchar Świata w kolarstwie przełajowym 1998/1999

Puchar Świata w kolarstwie przełajowym w sezonie 1998/1999 to 6. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 8 listopada 1998 w szwajcarskim Eschenbach, a ostatni 16 stycznia 1999 roku we francuskim Nommay.
Trofeum sprzed roku bronił Holender Richard Groenendaal. W tym sezonie triumfował Belg Mario De Clercq.

</doc>
<doc id="3037819" url="https://pl.wikipedia.org/wiki?curid=3037819" title="WWE RAW">
WWE RAW



</doc>
<doc id="3037821" url="https://pl.wikipedia.org/wiki?curid=3037821" title="Lægerneset">
Lægerneset

Lægerneset (ang. Camp Point) − przylądek po wschodniej stronie Recherchefjorden na Spitsbergenie.
Nazywany był "Głową wala" (ang. Whale Head) czy też "Miejscem Edge'a" (ang. Edge's Point), na cześć angielskiego podróżnika i wielorybnika Thomasa Edge'a. Na początku XVII w. na brzegu znajdowała się siedziba wielorybników angielskich. Nad przylądkiem góruje Maria Theresiatoppen o wysokości 653 m n.p.m..

</doc>
<doc id="3037822" url="https://pl.wikipedia.org/wiki?curid=3037822" title="Puchar Świata w kolarstwie przełajowym 1999/2000">
Puchar Świata w kolarstwie przełajowym 1999/2000

Puchar Świata w kolarstwie przełajowym w sezonie 1999/2000 to 7. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 7 listopada 1999 roku w szwajcarskim Safenwil, a ostatni 16 stycznia 2000 roku we francuskim Nommay.
Trofeum sprzed roku bronił Belg Mario De Clercq. W tym sezonie triumfował jego rodak Sven Nys.

</doc>
<doc id="3037824" url="https://pl.wikipedia.org/wiki?curid=3037824" title="Wa">
Wa



</doc>
<doc id="3037826" url="https://pl.wikipedia.org/wiki?curid=3037826" title="Biblioteka Narodowa Meksyku">
Biblioteka Narodowa Meksyku

Biblioteka Narodowa Meksyku (hiszp. "Biblioteca Nacional de México") – meksykańska biblioteka pełniąca funkcję biblioteki narodowej i akademickiej Narodowego Uniwersytetu Meksykańskiego.
Została założona 30 listopada 1867 przez prezydenta Benito Juáreza w kościele św. Augustyna. Pierwszym dyrektorem biblioteki został Manuel Eduardo de Gorostiza. Dekretem 30 listopada z 1846 ustanowiono prawo biblioteki do egzemplarza obowiązkowego. W 1979 roku biblioteka została przeniesiona do obecnej lokalizacji wewnątrz kampusu Narodowego Uniwersytetu Meksykańskiego.
Zbiory zastrzeżone.
Kolekcja rzadkich zbiorów została założona w dniu 2 grudnia 1992 r., a jej celem jest zachowanie i ochrona najstarszych i najcenniejszych środków Biblioteki Narodowej, na obszarze 7,572 metrów, rozmieszczonych na trzech piętrach. Znajdują się one w budynku zaprojektowanym przez Orso Nuñeza. Zbiory zastrzeżone to zachowane i zorganizowane zbiory Biblioteki Narodowej Meksyku, ze względu na ich rzadkość, ograniczone kopie lub wartość. Wymagają one specjalnej opieki.
Materiały biblioteczne do sierpnia 1993 r. znajdowały się w dawnym kościele św. Augustyna, a następnie zostały przeniesione do nowej siedziby w miasteczku uniwersyteckim, która obecnie mieści kolekcje dla Funduszu Rezerwy Biblioteki Narodowej Meksyku. Na rzadkie zbiory składają się książki, archiwa i rękopisy głównie zorganizowane są w czterech głównych działach:

</doc>
<doc id="3037827" url="https://pl.wikipedia.org/wiki?curid=3037827" title="Puchar Świata w kolarstwie przełajowym 2000/2001">
Puchar Świata w kolarstwie przełajowym 2000/2001

Puchar Świata w kolarstwie przełajowym w sezonie 2000/2001 to 8. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 5 listopada 2000 roku we włoskim Bergamo, a ostatni 21 stycznia 2001 roku we francuskim Pontchâteau.
Trofeum sprzed roku bronił Belg Sven Nys. W tym sezonie triumfował Holender Richard Groenendaal.

</doc>
<doc id="3037829" url="https://pl.wikipedia.org/wiki?curid=3037829" title="Gabriel Mbilingi">
Gabriel Mbilingi

Gabriel Mbilingi C.S.Sp. (ur. 17 stycznia 1958 w Bândua) – angolański duchowny katolicki, arcybiskup Lubango od 2009.
Życiorys.
Święcenia kapłańskie przyjął 26 lutego 1984 w Zgromadzeniu Ducha Świętego. 
Episkopat.
15 października 1999 został mianowany biskupem koadiutorem diecezji Lwena. Sakry biskupiej udzielił mu 6 stycznia 2000 papież Jan Paweł II. Pełnię rządów w diecezji objął 7 czerwca 2000 przejściu na emeryturę poprzednika.
11 grudnia 2006 Benedykt XVI mianował go arcybiskupem koadiutorem Lubango. 5 września 2009 został pełnoprawnym arcybiskupem metropolitą.
W latach 2009-2015 pełnił funkcję przewodniczącego Konferencji Episkopatu Angoly i Wysp Świętego Tomasza i Książęcej. We wrześniu 2013 został wybrany przewodniczącym Sympozjum Konferencji Episkopatów Afryki i Madagaskaru (SECAM).

</doc>
<doc id="3037830" url="https://pl.wikipedia.org/wiki?curid=3037830" title="Andrzej Janeczek (1882–1958)">
Andrzej Janeczek (1882–1958)

Andrzej Janeczek (ur. 30 listopada 1882 w Czechowicach w powiecie rawskim, zm. 20 lutego 1958 w Łodzi) – działacz socjalistyczny, komunistyczny i związkowy.
Życiorys.
Skończył szkołę podstawową i praktykował w zawodzie tkacza w Pabianicach, w 1904 wcielony do rosyjskiej armii i wysłany na front wojny z Japonią. Po powrocie wstąpił do PPS w Łodzi. W 1914 zmobilizowany do rosyjskiego wojska, dostał się do niemieckiej niewoli, z której wrócił w 1918. Pracował na robotach publicznych, potem w fabrykach włókienniczych. Zaczął organizować komórki komunistyczne, za co w 1923 został wydalony z PPS. Wstąpił do KPP i działał w niej do likwidacji partii w 1938. 
Wiele razy był zwalniany z pracy za organizowanie strajków i działalność komunistyczną. W 1932 był współorganizatorem i został przewodniczącym Związku Zawodowego Robotników i Robotnic Fabrycznych Przemysłu Włókienniczego w Łodzi. 29 marca 1933 aresztowany za działalność komunistyczną i skazany na 3 lata więzienia. Podczas okupacji wywieziony na roboty przymusowe do kamieniołomów, skąd zbiegł w 1941. W 1942 wstąpił do PPR i został sekretarzem komórki fabrycznej. 29 kwietnia 1943 został aresztowany i wysłany do obozu koncentracyjnego w Buchenwaldzie, skąd wrócił w czerwcu 1945. 
Skierowany do pracy w łódzkim WUBP, zrezygnował z powodu stanu zdrowia. Pracował w Straży Przemysłowej centrali Tekstylnej. Działał w PPR/PZPR. 
Odznaczony Orderem Sztandaru Pracy II klasy.

</doc>
<doc id="3037835" url="https://pl.wikipedia.org/wiki?curid=3037835" title="Oblodzenie">
Oblodzenie

Oblodzenie – zjawisko atmosferyczne w postaci warstwy lodu powstałej na powierzchni danego przedmiotu. Powstaje w wyniku schłodzenia się cząstek wody (mgły) w temperaturze poniżej 10 °C. Osad lodowy wytwarza się w atmosferze na powierzchni nie stykającej się z ziemią.
Oblodzenie jest dość często przyczyną występowania zagrożenia awarią (np. oblodzenie kabli energetycznych) lub niebezpieczeństw związanych z transportem (np. oblodzenie skrzydeł samolotu).

</doc>
<doc id="3037836" url="https://pl.wikipedia.org/wiki?curid=3037836" title="Recherchefjorden">
Recherchefjorden

Recherchefjorden − fiord po południowej stronie fiordu Bellsund na Spitsbergenie.
Historia.
Fiord nazwany został na cześć francuskiego statku La Recherche, który przypłynął na Spitsbergen w 1838 i 1839. Przed zmianą nazwy fiord określano z duńska Schoonhaven (pol. "czysta zatoka") od początku XVII w. Funkcjonowała również angielska nazwa Ice Bay. Oba kraje posiadały we fiordzie bazy wielorybnicze w 1. poł. XVII w. Najbardziej znaną była Lægerneset po wschodniej stronie fiordu.

</doc>
<doc id="3037838" url="https://pl.wikipedia.org/wiki?curid=3037838" title="Wacław Jabłonowski">
Wacław Jabłonowski

Wacław Jabłonowski (ur. 26 września 1898 w Warszawie, zm. 6 grudnia 1971 tamże) – polski działacz komunistyczny i związkowy.
Życiorys.
Skończył 3 klasy szkoły podstawowej i od 1912 pracował w fabryce drutu, sztyftów i gwoździ. W 1915 wywieziony na roboty do Niemiec, skąd w 1916 zbiegł. W 1917 wstąpił do PPS-Lewicy i związku zawodowego metalowców, w 1918 brał udział w rozbrajaniu Niemców w Warszawie, od grudnia 1918 działał w KPRP/KPP. Wielokrotny delegat fabryczny i członek komitetów strajkowych. W latach 1920–1921 odbywał służbę wojskową w Warszawie. W 1924 wydalony ze Związku Zawodowego Metalowców za prowadzenie działalności komunistycznej, w 1927 przyjęty ponownie. Członek zarządu sekcji druciarzy i gwoździarzy w tym Związku. Działał w MOPR, od sierpnia 1942 w PPR, współorganizator komórki partyjnej w fabryce drutu. Organizował kolportaż prasy PPR i zbierał składki na działalność PPR. W lipcu 1944 współorganizował Komitet Samoobrony Robotniczej w fabryce. We wrześniu 1944 został sekretarzem fabrycznego koła PPR (do 1946), a w listopadzie 1945 wicedyrektorem ds. technicznych tej fabryki. Organizował związki zawodowe, od stycznia 1945 do 1947 był przewodniczącym warszawskiego oddziału Związku Zawodowego Metalowców (ponownie od IV 1950) i członek Wydziału Wykonawczego Zarządu Głównego tego Związku. Współorganizował spółdzielnie w dzielnicy Praga-Północ, w 1946 brał udział w kampanii przygotowawczej do referendum. W okresie 1948–1950 pełnomocnik Komisji Kontroli Partyjnej przy Komitecie Dzielnicowym PZPR Praga Centralna. W latach 1952–1957 starszy inspektor i sekretarz Oddziałowej Organizacji Partyjnej w Ministerstwie Przemysłu Maszynowego, później na rencie dla zasłużonych. Był odznaczony m.in. Orderem Sztandaru Pracy II klasy.

</doc>
<doc id="3037839" url="https://pl.wikipedia.org/wiki?curid=3037839" title="Koszalińska Kolej Wąskotorowa">
Koszalińska Kolej Wąskotorowa

Koszalińska Kolej Wąskotorowa (niem. "Köslin-Belgarder Bahnen") – zabytkowa kolej wąskotorowa położona w województwie zachodniopomorskim, w powiecie koszalińskim i Mieście Koszalin. Prowadzi sezonowy ruch turystyczny w okresie letnim na fragmencie linii kolejowej Koszalin Wąskotorowy – Bobolice Wąskotorowe, użytkując odcinek Koszalin Wąskotorowy – Rosnowo Wąskotorowe. Przewoźnikiem jest Towarzystwo Koszalińskiej Kolei Wąskotorowej.
Historia.
1897–1945.
W czasach pruskich na terenie powiatu koszalińskiego pojawiła się potrzeba budowy kolei lokalnej. Złej jakości drogi stwarzały coraz większe problemy w transporcie i stanowiły poważne utrudnienie w rozwoju licznych zakładów przemysłowych, takich jak cegielnie czy gorzelnie, oraz większych gospodarstw rolnych i przedsiębiorstw. Transport kolejowy zapewniał wtedy swobodny dowóz materiałów potrzebnych do produkcji, dystrybucję wytwarzanych dóbr, przewóz pracowników i zapewniał komunikację części powiatu koszalińskiego z innymi częściami kraju. Dawało to szansę na ożywienie gospodarcze w regionie. Decyzję o budowie koszalińskiej wąskotorówki podjęto w 1897, jednak koncesję oraz pozwolenie na budowę wydano dopiero 24 maja 1898. Wybrano rozstaw szyn 750 mm, a więc inny od szerokości torów po jakich jeździły inne kolejki Pomorza Zachodniego, co było podyktowane oszczędnościami w eksploatacji lżejszego taboru. 24 maja 1898, w dniu wydania koncesji na budowę i eksploatację koszalińskiej kolei wąskotorowej, powstała Spółka Akcyjna Kolei Wąskotorowej Koszalin – Nacław ("AG Kleinbahn Köslin–Natzlaff"). Jej głównymi akcjonariuszami był powiat koszaliński oraz fabryka parowozów Krauss z Monachium. To właśnie zakład Krauss dostarczył materiały niezbędne do budowy kolei (podkłady, szyny itd.), oraz tabor trakcyjny (parowozy). 1 listopada tegoż roku uruchomiono przewozy na odcinku Koszalin – Manowo – Nacław (32 km) i wydzierżawiono od Sławieńskiej Kolei Powiatowej odcinek Nacław – Jacinki (7 km). Osiągnięcie dobrych wyników przewozowych zachęciło spółkę do rozbudowy sieci kolei.
W dniu 1 listopada 1905 otwarto kolejny, 34 kilometrowy odcinek Manowo – Świelino – Bobolice, a 2 listopada odcinek Świelino – Białogard liczący 32 kilometry. Po przystąpieniu do spółki powiatu białogardzkiego i bobolickiego postanowiono zmienić nazwę spółki na Spółkę Akcyjną Zjednoczonych Kolei Wąskotorowych Powiatów Koszalin, Bobolice i Białogard ("AG der vereinigten Kleinbahnen der Kreise Köslin, Bublitz, Belgard "). 16 września 1909 oddano do użytku nowo zbudowany odcinek Białogard – Rarwino (20 km). Aby umożliwić korzystanie z kolejki mieszkańcom całego regionu (a więc i tym z najdalej położonych wsi) w roku 1927 uruchomiono samochodową komunikację autobusową. W 1932 r., w wyniku reformy administracyjnej w Niemczech zlikwidowano powiat Bobolice. Kolei zmieniła więc nazwę na Koszalińsko-Białogardzka Kolej Wąskotorowa Spółka Akcyjna ("Köslin–Bublitz, Belgarder Kleinbahn AG"). Dwa lata później, z uwagi na to, iż kolej sławieńska przebudowała odcinek Sławno – Jacinki – Polanów Pom. (43 km) z 750 na 1435 mm (normalnotorowy), wydzierżawiono od Sławieńskiej Kolei Powiatowej odcinek Jacinki – Polanów Pomorski – Żydowo (15 km) i na trasie Jacinki – Polanów Pom. zastosowano splot trzech szyn. Mogły zatem po nich jeździć zarówno pociągi normalnotorowe i wąskotorowe.
Od 1933 roku w wyniku polityki nazistowskiej zarząd kolejki koszalińskiej zaczął tracić swoją niezależność, przesuwając ośrodek decyzyjny w stronę państwa. Dotychczasowy zarząd przedsiębiorstwa, szczególnie po 1935 roku, stanowił w praktyce jedynie organ wykonawczy i administracyjny. Koszalińska Kolej Wąskotorowa miała odtąd obowiązek przynależeć do powołanego w Berlinie państwowego związku zrzeszającego administrację w dziedzinie komunikacji ("Reichsverband Deutscher Verkehrsverwaltungen E.V."), skupiającego między innymi prywatne oraz samorządowe linie wąskotorowe, linie tramwajowe i zakładowe, które obsługują przewozy towarowe i osobowe. W tym samym czasie prezydent rejencji koszalińskiej, zgodnie z zarządzeniem Ministra Komunikacji Rzeszy z dnia 13 listopada 1934 roku, zatwierdził na nowo statuty wszystkich podległych sobie kolejek wąskotorowych w rejencji. Podporządkowywanie kolejek wąskotorowych państwu zakończyło się w 1937 roku, kiedy to zostały przejęte przez Deutsche Reichsbahn. Dzięki temu Koleje Niemieckie mogły wykorzystać węzły wąskotorowe na potrzeby wojny. Posunięciu temu towarzyszyło wprowadzenie nowych stawek przewozowych, przy czym wszystkie koleje wąskotorowe w rejencji koszalińskiej zostały przypisane grupom „A” i „B”. Węzeł koszaliński obok węzła kołobrzeskiego, został zakwalifikowany do grupy „A”. Jednocześnie przyjęty w 1937 roku do realizacji plan czteroletni nałożył na kolejkę obowiązek przewozów surowców wtórnych.
Działalność kolejki poddana została ścisłej kontroli państwa, a także ujednolicono z innymi kolejami wąskotorowymi i liniami tramwajowymi Rzeszy zakres świadczonych przez nią usług transportowych. Podporządkowanie kolei wąskotorowych państwu było jednym z elementów gruntowej reformy tej dziedziny komunikacji. Formalnie Okręgowa Dyrekcja Kolei w Szczecinie przejęła kolejki wąskotorowe z Pomorza Zachodniego dopiero z dniem 1 czerwca 1938 roku. Tego też dnia została podpisana odpowiednia umowa pomiędzy prezydentem rejencji koszalińskiej (reprezentującym rząd) a zarządem towarzystwa. Jeszcze dłużej trwało formalne zerwanie z wykorzystywaniem kolei wąskotorowych jako środka pracującego na spłatę odszkodowań wojennych z lat 1914–1918, co nastąpiło w dniu 4 lipca 1939 roku i co ostatecznie zakończyło proces całkowitego podporządkowania kolei wąskotorowych państwu. Taka organizacja pracy kolejek wąskotorowych przetrwała aż do 1945 roku. Kolejka wąskotorowa spełniła jeszcze jedną ważną rolę w 1945 roku, kiedy to – podobnie jak inne koleje wąskotorowe na Pomorzu Zachodnim – przewoziła uciekinierów do punktów zbiorczych do momentu, kiedy najważniejsze punkty węzła koszalińskiego, to jest Koszalin, Białogard i Bobolice, zostały zajęte przez Armię Czerwoną i dopóki nie przestały pośrednio dostarczać uchodźców do portu w Kołobrzegu. Rok 1945 okazał się dla koszalińskiej wąskotorówki ostatnim. Wkraczająca na te tereny Armia Czerwona dokonała całkowitego demontażu torowisk oraz wywiozła do ZSRR cały tabor.
1945-2001.
11 kwietnia 1946 roku na mocy rozporządzenia Rady Ministrów wszystkie linie kolejowe przejęły Polskie Koleje Państwowe. Rok później, prawdopodobnie pod naciskiem wojska, które zaplanowało budowę lotniska w Zegrzu Pomorskim, zapadła decyzja o odbudowie koszalińskiej kolei wąskotorowej. Wąskotorówka miała najpierw dowozić materiały niezbędne do budowy lotniska, a następnie paliwo do samolotów oraz opał do ogrzewania jednostki.
Pierwszy pociąg trasą Koszalin – Świelino – Bobolice (46 km) przejechał 1 lipca 1948. Po odbudowie torów do Kurozwęcza przystąpiono do budowy dużej stacji (trzecia co do wielkości na Koszalińskiej KD) i 5 km bocznicy na lotnisko. Do obsługi koszalińskiej KD zostali zaś wydelegowani maszyniści z poznańskiej kolei wąskotorowej. Budowa natomiast, nieistniejącego do 1945, odcinka Rarwino – Lepino (6 km) umożliwiała podróżowanie pociągami wąskotorowymi z Koszalina do Kołobrzegu, Stargardu, a nawet nad Zalew Szczeciński. Podstawowym warunkiem była jednak konieczność zmiany szerokości torów z 750 na 1000 mm. Taką bowiem szerokość miały tory pozostałych kolejek na Pomorzu Zachodnim. Po połączeniu wszystkich kolei wąskotorowych na Pomorzu, w dniu 1 maja 1949 zniesiono dwa Zarządy kolei w Gryficach i Stargardzie (w Koszalinie nie stworzono takiego zarządu) i nadano im wspólną nazwę Pomorskie Koleje Dojazdowe (PKD).
W 1951 PKD uruchomiły linię Świelino – Białogard (32 km), a 1952 Białogard – Rarwino – Lepino – Sławoborze (30 km). Jedynym nieodbudowanym odcinkiem pozostała 42-kilometrowa trasa na odcinku Manowo – Polanów Pomorski – Żydowo.
Największe przewozy na koszalińskiej wąskotorówce, osiągające 500 tys. osób i 200 tys. ton towarów, odnotowano w latach 50. W latach kolejnych ich poziom jednak wyraźnie spadał. Transportowano płody rolne i nawozy, ale głównym przeznaczeniem kolejki było zaopatrzenie lotniska w Zegrzu. W tym celu w Koszalinie zbudowano specjalną przelewnię paliwa lotniczego z wagonów normalnotorowych na wąskotorowe. Swoje bocznice miała np. też węglowa kotłownia w Rosnowie i tartak w Sławoborzu. Do lat 80. XX w. ruch towarowy w sezonie zbiorów wciąż odbywał się całodobowo. Najniższe przewozy odnotowano w latach 90. XX w. Rozpoczął się wówczas proces sukcesywnego wstrzymywania ruchu pociągów osobowych na poszczególnych odcinkach. W roku 1984 zamknięto linię Świelino – Bobolice (16 km). W roku 1991, po wykolejeniu się pociągu towarowego spowodowanego złym stanem technicznym torowiska, wstrzymano przewozy towarowe na linii Białogard – Sławoborze. Na przełomie lat 80. i 90. XX w. jednolita do tej pory sieć PKD rozpadła się na trzy odrębne koleje: Koszalińską KD z siedzibą w Koszalinie, Gryficką KD z siedzibą w Gryficach oraz Stargardzką KD z siedzibą w Stargardzie. W 1992 wstrzymano przewozy pasażerskie na trasie Białogard – Sławoborze (30 km) oraz zlikwidowano lokomotywownię w Białogardzie.
W 1995 roku w Koszalinie założono Stowarzyszenie Przyjaciół Kolejki Wąskotorowej. Stowarzyszenie to organizowało wiele imprez dla turystów i koszalinian (pierwszy dzień wiosny, Dzień Dziecka itp.). Wielkim sukcesem tego stowarzyszenia było wpisanie kolejki do rejestru zabytków, jednak udało się wpisać tylko linię Koszalin – Świelino, obiekty inżynieryjne na tej linii oraz dwa pługi odśnieżające z Koszalina. Na więcej nie pozwolił wojewódzki konserwator ze Szczecina. Wpisu dokonano w roku 2000 i od tego czasu ta część linii jest chroniona przed rozbiórką (nie można zorganizować przetargu i rozebrać trasy). Koszalińska kolejka stała się w tych latach swoistą weekendowo-letnią atrakcją dla mieszkańców miasta. 30 września 1996 zamknięto także odcinek Świelino – Białogard (32 km).
W sezonie letnim 2000 roku od czerwca do końca sierpnia skorzystało z niej 12 tys. pasażerów, jednak utrzymanie kolejki w tym roku kosztowało PKP 1,5 mln złotych. W 2001 linia Koszalin-Świelino (30 km) została skrócona o 10 km, a do końcowej stacji Rosnowo kolejka dojeżdżała jedynie w okresie wakacji. Pozostawiono tylko jeden kurs dziennie – z Koszalina o godz. 10:00 – i powrotny do Koszalina z Rosnowa o godz. 14:25. 17 września 2001 w swoją ostatnią trasę wyjechał pociąg towarowy do lotniska, a 22 września ustało połączenie na odcinku Świelino – Koszalin. Ostatecznie Koszalińska Kolej Wąskotorowa została zamknięta 1 października 2001 roku, a stowarzyszenie zawiesiło swoją działalność. Wkrótce potem cały zgromadzony na kolejce tabor został wywieziony lub rozkradziony w stopniu całkowicie uniemożliwiającym jego użytkowanie. Szczególnie brzemienne w skutkach były kradzieże torów. W ten sposób prawie cały szlak za Manowem, poza krótkim odcinkiem w Rosnowie, został zniszczony całkowicie.
Od 2005.
7 listopada 2005 powstało Towarzystwo Koszalińskiej Kolei Wąskotorowej. Jego podstawowym celem było uratowanie od zniszczenia i doprowadzenie do ponownego uruchomienia wąskotorówki, jednak nie miało związków z poprzednim stowarzyszeniem.
W tym samym roku członkowie towarzystwa rozpoczęli prace społeczne na terenie lokomotywowni stacji Koszalin Wąskotorowy oraz na szlaku kolei do Rosnowa. Pierwsze dwa lata funkcjonowania stowarzyszenie skupiało się za zabezpieczeniu zdewastowanego zaplecza technicznego oraz udrożnieniu linii kolejowej na odcinku Koszalin – Manowo. Przełomowym rokiem w funkcjonowaniu kolejki był rok 2008. Do budynku lokomotywowni podłączony został prąd, zainstalowany został elektroniczny system ochrony mienia oraz inne potrzebne do funkcjonowania media. W tym samym roku w maju odbył się pierwszy transport taboru z Dobrej Nowogardzkiej do Koszalina. Przywieziony został wagon motorowy Mbxd2-307.
Po zakończeniu naprawy wagonu motorowego towarzystwo prowadziło ruch technologiczny, którego celem było przywrócenie sprawności technicznej linii Koszalin – Bonin. 13 września odbył się pierwszy festyn na przystanku w Boninie, tydzień później pociąg pierwszy raz po 5 latach wjechał na stację w Manowie. Głównym celem jednak była odbudowa torowiska do Rosnowa. Na początku 2009 rozpoczęły się przygotowania do odbudowy 4 km odcinka Manowo – Rosnowo. W międzyczasie zorganizowany został drugi transport taboru do Koszalina. Tym razem była to lokomotywa Lxd2-476, wagon barowy BTxhi, wagon Bxhpi, wagon letni oraz dwa brankardy.
Od 2009 towarzystwo rozpoczęło regularny ruch turystyczny w okresie letnim na trasie Koszalin Wąskotorowy – Manowo oraz wynajem pociągów na zamówienie. W 2013 do Koszalina trafiły również lokomotywy Lxd2-475 z Dobrej Nowogardzkiej oraz Lyd2-05 z Cementowni Odra, wraz z czterema samowyładowczymi wagonami na kruszywo. Wagony te były wykorzystywane do odbudowy toru do Rosnowa. 8 listopada 2014 wkręcono ostatnie śruby w odbudowywanym torze, a 22 listopada 2014 pierwszy pociąg techniczny (drezyna Wmc) dojechał do stacji Rosnowo Wąskotorowe. Ruch planowy do tej miejscowości wznowiono jednak dopiero 26 czerwca 2016 roku. Uruchomienie rozkładowych pociągów do tej miejscowości letniskowej spowodowało, że w 2016 z wakacyjnych kursów skorzystało 3200 pasażerów, czyli o 50% więcej niż rok wcześniej.
W 2018 wybrano wykonawcę naprawy głównej parowozu Px48-3901, sfinansowanej ze środków koszalińskiego budżetu obywatelskiego. Parowóz ten, stanowiący własność Muzeum Narodowego w Szczecinie, po wycofaniu z eksploatacji w 1996 znalazł się w skansenie w Gryficach, a w 2019 r. został nieodpłatnie użyczony Towarzystwu Koszalińskiej Kolei Wąskotorowej. 25 września 2021 zainaugurowano przewozy z wykorzystaniem tej lokomotywy.
W maju 2019 r. wydarzył się wypadek z udziałem składu wąskotorowego. W okolicy przejazdu kolejowo-drogowego przy ul. Kamieniarskiej w rejonie Cmentarza Komunalnego doszło do zdarzenia, w wyniku którego potrącony przez lokomotywę mężczyzna zginął na miejscu. Osoby podróżujące kolejką nie zostały poszkodowane.
Linie i stacje.
Stacje na liniach Koszalińskiej KW

</doc>
<doc id="3037842" url="https://pl.wikipedia.org/wiki?curid=3037842" title="Solrad 6A">
Solrad 6A



</doc>
<doc id="3037843" url="https://pl.wikipedia.org/wiki?curid=3037843" title="Simon Langham">
Simon Langham

Simon Langham OSB (ur. ok. 1315 w Langham, zm. 22 lipca 1376 w Awinionie) – angielski kardynał, Lord Kanclerz.
Życiorys.
W 1335 wstąpił do zakonu benedyktynów, a następnie rozpoczął studia w Oxfordzie, których jednak nie ukończył. Następnie przyjął święcenia kapłańskie i wkrótce został przeorem klasztoru w Westminster. Od 1360 do 1363 był Lordem Wielkim Skarbnikiem króla Edwarda III. Pod koniec 1360 został mianowany biskupem Londynu, jednak odmówił przyjęcia godności.
10 stycznia 1362 został wybrany biskupem Ely. Sakrę biskupią przyjął 20 marca. 19 lutego 1363 został Lordem Kanclerzem, zrezygnował z tego urzędu w momencie nominacji arcybiskupiej w 1366. 24 lipca tegoż roku został mianowany arcybiskupem Canterbury. 22 września 1368 został kreowany kardynałem prezbiterem i otrzymał kościół tytularny San Sisto. Ponieważ król nie wyraził zgody, na promocję kardynalską, stwierdził, że Langham powinien utracić arcybiskupstwo Canterbury. Edward III usiłował odebrać archidiecezję, lecz Langham postanowił dobrowolnie się jej zrzec, a następnie udał się do Awinionu, gdzie przebywał papież. W sierpniu 1373 został podniesiony do rangi kardynała biskupa i objął diecezję suburbikarną Palestriny. Rok później ponownie został wybrany arcybiskupem Canterbury, lecz papież nie zgodził się na nominację. Langham chciał powrócić do Anglii i w końcu Grzegorz XI wyraził na to zgodę, lecz w przeddzień wyjazdu kardynał zmarł w wyniku udaru.

</doc>
<doc id="3037844" url="https://pl.wikipedia.org/wiki?curid=3037844" title="ABUS">
ABUS

ABUS – niemiecki koncern zajmujący się produkcją zabezpieczeń. Firma została założona w 1924 roku w Wetter w Nadrenii-Północnej Westwalii w Niemczech przez Augusta Bremickera. Nazwa ABUS jest akronimem od August Bremicker und Söhne KG (z niem. „August Bremicker i Synowie”). Koncern do dzisiaj pozostaje w rękach rodziny Bremicker.
Początkowo firma zajmowała się produkcją zamków i kłódek. Z czasem rozwinęła swoją ofertę o produkcję zabezpieczeń i sprzętu rowerowego; systemów alarmowych i telewizji przemysłowej, systemów klucza generalnego oraz kontroli dostępu.

</doc>
<doc id="3037846" url="https://pl.wikipedia.org/wiki?curid=3037846" title="Lokalny homeomorfizm">
Lokalny homeomorfizm

Lokalny homeomorfizm – takie przekształcenie formula_1 przestrzeni topologicznych, że dla każdego formula_2 istnieje takie otoczenie formula_3 punktu formula_4 że
jest homeomorfizmem na otwarty podzbiór przestrzeni formula_6.

</doc>
<doc id="3037847" url="https://pl.wikipedia.org/wiki?curid=3037847" title="Xita Guangmu">
Xita Guangmu

Xita Guangmu (, pinyin "Xītǎ Guāngmù"; kor. 서탑광목 "Sŏt’ap Kwangmok"; jap. "Saitō Kōboku"; wiet. "Tây Tháp Quang Mục"; ur. IX wiek, zm. IX wiek) – chiński mistrz chan ze szkoły guiyang. Znany także jako Yangshan. Jest uważany za trzeciego patriarchę tej szkoły.
Życiorys.
Z jego dzieciństwem związane są legendarne wydarzenia. Po siedmiu dniach od urodzenia stanął na nogach i zaczął chodzić. Po miesiącu już mówił. Jego pierwsze wypowiedziane słowa to "Namo Amithaba buddha".
Po opuszczeniu domu studiował klasykę konfucjańską. Wkrótce zainteresował się sutrami. Pierwszą z nich, którą zaczął studiować, była "Sutra Amitabhy".
Został uczniem mistrza chan Yangshana Huiji oraz spadkobiercą jego Dharmy. Żył i nauczał na górze Yang.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3037848" url="https://pl.wikipedia.org/wiki?curid=3037848" title="Zlatá Přilba w Pardubicach 2013">
Zlatá Přilba w Pardubicach 2013

Zlatá Přilba w Pardubicach 2013 – rozegrane po raz 65. w Pardubicach zawody żużlowe o "Zlatą Přilbę", w których zwyciężył Australijczyk Darcy Ward.

</doc>
<doc id="3037850" url="https://pl.wikipedia.org/wiki?curid=3037850" title="Puchar Świata w kolarstwie przełajowym 2001/2002">
Puchar Świata w kolarstwie przełajowym 2001/2002

Puchar Świata w kolarstwie przełajowym w sezonie 2001/2002 to 9. edycja tej imprezy. Organizowany przez UCI, obejmował tylko zawody dla mężczyzn. Pierwszy wyścig odbył się 17 listopada 2001 roku we włoskim Monopoli, a ostatni 21 stycznia 2002 roku w holenderskim Heerlen.
Trofeum sprzed roku bronił Holender Richard Groenendaal. W tym sezonie triumfował Belg Sven Nys.

</doc>
<doc id="3037852" url="https://pl.wikipedia.org/wiki?curid=3037852" title="Danilcze">
Danilcze

Danilcze (ukr. Данильче) – wieś na Ukrainie w rejonie rohatyńskim obwodu iwanofrankowskiego.
Historia.
W XIX wieku majątek Danilcze często zmieniał swoich właścicieli: w 1836 roku Franciszka z Mrozowickich Sulatycka, wdowa po Wojciechu Sulatyckim, wojskim lwowskim, zapisała go swoim wnuczkom: Pelagii z Hołowińskich Proskurczynie, Marii z Hołowińskich Sariusz-Zaleskiej oraz Cecylii Hołowińskiej. Następnie dobra te były w posiadaniu kolejno: Józefa Szczepańskiego, Aleksandra Gnoińskiego, Henryka Szeliskiego, a następnie Marcelego Axentowicza i jego syna Józefa. Przed 1914 rokiem jego właścicielką była Anna z Gniewoszów Torosiewiczowa, a następnie jej córka Aniela, zamężna za Franciszkiem Biesiadeckim, znanym bibliofilem. W dniu 3 sierpnia 1907 w Danilczu urodził się Kazimierz Myczkowski (zm. 1969) – polski angiolog, doktor nauk weterynaryjnych.

</doc>
<doc id="3037853" url="https://pl.wikipedia.org/wiki?curid=3037853" title="GRAB 6">
GRAB 6



</doc>
<doc id="3037855" url="https://pl.wikipedia.org/wiki?curid=3037855" title="Luba Kowieńska">
Luba Kowieńska

Luba Kowieńska (od 1930: "Ludwika Jankowska") ps. „Agnes”, „Maja”, „Stefa”, „Władka” (ur. 14 marca 1901 w Białymstoku, zm. 18 listopada 1978 w Warszawie) – działaczka komunistyczna, członek Komitetu Centralnego Komunistycznej Partii Zachodniej Białorusi (1935–1937), kierowniczka Sekretariatu Krajowego KC KPZB (1926 i 1937) i Centralnego Wydziału Kobiecego KPZB (od 1925).
Życiorys.
Była córką tkacza Michała (właściwie Mojżesza) Kowieńskiego. W 1920 skończyła gimnazjum, a od 1916 działała w komunizujących młodzieżowych kółkach socjalistycznych. Od 1919 kolportowała literaturę Komunistycznej Partii Robotniczej Polski, do której wstąpiła w styczniu 1921 i została członkiem Komitetu Miejskiego (KM) i egzekutywy Komitetu Okręgowego (KO), a później, w 1922, sekretarzem tych komitetów KPRP. 6 września 1922 została aresztowana i osadzona w kobiecym oddziale Pawiaka, tzw. „Serbii”, a w 1924 skazana na 3 lata więzienia (po apelacji wyrok zmieniono na rok twierdzy). Była członkiem komuny więziennej i organizowała nauczanie więźniarek politycznych. Po ogłoszeniu głodówki więźniarek politycznych w lipcu 1924 została karnie przeniesiona do więzienia w Fordonie. W listopadzie 1924 zwolniona za kaucją, została sekretarzem KM i członkiem egzekutywy, a następnie sekretarzem KO KPZB w Białymstoku. Od jesieni 1925 kierowała Centralnym Wydziałem Kobiecym KPZB. Była kierownikiem Tymczasowego Sekretariatu Krajowego KC KPZB na czas III Konferencji KPZB (w styczniu 1926 w Moskwie).
22 grudnia 1926 została aresztowana w Wilnie, a 4 czerwca 1928 skazana w „procesie 133” na 7 lat więzienia. Podczas odbywania kary w Łomży była w kierownictwie komuny więziennej. W lipcu 1930 uzyskała czteromiesięczną przerwę w odbywaniu kary ze względu na stan zdrowia i wyjechała do Moskwy, gdzie pracowała jako referent ds. polskich w sekcji środkowoeuropejskiej Komitetu Wykonawczego Czerwonej Międzynarodówki Związków Zawodowych (Profinternu). Brała udział w II Plenum KC KPP w styczniu 1931. W latach 1931–1933 studiowała na wydziale historii partii Instytutu Czerwonej Profesury. W styczniu 1934 jako członek Sekretariatu Krajowego KC KPZB skierowana została do pracy w Polsce.
Od lata 1934 była dyrektorem Komisji ds. Badań Zachodniej Białorusi przy Akademii Nauk Białoruskiej SRR w Mińsku. W maju 1935 wzięła udział w II Zjeździe KPZB, na którym została wybrana do KC KPZB. Latem 1935 uczestniczyła w VII Kongresie Kominternu w Moskwie. Później pracowała w polskiej sekcji Komitetu Wykonawczego Kominternu w Moskwie, od stycznia do maja 1937 w Biurze KC KPZB w Pradze, a następnie ponownie kierowała Sekretariatem Krajowym KC KPZB. 14 października 1937 została aresztowana w Moskwie w ramach czystek stalinowskich i uwięziona, a w styczniu 1945 zwolniona.
Po zwolnieniu przyjechała do Warszawy, gdzie 5 maja 1945 wstąpiła do PPR i została członkiem Centralnej Komisji Kontroli Partyjnej (CKKP), a następnie jej sekretarzem. W grudniu 1945 była delegatem na I Zjazd PPR, później delegatem na I, II, III i IV Zjazd PZPR. Od grudnia 1948 do listopada 1968 była członkinią CKKP PZPR, a do października 1956 zasiadała w jej Prezydium. Od listopada 1956 była na rencie.
Została odznaczona m.in. Orderem Sztandaru Pracy I klasy.
Była żoną działacza KPP Stanisława Mertensa „Skulskiego”, a następnie Juliana Tokarskiego.

</doc>
<doc id="3037856" url="https://pl.wikipedia.org/wiki?curid=3037856" title="Kazimierz Kaczanowski">
Kazimierz Kaczanowski

Kazimierz Marian Michał Kaczanowski ps. literacki Kazimierz Ostoja (ur. 3 sierpnia 1875 w Krasiczynie k. Jarosławia, zm. 19 kwietnia 1937 w Warszawie) – polski polityk, poseł na Sejm II kadencji w latach 1928–1930.
Życiorys.
Urodził się 3 sierpnia 1875 w Krasiczynie jako dziecko Feliksa i Joanny z d. Keller.
W 1894 ukończył gimnazjum w Przemyślu. W gimnazjum działał w organizacji „Promieniści”. Studiował prawo na Uniwersytecie we Lwowie i na Uniwersytecie Jagiellońskim w Krakowie. W 1895 wstąpił do Stowarzyszenia Kształcącej się Młodzieży Postępowej „Zjednoczenie” i PPSD. Był jednym z najbliższych współpracowników Ignacego Daszyńskiego a także jednym z najlepszych partyjnych agitatorów i mówców.
Był redaktorem i wydawcą (1900–1905) czasopisma „Naprzód”, współpracownikiem „Przedświtu” a następnie redaktorem „Kolejarza” i redaktorem naczelnym (1926–1928 i 1930–1937) „Kolejarza-Związkowca”.
Od 1919 związany z Polską Partią Socjalistyczną (PPS). Był członkiem dzielnicowej organizacji partyjnej na Powiślu w Warszawie. Poseł II kadencji Sejmu 1928–1930. Mandat uzyskał z listy nr 2 (PPS), okręg wyborczy nr 32 w Bydgoszczy. Pracował w komisjach: budżetowej, komunikacyjnej, petycyjnej, walki z drożyzną.
Zmarł 19 kwietnia 1937 w Warszawie. Został pochowany na cmentarzu Powązkowskim w Warszawie (kwatera 315-6-11).

</doc>
<doc id="3037857" url="https://pl.wikipedia.org/wiki?curid=3037857" title="Solrad 7A">
Solrad 7A



</doc>
<doc id="3037860" url="https://pl.wikipedia.org/wiki?curid=3037860" title="PhOH">
PhOH



</doc>
<doc id="3037862" url="https://pl.wikipedia.org/wiki?curid=3037862" title="Fu-si">
Fu-si



</doc>
<doc id="3037864" url="https://pl.wikipedia.org/wiki?curid=3037864" title="Huang-ti">
Huang-ti



</doc>
<doc id="3037865" url="https://pl.wikipedia.org/wiki?curid=3037865" title="Trumna numer 5">
Trumna numer 5

Trumna numer 5 (norw. "Kiste nummer fem") − powieść kryminalna norweskiego pisarza Gerta Nygårdshauga (w Polsce pod pseudonimem Gert Godeng), opublikowana w 1996, a w Polsce w 2008 w tłumaczeniu Karoliny Drozdowskiej.
Jest szóstą powieścią cyklu "Krew i wino", w której występuje smakosz, znawca języków i detektyw amator Fredric Drum. W tym tomie jednak główną postacią jest Skarphedin Olsen, detektyw pracujący w Centrali Policji Kryminalnej w Oslo. Opowieść ma charakter retrospekcji - poznajemy w niej historię życia zarówno Olsena, jak i Druma, którzy poznają się przy okazji prowadzonego śledztwa w sprawie rytualnych mordów dokonywanych w stolicy Norwegii, a dokładnie podczas próby podpalenia domu Olsena przez jednego z imigrantów zamieszanych w sprawę. Sam Olsem przeżywa załamanie nerwowe po stracie zamordowanych żony (Lise) i córki (Kathrine). Leczy się na tę okoliczność u doktora Ernesta Sachmulda - psychiatry. Podczas rozwiązywania sprawy wychodzi na jaw dalekie pokrewieństwo, jaki łączy Olsena z Drumem (mieli wspólnego dziadka, także o nazwisku Fredric Drum). W powieści pojawia się także postać Hallgrima Hellgrena - archeologa z Galerii Narodowej, obecna także w innych tomach.
Mordy opisane w powieści polegały na zabijaniu ofiar i ich dekapitacji, a także pozostawiania w sąsiedztwie zwłok różnych tajemniczych, rytualnych przedmiotów. Zamordowany został m.in. policjant Erik Bjørnson z Hamar. Mimo to sprawa została wstrzymana przez Ministerstwo Sprawiedliwości i odłożona ad acta. Z czasem wyszły na jaw powiązania ze środowiskami imigranckimi i neonazistowskimi.
Powieść nawiązuje do kultury Majów ("Cotzumalhuapan") i ołtarzy Chac Mool (zbieżność z nazwiskiem psychiatry Sachmulda). Istotną rolę odgrywają: roślina - wrzosiec rozpierzchły ("erica vagans") i papuga "neophema pulchella" ("cylopsittacus Edwardsi"), występujące często w trakcie śledztwa i będące ważnymi tropami. Miejscem akcji jest przede wszystkim Oslo, m.in. dzielnice Vinderen, Skøyen, czy Holmenkollen.
Sam tytuł ("trumna") oznacza w slangu policyjnym sprawę, którą prowadzi się w sposób tajny, bez rozgłosu i powiadamiania mediów.
Tom jest kluczowy dla całego cyklu - poznajemy w nim nie tylko ważne fakty z życia Fredrica Drum, ale także genezę powstania jego restauracji "Kaserollen", która z inspiracji Olsena stała się ważnym punktem na norweskiej mapie kulinarnej (wcześniej była tylko barem z klopsikami). To również Olsen był odpowiedzialny za rozwinięcie się kulinarnego talentu Druma i jego zamiłowania do komponowania sosów i doboru win.

</doc>
<doc id="3037866" url="https://pl.wikipedia.org/wiki?curid=3037866" title="Bill Leyden">
Bill Leyden

Bill Leyden (ur. 1 lutego 1917, zm. 11 marca 1970) – amerykański gospodarz teleturnieju.
Layden urodził się 27 maja 1926 roku w Chicago w stanie Illinois. Walczył w czasie II Wojny Światowej. Zmarł 11 maraca 1970 roku w Hollywood w stanie Kalifornia. Został pochowany na Forst lawn Memorial Park (Hollywood Hills).
Kariera.
Bill Leyden prowadził programy i teleturnieje telewizyjne. Wystąpił również w kilku filmach.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3037869" url="https://pl.wikipedia.org/wiki?curid=3037869" title="Lucjusz Lycyniusz Lukullus (pretor 104 p.n.e.)">
Lucjusz Lycyniusz Lukullus (pretor 104 p.n.e.)



</doc>
<doc id="3037871" url="https://pl.wikipedia.org/wiki?curid=3037871" title="Zbór Śląskiego Kościoła Ewangelickiego Augsburskiego Wyznania w Bystrzycy">
Zbór Śląskiego Kościoła Ewangelickiego Augsburskiego Wyznania w Bystrzycy

Zbór Śląskiego Kościoła Ewangelickiego Augsburskiego Wyznania w Bystrzycy – zbór (parafia) luterańska w Bystrzycy, należąca do senioratu jabłonkowskiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach. Według danych na koniec 2022 liczył 564 członków.
Historia.
Początki zboru (parafii) luterańskiej w Bystrzycy związane są z wydaniem przez cesarza Józefa II Habsburga Patentu Tolerancyjnego w 1781. Pozwolenie na budowę kościoła uzyskano 8 maja 1782. Kamień węgielny położono 25 lipca tego roku. Jako tymczasowy wybudowano kościółek drewniany, a budowę murowanej świątyni przeprowadzono w latach 1811-1817. Pierwszym pastorem został pastor Andrzej Paulini z Węgier (1782-1805), po nim jego syn, również Andrzej (1805-1829), późniejszy superintendent morawsko-śląski. Następnie Wilhelm Raschke (1829-1855).
Patent Tolerancyjny ustanowił również strukturę oficjalnie działającego Kościoła ewangelickiego w Przedlitawii. Wszystkie zbory zostały podległe konsystorzowi powstałemu w 1784 w Cieszynie a w 1785 przeprowadzonemu do Wiednia. W 1784 powstała superintendentura dla Moraw, Śląska i Galicji. W 1807 powstał seniorat śląski, któremu z czasem podległe zostały wszystkie zbory na Śląsku Austriackim.
Według schematyzmu kościelnego z 1875 zbór obejmował miejscowości Bystrzyca, Nydek, Wędrynia, Oldrzychowice, Tyra, Karpętna i Koszarzyska zamieszkałych przez około 7000 luteran.
Po I wojnie światowej i polsko-czechosłowackim konflikcie granicznym obszar zboru znalazł się w granicach Czechosłowacji. Po 1920 wraz z pięcioma innymi polskojęzycznymi zborami luterańskimi utworzył odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Kiedy w październiku 1938 Polska dokonała aneksji tzw. Zaolzia zbory te połączono z polskim Kościołem ewangelicko-augsburskim. Już rok później, po włączeniu większości terenu Śląska Cieszyńskiego do III Rzeszy podporządkowano je niemieckiemu konsystorzowi we Wrocławiu. Po drugiej wojnie światowej ŚKEAW ponownie uznano oficjalnie w 1948.
Działalność.
Obiekty sakralne i inne obiekty parafialne.
Do zboru należy szereg obiektów sakralnych, takich jak kościół w Bystrzycy oraz kaplice w Koszarzyskach, Nydku i Wędryni. Parafia użytkuje również kaplicę ewangelicką w Karpętnej, będącą własnością gminy, pozostając jednak właścicielem gruntu, na którym jest zlokalizowana.
Do pozostałych obiektów w majątku zboru znajdujących się w Bystrzycy należy dom parafialny, budynek „Kanaán” oraz oddana do użytku w 2022 siedziba przedszkola, położona obok domu parafialnego. 
Parafia administruje cmentarzami wyznaniowymi w Bystrzycy (stary cmentarz ewangelicki), Karpętnej, Wędryni oraz częścią cmentarza w Nydku.
Duchowni i kierownictwo zboru.
Proboszczem parafii pozostaje ks. Jan Wacławek, a stanowisko diakona pełni Boleslav Taska. Na czele zboru stoi prezbiterium, liczące 15 członków.
Nabożeństwa.
Nabożeństwa w kościele w Bystrzycy prowadzone są w każdą niedzielę i święta. W czasie adwentu oraz w okresie okresie pasyjnym mają miejsce również nabożeństwa tygodniowe. Organizowane są także inne nabożeństwa okolicznościowe. Prowadzona jest transmisja internetowa nabożeństw.
Niektóre nabożeństwa w kościele w Bystrzycy, w tym świąteczne, organizowane są razem z miejscowym zborem Luterańskiego Ewangelickiego Kościoła Augsburskiego Wyznania.
Nabożeństwa odbywają się także w trzech kaplicach filialnych – w Koszarzyskach (w pierwszą niedzielę miesiąca), w Nydku (w trzecią i czwartą niedzielę miesiąca) oraz w Karpętnej (kilka razy w roku w drugą niedzielę miesiąca, w kaplicy w Karpętnej mają również miejsce nabożeństwa organizowane przez Luterański Ewangelicki Kościół Augsburskiego Wyznania, które odbywają się kilka razy w roku w trzecią niedzielę miesiąca).
Nabożeństwa zarówno w kościele w Bystrzycy, jak i w poszczególnych kaplicach prowadzone są naprzemiennie w językach czeskim i polskim. Organizowane są również nabożeństwa wspólne dla obu grup językowych.
W 2022 średnia frekwencja uczestników w kościele wynosiła około 100 wiernych na jednym nabożeństwie niedzielnym, natomiast w każdej z kaplic było to około 20 osób na nabożeństwo.
Specjalne nabożeństwa dla seniorów z Sakramentem Ołtarza oraz poczęstunkiem odbywają się cztery razy do roku w sali zlokalizowanej w bystrzyckim domu parafialnym.
Nabożeństwa w trzeci wtorek miesiąca mają miejsce również w znajdujących się na terenie parafii domach opieki, zlokalizowanych w Bystrzycy, Nydku i Wędryni-Zaolziu.
Działalność oświatowa.
Od 1 września 2022 parafia prowadzi ewangelickie przedszkole w Bystrzycy, w którym zajęcia odbywają się zgodnie ze szkolnym programem wychowawczym „Chrześcijańskie Przedszkole”.
Parafia zajmuje się także nauką w ramach prowadzonych w szkołach lekcji religii. Zajęcia te odbywają się w Polskiej Szkole Podstawowej w Bystrzycy, Szkole Podstawowej w Bystrzycy, Szkole Podstawowej w Koszarzyskach, Szkole Podstawowej w Nydku i Polskiej Szkole Podstawowej w Wędryni.
Pozostałe aktywności.
W trakcie nabożeństw niedzielnych odbywają się również zajęcia szkółki niedzielnej, które są prowadzone w Bystrzycy oraz Nydku.
Raz w tygodniu mają miejsce spotkania młodzieżowe oraz dla młodych dorosłych. Odbywają się także spotkania dla rodzin, matek z dziećmi, małżeństw, kobiet oraz mężczyzn. Przez Społeczność Chrześcijańską organizowane są godziny biblijne. Prowadzone są również spotkania ewangelizacyjno-uwielbieniowe „Nýdecký revival”.
Działa chór parafialny, chór żeński „Laudate” oraz chórek dziecięcy „D.E.CH”. Prowadzone są również dwa zespoły muzyczne młodzieży młodszej i jeden dla młodzieży starszej. Ponadto przy parafii funkcjonuje orkiestra dęta.
Parafia organizuje obozy letnie i półkolonie dla dzieci. Jest również zaangażowana w misje na Ukrainie.
Prowadzona jest współpraca z bystrzyckim zborem Luterańskiego Ewangelickiego Kościoła Augsburskiego Wyznania. Odbywają się wspólne nabożeństwa i akcje, jak również spotkania pastorów obu kościołów. Raz w roku ma miejsce posiedzenie komisji gospodarczych i duchownych dwóch zborów, na których planowana jest organizacja wspólnych aktywności. Zbór Śląskiego Kościoła Ewangelickiego Augsburskiego Wyznania w Bystrzycy nawiązał również w 2022 kontakty ze starostami gmin, które są objęte jego działalnością.

</doc>
<doc id="3037873" url="https://pl.wikipedia.org/wiki?curid=3037873" title="Teodor Rożankowski">
Teodor Rożankowski

Teodor Stepanowicz Rożankowski (właśc. Фёдор Степанович Рожанковский; spotykana jest też pisownia „Różankowski”), pseud. Rojan, ur. 24 grudnia 1891 w kurlandzkiej Mitawie (obecnie Jełgawa, na Łotwie), zmarł 12 października 1970 w Bronxville, Nowy Jork, Stany Zjednoczone – grafik rosyjski, ilustrator książek.
Urodził się 24 grudnia 1891 roku w kurlandzkiej Mitawie (obecnie Jełgawa na Łotwie). Jego ojciec był dyrektorem szkoły. W 1912 roku rozpoczął naukę na Akademii Sztuk Pięknych w Moskwie, skąd wyjechał w 1914 roku, by służyć jako oficer piechoty w armii rosyjskiej w czasie I wojny światowej. Wraz ze swym pułkiem przeszedł Rumunię, Prusy, Austrię i Polskę. Podczas rewolucji październikowej w Rosji Wielki Głód doprowadził do śmierci jego matkę i braci.
Do Poznania przyjechał prawdopodobnie ze Lwowa w 1920 roku wraz z Wydawnictwem Polskim Rudolfa Wegnera, dla którego wykonywał projekty okładek i ilustracje.
Autor serii 17 akwareli przedstawiających najurokliwsze miejsca starówki toruńskiej, które w 1924 roku zostały wydane przez Polskie Towarzystwo Księgarni Kolejowych „Ruch” jako seria pocztówek. Zachowały się również pocztówki z jego akwarelami ilustrującymi inne polskie miasta: Grudziądz i Poznań. Poza wspomnianymi pocztówkami, rysował też karykatury i projektował plakaty.
W 1925 roku wyjechał do Paryża, gdzie kontynuował pracę ilustratora dla wielu różnych wydawnictw. II wojna światowa zastała go we Francji, skąd w październiku 1940 roku wyemigrował do Stanów Zjednoczonych, gdzie przyjął amerykańskie obywatelstwo.
W 1952 roku napisał książkę "The Great Big Animal Book". W 1956 roku odznaczony Medalem Caldecotta przez Związek Bibliotek Amerykańskich za ilustracje do książki Johna Langstaffa "Frog Went A-Courtin". Mimo sukcesów na Zachodzie, zachował sentyment do kraju rodzinnego i w latach 60. kilkukrotnie odwiedzał Rosję.

</doc>
<doc id="3037874" url="https://pl.wikipedia.org/wiki?curid=3037874" title="Fabryki Mebli „Forte”">
Fabryki Mebli „Forte”

Fabryki Mebli „FORTE” S.A. – przedsiębiorstwo z siedzibą w Ostrowi Mazowieckiej, zajmujące się od 1992 produkcją mebli. Od 1996 spółka notowana jest na Giełdzie Papierów Wartościowych w Warszawie.
Przedsiębiorstwo jest jednym z liderów branży meblarskiej w Polsce, a także największym eksporterem polskich mebli.
Historia.
W 1992 r. Maciej Formanowicz kupił Fabrykę Mebli w Ostrowi Mazowieckiej. W następnym roku przedsiębiorstwo kupiło Suwalską Fabrykę Mebli w Suwałkach i otworzyło tam drugi zakład produkcyjny.
W kolejnych latach dołączono kolejne spółki: Meble Polonia, Białostockie Fabryki Mebli SA oraz Furnel SA.
W 2016 zainicjowano budowę nowej fabryki w Dubowie.
Działalność.
Spółka założona została przez Macieja Formanowicza. Działalność produkcyjną rozpoczęła w 1992 roku w Ostrowi Mazowieckiej. W 2017 spółka posiadała cztery zakłady produkcyjne zlokalizowane w Ostrowi Mazowieckiej, Suwałkach, Białymstoku oraz Hajnówce. Całkowita powierzchnia produkcyjna fabryk wynosi 120 tysięcy m², zaś powierzchnia magazynowa 70 tysięcy m². Każdego roku spółka wprowadza do oferty blisko 1500 nowych wzorów.
Forte sprzedaje swoje produkty w ponad 40 krajach (poprzez sieć ponad 4,5 tys. odbiorców-partnerów biznesowych), a 82 procent całej produkcji Forte trafia za granicę. Produkcja Forte w 2015 wyniosła 3,5 miliona sztuk mebli, a wartość sprzedaży – 954 mln zł. Liczba dużych akcjonariuszy – 4. W 2016 spółka przekroczyła 1 mld zł przychodu ze sprzedaży. Meble są sprzedawane w sklepach i salonach meblowych. Firma posiada także własne salony meblowe. Znacząca część produkcji trafia na eksport. Głównymi zagranicznymi odbiorcami są między innymi: Niemcy, Holandia, Belgia, Czechy, Słowacja, Ukraina. Posiada certyfikat ISO 9001 w zakresie projektowania, produkcji i sprzedaży mebli.
Spółka Fabryki Mebli „FORTE” sprzedaje swoje produkty w Niemczech, gdzie posiada centrum wystawiennicze, na terenie targów M.O.W. w Niemczech w Bad Salzuflen.
Wyniki finansowe.
Skonsolidowany raport roczny w tys. PLN (2017):

</doc>
<doc id="3037875" url="https://pl.wikipedia.org/wiki?curid=3037875" title="CalDAV">
CalDAV

CalDAV () – protokół internetowy oparty na architekturze klient-serwer, umożliwiający dostęp dla wielu użytkowników poprzez jeden serwer do usług kalendarzowych. Serwer umożliwia zarządzanie zaplanowanymi spotkaniami pomiędzy wszystkimi użytkownikami na danym Serwerze lub innym.
Protokół CalDAV został przedstawiony jako standard przez IETF w dokumentach oraz .

</doc>
<doc id="3037879" url="https://pl.wikipedia.org/wiki?curid=3037879" title="Koroliwka (rejon zaleszczycki)">
Koroliwka (rejon zaleszczycki)



</doc>
<doc id="3037882" url="https://pl.wikipedia.org/wiki?curid=3037882" title="Puchar Świata w kolarstwie przełajowym 2002/2003">
Puchar Świata w kolarstwie przełajowym 2002/2003

Puchar Świata w kolarstwie przełajowym w sezonie 2002/2003 to 10. edycja tej imprezy. Organizowany przez UCI, obejmował po pięć zawodów dla kobiet i mężczyzn. Pierwszy wyścig odbył się 24 listopada 2002 roku w niemieckim Frankfurcie nad Menem, a ostatni 16 lutego 2003 roku w holenderskim Hoogerheide. W tym sezonie po raz pierwszy o Puchar Świata rywalizowały także kobiety. 
Trofeum sprzed roku bronił Belg Sven Nys. W tym sezonie triumfował jego rodak Bart Wellens, a wśród kobiet najlepsza okazała się Holenderka Daphny van den Brand.

</doc>
<doc id="3037885" url="https://pl.wikipedia.org/wiki?curid=3037885" title="Auguste Mayer">
Auguste Mayer

Auguste Étienne François Mayer (ur. 1805 w Breście, zm. 1890 tamże) − francuski malarz, marynista.
Specjalizował się w motywach marynistycznych, malując statki. Uczestniczył w wyprawach na Arktykę. Mayer uczył rysunku w École Navale.

</doc>
<doc id="3037887" url="https://pl.wikipedia.org/wiki?curid=3037887" title="Jurij Czekranow">
Jurij Czekranow

Jurij Andriejewicz Czekranow, ros. Юрий Андреевич Чекранов (ur. 31 października 1943 w Ufie) – radziecki żużlowiec.
Złoty medalista indywidualnych mistrzostw Rosji (1963). Sześciokrotny medalista drużynowych mistrzostw Związku Radzieckiego: pięciokrotnie złoty (1964, 1967, 1968, 1969, 1970) oraz srebrny (1963) – wszystkie w barwach klubu Baszkiria Ufa. Trzykrotny medalista indywidualnych mistrzostw Rosji w wyścigach motocyklowych na lodzie: dwukrotnie złoty (1968, 1973) oraz brązowy (1966).
Reprezentant Związku Radzieckiego na arenie międzynarodowej. Trzykrotny finalista drużynowych mistrzostw świata, w tym dwukrotny srebrny medalista tych rozgrywek (Abensberg 1964, Wrocław 1966). Startował również w eliminacjach indywidualnych mistrzostw świata, najlepszy wynik uzyskując w 1964 r. we Wrocławiu, zajmując XIV w finale europejskim (wówczas ostatniej kontynentalnej eliminacji do finału światowego).

</doc>
<doc id="3037890" url="https://pl.wikipedia.org/wiki?curid=3037890" title="Warr Guitar">
Warr Guitar



</doc>
<doc id="3037892" url="https://pl.wikipedia.org/wiki?curid=3037892" title="Puchar Świata w kolarstwie przełajowym 2003/2004">
Puchar Świata w kolarstwie przełajowym 2003/2004

Puchar Świata w kolarstwie przełajowym w sezonie 2003/2004 to 11. edycja tej imprezy. Organizowany przez UCI, obejmował po sześć zawodów dla kobiet i mężczyzn. Pierwszy wyścig odbył się 26 października 2003 roku we włoskim Turynie, a ostatni 15 lutego 2004 roku w holenderskim Pijnacker. 
Trofeum sprzed roku bronili: Belg Bart Wellens wśród mężczyzn oraz Holenderka Daphny van den Brand wśród kobiet. W tym sezonie triumfowali: Holender Richard Groenendaal wśród mnężczyzn, a wśród kobiet najlepsza okazała się Niemka Hanka Kupfernagel.

</doc>
<doc id="3037893" url="https://pl.wikipedia.org/wiki?curid=3037893" title="Wilk z głową człowieka">
Wilk z głową człowieka

Wilk z głową człowieka (norw. "Den balsamerte ulven", dosł. "Zabalsamowany wilk") − powieść kryminalna norweskiego pisarza Gerta Nygårdshauga (w Polsce pod pseudonimem Gert Godeng), opublikowana w 2000, a w Polsce w 2009 w tłumaczeniu Zuzanny Byczek.
Jest siódmą powieścią cyklu "Krew i wino", w której występuje smakosz, znawca języków i detektyw amator Fredric Drum. Postacią centralną jest tu Skarphedin Olsen, przyjaciel Druma i detektyw Centrali Policji Kryminalnej w Oslo, który tym razem wybiera się na wyprawę wędkarską nad rzekę Vondøla w gminie Renbygd (dolina Vondalen) we wschodniej Norwegii. Towarzyszą mu współpracownicy - szef Arthur Krondal, detektyw Peder Ungbeldt i sam Drum. W trakcie pobytu na bezludnym pustkowiu, w drewnianej chacie wychodzi na jaw, że Krondal zaprosił towarzyszy nie na ryby, ale w celu rozwiązania sprawy kryminalnej - na stole przy chacie znaleziono odcięte ramię nastolatki i serce owcy.
Istotną rolę w powieści odgrywają powiązania dawnych ludów Norwegii z Mezopotamią. Ważny dla akcji jest "Epos o Gilgameszu". Tytuł nawiązuje do znalezionej w grocie, nieopodal chaty, starej figurki wilka z ludzką głową.
Sformułowany jest w książce konflikt między hodowcami owiec, a miłośnikami przyrody i ochrony wilków. Bogate są opisy wędkarskie, zwłaszcza połowy pstrągów.
W tomie podkreślona jest silna niechęć Olsena do noszenia i używania broni palnej ("Jestem detektywem, a nie jakimś cholernym partyzantem, do obsługi gnata trzeba było zabrać ze sobą jakiegoś goryla z grupy antyterrorystycznej!"). Autor wspomina też, że ulubione gatunki sera, preferowane przez Skarphedina to angielski stilton, włoski parmezan i duński castello.
Inni bohaterowie tomu:

</doc>
<doc id="3037896" url="https://pl.wikipedia.org/wiki?curid=3037896" title="Festivali i Këngës 50">
Festivali i Këngës 50

Festivali i Këngës 50 – 50. edycja albańskiego festiwalu muzycznego "Festivali i Këngës", która została zorganizowana przez Radio Televizioni Shqiptar (RTSH) w 2011 roku w Pałacu Kongresu w Tiranie. Jubileuszowa edycja festiwalu trwała wyjątkowo cztery dni, od 26 do 29 grudnia. Koncert finałowy wygrała Rona Nishliu z utworem „Suus”, który został wybrany na krajową propozycję podczas 57. Konkursu Piosenki Eurowizji organizowanego w 2012 roku w Baku.
Przebieg konkursu.
W 2011 roku albańska telewizja RTSH poinformowała o organizacji jubileuszowej 50. edycji "Festivali i Këngës", dzięki któremu miał również zostać wyłoniony krajowy reprezentant na 57. Konkurs Piosenki Eurowizji w Baku. W listopadzie 2011 roku nadawca przedstawił szczegółowy program "Festivali i Këngës 50". Festiwal miał potrwać wyjątkowo cztery dni, 26 i 27 grudnia miały się odbyć półfinały, a 29 grudnia finał. Natomiast 28 grudnia postanowiono zorganizować specjalną jubileuszową galę, na którą profesjonalna komisja miała wybrać 26 najlepszych piosenek z poprzednich edycji festiwalu, które miały zostać zaśpiewane w większości przez oryginalnych wykonawców, ale także młodych artystów. Dyrektorem 50. edycji festiwalu został Shpëtim Saraçi, a prowadzącymi Nik Xhelilaj, Hygerta Sako oraz Enkeleida Zeko.
Zgłoszenia do "Festivali i Këngës 50" telewizja RTSH zbierała do 14 października 2011 roku. Natomiast 22 października nadawca ogłosił oficjalną listę uczestników festiwalu.
Jury.
23 grudnia 2011 roku RTSH ogłosił listę jury, które miało zdecydować, kto wygra festiwal i będzie reprezentować Albanię w Konkursie Piosenki Eurowizji 2012. Podczas półfinałów i finału "Festivali i Këngës 50" głosowało profesjonalne siedmioosobowe jury, w składzie:
Półfinały.
Przed koncertem finałowym, RTSH zorganizował dwa półfinały "Festivali i Këngës 50", które odbyły się 26 i 27 grudnia 2011 roku. W każdym z nich wzięło udział po czternastu uczestników, z czego do czwartkowego finału awansowało po dziesięciu najwyżej ocenionych przez jurorów z każdej rundy.
Legenda:
Finał.
Finał festiwalu odbył się 29 grudnia 2011 roku. W koncercie wzięło udział dwudziestu uczestników, którzy pomyślnie przeszli rundy półfinałowe. O laureacie decydowało wyłącznie profesjonalne jury. Zwyciężczynią festiwalu została kosowska piosenkarka Rona Nishliu z utworem „Suus”.
Legenda:

</doc>
<doc id="3037901" url="https://pl.wikipedia.org/wiki?curid=3037901" title="Franciszek Hulewicz">
Franciszek Hulewicz

Franciszek Hulewicz herbu Nowina – konsyliarz konfederacji targowickiej w 1792 roku, łowczy czernihowski w 1791 roku, rotmistrz Kawalerii Narodowej.

</doc>
<doc id="3037906" url="https://pl.wikipedia.org/wiki?curid=3037906" title="Gubernia słobodzko-ukraińska">
Gubernia słobodzko-ukraińska

Gubernia słobodzko-ukraińska (ros. "Слободско-Украинская губерния") – jednostka administracyjna Imperium Rosyjskiego (gubernia) istniejąca w latach 1765-1780 i 1797-1835 ze stolicą w Charkowie.
Pierwsza gubernia słobodzko-ukraińska (1765-1780).
Gubernia utworzona manifestem Katarzyny II z terytorium Ukrainy Słobodzkiej, zorganizowanej w półautonomiczny system pułkowy, który przy przekształceniu w gubernię zlikwidowano. Gubernia była podzielona na pięć prowincji (sumską, charkowską, ochtyrską, izjumską i ostrogoską) odpowiadających zlikwidowanym terytoriom pułkowym, zaś prowincje – na komisariaty.
Gubernia została zlikwidowana i przekształcona w namiestnictwo charkowskie, przy czym komisariat sudżański został przekazany do namiestnictwa kurskiego, zaś prowincję ostrogoską z częścią prowincji izjumskiej z miastem Kupiańsk podporządkowano namiestnictwu woroneskiemu.
Druga gubernia słobodzko-ukraińska (1796-1835).
Gubernia utworzona ukazem Pawła I w miejsce namiestnictwa charkowskiego. Przy utworzeniu przywrócono w skład terytorium guberni powiaty prowincji ostrogoskiej i części izjumskiej podporządkowane w 1780 namiestnictwu woroneskiemu: biłowodzki, bohuczarski, liwenski, kalitwiański, kupiański i ostrogoski. Utworzono powiat starobielski. W 1802 wszystkie te powiaty, z wyjątkiem kupiańskiego powróciły do guberni woroneskiej. W 1824 ponownie przyłączono do guberni słobodzko-ukraińskiej powiat starobielski.
 przemianowana na gubernię charkowską bez zmiany granic i wewnętrznego podziału administracyjnego.

</doc>
<doc id="3037909" url="https://pl.wikipedia.org/wiki?curid=3037909" title="Pete T. Cenarrusa">
Pete T. Cenarrusa

Pete T. Cenarrusa (ur. 16 grudnia 1917, zm. 29 września 2013) – amerykański polityk republikański pochodzenia baskijskiego.
Życiorys.
Pete T. Cenarrusa urodził się 16 grudnia 1917 roku. Uczęszczał na uniwersytet w Moscow w Idaho. Podczas II wojny światowej był lotnikiem w Marine Corps. W 1950 roku został wybrany do Izby Reprezentantów w Idaho. Pracował na tym stanowisku przez 16 lat. W maju 1967 roku został mianowany sekretarzem stanu przez gubernatora Dona Samuelsona.

</doc>
<doc id="3037911" url="https://pl.wikipedia.org/wiki?curid=3037911" title="Francisco Prada Carrera">
Francisco Prada Carrera

 
Francisco Prada Carrera CMF (ur. 27 lipca 1893 w Priaranza del Bierzo w Hiszpanii, zm. 7 czerwca 1995) – brazylijski duchowny katolicki, biskup Uruaçu w latach 1957-1976.
Życiorys.
Święcenia kapłańskie otrzymał 2 czerwca 1917 w zgromadzeniu klaretynów. 
3 września 1946 papież Pius XII mianował go biskupem prałatury São José de Alto Tocantins. Otrzymał wówczas biskupią stolicę tytularną "Bisica". Sakry udzielił mu kard. Carlos Carmelo de Vasconcellos Motta. 17 stycznia 1957 mianowany biskupem diecezjalnym Uruaçu. Na emeryturę przeszedł 25 lutego 1976.
W chwili śmierci był najstarszym żyjącym biskupem katolickim.

</doc>
<doc id="3037917" url="https://pl.wikipedia.org/wiki?curid=3037917" title="Czubajka">
Czubajka



</doc>
<doc id="3037918" url="https://pl.wikipedia.org/wiki?curid=3037918" title="Kanada na Zimowych Igrzyskach Olimpijskich 1968">
Kanada na Zimowych Igrzyskach Olimpijskich 1968

Kanadę na Zimowych Igrzyskach Olimpijskich 1968 reprezentowało 70 zawodników: 55 mężczyzn i 15 kobiet. Był to dziesiąty start reprezentacji Kanady na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Kanady brała udział w rozgrywkach grupy A turnieju olimpijskiego zajmując w niej trzecie miejsce i zdobywając brązowy medal.
Tabela końcowa.
Grupa A.
Wyniki
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3037924" url="https://pl.wikipedia.org/wiki?curid=3037924" title="Leon Kamaszewski">
Leon Kamaszewski

Leon Kamaszewski pseud. "Kamasz", "Leon" (ur. 14 marca 1907 w Warszawie, zm. 15 czerwca 1973 tamże) – działacz komunistyczny, oficer GL i AL.
Skończył rzemieślniczą szkołę budowlaną i został murarzem, a później technikiem budowlanym. Od 1929 związany ze skrajną lewicą, w 1930 wstąpił do KPP i został sekretarzem komórki terenowej, a w 1931 wybrano go do Komitetu Dzielnicowego (KD) KPP dzielnicy Wola. Był agitatorem komunistycznym w środowisku robotniczym i kolporterem prasy i literatury komunistycznej, dla której założył ruchomą bibliotekę. 5 stycznia 1933 został aresztowany na posiedzeniu KD KPP i skazany na 4 lata więzienia; po apelacji wyrok obniżono do 2 lat. Po zwolnieniu z więzienia na Mokotowie nadal działał w KPP, swoim mieszkaniu mieścił dzielnicowe drukarnie i skład literatury KPP. Podczas okupacji, zimą 1939/1940 założył nieformalną grupę złożoną z byłych KPP-owców, utrzymującą kontakt ze Stowarzyszeniem Przyjaciół ZSRR i grupą „biuletynowców”. 1940–1943 był murarzem w przedsiębiorstwie budowlanym. Od stycznia 1942 w PPR, został oficerem politycznym grup bojowych GL, potem AL. W marcu 1945 współorganizował i został kierownikiem Warszawskiej Szkoły Partyjnej PPR. 1948–1950 kierował Wydziałem Personalnym Komitetu Warszawskiego PZPR, w 1956 – Wydziałem Organizacyjnym KD PZPR, a 1957–1959 był II sekretarzem KD PZPR dzielnicy Stare Miasto w Warszawie. Od 1959 członek egzekutywy KD PZPR Śródmieście, od 1962 na rencie dla zasłużonych. Odznaczony m.in. Orderem Sztandaru Pracy I klasy i Krzyżem Komandorskim Orderu Odrodzenia Polski. Pochowany na wojskowych Powązkach (kwatera C33-3-8).

</doc>
<doc id="3037925" url="https://pl.wikipedia.org/wiki?curid=3037925" title="Stany Zjednoczone na Zimowych Igrzyskach Olimpijskich 1968">
Stany Zjednoczone na Zimowych Igrzyskach Olimpijskich 1968

Stany Zjednoczone na Zimowych Igrzyskach Olimpijskich 1968 reprezentowało 96 zawodników: 75 mężczyzn i 21 kobiet. Był to dziesiąty start reprezentacji Stanów Zjednoczonych na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Stanów Zjednoczonych brała udział w rozgrywkach grupy A (finałowej) turnieju olimpijskiego zajmując w niej 6. miejsce.
Tabela końcowa.
Grupa A.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3037927" url="https://pl.wikipedia.org/wiki?curid=3037927" title="Czubniczek">
Czubniczek



</doc>
<doc id="3037931" url="https://pl.wikipedia.org/wiki?curid=3037931" title="Związek Socjalistycznych Republik Radzieckich na Zimowych Igrzyskach Olimpijskich 1968">
Związek Socjalistycznych Republik Radzieckich na Zimowych Igrzyskach Olimpijskich 1968

ZSRR na Zimowych Igrzyskach Olimpijskich 1968 reprezentowało 74 zawodników: 54 mężczyzn i 20 kobiet. Był to czwarty start reprezentacji Związku Radzieckiego na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Kobiety
Hokej na lodzie.
Reprezentacja mężczyzn
Reprezentacja Związku Radzieckiego brała udział w rozgrywkach grupy A turnieju olimpijskiego zajmując w niej 1. miejsce, tym samym zdobywając złoty medal.
Tabela końcowa.
Grupa A.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Skoki narciarskie.
Mężczyźni

</doc>
<doc id="3037934" url="https://pl.wikipedia.org/wiki?curid=3037934" title="Maria Żelańska">
Maria Żelańska

Maria Żelańska z d. "Glazer" pseud. "Sachs", "Wanda" (ur. 25 grudnia 1893 w Warszawie, zm. 30 stycznia 1960 tamże) – działaczka komunistyczna.
Życiorys.
Córka Jakuba, z zawodu nauczycielka, od 1916 w SDKPiL, od XII 1918 w KPRP/KPP. 1920–1921 więziona za działalność komunistyczną, po zwolnieniu wyjechała do Wiednia na polecenie KC KPRP, wstąpiła do KPA i została pracownicą ambasady ZSRR. Wyszła za mąż za Pawła Biernackiego-Żelańskiego, działacza komunistycznego i funkcjonariusza OGPU. 1923–1926 pracowała w przedstawicielstwie handlowym ZSRR w Berlinie, gdzie wstąpiła do KPD. Później udała się do ZSRR, gdzie zamieszkała i w 1927 wstąpiła do WKP(b). 
W 1937 aresztowana na fali stalinowskich czystek i na 3 lata uwięziona. W 1944 otrzymała rentę specjalną, po wojnie wróciła do kraju i wstąpiła do PPR, a w 1948 do PZPR. 1948–1953 pracowała w Zarządzie Centrali Spółdzielni Inwalidów w Warszawie, później w Centralnym Zarządzie Przemysłu Spirytusowego. W 1955 otrzymała rentę dla zasłużonych. 
Była odznaczona Orderem Sztandaru Pracy I klasy. Pochowana na wojskowych Powązkach (kwateraa BII28-6-20).

</doc>
<doc id="3037935" url="https://pl.wikipedia.org/wiki?curid=3037935" title="Gubernia saratowska">
Gubernia saratowska

Gubernia saratowska () – jednostka administracyjna Imperium Rosyjskiego i RFSRR w południowej Rosji (na Powołżu), utworzona ukazem Pawła I . Stolicą guberni był Saratow. Zlikwidowana w 1928.
Gubernia była położona pomiędzy 48°27′ a 53°20′ szerokości geograficznej północnej i 52°32 a 48°22′ długości geograficznej wschodniej. Graniczyła od północy z gubernią penzeńską i symbirską, na wschodzie z gubernią samarską, od której oddzielała ją Wołga, na południu z gubernią astrachańską i Obwodem Wojska Dońskiego, na zachodzie z gubernią woroneską i tambowską. Specyfiką guberni było zwarte osadnictwo wiejskie Niemców, osiedlonych przez Katarzynę II pomiędzy Kamyszynem a Saratowem.
Demografia.
Powierzchnia guberni wynosiła w 1905 – 84 491 km², ludność, według spisu powszechnego 1897 – 2 405 829 osób – Rosjan (76,7%), Niemców (6,9%), Ukraińców (6,2%), Mordwinów (5,1%) i Tatarów (3,9%).
Ludność guberni według narodowości w ujezdach 1897.
Gubernia w początkach XX wieku była podzielona na 10 ujezdów.
W latach 1903–1906 gubernatorem guberni saratowskiej był Piotr Stołypin.
Gubernia została zlikwidowana 21 maja 1928 decyzją WCIK ZSRR Od 1936 na terytorium guberni istnieje obwód saratowski RFSRR, a obecnie Federacji Rosyjskiej.

</doc>
<doc id="3037937" url="https://pl.wikipedia.org/wiki?curid=3037937" title="Włochy na Zimowych Igrzyskach Olimpijskich 1968">
Włochy na Zimowych Igrzyskach Olimpijskich 1968

Włochy na Zimowych Igrzyskach Olimpijskich 1968 reprezentowało 47 zawodników: 39 mężczyzn i osiem kobiet. Był to dziesiąty start reprezentacji Włoch na zimowych igrzyskach olimpijskich.
Skład kadry.
Biegi narciarskie.
Mężczyźni
Bobsleje.
Mężczyźni
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3037939" url="https://pl.wikipedia.org/wiki?curid=3037939" title="Michał Grobelski">
Michał Grobelski

Michał Grobelski, pseud. „Doktor Zygmunt” (ur. 31 sierpnia 1889 w Batkowie, pow. Inowrocław, zm. 26 stycznia 1971 w Bydgoszczy) – polski lekarz-ortopeda, jeden z twórców Polskiego Towarzystwa Ortopedycznego i Traumatologicznego, lekarz wojskowy w czasie powstania wielkopolskiego, wojny polsko-bolszewickiej, III powstania śląskiego i powstania warszawskiego.
Życiorys.
Urodził się w roku 1889. Pochodził z Kujaw. Stanisław Iwankiewicz napisał o nim: „… po kądzieli ostatni Piastowicz kujawski, pan na Kaczkowie i rodowym Gniewkowie” (zob. też Władcy Kujaw, Księstwo inowrocławskie, Zabytki w Gniewkowie).
Po studiach medycznych pracował w dziedzinie ortopedii pod kierunkiem prof. Ireneusza Wierzejewskiego. Do grona bezpośrednich wychowanków profesora – pierwszych członków prężnej poznańskiej szkoły naukowej – należeli, poza Michałem Grobelskim, Wiktor Dega, Franciszek Raszeja, Józef Wolszczan (1900–1946) – przyszły twórca Kliniki Ortopedycznej we Wrocławiu i Henryk Cetkowski (1883–1955) – po II wojnie światowej kierownik oddziału ortopedycznego w Gdyni. 
Po utworzeniu przez prof. Ireneusza Wierzejewskiego pierwszej w Polsce Katedry Ortopedii w Uniwersytecie Poznańskim (1923) dr Michał Grobelski – uważany za znakomitego operatora – był zastępcą prof. Wierzejewskiego (prymariuszem) w Poznańskim Zakładzie Ortopedycznym im. Gąsiorowskiego (zob. ul. Gąsiorowskich), pełniącym funkcje polikliniki. Zakład liczył w roku 1923 ok. 60 łóżek; należał do towarzystwa „Charitas”. 
Pierwszymi asystentami dr Grobelskiego w tym Zakładzie byli Franciszek Raszeja i Wiktor Dega (przyszły wychowawca kolejnych pokoleń „rodziny ortopedycznej”). Asystenci opiekowali się własnymi oddziałami chorych. m.in. prowadzili historie choroby i proponowali sposób leczenia. Początkowo tylko asystowali przy operacjach wykonywanych przez prof. Wierzejewskiego lub dr Grobelskiego, a następnie byli dopuszczani do samodzielnego wykonywania kolejnych zabiegów o rosnącym stopniu trudności. Prof. Dega napisał w roku 1985 m.in.: 
Prof. Ireneusz Wierzejewski i jego wychowankowie – Michał Grobelski, Franciszek Raszeja, Wiktor Dega i Henryk Cetkowski – byli członkami-założycielami Polskiego Towarzystwa Ortopedycznego i Traumatologicznego, którego akt erekcyjny podpisali 10 listopada 1928. Uczestniczyli również w pierwszym Zjeździe Towarzystwa (Poznań, 17 listopada 1928), na którym Ireneusz Wierzejewski został wybrany na pierwszego prezesa PTOiTr. 
Poza działalnością ściśle lekarską Michał Grobelski zajmował się m.in. problemami organizacji opieki nad chorymi dziećmi w Polsce; opublikował np. pracę „Kilka uwag o rozwoju i stanie opieki nad dzieckiem ułomnem zagranicą i u nas”. W Zakładzie Ortopedycznym, borykającym się z trudnościami finansowymi z powodu dewaluacji po I wojnie światowej, był też odpowiedzialny za gospodarkę finansową i administracyjną; zabiegał o gospodarczą samowystarczalność placówki. 
Jako lekarz wojskowy pomagał rannym w czasie bitew:
W czasie powstania warszawskiego Michał Grobelski był komendantem punktu opatrunkowego przy ul. Kruczej 12. Po upadku powstania warszawskiego dr Michał Grobelski (w stopniu majora) znalazł się w polskim szpitalu wojskowym w Zeithain, w Stalagu IV-B/H. Do Zeithain przewieziono ok. 1,4 tys. żołnierzy Armii Krajowej, w tym rannych i chorych oraz personel różnych szpitali warszawskich. Naczelnym chirurgiem obozowego szpitala został ppłk dr Tadeusz Bętkowski, a mjr dr Michał Grobelski był konsultantem-ortopedą. Poziom zorganizowanego leczenia budził podziw niemieckich chirurgów, przyjeżdżających z Drezna.
Po II wojnie światowej Michał Grobelski został kierownikiem Oddziału Ortopedii w Szpitalu Wojewódzkim w Bydgoszczy, który Wiktor Dega utworzył w roku 1937. Objął stanowisko zajmowane przez prof. Degę do chwili mobilizacji (koniec sierpnia 1939). Zmarł w Bydgoszczy 26 stycznia 1971 roku.

</doc>
<doc id="3037940" url="https://pl.wikipedia.org/wiki?curid=3037940" title="Wielka Brytania na Zimowych Igrzyskach Olimpijskich 1968">
Wielka Brytania na Zimowych Igrzyskach Olimpijskich 1968

Wielką Brytanię na Zimowych Igrzyskach Olimpijskich 1968 reprezentowało 38 zawodników: 28 mężczyzn i dziesięć kobiet. Był to dziesiąty start reprezentacji Wielkiej Brytanii na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Bobsleje.
Mężczyźni
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni

</doc>
<doc id="3037944" url="https://pl.wikipedia.org/wiki?curid=3037944" title="Grecja na Zimowych Igrzyskach Olimpijskich 1968">
Grecja na Zimowych Igrzyskach Olimpijskich 1968

Grecję na Zimowych Igrzyskach Olimpijskich 1968 reprezentowało trzech zawodników (sami mężczyźni). Był to szósty start reprezentacji Grecji na zimowych igrzyskach olimpijskich.
Skład kadry.
Biegi narciarskie.
Mężczyźni
Narciarstwo alpejskie.
Mężczyźni

</doc>
<doc id="3037947" url="https://pl.wikipedia.org/wiki?curid=3037947" title="Hiszpania na Zimowych Igrzyskach Olimpijskich 1968">
Hiszpania na Zimowych Igrzyskach Olimpijskich 1968

Hiszpanię na Zimowych Igrzyskach Olimpijskich 1968 reprezentowało 20 zawodników (sami mężczyźni). Był to siódmy start reprezentacji Hiszpanii na zimowych igrzyskach olimpijskich.
Skład kadry.
Bobsleje.
Mężczyźni
Narciarstwo alpejskie.
Mężczyźni
Saneczkarstwo.
Mężczyźni

</doc>
<doc id="3037950" url="https://pl.wikipedia.org/wiki?curid=3037950" title="Jerônimo Mazzarotto">
Jerônimo Mazzarotto

 
Jerônimo Mazzarotto (ur. 11 kwietnia 1898 w Kurytybie, zm. 23 maja 1999) – brazylijski duchowny katolicki, biskup pomocniczy Kurytyby w latach 1957-1970.
Życiorys.
Święcenia kapłańskie otrzymał 24 kwietnia 1921 i inkardynowany został do archidiecezji Kurytyba.
29 kwietnia 1957 papież Pius XII mianował go biskupem pomocniczym Kurytyby. Otrzymał wówczas biskupią stolicę tytularną "Arsinoë in Arcadia". Sakry udzielił mu ówczesny nuncjusz apostolski w Brazylii abp Armando Lombardi. Na emeryturę przeszedł 8 maja 1970.
Przez dwa ostatnie miesiące życia był najstarszym żyjącym biskupem katolickim.

</doc>
<doc id="3037951" url="https://pl.wikipedia.org/wiki?curid=3037951" title="Walter Krüger">
Walter Krüger

Osoby posiadające takie samo nazwisko:

</doc>
<doc id="3037953" url="https://pl.wikipedia.org/wiki?curid=3037953" title="Szwecja na Zimowych Igrzyskach Olimpijskich 1968">
Szwecja na Zimowych Igrzyskach Olimpijskich 1968

Szwecję na Zimowych Igrzyskach Olimpijskich 1968 reprezentowało 68 zawodników: 59 mężczyzn i dziewięć kobieta. Był to dziesiąty start reprezentacji Szwecji na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Kobiety
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Szwecji brała udział w rozgrywkach grupy A (finałowej) turnieju olimpijskiego zajmując w niej 4. miejsce.
Tabela końcowa.
Grupa A.
Wyniki
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3037956" url="https://pl.wikipedia.org/wiki?curid=3037956" title="W zasięgu strzału">
W zasięgu strzału

W zasięgu strzału (ang. tytuł "Liberty Stands Still") – kanadyjsko-niemiecki dramat filmowy z roku 2002 w reżyserii Kari Skogland. W rolach głównych wystąpili Wesley Snipes, Oliver Platt, Linda Fiorentino czy Ron Selmour. Zdjęcia do filmu nakręcono w Vancouver.
Fabuła.
Źródło.
Liberty Wallace jest kobietą sukcesu i wspólnie z mężem prowadzi fabrykę broni. Pewnego dnia idąc jedną z ulic Los Angeles odbiera dziwny telefon. To Joe - nieznajomy, który stracił córkę w szkolnej strzelaninie. Za tragedię wini producentów broni. Teraz mierzy do Wallace z broni snajperskiej.

</doc>
<doc id="3037957" url="https://pl.wikipedia.org/wiki?curid=3037957" title="Walter Krüger (generał Wehrmachtu)">
Walter Krüger (generał Wehrmachtu)

Walter Krüger (ur. 23 marca 1892 w Zeitz, zm. 11 lipca 1973 w Baden-Baden) – niemiecki wojskowy, generał wojsk pancernych.
Życiorys.
17 marca 1910 roku wstąpił do armii niemieckiej, do 181 pułku piechoty, jako kandydat na oficera, ukończył szkołę wojskową w Metz. Następnie pełnił służbę w 19 pułku huzarów, gdzie służył do wybuchu I wojny światowej.
Po wybuchu I wojny światowej kolejno pełnił funkcję dowódcy plutonu w pułku ułanów, oficera ordynansowego w sztabie 24 Dywizji Rezerwowej, dowódcy kompanii 107 rezerwowego pułku piechoty, oficera sztabowego i dowódcy bataliony w 108 pułku piechoty.
Po zakończeniu I wojny światowej wrócił do służby w 19 pułku huzarów, w 1923 roku przeniesiony został na stanowisku dowódcy szwadronu 12 pułku strzeleckiego i funkcję tę pełnił do 1929 roku. Następnie w latach 1929–1931 był oficerem w sztabie 2 Dywizji Kawalerii we Wrocławiu. W latach 1931–1936 był oficerem w departamencie kawalerii Reichswehry. Po utworzeniu Wehrmachtu, w latach 1936–1937 był szefem sztabu Inspektoratu Kawalerii Wehrmachtu. W 1937 roku przeszedł do służby liniowej i został dowódcą 10 pułku kawalerii.
Latem 1939 roku został dowódcą 171 pułku piechoty i dowodził tym pułkiem w czasie ataku na Polskę. Po zakończeniu walk w Polsce w listopadzie 1939 roku został dowódcą 1 Brygady Strzelców wchodzącej w skład 1 Dywizji Pancernej, którą dowodził w czasie kampanii francuskiej w 1940 roku.
Po zakończeniu walk we Francji w czerwcu 1940 roku został dowódcą 1 Dywizji Pancernej i dowodził tą dywizją do końca grudnia 1943 roku. W styczniu 1944 roku został mianowany dowódcą LVIII Korpusu Pancernego, który stacjonował we Francji, korpusem tym dowodził do marca 1945 roku. Po odwołaniu ze stanowiska dowódcy korpusu, pozostawał w dyspozycji dowództwa Wehrmachtu, a w kwietniu 1945 roku został dowódcą IV Okręgu Wojskowego w Dreźnie i pełnił tę funkcję do końca II wojny światowej.
10 maja 1945 roku dostał się do niewoli brytyjskiej. Początkowo przebywał w brytyjskim, a następnie amerykańskim obozie jenieckim. Zwolniony z obozu jenieckiego w 1947 roku.

</doc>
<doc id="3037959" url="https://pl.wikipedia.org/wiki?curid=3037959" title="Yoann Rapinier">
Yoann Rapinier

Yoann Rapinier (ur. 29 września 1989) – francuski lekkoatleta specjalizujący się w trójskoku.
Dziewiąty zawodnik młodzieżowych mistrzostw Europy w Kownie (2009). Dwa lata później zajął 4. miejsce podczas halowych mistrzostw Starego Kontynentu w Paryżu. W 2013 startował na mistrzostwach świata w Moskwie, na których zajął 12. pozycję. Mistrz igrzysk frankofońskich z Nicei (2013). W 2014 zajął 4. miejsce na mistrzostwach Europy w Zurychu. Medalista mistrzostw Francji.
Rekordy życiowe: stadion – 17,45 (13 lipca 2013, Paryż); hala – 17,23 (6 marca 2011, Paryż).

</doc>
<doc id="3037962" url="https://pl.wikipedia.org/wiki?curid=3037962" title="Ha-Michlala ha-akademit Cefat">
Ha-Michlala ha-akademit Cefat

Ha-Michlala ha-akademit Cefat (hebr. המכללה האקדמית צפת; ang. "The Zefat Academic College"), Kolegium Akademickie w Safedzie – izraelskie kolegium w Safedzie, założone w 1970 roku pod patronatem Uniwersytetu Bar-Ilana, oferujące studia na poziomie licencjackim.
Zajęcia odbywają się w kompleksie budynków akademickich u podnóża wzgórza zamkowego na Starym Mieście, stanowiących niegdyś szpital organizacji Hadassa. Trwają (2013) przygotowania do rozbudowy kampusu i rozszerzenia usług edukacyjnych. W tym celu planuje się budowę nowego budynku oraz odrębnej szkoły prawniczej, poprzez zakup i rozbudowę zabytkowego domu Bussella.
Wydziały.
Kolegium ma dziewięć wydziałów: pielęgniarstwo, pomoc społeczna, socjologia, literatura, sztuka i muzyka, fizjoterapia, informatyka społeczna, diagnostyka laboratoryjna i ogólny. Trwają przygotowania do otwarcia wydziałów duchowego mistycyzmu judaizmu oraz psychologii i pedagogiki specjalnej (tytuł "Bachelor of Arts").

</doc>
<doc id="3037963" url="https://pl.wikipedia.org/wiki?curid=3037963" title="Tenis ziemny na Igrzyskach Małych Państw Europy 2007">
Tenis ziemny na Igrzyskach Małych Państw Europy 2007

Tenis ziemny na Igrzyskach Małych Państw Europy 2007 – turniej tenisowy, który był rozgrywany w dniach 5–9 czerwca 2007 roku podczas igrzysk małych państw Europy w Monako. Zawodnicy zmagali się na obiektach Monte Carlo Country Club. Tenisiści rywalizowali w czterech konkurencjach: singlu i deblu mężczyzn oraz kobiet.

</doc>
<doc id="3037965" url="https://pl.wikipedia.org/wiki?curid=3037965" title="Frankie Howerd">
Frankie Howerd

Frankie Howerd (właśc. Francis Alick Howard, ur. 6 marca 1917 w Yorku – zm. 19 kwietnia 1992 w Londynie) – brytyjski aktor komediowy i artysta kabaretowy.
Życiorys.
Młodość i początki kariery.
Był synem zawodowego żołnierza. Tuż po ukończeniu szkoły średniej próbował dostać się do Royal Academy of Dramatic Art, czołowej brytyjskiej szkoły teatralnej, jednak został odrzucony po bardzo nieudanym egzaminie praktycznym, w czasie którego nieustannie się jąkał. W czasie II wojny światowej został powołany do British Army, gdzie służył w polowych zespołach artystycznych. Po wyjściu z wojska postanowił utrzymywać się z pracy estradowej. W grudniu 1946 zadebiutował w radiu, a dokładnie na antenie ówczesnego BBC Light Programme. W drugiej połowie lat 40. i w pierwszej połowie lat 50. stopniowo wzmacniał swoją pozycję jako wzięty kabareciarz. W 1954 zadebiutował w kinie, w napisanej specjalnie z myślą o nim głównej roli w komedii "The Runaway Bus".
Teatr, estrada i telewizja.
W drugiej połowie lat 50. Howerd coraz odważniej wprowadzał do swojej twórczości eksperymenty formalne, próbował także swoich sił jako aktor telewizyjny, jednak zmiany te nie były dobrze przyjmowane przez publiczność. Na początku lat 60. przeżył załamanie nerwowe, jednak wkrótce później jego notowania ponownie poszły w górę. W 1963 dołączył do obsady popularnego programu satyrycznego "That Was the Week That Was", zaś w latach 1963–1965 z powodzeniem występował na West Endzie, gdzie grał główną rolę w musicalu "A Funny Thing Happened on the Way to the Forum", zaś do jego partnerów scenicznych należał m.in. Kenneth Connor. W 1964 otrzymał swój autorski serial telewizyjny, zatytułowany po prostu "Frankie Howerd" i liczący 12 odcinków. W latach 1969–1970 był główną gwiazdą popularnego serialu "Up Pompeii!", w którym swobodnie mieszał kwestie granej przez siebie postaci z wypowiedziami skierowanymi wprost do publiczności. W 1971 zagrał w filmie kinowym opartym na tej produkcji. Później wystąpił jeszcze w bazujących na podobnej koncepcji serialach "Whoops Baghdad" i "Then Churchill Said to Me".
W 1976 wyjechał na pewien czas do Kanady, gdzie nagrywał autorski program na potrzeby tamtejszej telewizji publicznej CBC. W latach 80. jego popularność nieco przygasła, dużo rzadziej pojawiał się w mediach, zaś głównym polem jego aktywności artystycznej stały się występy estradowe, zbliżone formułą do stand-upu.
Film.
Najwięcej ról filmowych Howerd otrzymywał w drugiej połowie lat 50. i na początku lat 60. Pojawił się wtedy m.in. w takich obrazach jak "Jak zabić starszą panią", "Jumping for Joy", "Further Up the Creek" czy "A Touch of the Sun". Dwukrotnie wystąpił w filmach z popularnej serii niskobudżetowych komedii "Cała naprzód". Były to "Doktorze do dzieła" (1967) i "" (1969). Po sukcesie "Up Pompeii" zagrał jeszcze w dwóch filmach zrealizowanych w podobnej formule: "Up the Chastity Belt" (1971) i "Up the Front" (1972). W 1978 zagrał w hollywoodzkim musicalu "Sgt. Pepper’s Lonely Hearts Club Band", w którym wystąpili również m.in. Bee Gees czy Steve Martin.
Styl.
Howerd wykształcił własny, rozpoznawalny styl estradowy, którym posługiwał się także w swoich rolach telewizyjnych i filmowych. Jego monologi były napisane i odgrywane tak, aby widz ulegał złudzeniu, że komik dzieli się potokiem zupełnie przypadkowych skojarzeń, wspomnień i historyjek, które z ledwością składają się w spójny występ. Żarty Howerda opierały się często na dwuznacznościach i, skrywanych tylko pozornie, daleko idących podtekstach seksualnych, wplecionych w jego potoczyste opowieści tak, aby ich pojawienie się wydawało się dziełem przypadku. Gdy śmiech widzów przerywał w takim momencie monolog, Howerd wpadał zwykle w egzaltowane oburzenie lub udawaną złość, co jeszcze bardziej skłaniało publiczność do śmiechu. Dodatkowo artysta stosował często charakterystyczne okrzyki oparte na onomatopejach typu „ooh!”, „aah!” itp.
W rzeczywistości, co współpracujący z nim scenarzyści ujawnili dopiero po jego śmierci, występy Howerda były zaplanowane w najdrobniejszych szczegółach. Artysta doskonale przewidywał reakcje publiczności i z góry zamieszczał swoje odpowiedzi na nie w tekście monologu, natomiast bardzo rzadko stosował autentyczną improwizację.
Odznaczenia.
W 1977 otrzymał Order Imperium Brytyjskiego klasy Oficer (OBE).
Życie prywatne.
Howerd był homoseksualistą, czego sam do końca nie akceptował i co skrzętnie ukrywał, zwłaszcza do czasu, gdy w 1967 stosunki homoseksualne przestały być w Anglii i Walii przestępstwem zagrożonym karą więzienia. Od 1958 aż do śmierci jego głównym partnerem był Dennis Heymer, którego zatrudniał jako swojego menedżera, jednak wdawał się też w bardziej przelotne romanse. W 2008 swoją premierę miał film telewizyjny "Rather You Than Me", ukazujący prywatne życie komika, którego scenariusz oparto na wywiadach z Heymerem, przeprowadzonych już po śmierci Howerda. W jego roli wystąpił w nim David Walliams.
Okoliczności śmierci.
W 1991 Howerd był na egzotycznej wycieczce nad Amazonką, skąd przywiózł wirusa, który z czasem przerodził się w poważną infekcję dróg oddechowych. W kwietniu 1992 trafił do szpitala, jednak lekarze nie byli już w stanie mu pomóc i dość szybko podjęli decyzję o wypuszczeniu go do domu, aby mógł spędzić w spokoju swoje ostatnie święta wielkanocne. Zmarł 19 kwietnia 1992 w wieku 75 lat, bezpośrednią przyczyną zgonu było zatrzymanie akcji serca spowodowane postępującą chorobą.

</doc>
<doc id="3037968" url="https://pl.wikipedia.org/wiki?curid=3037968" title="Niemiecka Republika Demokratyczna na Zimowych Igrzyskach Olimpijskich 1968">
Niemiecka Republika Demokratyczna na Zimowych Igrzyskach Olimpijskich 1968

Niemiecką Republikę Demokratyczną na Zimowych Igrzyskach Olimpijskich 1968 reprezentowało 57 zawodników: 45 mężczyzn i dwanaście kobiet. Był to debiut reprezentacji NRD na zimowych igrzyskach olimpijskich. W igrzyskach w roku 1964 reprezentanci NRD startowali we wspólnej reprezentacji Niemiec.
Skład kadry.
Biathlon.
Mężczyźni
Biegi narciarskie.
Mężczyźni
Kobiety
Hokej na lodzie.
Reprezentacja mężczyzn
Reprezentacja NRD rozegrała mecz rundy kwalifikacyjnej z reprezentacją Norwegii wygrywając 3:1 i awansując do grupy A turnieju olimpijskiego. W grupie A reprezentacja NRD zajęła ostatnie - 8. miejsce.
Tabela końcowa.
Grupa A.
Wyniki
Kombinacja norweska.
Mężczyźni
Łyżwiarstwo szybkie.
Kobiety
Narciarstwo alpejskie.
Mężczyźni
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3037972" url="https://pl.wikipedia.org/wiki?curid=3037972" title="Rumunia na Zimowych Igrzyskach Olimpijskich 1968">
Rumunia na Zimowych Igrzyskach Olimpijskich 1968

Rumunię na Zimowych Igrzyskach Olimpijskich 1968 reprezentowało 30 zawodników: 29 mężczyzn i jedna kobieta. Był to ósmy start reprezentacji Rumunii na zimowych igrzyskach olimpijskich.
Skład kadry.
Biathlon.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Rumunii rozegrała mecz rundy kwalifikacyjnej z reprezentacją RFN ulegając jej 7:0 i tym samym wzięła udział w rozgrywkach grupy B (pocieszenia) turnieju olimpijskiego. Ostatecznie reprezentacja Rumunii została sklasyfikowana na 12. miejscu (4. miejsce w grupie B).
Grupa B.
Wyniki
Narciarstwo alpejskie.
Mężczyźni

</doc>
<doc id="3037976" url="https://pl.wikipedia.org/wiki?curid=3037976" title="Edward Nowak">
Edward Nowak



</doc>
<doc id="3037978" url="https://pl.wikipedia.org/wiki?curid=3037978" title="Bolesław Bogdan">
Bolesław Bogdan

Bolesław Bogdan (ur. 10 lutego 1930 w Tuszymie, zm. w marcu 2022) – polski pięcioboista nowoczesny, następnie trener. Mistrz Polski (1958), jeden z twórców sukcesów polskiego pięcioboju nowoczesnego w latach 70., podpułkownik Ludowego Wojska Polskiego.
Życiorys.
W młodości uprawiał lekką atletykę i narciarstwo. Od 1951 był oficerem LWP, od 1956 do 1966 pracował jako instruktor w WKS Lotnik Warszawa. Jako zawodnik wywalczył w 1958 mistrzostwo Polski w pięcioboju nowoczesnym, reprezentował również Polskę na mistrzostwach świata w 1957, w debiucie biało-czerwonych w tej imprezie, zajmując 34 m. indywidualnie i 10 m. drużynowo. W 1958 zajął na mistrzostwach świata 24 m. indywidualnie i 8 m. drużynowo.
Od 1963 do 1966 był wiceprezesem Polskiego Związku Judo. W latach 1966-1980 był trenerem kadry narodowej w pięcioboju nowoczesnym, a reprezentanci Polski zdobyli wówczas złoto olimpijskie (Janusz Pyciak-Peciak w 1976), indywidualne mistrzostwo świata (Janusz Pyciak-Peciak w 1977), drużynowe mistrzostwo świata (1977 i 1978) oraz dwa srebrne (Janusz Pyciak-Peciak w 1978 i 1979) i jeden brązowy medal (Sławomir Rotkiewicz w 1977) na mistrzostwach świata indywidualnie. W 1977 został wybrany trenerem roku przez Przegląd Sportowy (razem ze swoimi współpracownikami - Krystyną Babirecką, Zbigniewem Katnerem i Zbigniewem Kuciewiczem). Od 1969 do 1980 pełnił równocześnie funkcję wiceprezesa Polskiego Związku Pięcioboju Nowoczesnego, był też kierownikiem sekcji pięcioboju nowoczesnego CWKS Legia Warszawa. 
Po zakończeniu sezonu 1980 zrezygnował ze wszystkich funkcji w polskim pięcioboju, albowiem władze PZPNow. nie poparły proponowanej przez niego lokalizacji mistrzostw świata w 1981 w Warszawie (wybrano Drzonków). W latach 1982-1985 pracował z kadrą narodową Egiptu.
W 1977 został odznaczony Krzyżem Kawalerskim Orderu Odrodzenia Polski.

</doc>
<doc id="3037981" url="https://pl.wikipedia.org/wiki?curid=3037981" title="SOLRAD 7B">
SOLRAD 7B



</doc>
<doc id="3037982" url="https://pl.wikipedia.org/wiki?curid=3037982" title="Chalceidae">
Chalceidae



</doc>
<doc id="3037984" url="https://pl.wikipedia.org/wiki?curid=3037984" title="Tenis ziemny na Igrzyskach Małych Państw Europy 2005">
Tenis ziemny na Igrzyskach Małych Państw Europy 2005

Tenis ziemny na Igrzyskach Małych Państw Europy 2005 – turniej tenisowy, który był rozgrywany w dniach 31 maja–5 czerwca 2005 roku podczas igrzysk małych państw Europy w Andorze. Zawodnicy zmagali się na obiektach L'Aldosa Sport Complex in La Massana. Tenisiści rywalizowali w czterech konkurencjach: singlu i deblu mężczyzn oraz kobiet.

</doc>
<doc id="3037994" url="https://pl.wikipedia.org/wiki?curid=3037994" title="Michał Rouba">
Michał Rouba

Michał Rouba (ur. 11 czerwca 1893 w Wilnie, zm. 12 lipca 1941 tamże) – polski malarz.
Życiorys.
Urodził się w rodzinie Napoleona Rouby, wileńskiego dziennikarza i krajoznawcy i Antoniny z Kowzanów. W 1912 rozpoczął studia w Akademii Sztuk Pięknych w Krakowie w pracowni Jacka Malczewskiego, dwa lata później powrócił do Wilna i podjął pracę nauczyciela rysunku w gimnazjum Sióstr Nazaretanek. W 1919 rozpoczął naukę na Wydziale Sztuk Pięknych Uniwersytetu Wileńskiego, przerwał ją w 1920, aby walczyć w wojnie polsko-bolszewickiej. Następnie powrócił na uczelnię i ukończył ją w 1921, w tym samym roku poślubił Kazimierę Adamską. Był jednym z założycieli Wileńskiego Towarzystwa Artystów Plastyków, z którym wystawiał swoje prace. W 1924 wyjechał do Paryża aby pogłębić swoją wiedzę z zakresu technik malarskich, trzy lata później otrzymał zaproszenie Towarzystwa Szerzenia Sztuki Polskiej wśród Obcych do reprezentowania ojczyzny podczas wystaw międzynarodowych. Prace Michała Rouby brały udział w wystawach organizowanych w Amsterdamie, Wiedniu, Budapeszcie, Hadze, Brukseli oraz podczas corocznego Salonu Jesiennego w Paryżu. Podczas Powszechnej Wystawy Krajowej w 1929 za wystawiane prace artysta otrzymał tzw. „mały srebrny medal”. Obrazy Rouby były kupowane przez muzea do ich kolekcji sztuki współczesnego malarstwa polskiego. W 1930 odbył podróż artystyczną do Włoch, rok później założył w Wilnie własną Szkołę Rysunku i Malarstwa. Po wkroczeniu do Wilna Armii Czerwonej razem z rodziną został pozbawiony przez władze okupacyjne mieszkania; 2 kwietnia 1941 zmarła nagle żona artysty Kazimiera Adamska-Rouba. Michał Rouba zmarł 12 lipca 1941 i został pochowany na Cmentarzu Bernardyńskim.

</doc>
<doc id="3037996" url="https://pl.wikipedia.org/wiki?curid=3037996" title="Wydział Medyczny Uniwersytetu Bar-Ilana">
Wydział Medyczny Uniwersytetu Bar-Ilana

Wydział Medyczny Uniwersytetu Bar-Ilana (hebr.)הפקולטה לרפואה בצפת – jedna z podstawowych jednostek organizacyjnych izraelskiego Uniwersytetu Bar-Ilana, w mieście Safed.
Historia.
Rozpoczęła działalność w 2011, dołączając do czterech uczelni medycznych istniejących wcześniej w Izraelu. Jej powstanie było wynikiem decyzji podjętej w październiku 2002 przez Komisję Pazzi, która uznała za konieczne utworzenie nowej instytucji kształcącej lekarzy, aby w ten sposób przeciwdziałać spadkowi ich liczby w kraju. W czerwcu 2007 Komitet Halevi zaaprobował decyzję otwarcia wydziału medycznego w Safedzie, w Górnej Galilei. 
Informacje ogólne.
Wydział oferuje studentom uzyskanie stopnia naukowego doktora nauk medycznych i doktora psychologii. Program nauczania przebiega według następującego schematu: 1,5 roku nauk przedklinicznych, 3 lata studiów doktoranckich oraz 2,5 roku nauki klinicznej. Uczelnia posiada nowoczesne laboratoria medyczne umożliwiające prowadzenie badań w następujących kierunkach: biochemia, nauki podstawowe, energetyka, metabolizm, farmakologia, mikrobiologia, genetyka, bioinformatyka, neurobiologia, anatomia, morfologia, biologia ewolucyjna, immunologia, cytologia, opieka zdrowotna i etyka lekarska.
Wydział Medyczny Uniwersytetu Bar-Ilana współpracuje z sześcioma szpitalami: Centrum Medycznym Sieff w Safedzie, Szpitalem Zachodniej Galilei w Naharijji, Centrum Medycznym Baruch Pade w Tyberiadzie, Szpitalem Nazaret w Nazarecie, Szpitalem Świętej Rodziny w Nazarecie oraz z Centrum Zdrowia Psychicznego Mazra w Akce.

</doc>
<doc id="3037997" url="https://pl.wikipedia.org/wiki?curid=3037997" title="Tenis ziemny na Igrzyskach Małych Państw Europy 2003">
Tenis ziemny na Igrzyskach Małych Państw Europy 2003

Tenis ziemny na Igrzyskach Małych Państw Europy 2003 – turniej tenisowy, który był rozgrywany w dniach 3–7 czerwca 2003 roku podczas igrzysk małych państw Europy na Malcie. Zawodnicy zmagali się na obiektach The Marsa Sports Club. Tenisiści rywalizowali w czterech konkurencjach: singlu i deblu mężczyzn oraz kobiet.

</doc>
<doc id="3038000" url="https://pl.wikipedia.org/wiki?curid=3038000" title="Trudy Duburiya">
Trudy Duburiya

Trudy Duburiya (ur. 13 stycznia 1976) – nauruańska lekkoatletka, sprinterka.
Wystąpiła na Mistrzostwach Świata 1991, na których zajęła 6. miejsce w biegu eliminacyjnym na 100 metrów z czasem 14,34.
Uczestniczyła w Miniigrzyskach Południowego Pacyfiku 1993, na których wzięła udział w biegach na 100 (7. miejsce w biegu eliminacyjnym; czas 14,48) i 200 m (5. pozycja w biegu eliminacyjnym; czas 30,38, 7. miejsce w półfinale; czas 29,73).
W 1993 wystartowała na mistrzostwach Oceanii juniorów młodszych. Na 100 m zajęła 7. miejsce w biegu eliminacyjnym z czasem 14,18. Na dwa razy dłuższym dystansie osiągnęła ten sam wynik z czasem 29,46. Najlepiej poszło jej na 400 m – uplasowała się na 6. miejscu w końcowej klasyfikacji (czas finałowy to 1:20,95).
Dwukrotnie zajmowała trzecie miejsce w Igrzyskach Mikronezji na dystansie 400 metrów – w 1994 i 1998. W 1998 zdobywała również brązowy medal tych zawodów w pchnięciu kulą i rzucie dyskiem.
Siostra bliźniaczka Trysona Duburiyi, który również jest lekkoatletą.
Rekordzistka kraju na 400 m – 1:03,0 (19 marca 1994, Meneng) / 1:06,80 (6 sierpnia 1998, Koror).

</doc>
<doc id="3038007" url="https://pl.wikipedia.org/wiki?curid=3038007" title="Maximilian Hell">
Maximilian Hell



</doc>
<doc id="3038008" url="https://pl.wikipedia.org/wiki?curid=3038008" title="Zbigniew Katner">
Zbigniew Katner

Zbigniew Katner (ur. 13 marca 1946 w Łodzi) – polski pięcioboista nowoczesny, następnie trener. Mistrz Polski (1968, 1971), jeden z twórców sukcesów polskiego pięcioboju nowoczesnego w latach 70.
Życiorys.
W młodości uprawiał pływanie w Warszawiance, a od 1965 pięciobój nowoczesny w Lotniku Warszawa. Dwukrotnie zdobywał mistrzostwo Polski seniorów (1968, 1971), raz tytuł wicemistrzowski (1967). Reprezentował Polskę na mistrzostwach świata w 1969 (35 m. indywidualnie, 12 m drużynowo) i 1970 (28 m. indywidualnie i 10 m. drużynowo). Ciężka kontuzja przerwała w 1972 jego dalszą karierę.
Od 1972 pracował jako trener w Lotniku, następnie Legii Warszawa, współpracował także z trenerem Bolesławem Bogdanem jako trener szermierki polskiej kadry narodowej. W tym charakterze uczestniczył w sukcesach polskiego pięcioboju nowoczesnego w latach 70. (m.in. złotych medalach Igrzysk Olimpijskich (1976) i mistrzostw świata (1977) Janusza Pyciaka-Peciaka oraz dwóch złotych medalach MŚ polskiej drużyny w 1977 i 1978). W 1977 razem z pozostałymi członkami sztabu trenerskiego (B Bogdan, Krystyna Babirecka, Zbigniew Kuciewicz) został wybrany trenerem roku przez Przegląd Sportowy. Po rezygnacji trenera B. Bogdana w 1980, w dalszym ciągu współpracował z kolejnym trenerem kadry - Andrzejem Dominiakiem. Uczestniczył w zdobyciu dwóch złotych medali mistrzostwa świata w 1981 (indywidualnie - J. Pyciak-Peciak i drużyna). Od 1987 do 1988 był głównym trenerem kadry seniorów, równocześnie w dalszym ciągu był odpowiedzialny za trening szermierki. Następnie pracował w macierzystym klubie, wspierając także w latach 1989-1997 polską kadrę narodową kobiet w treningu szermierczym. Pod jego kierunkiem Iwona Kowalewska została nawet mistrzynią Polski w szpadzie (1996). Po 1997 poświęcił się pracy z młodzieżą, był również wiceprezesem Polskiego Związku Pięcioboju Nowoczesnego.

</doc>
<doc id="3038010" url="https://pl.wikipedia.org/wiki?curid=3038010" title="Maksymilian Hell">
Maksymilian Hell

Maksymilian Hell (ur. 15 maja 1720 w m. Selmecbánya, zm. 14 kwietnia 1792 w Wiedniu; znany także jako Miksa Höll) – słowacki jezuita i uczony. Zajmował się głównie astronomią i matematyką.
Życiorys.
Był synem znanego inżyniera górniczego, konstruktora i wynalazcy, Mateja Kornela Hella i Julianny Wiktorii Staindl oraz starszym bratem inżyniera górniczego Jozefa Karola Hella. Urodził się w 1720 roku, w Szczawnickich Baniach. W 1738 roku wstąpił do zakonu jezuitów i został wysłany na studia filozoficzne do Wiednia. W 1744 roku zaczął studiować matematykę i astronomię, dzięki czemu otrzymał posadę asystenta w jezuickim obserwatorium w Wiedniu. Później wrócił na Słowację, do miasta Lewocza, gdzie nauczał w szkole. W 1747 roku ponownie wyjechał na studia do Wiednia, tym razem teologiczne. W 1752 roku przyjął święcenia kapłańskie, po czym został wykładowcą matematyki w Klużu. W 1755 r. Hell został profesorem Uniwersytetu Wiedeńskiego, gdzie zaczął wykładać mechanikę. Został również mianowany dyrektorem nowego obserwatorium w stolicy Habsburgów. Mimo że na stałe przebywał w Austrii, utrzymywał ścisłe kontakty z astronomami z królestwa Węgier. Dzięki jego wsparciu powstały cztery nowe obserwatoria: w Trnawie (1755), w Egerze (1776), w Budzie (1780) oraz w Alba Iulia (1792).
Największymi osiągnięciami Hella były, wydawane corocznie od 1757 do 1791, publikacje "Ephemerides astronomicae ad meridianem Vindobonensem". Oprócz tego zajmował się badaniem ruchu Wenus oraz zjawiska paralaksy w astronomii (wyprawa do północnej Norwegii w roku 1769 celem obserwacji tranzytu). W uznaniu zasług dla nauki był wybierany na zagranicznego członka kilku Akademii Nauk w Europie. Jego reputacja została jednak poważnie nadszarpnięta przez Jérôme Lalande’a, który mocno skrytykował prace Hella dotyczące ruchu Wenus, zarzucając mu manipulację danymi. W 1835 roku, już po śmierci Hella, Karl Littrow przeanalizował jego notatki na ten temat i uznał zebrane tam dane za prawdziwe. Pełna rehabilitacja Hella nastąpiła jednak dopiero w 1883 roku, kiedy to Simon Newcomb, po ponownym przejrzeniu zapisków Maksymiliana, opublikował pracę potwierdzającą prawdziwość jego danych. Uznając zasługi Hella dla nauki, Międzynarodowa Unia Astronomiczna, nazwała od jego nazwiska jeden z kraterów na Księżycu.
Hell zajmował się również matematyką i napisał na ten temat kilka prac (przede wszystkim "Elementa algebrae Joannis Crivelli magis illustrata" i " Elementa arithmeticae numericae et litteralis"). Pod koniec życia badał także wpływ magnetyzmu na zdrowie człowieka. W czasie jego życia doszło do prześladowań jezuitów w Europie, co dotknęło także Halla.

</doc>
<doc id="3038011" url="https://pl.wikipedia.org/wiki?curid=3038011" title="Kasper Popiel">
Kasper Popiel

Kasper Popiel herbu Sulima – chorąży wiślicki w latach 1789-1794, stolnik wiślicki w latach 1787-1789, podczaszy wiślicki w latach 1785-1787, podstoli wiślicki w latach 1782-1785, cześnik wiślicki w latach 1779-1782, wojski mniejszy wiślicki w latach 1777-1779, skarbnik wiślicki w latach 1776-1777, członek konfederacji targowickiej w powiecie wiślickim w 1792 roku.
Był komisarzem Sejmu Czteroletniego z powiatu wiślickiego województwa sandomierskiego do szacowania intrat dóbr ziemskich w 1789 roku. 

</doc>
<doc id="3038013" url="https://pl.wikipedia.org/wiki?curid=3038013" title="Henderson Álvarez">
Henderson Álvarez

Henderson Javier Álvarez (ur. 18 kwietnia 1990) – wenezuelski baseballista występujący na pozycji miotacza.
Przebieg kariery.
Álvarez podpisał kontrakt jako wolny agent z Toronto Blue Jays w 2006 roku i początkowo grał w klubach farmerskich tego zespołu, między innymi w New Hampshire Fisher Cats, reprezentującym poziom Double-A. W Major League Baseball zadebiutował 10 sierpnia 2011 w meczu przeciwko Oakland Athletics jako starter.
4 maja 2012 w spotkaniu z Los Angeles Angels of Anaheim zaliczył pierwszy w karierze complete game shutout. W listopadzie 2012 w ramach wymiany zawodników przeszedł do Miami Marlins. W marcu 2013 wraz z reprezentacją Wenezueli wystąpił na turnieju World Baseball Classic.
29 września 2013 w ostatnim meczu sezonu zasadniczego przeciwko Detroit Tigers rozegrał no-hittera, stając się piątym miotaczem w historii klubu, który dokonał tego osiągnięcia. W lipcu 2014 po raz pierwszy otrzymał powołanie do Meczu Gwiazd w miejsce kontuzjowanego Jordana Zimmermanna.
28 grudnia 2015 jako wolny agent podpisał roczny z Oakland Athletics.

</doc>
<doc id="3038015" url="https://pl.wikipedia.org/wiki?curid=3038015" title="Tomasz Cygański">
Tomasz Cygański

Tomasz Cygański (ur. 3 marca 1973) – polski pięcioboista nowoczesny, mistrz Polski (1995).
Kariera.
Był zawodnikiem LKS Lumel Zielona Góra. W 1992 został drużynowym mistrzem świata juniorów, w 1994 drużynowym wicemistrzem świata juniorów. Jego największym sukcesem w karierze seniorskiej było mistrzostwo Polski w 1995.
Pracuje jako trener w Zielonogórskim Klubie Sportowym, jest również działaczem Polskiego Związku Pięcioboju Nowoczesnego.

</doc>
<doc id="3038016" url="https://pl.wikipedia.org/wiki?curid=3038016" title="Jan Kanty Sołtyk">
Jan Kanty Sołtyk

Jan Kanty Sołtyk herbu własnego – szambelan królewski, stolnik sandomierski w latach 1787-1793, podczaszy sandomierski w latach 1786-1787, cześnik sandomierski w latach 1784-1786, łowczy sandomierski w latach 1783-1784, członek konfederacji targowickiej w powiecie wiślickim w 1792 roku.
Był mężem kasztelanki zakroczymskiej Anny Rostworowskiej (córki Antoniego Jana i Konstancji z Lanckorońskich) i miał z nią syna Karola. Radomir Cywiński podaje, że Katarzyna i Urszula, uznane za córki Macieja Sołtyka z drugiego małżeństwa, z Anną Dembińską h. Rawicz, były w rzeczywistości również córkami Jana Kantego Sołtyka.

</doc>
<doc id="3038017" url="https://pl.wikipedia.org/wiki?curid=3038017" title="Władysław Ostrowski">
Władysław Ostrowski



</doc>
<doc id="3038022" url="https://pl.wikipedia.org/wiki?curid=3038022" title="EZR">
EZR



</doc>
<doc id="3038027" url="https://pl.wikipedia.org/wiki?curid=3038027" title="Kajetan Bystrzanowski">
Kajetan Bystrzanowski



</doc>
<doc id="3038028" url="https://pl.wikipedia.org/wiki?curid=3038028" title="Parafia Jackson">
Parafia Jackson

Parafia Jackson (ang. "Jackson Parish") – parafia cywilna w stanie Luizjana w Stanach Zjednoczonych. Obszar całkowity parafii obejmuje powierzchnię 580,28 mil2 (1 502,92 km²). Według danych z 2010 r. parafia miała 16 274 mieszkańców. Parafia powstała w 1845 roku i nosi imię Andrew Jacksona, siódmego prezydenta Stanów Zjednoczonych.

</doc>
<doc id="3038030" url="https://pl.wikipedia.org/wiki?curid=3038030" title="Karol Szafraniec-Bystrzanowski">
Karol Szafraniec-Bystrzanowski



</doc>
<doc id="3038031" url="https://pl.wikipedia.org/wiki?curid=3038031" title="Odullam">
Odullam

Adullam

</doc>
<doc id="3038032" url="https://pl.wikipedia.org/wiki?curid=3038032" title="Led Zeppelin European Tour 1973">
Led Zeppelin European Tour 1973

Led Zeppelin European Tour 1973 – ostatnia europejska trasa koncertowa Led Zeppelin, która odbyła się w 1973 r. Trwała od 2 marca do 2 kwietnia.
Typowy program koncertów.
Bisy:

</doc>
<doc id="3038035" url="https://pl.wikipedia.org/wiki?curid=3038035" title="Wojciech Bystrzanowski">
Wojciech Bystrzanowski



</doc>
<doc id="3038037" url="https://pl.wikipedia.org/wiki?curid=3038037" title="Mały marynarz">
Mały marynarz

Mały marynarz – polski film fabularny z 1936 roku w reżyserii trzech twórców: Konrada Toma, Jana Nowiny-Przybylskiego i Jana Łowicza.

</doc>
<doc id="3038040" url="https://pl.wikipedia.org/wiki?curid=3038040" title="Armando Martínez">
Armando Martínez

Armando Martínez Limendu (ur. 29 sierpnia 1961 w Majagui) – kubański bokser, mistrz olimpijski z 1980 oraz wicemistrz świata z 1982.
W wieku 19 lat zdobył złoty medal na letnich igrzyskach olimpijskich w 1980 w Moskwie w wadze lekkośredniej (do 71 kg). W turnieju olimpijskim pokonał kolejno: Zygmunta Gosiewskiego, George’a Kabuto z Ugandy, Francisco de Jesusa z Brazylii, Jána Franka z Czechosłowacji i w finale Aleksandra Koszkina ze Związku Radzieckiego. 
Na mistrzostwach świata w 1982 w Monachium zdobył srebrny medal w wadze lekkośredniej, po wygraniu czterech walk, w tym z Detlefem Kästnerem z NRD i z Michaiłem Takowem z Bułgarii w półfinale (walkowerem) oraz porażce z Aleksandrem Koszkinem w finale.
Później nie prezentował już tak wysokiej formy i nie startował w wielkich imprezach międzynarodowych, choć walczył do 1989.

</doc>
<doc id="3038048" url="https://pl.wikipedia.org/wiki?curid=3038048" title="Obwód terecki">
Obwód terecki

Obwód terecki, obwód terski () – jednostka administracyjno-terytorialna Imperium Rosyjskiego istniejąca w latach 1860–1920, ze stolicą we Władykaukazie. Utworzony został ukazem Aleksandra II 20 lutego 1860. Był podzielony na siedem okręgów i stanowił terytorium Tereckiego Wojska Kozackiego. Od 1905 wchodził w skład namiestnictwa kaukaskiego. Został zlikwidowany w marcu 1920. Nazwa pochodzi od rzeki Terek.
Obwód miał powierzchnię około 73 000 km² (60 869 wiorst kwadratowych). W 1897 zamieszkiwało go 933 936 osób. Graniczył od zachodu z obwodem kubańskim, od którego był oddzielony masywem Elbrusu i rzeką Kumą, od północy z gubernią stawropolską i astrachańską, na wschodzie z Morzem Kaspijskim i obwodem dagestańskim, od którego oddzielała go rzeka Sułak, na południu z obwodem dagestańskim, gubernią tyfliską i gubernią kutaiską, od których oddzielał go grzbiet Kaukazu.

</doc>
<doc id="3038049" url="https://pl.wikipedia.org/wiki?curid=3038049" title="Ustawa konstytucyjna">
Ustawa konstytucyjna

Ustawa konstytucyjna – akt prawny o większej mocy prawnej niż ustawa, zawierający w sobie przepisy prawa konstytucyjnego. Ustawy tego rodzaju są zwykle uchwalane i zmieniane większością bezwzględną bądź kwalifikowaną.
Rodzaje ustaw konstytucyjnych.
Wyróżnia się następujące rodzaje ustaw konstytucyjnych (poniżej podano polskie przykłady):
Za ustawę konstytucyjną uznaje się także statut regionu autonomicznego państwa i akty go zmieniające lub uchylające, np. w II RP w 1920 r. uchwalono Statut Organiczny Województwa Śląskiego.
Ustawa konstytucyjna może być ponadto aktem zawieszającym obowiązywanie części przepisów konstytucji lub ograniczającym terytorialnie jej obowiązywanie
Obecne ustawy konstytucyjne.
We Włoszech nowelizacji konstytucji dokonuje się ustawą konstytucyjną. W Polsce od czasu wejścia w życie Konstytucji z 1997 nie wydaje się aktów prawnych mających w nazwie określenie "ustawa konstytucyjna" i żadne zatytułowane tym wyrażeniem wcześniej uchwalone ustawy nie obowiązują.

</doc>
<doc id="3038050" url="https://pl.wikipedia.org/wiki?curid=3038050" title="Glandulocaudinae">
Glandulocaudinae



</doc>
<doc id="3038051" url="https://pl.wikipedia.org/wiki?curid=3038051" title="Puchar Świata w kolarstwie przełajowym 2004/2005">
Puchar Świata w kolarstwie przełajowym 2004/2005

Puchar Świata w kolarstwie przełajowym w sezonie 2004/2005 to 12. edycja tej imprezy. Organizowany przez UCI, obejmował jedenaście zawodów dla mężczyzn oraz cztery dla kobiet. Pierwszy wyścig odbył się 10 października 2004 roku w belgijskim Wortegem-Petegem, a ostatni 13 lutego 2005 roku we francuskim Lanarvily. 
Trofeum sprzed roku bronili: Holender Richard Groenendaal wśród mężczyzn oraz Niemka Hanka Kupfernagel wśród kobiet. W tym sezonie zrezygnowano jednak z prowadzenia klasyfikacji generalnej i nie przyznano indywidualnych wyróżnień.

</doc>
<doc id="3038052" url="https://pl.wikipedia.org/wiki?curid=3038052" title="Arcybiskupi Yorku">
Arcybiskupi Yorku

Arcybiskup Yorku – obok arcybiskupa Canterbury, najważniejszy zwierzchnik Kościoła Anglii. Pierwszym biskupem Yorku był mianowany ok. 625 roku Paulin z Yorku. Do czasu reformacji, York był metropolią katolicką, lecz po schizmie Henryka VIII, arcybiskupi Yorku należą do Kościoła anglikańskiego. Metropolita Yorku nosi tytuł prymasa Anglii.
Historia.
Nie wiadomo dokładnie, kiedy religia chrześcijańska pojawiła się w Yorku, choć pierwsi biskupi stamtąd mieli uczestniczyć w synodzie w Arles w 314. Zostali oni jednak zdominowani przez pogańskich Anglosasów. W VIII wieku, z inicjatywy Grzegorza I Wielkiego, zaczęto ewangelizować ludy w Wielkiej Brytanii, a papież planował utworzyć tam dwa arcybiskupstwa: Canterbury i York, z 12 sufraganami każde. Po śmierci pierwszego biskupa, św. Paulina, stolica biskupia była przez ponad trzydzieści lat nieobsadzona. W 735 roku Grzegorz III podniósł York do rangi arcybiskupstwa i nadał paliusz Egbertowi.
Przez dłuższy czas jurysdykcja i starszeństwo archidiecezji York wobec archidiecezji Canterbury była kwestionowana. W 1071 roku kwestia ta była rozpatrywana przez papieża Aleksandra II, który potwierdził zwierzchnictwo arcybiskupa Canterbury. Ta sytuacja trwała do 1118 roku, kiedy to arcybiskup elekt Thurstan odmówił konsekracji z rąk arcybiskupa Ralpha d’Escures’a i odwołał się do Kaliksta II. Papież zdecydował, że arcybiskupstwo York będzie niezależne od Canterbury. Dodatkowo Innocenty VI potwierdził tytuł prymasa Anglii jako arcybiskupa Canterbury, pozostawiając jednak honorowy tytuł arcybiskupowi York.
W wyniku schizmy króla Henryka VIII i po krótkim panowaniu Marii Tudor (rekatolicyzacja), arcybiskupstwo York zostało przyłączone do Kościoła Anglii i od 1559 roku jest archidiecezją anglikańską.

</doc>
<doc id="3038056" url="https://pl.wikipedia.org/wiki?curid=3038056" title="Odporność roślin na czynniki środowiskowe">
Odporność roślin na czynniki środowiskowe

Odporność roślin na czynniki środowiskowe – mechanizmy obronne pozwalające przetrwać roślinom w warunkach stresu. Odporność na stres może mieć charakter konstytutywny albo indukowany. W pierwszym przypadku mechanizmy obronne występują trwale przez całe życie rośliny. Odporność indukowana to zespół mechanizmów obronnych pojawiających się na skutek działania czynnika stresowego, stresora.
Czynniki stresowe środowiska to stresory abiotyczne i biotyczne. Do czynników abiotycznych zaliczane są:
Do czynników biotyczne zaliczane są:
Odpowiedź na wymienione wyżej czynniki określana jest jako:
Przystosowanie do niekorzystnych warunków środowiska może mieć charakter adaptacji, cech nabytych w drodze ewolucji podlegających zmianie w genomie kolejnych pokoleń oraz aklimatyzacji, cech nabytych w wyniku przebywania osobnika w warunkach stresowych. Aklimatyzacja to modyfikacje niedziedziczone.

</doc>
<doc id="3038057" url="https://pl.wikipedia.org/wiki?curid=3038057" title="Rinaldo d’Este (1618–1672)">
Rinaldo d’Este (1618–1672)

Rinaldo d’Este (ur. 1618 w Modenie, zm. 30 września 1672 tamże) − włoski kardynał, wywodzący się z rodu książęcego D’Este, rządzącego księstwem Modeny.
Życiorys.
Był synem księcia Modeny Alfonsa III d’Este i jego żony Izabeli Sabaudzkiej. W wieku zaledwie 23 lat, 16 grudnia 1641 został mianowany kardynałem diakonem przez papieża Urbana VIII (1623–1644), jednak za jego pontyfikatu nie przybył do Rzymu z uwagi na wybuch pierwszej wojny o Castro (1642–1644). Przybył dopiero na konklawe zwołane po śmierci Urbana VIII w 1644. Początkowo należał do stronników Hiszpanii i Austrii w Kurii Rzymskiej, jednak z uwagi na konflikt z cesarskim ambasadorem w Rzymie, księciem Savellim oraz zmianę sojuszy po pierwszej wojnie o Castro, dość szybko przeszedł na stronę Francji. Bronił też krewnych Urbana VIII przed represjami, jakie spotkały ich od nowego papieża Innocentego X. W 1647 był przejściowo regentem księstwa Modeny, pod nieobecność swego brata, księcia Franciszka, który walczył z Hiszpanami po stronie Francji.
5 października 1650 został wybrany biskupem Reggio Emilia, drugiego co do znaczenia miasta w księstwie Modeny. 19 listopada 1651 przyjął sakrę biskupią z rąk Roberto Fontany, biskupa Modeny. Z wielkim oddaniem pełnił swe obowiązki diecezjalne. Kiedy w 1655 musiał znowu tymczasowo zastąpić brata w zarządzaniu księstwem, uczynił do niechętnie z uwagi na konieczność opuszczenia diecezji. Ostatecznie jednak zrezygnował z biskupstwa 23 kwietnia 1660 z uwagi na obowiązki w Kurii Rzymskiej.
Od 1645 aż do śmierci pełnił w Kurii funkcję kardynała-protektora Królestwa Francji. Z tego tytułu przysługiwało mu prawo do wielu bogatych beneficjów na terenie Francji, np. w 1661 został opatem komendatoryjnym Cluny. W 1652 król Ludwik XIV wysunął jego kandydaturę do objęcia diecezji Montpellier, jednak papież Innocenty X nie zgodził się, z uwagi na normy kanoniczne zabraniające łączenia dwóch lub więcej diecezji w rękach jednego biskupa (d’Este był wówczas biskupem Reggio). Był nadto komendatariuszem wielu opactw i beneficjów we Francji i we Włoszech. Aresztowanie przez papieską gwardię korsykańską przestępcy, który schronił się w ogrodach jego willi w Rzymie w sierpniu 1662 stało się zaczątkiem jednego z najpoważniejszych kryzysów dyplomatycznych w stosunkach papiestwa z Francją w XVII wieku.
Na konklawe 1655 poparł wybór kardynała Fabio Chigiego, który został papieżem Aleksandrem VII (1655–1667). W październiku 1666 został protodiakonem Kolegium Kardynalskiego. Z racji sprawowania tej funkcji, był jedną z najważniejszych postaci w trakcie obrzędów konklawe 1667; to on wygłosił formułę habemus papam oraz koronował nowego papieża Klemensa IX (26 czerwca 1667). W 1668 został promowany do rangi kardynała prezbitera i w marcu 1671 osiągnął pozycję protoprezbitera Kolegium Kardynałów, co uprawniło go do objęcia pierwszej wakującej diecezji suburbikarnej. Korzystając z tego prawa, 24 sierpnia 1671 Rinaldo otrzymał promocję do rangi kardynała biskupa Palestriny. Uczestniczył w Konklawe 1669–1670.
Był członkiem kilku kongregacji kurialnych:
Rinaldo d’Este zmarł w Modenie w wieku 54 lat.

</doc>
<doc id="3038059" url="https://pl.wikipedia.org/wiki?curid=3038059" title="Jun Woong-sun">
Jun Woong-sun

Jun Woong-sun (ur. 14 czerwca 1986 w Seulu) – południowokoreański tenisista.
Jun Woong-sun zawodowym tenisistą był w latach 2005–2016.
W latach 2004–2008 reprezentował Koreę Południową w Pucharze Davisa. Rozegrał przez ten okres 20 meczów, z których w 12 zwyciężył.
W 2006 roku Jun Woong-sun zdobył dwa medale podczas igrzysk azjatyckich w Dosze. Złoty medal wywalczył w grze drużynowej, a brązowy w grze podwójnej.
W rankingu gry pojedynczej Jun Woong-sun najwyżej był na 230. miejscu (26 maja 2008), a w klasyfikacji gry podwójnej na 253. pozycji (19 marca 2007).

</doc>
<doc id="3038060" url="https://pl.wikipedia.org/wiki?curid=3038060" title="Woong-sun Jun">
Woong-sun Jun



</doc>
<doc id="3038062" url="https://pl.wikipedia.org/wiki?curid=3038062" title="Puchar Świata w kolarstwie przełajowym 2005/2006">
Puchar Świata w kolarstwie przełajowym 2005/2006

Puchar Świata w kolarstwie przełajowym w sezonie 2005/2006 to 13. edycja tej imprezy. Organizowany przez UCI, obejmował dziesięć zawodów dla mężczyzn oraz siedem dla kobiet. Pierwszy wyścig odbył się 23 października 2005 roku w belgijskim Kalmthout, a ostatni 22 stycznia 2006 roku w holenderskim Hoogerheide. 
W tym sezonie nie prowadzono klasyfikacji generalnej i nie przyznano indywidualnych wyróżnień.

</doc>
<doc id="3038066" url="https://pl.wikipedia.org/wiki?curid=3038066" title="Parafia Wniebowzięcia Najświętszej Maryi Panny w Pisarzowicach">
Parafia Wniebowzięcia Najświętszej Maryi Panny w Pisarzowicach

 
Parafia Wniebowzięcia Najświętszej Maryi Panny w Pisarzowicach – parafia rzymskokatolicka w dekanacie Kamienna Góra Zachód w diecezji legnickiej. Obsługiwana przez księży diecezjalnych. Erygowana 1 marca 1972 r. Jej proboszczem jest ks. Jacek Krasoń.
Historia parafii.
Pisarzowice to po wiekach reaktywowana parafia w połączeniu z wioskami: Raszowem i Rędzinami. Wydzielona z parafii św. Bartłomieja Apostoła w Leszczyńcu. Pierwsza społeczność katolicka została zorganizowana w Pisarzowicach w 1305 r. Wówczas - o czym wzmiankują zapisy kościelne – wieś nosiła miano Villa Scriptori, Scriptoris Villa, a z czasem pod wpływem niemieckich osadników przyjęło się tłumaczenie na język dla nich zrozumiały i tak utrwaliła się nazwa: Schreiberdorf albo Schreibendorf. W 1945 r. nazwę tę przetłumaczono i od tej pory wieś nazywano Pisarzów, Pisarzowa, a od roku 1946 Pisarzowice.
Kościoły filialne.
Na mocy dekretu wydanego 1 marca 1972 r. we Wrocławiu, ks. abp Bolesław Kominek (1903–1974), metropolita wrocławski, przydzielił do nowo powstającej parafii Pisarzowice kościoły filialne w Raszowie i Rędzinach.
Pierwszy kościół w Raszowie (niem. Rysindorf, Reussendorf) został wybudowany przed 1305 r., najprawdopodobniej w 1287 r., nieco wcześniej od Pisarzowic. Obecna świątynia Niepokalanego Poczęcia Najświętszej Maryi Panny pochodzi z II poł. XV wieku. Był kościołem parafialnym, ale ze względu na liczbę katolików ledwie przekraczającą 50 osób został uznany za pozostałość po upadłej parafii w randze kościoła filialnego parafii Świętych Apostołów Piotra i Pawła w Kamiennej Górze.
W Rędzinach (niem. Rudegersdorf, Wüste Röhrdorf, Röhrdorf im Riesengebirge) zamieszkuje najmniejsza liczba wiernych należących do parafii Pisarzowice. Pod koniec XIX w. wieś zaczęła się wyludniać. W 1885 r. liczyła 828 mieszkańców, a w 1988 r. ledwie 241. Rędziny wchodziły w obręb parafii Miedzianka. Była to miejscowość w całości protestancka. W latach 30. XX w. nie było tam ani jednego katolika. Kościół w Rędzinach został wybudowany w 1592 r. w stylu późnogotyckim. W 1654 r. został przejęty przez katolików. Stanowisko Fryderyka Wilhelma IV wobec katolików przyczyniło się do tego, że w 1854 r. świątynia dostała się w ręce protestantów, którzy poświęcili ją na nowo w 1850 r. Pod koniec XIX w. wybudowano pastorówkę. Tam w 1947 r. rozlokował się ks. Franciszek Madeja ze Zgromadzenia Księży Misjonarzy św. Wincentego a Paulo. Pełnił funkcje duszpasterskie w kościele Narodzenia Najświętszej Maryi Panny w Rędzinach i rozszerzył swą działalność na Pisarzowice, Leszczyniec i Raszów. Tak została ukształtowana parafia Leszczyniec. Jej duszpasterzem w nowych granicach był ks. Madeja, który przeniósł się do Leszczyńca po wyjeździe ks. Teofila Patynka. Parafia Leszczyniec była rozległa i zbyt uciążliwa w obsłudze ze względu na 7 wsi, 4 kościoły i 6 szkół, do których trzeba było w każdym tygodniu dojeżdżać. Nic dziwnego, że proboszczowie wnet odchodzili na łatwiejsze placówki. Ks. Madeja po 4 latach przeniósł się do Łomnicy i ks. Franciszek Olszewski - Marszał również po 4 latach objął parafię Marcinkowice. Dopiero Ks. Walerian Wojarski po 4 latach wikariatu przybył do Leszczyńca w 1955 r. i służył wiernym 26 lat. Przez 13 lat pełnił obowiązki zdany na własne siły.
Erygowanie parafii.
W 1968 r. został skierowany z Piechowic do Leszczyńca na stanowisko wikariusza ks. Bronisław Błaszczuk (1931–1993) z ustnym poleceniem zorganizowania parafii w Pisarzowicach z kościołami filialnymi w Rędzinach i Raszowie. Po kilku tygodniach od swojego przybycia ks. Błaszczuk przeprowadza się do Pisarzowic, aby być bliżej parafian i mieć lepszy wpływ na utworzenie samodzielnego ośrodka duszpasterskiego. Zaraz potem nadarza się okazja kupna działki w niedalekiej odległości od kościoła z bardzo lichym budynkiem mieszkalnym, który bardziej nadawał się na rozbiórkę niż do remontu. Okazja w tamtych latach to jeszcze nie realizacja. Wokół tego zagadnienia nagromadziło się wiele trudności natury jurydycznej. Nieruchomości jednak nie mogła zakupić jednostka administracji kościelnej, bo w tym czasie nie miała osobowości prawnej. Wobec tego ani parafia Leszczyniec nie mogła kupić działki, ani społeczność wiernych Pisarzowic, która nie stanowiła parafii. Obchodząc to prawne obwarowanie, mogła nabyć działkę osoba prywatna, jeśli w ten sposób powiększała posiadany areał. Do przeniesienia prawa własności potrzebne było zezwolenie Wydziału Rolnictwa i Leśnictwa Prezydium Powiatowej Rady Narodowej w Kamiennej Górze. Najpierw zezwolono niezdolnemu do pracy 78-letniemu właścicielowi Andrzejowi Sobieckiemu przenieść własność z realnymi obciążeniami na Józefa i Anielę Janiszów. Potem dokonano podziału działki i część nabyli 4 października 1968 r. Michał i Maria Mazurowie. Ci mieli dwie zagrody: nr 36 i nr 83. Ponieważ dzieliła je odległość 2 km, uzyskali zezwolenie na sprzedaż Bronisławowi Błaszczukowi, który nabył tę nieruchomość 15 października 1968 r.
Pisarzowice posiadały istotne elementy do reaktywowania parafii. Można było tego dokonać dopiero po 1971 r., gdy władze państwowe uznały osobowość prawną parafii. Dekretem z dnia 1 marca 1972 r. powołano wraz z 7 pozostałymi parafiami (św. Antoniego w Ratajnie, MB Różańcowej w Kamiennej Górze, NMP Królowej Polski w Jerzmanowicach, Zmartwychwstania Pańskiego w Wałbrzychu, św. Jacka w Legnicy, MB Szkaplerznej w Brzegu Dolnym i św. Krzyża w Zebrzydowej) parafię Pisarzowice obejmującą następujące miejscowości: Pisarzowice, Rędziny i Raszów. Nowa parafia przydzielona została do dekanatu Kamienna Góra. W następstwie uregulowań prawnych ks. Błaszczuk 14 czerwca 1974 r. w formie darowizny przekazał działkę nr 539/1 w Pisarzowicach o powierzchni 19 a i 80 m² na rzecz parafii Pisarzowice wraz z zabudowaniami.
Zasięg parafii.
Do parafii należą wierni mieszkajacy w miejscowościach: Pisarzowice, Rędziny, Raszów i Czarnów.
Szlaki turystyczne.
Przez teren parafii przechodzą dwa szklaki turystyczne:
oraz na obrzeżach parafii:

</doc>
<doc id="3038068" url="https://pl.wikipedia.org/wiki?curid=3038068" title="Szwajcaria na Zimowych Igrzyskach Olimpijskich 1968">
Szwajcaria na Zimowych Igrzyskach Olimpijskich 1968

Szwajcarię na Zimowych Igrzyskach Olimpijskich 1968 reprezentowało 34 zawodników: 29 mężczyzn i pięć kobiet. Był to dziesiąty start reprezentacji Szwajcarii na zimowych igrzyskach olimpijskich.
Skład kadry.
Biegi narciarskie.
Mężczyźni
Bobsleje.
Mężczyźni
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Skoki narciarskie.
Mężczyźni

</doc>
<doc id="3038073" url="https://pl.wikipedia.org/wiki?curid=3038073" title="Samojedna Skałka">
Samojedna Skałka

Samojedna Skałka (słow. "Samojedna skalka") – turniczka położona na wysokości ok. 1805 m w dolnej części Bździochowej Grani w słowackich Tatrach Wysokich. Jest utworzona z wapieni i znajduje się w odcinku grani biegnącym od wierzchołka Żółtej Czuby na północ do Czarnogórskiej Czuby. Od Żółtej Czuby oddziela ją Przełączka pod Żółtą Czubą, od Czarnogórskiej Czuby – Czarnogórska Przełączka. Samojedna Skałka tkwi w grani tuż powyżej Przełączki pod Żółtą Czubą – wyżej położonej ze wspomnianych dwóch przełęczy.
Stoki zachodnie opadają z grani do Doliny Jaworowej i nazywane są Portkami. Spod turni zbiega na zachód grzęda rozdzielająca dwie odnogi Żlebu do Portek. Z kolei na wschód od Samojednej Skałki znajduje się Dolina Kołowa. Wschodnie zbocza poniżej turni porośnięte są trawą i kępami kosodrzewiny, a w ich dolnej części znajduje się długi pas urwistych skał.
Na Samojedną Skałkę nie prowadzą żadne szlaki turystyczne, natomiast najdogodniejsze drogi dla taterników są bardzo łatwe i wiodą od zachodu przez Portki, żlebem z Doliny Kołowej oraz z Polany pod Upłazem przez wierzchołek Czarnogórskiej Czuby.
Turnia od dawna była uczęszczana przez myśliwych i pasterzy.

</doc>
<doc id="3038074" url="https://pl.wikipedia.org/wiki?curid=3038074" title="Samojedna skalka">
Samojedna skalka



</doc>
<doc id="3038075" url="https://pl.wikipedia.org/wiki?curid=3038075" title="Puchar Świata w kolarstwie przełajowym 2006/2007">
Puchar Świata w kolarstwie przełajowym 2006/2007

Puchar Świata w kolarstwie przełajowym w sezonie 2006/2007 to 14. edycja tej imprezy. Organizowany przez UCI, obejmował jedenaście zawodów dla mężczyzn oraz sześć dla kobiet. Pierwszy wyścig odbył się 1 października 2006 roku w szwajcarskim Aigle, a ostatni 21 stycznia 2007 roku w holenderskim Hoogerheide. 
W tym sezonie nie prowadzono klasyfikacji generalnej i nie przyznano indywidualnych wyróżnień.

</doc>
<doc id="3038079" url="https://pl.wikipedia.org/wiki?curid=3038079" title="Marcin Świerc">
Marcin Świerc

Marcin Świerc (ur. 16 sierpnia 1985 w Lisowicach) – polski biegacz długodystansowy, ultramaratończyk. Zawodnik polskiej kadry narodowej w biegach górskich. Były członek zespołu Salomon Suunto Team Polska, a obecnie Buff Team Polska i międzynarodowy Buff Pro Team. Złoty medalista Mistrzostw Polski w biegach górskich na długim dystansie.
Marcin Świerc jest absolwentem Wydziału Wychowania Fizycznego i Fizjoterapii Politechniki Opolskiej. Posiada uprawnienia trenera II klasy sportowej. Karierę biegową rozpoczął w 2002 roku. Rozgłos przyniosło mu wspólne zwycięstwo i jednoczesne pobicie rekordu trasy wraz z Piotrem Hercogiem w Biegu Rzeźnika w 2011 roku oraz ponownie w 2012 roku.
W 2017 roku jako pierwszy Polak został zwycięzcą Maratonu na Wielkim Murze Chińskim, pokonując trasę o długości 42 km 195 m, z liczbą 5164 schodów, w 3:14.34.
Największymi sukcesami Marcina Świerca są dwa miejsca na podium biegów rozgrywanych w ramach festiwalu biegów górskich UTMB. W 2017 roku zajął drugie miejsce w biegu CCC, rozgrywanym na dystansie 99 km, o sumie przewyższeń ponad 5300 metrów. Rok później został zwycięzcą biegu TDS - bieg na dystansie 122 km z sumą przewyższeń ponad 7300 metrów.

</doc>
<doc id="3038081" url="https://pl.wikipedia.org/wiki?curid=3038081" title="Estado Novo (Portugalia)">
Estado Novo (Portugalia)



</doc>
<doc id="3038082" url="https://pl.wikipedia.org/wiki?curid=3038082" title="Al Lichtman">
Al Lichtman

Al Lichtman (ur. 9 kwietnia 1885, zm. 20 lutego 1958) – amerykański biznesmen w branży kinowej i producent filmowy pochodzenia węgiersko - żydowskiego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3038083" url="https://pl.wikipedia.org/wiki?curid=3038083" title="Wczesny buddyzm">
Wczesny buddyzm

Wczesny buddyzm – pierwszy okres w historii buddyzmu, który rozpoczął się wraz z podjęciem działalności przez historycznego Gautamę Buddę (Siakjamuniego), a zakończył pierwszą schizmą i powstaniem wczesnych szkół buddyjskich.
Badania dotyczące tego okresu oscylują wokół trzech głównych problemów: kwestii historyczności Siakjamuniego i jego życia, głoszonej przez niego nauki (w literaturze polskiej zwanej czasami „buddyzmem pierwotnym”) oraz organizacji życia zakonnego (sangi). Dużą uwagę poświęca się również sytuacji politycznej, ustrojowej i gospodarczej państw indyjskich oraz kondycji dominującego wówczas braminizmu. Według uczonych czynniki te miały istotny wpływ na powstanie pierwotnej doktryny oraz jej przyszły sukces i szybkie rozpowszechnienie.
Rys historyczny.
Ok. XV wieku p.n.e. Indoariowie po przekroczeniu Hindukuszu rozpoczęli podbój Półwyspu Indyjskiego. Ich przybycie zbiegło się z upadkiem cywilizacji doliny Indusu (ok. XIII wieku p.n.e.), której północne, pokrywające się z terenem dzisiejszego Pendżabu obszary, początkowo zasiedlili. Od X wieku p.n.e. stopniowo przesuwając się w kierunku wschodnim, zajmowali żyzne ziemie pomiędzy Indusem i rzeką Jamuną, gdzie stworzyli wysokorozwiniętą cywilizację, składającą się z grupy samodzielnych, rywalizujących ze sobą państewek. Ich cechą wspólną pozostawała religia oparta o Wedy, a także społeczny podział na cztery klasy (warny), dwie wyższe: kapłanów i wojowników oraz dwie niższe: rolników i niewolnych.
Wraz z rozwojem cywilizacyjnym i licznymi zapożyczeniami z religii ludów podbitych, wedyzm wyewoluował w kierunku braminizmu, religii mocno zrytualizowanej i zdominowanej przez dziedzicznych kapłanów. Ci, którym nie wystarczały proste wierzenia oparte o kult sił przyrody, wiedzę natury filozoficzno-religijnej czerpały z Upaniszad (komentarze do Wed). Ich motywem przewodnim były rozważania o brahmanie (byt absolutny) oraz jego relacje z transmigrującym (reinkarnującym się) atmanem (duszą osobową).
Indie w VI wieku p.n.e..
Życie i działalność Gautamy Buddy przypadły na okres istotnych przemian politycznych i ekonomicznych w Indiach, w VI wieku p.n.e. Przejście od gospodarki naturalnej do opartej na pieniądzu gospodarki towarowej zapoczątkowało niespotykany dotąd w historii rozwój produkcji i handlu. Korzystała na tym nowo powstała klasa kupców oraz władcy, którzy w celu zdobycia wytworzonych bogactw, posuwali się do gwałtów i bezprawia.
W tym czasie w północnej części półwyspu rywalizowało ze sobą 16 państw, monarchii i republik, pogrążonych w permanentnej wojnie, a kilka z nich zorganizowanych w sposób autokratyczny, szukało powszechnej dominacji. Zgromadzone dobra pozwalały co ambitniejszym władcom na zbudowanie potężnych monarchii i zmuszenie mniejszych sąsiadów do uległości. Frustracja wywoływana bezradnością wobec tych, ingerujących w tradycyjny sposób życia zmian, rodziła poczucie zagrożenia wśród mieszkańców mniejszych krain. Obawiali się oni utraty niezależności, a co za tym idzie swojej dotychczasowej pozycji społecznej, determinującej jakość egzystencji w systemie kastowym. 
W tych okolicznościach silnie zrytualizowana religia bramińska okazała się zawodna, nie potrafiąc zapewnić oparcia w nowej, stymulującej ale również pełnej zagrożeń sytuacji. Nasilił się za to, zakorzeniony w tradycji sięgającej czasów cywilizacji doliny Indusu i opozycyjny w stosunku do braminizmu ruch filozoficzno-religijny, reprezentowany przez tzw. "śramanów". Byli to wędrowni, wywodzący się z różnych kast i żyjący z jałmużny asceci, którzy odrzucali opartą na Wedach religię, a pozostając na marginesie życia społecznego dążyli do uspokojenia umysłu poprzez umartwienie i jogę oraz rozmyślania natury filozoficznej i nauczanie. Negując tradycyjne, boskie wyobrażenie praw rządzących wszechświatem, zaczęli szukać satysfakcjonującego wyjaśnienia nurtujących ich pytań poprzez racjonalizację, znacznie przyczyniając się do rozwoju astronomii, matematyki i medycyny. Doprowadziło to odrzucenia wiedzy opartej na autorytecie i założenie jej weryfikowalności.
W sferze religijnej większość "śramanów" przyjmowała, zapoczątkowaną przez "Upaniszady" doktrynę reinkarnacji, zakładając jednak, że celem najwyższym nie powinno być ziemskie szczęście (osiągalne poprzez moralne życie, które w przyczynowo-skutkowym prawie karmana zapewnia dobre odrodzenie), ale całkowite wyzwolenie transmigrującej duszy z cyklu wcieleń.
Budda.
Chociaż pojawiały się próby wyjaśnienia fenomenu Buddy poprzez konotacje mityczne (szczególnie wśród uczonych XIX-wiecznych), w świetle współczesnych badań, historyczność założyciela buddyzmu nie budzi już żadnych wątpliwości. Przedmiotem długoletniej dyskusji pozostawała także kwestia datowania, szeroko opisywanej w źródłach paranirwany (momentu śmierci), stanowiącej punkt wyjścia dla wszelkich ustaleń chronologicznych. Pomimo nie do końca wyjaśnionych wątpliwości od dłuższego czasu przyjmuje się jednak, że Budda zmarł ok. roku 480 p.n.e., a dokładniej w 486 p.n.e. (na podstawie informacji źródłowych o tym, że w chwili śmierci miał 80 lat, wnioskuje się, że urodził się w 566 p.n.e.)
Przyszły Budda przyszedł na świat jako Siddhartha z rodu Gautama (Gotama), z plemienia Siakjów (jego przydomek Siakjamuni oznacza mędrca z kraju Siakjów, sanskr. "muni" mędrzec). Jego ojcem był władca małego miasta-państwa Kapilavastu, utożsamianego współcześnie ze stanowiskiem archeologicznym na terenie miasta Tilaurakot w południowym Nepalu. Państwo Siakjów pozostawało w zależności od któregoś z większych sąsiadów, ale posiadało ustrój republikański, a władca był obieralny.
Pomimo tego, iż młody książę Siddhartha miał rodzinę (żonę i syna), w wieku 29 lat zdecydował się porzucić bliskich, aby wieść życie "śramana". Po 6 latach praktyk jogicznych i ascezy osiągnął oświecenie (miał wtedy 35 lat) i rozpoczął nauczanie. 
Sangha.
Pierwszymi uczniami oświeconego Buddy byli asceci z Parku Jeleni w indyjskiej miejscowości Sarnath, z którymi ten medytował przez kilka wcześniejszych lat. Podobnie jak w przypadku innych szkół, wokół zrealizowanego mistrza i jego uczniów zgromadzili się świeccy, chcący podążać ich drogą. Pierwotna buddyjska sangha zorganizowana była wokół czterech niezależnych grup: dwóch zakonnych (mnichów "bhikszu" i mniszek "bhikuszini") oraz dwóch świeckich (mężczyzn "upasaka" i kobiety "upasika"). Mnisi zajmowali się praktyką i nauczaniem, a świeccy zapewniali im środki niezbędne do życia. Poszczególne zgromadzenia pozostawały od siebie niezależne, a mnisi spotykali się regularnie w celu uregulowania spraw bieżących, przy czym decydował głos większości (wzorem dla tej praktyki był prawdopodobnie republikański ustrój rodzimego miasta Siakjamuniego). W celu uniknięcia konfliktów z władzami i niepotrzebnych napięć wewnątrz zgromadzeń, do wspólnoty nie przyjmowano ludzi w służbie królewskiej, przestępców chcących uniknąć odpowiedzialności oraz osób chorych zakaźnie. Wewnątrzwspólnotowe zasady współżycia opisane zostały w tzw. Vinayi. 
Warto zwrócić uwagę na to, iż założone przez Buddę zgromadzenie nie było ani jedynym, ani nawet największym w tym czasie. Oprócz Siakjamuniego i jego uczniów istniało sześć innych szkół, skupionych wokół cieszących się dużym autorytetem nauczycieli z kręgu "śramanów". Należeli do nich: 
Nauki.
Budda nie zostawił żadnych spisanych nauk, pomimo tego iż od momentu oświecenia działał przez kolejnych 45 lat. Dlatego też w trzy miesiące po jego śmierci odbył się pierwszy sobór buddyjski, na którym recytowano z pamięci wskazania mistrza, po czym spisano je w formie tzw. sutr, które razem z Vinayą (reguły monastyczne) i Abhidharmą (komentarze) stworzyły kanoniczną Tripitakę. 
Dostęp do sutr zgromadzonych w Tripitace nie oznacza jednak bezpośredniego wglądu w pierwotne nauczanie Buddy. Ze względu na to, iż każda z późniejszych tradycji (pozainyjskich) stworzyła własne tłumaczenia i komentarze, różnią się ona od siebie znacznie, również w kwestiach natury doktrynalnej. Na domiar złego oryginalne indyjskie teksty zostały zniszczone w wyniku trzynastowiecznych, muzułmańskich najazdów oraz związanego z nimi planowego burzenia szkół i klasztorów. 
W tej sytuacji porównano teksty Tripitaki różnych tradycji oraz dokonano przeglądu źródeł zewnętrznych. Szybko okazało się, że rekonstrukcję pierwotnej doktryny ułatwia porównanie sutr do nauczania współczesnych Buddzie konkurencyjnych szkół oraz w miarę możliwości odtworzenie ich wzajemnych relacji (w kwestiach doktrynalnych). W ten sposób ustalono, że wczesny buddyzm charakteryzowało:
W tym świetle doktryna buddyjska wyłamuje się z prostych prób zakwalifikowania jej jako religii lub filozofii i według badaczy "...tak długo jak religia opisywana będzie przy użyciu terminów wyłącznie teistycznych, a filozofia z pominięciem kwestii czysto duchowych i etycznych, buddyzm nie będzie żadną z nich".

</doc>
<doc id="3038085" url="https://pl.wikipedia.org/wiki?curid=3038085" title="Miękusz rabarbarowy">
Miękusz rabarbarowy

Miękusz rabarbarowy ("Hapalopilus nidulans" (Fr.) P. Karst.) – gatunek grzybów z rzędu żagwiowców ("Polyporales"). 
Systematyka i nazewnictwo.
Pozycja w klasyfikacji według Index Fungorum: "Hapalopilus, Phanerochaetaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy gatunek ten w 1821 r. Elias Magnus Fries zdiagnozował jako "Polyporus nidulans", później przez różnych badaczy był włączany do rodzajów "Boletus" (borowik), "Fomes" (hubiak), "Inonotus" (błyskoporek), "Poria", "Polystictus", "Scindalma", "Phaeolus" (murszak). Obecnie za prawidłową uznaje się diagnozę P. Karsta, który w 1881 r. zaliczył go do rodzaju "Hapalopilus". Ma ok. 20 synonimów naukowych.
Nazwę polską podał Stanisław Domański w 1965 r. W polskim piśmiennictwie mykologicznym gatunek ten opisywany był też jako huba korkowa i huba czerwonawa.
Morfologia.
Beztrzonowy, do podłoża przyczepiony bokiem. Pojedynczy ma kształt konsolowaty lub muszlowaty, szerokość 4-12 cm i grubość 2-4 cm. Zazwyczaj owocniki wyrastają w grupach po kilka sztuk, często zrastając się ze sobą. Czasami dachówkowato zachodzą na siebie lub tworzą rzędy. Powierzchnia górna u młodych owocników jest filcowata, u starszych naga. Jest nierówna, matowa, niestrefowana, dość miękka i przypomina pumeks. Barwa od żółtobrązowej do cynamonowobrązowej. 
Rurkowaty. Rurki o barwie od ochrowobrązowej do cynamonowobrązowej i długości 0,5-1,5 cm. Pory kanciaste, tej samej barwy, na jednym milimetrze mieszczą się 2-4. Z czasem stają się wydłużone i nierówne.
U żywych owocników soczysty, włóknisty, miękki, w stanie suchym korkowaty i łamliwy. Ma barwę taką samą, jak górna powierzchnia kapelusza lub nieco jaśniejszą i jest słabo pręgowany. KOH (jak również inne wodorotlenki) barwi go na fioletowo lub szaroliliowo. Jest bez smaku i ma słaby, nieco anyżowy zapach.
Biały. Zarodniki o kształcie od eliptycznego do cylindrycznego, gładkie, o rozmiarach 3.5-5 × 2-3 μm. W KOH bezbarwne. 
Występowanie i siedlisko.
Jest szeroko rozprzestrzeniony na kuli ziemskiej. Występuje w Ameryce Północnej, Europie, Azji, Afryce i Oceanii, znaleziono go również w Australii. W Polsce jest dość rzadki, ale nie jest zagrozony.
Rośnie w różnego typu lasach liściastych i mieszanych, parkach, na pniach, pniakach i gałęziach martwych drzew. Owocniki są jednoroczne i rozwijają się od czerwca do października. Szczególnie często można go spotkać na brzozie brodawkowatej, grabie, leszczynie, jesionie wyniosłym, dębie i wierzbie iwie, ale rośnie także na innych gatunkach drzew liściastych. Na drzewach iglastych występuje rzadko, głównie na jodle pospolitej.
Znaczenie.
Grzyb trujący. Opisano zatrucie tym grzybem u jednej rodziny w Niemczech. Objawy: neurotoksyczne efekty, nudności, zaburzenia ruchu, wzroku, wątroby i niewydolność nerek. Objawy pojawiły się około 12 godzin po spożyciu grzybów. Mocz wszystkich trzech ofiar zatrucia był fioletowy. Po pewnym czasie objawy zatrucia ustąpiły.
Saprotrof powodujący białą zgniliznę drewna. Miękusz rabarbarowy jest silnym barwnikiem; barwi wełnę na intensywnie niebieski kolor.

</doc>
<doc id="3038086" url="https://pl.wikipedia.org/wiki?curid=3038086" title="Hapalopilus nidulans">
Hapalopilus nidulans



</doc>
<doc id="3038087" url="https://pl.wikipedia.org/wiki?curid=3038087" title="Puchar Świata w kolarstwie przełajowym 2007/2008">
Puchar Świata w kolarstwie przełajowym 2007/2008

Puchar Świata w kolarstwie przełajowym w sezonie 2007/2008 to 15. edycja tej imprezy. Organizowany przez UCI, obejmował dziewięć zawodów dla mężczyzn oraz siedem dla kobiet. Pierwszy wyścig odbył się 21 października 2007 roku w belgijskim Kalmthout, a ostatni 20 stycznia 2008 roku w holenderskim Hoogerheide. 
W tym sezonie nie prowadzono klasyfikacji generalnej i nie przyznano indywidualnych wyróżnień.

</doc>
<doc id="3038092" url="https://pl.wikipedia.org/wiki?curid=3038092" title="Barbara Rush">
Barbara Rush

Barbara Rush (ur. 4 stycznia 1927 w Denver w stanie Kolorado) – amerykańska aktorka filmowa i telewizyjna. Laureatka nagrody Złotego Globu za rolę w filmie "Przybysze z przestrzeni kosmicznej" (1953; w kategorii "Najbardziej obiecująca nowa aktorka").
Filmografia.
Filmy:
Seriale TV:

</doc>
<doc id="3038094" url="https://pl.wikipedia.org/wiki?curid=3038094" title="Hala widowiskowo-sportowa w Krakowie-Czyżynach">
Hala widowiskowo-sportowa w Krakowie-Czyżynach



</doc>
<doc id="3038097" url="https://pl.wikipedia.org/wiki?curid=3038097" title="Puchar Świata w kolarstwie przełajowym 2008/2009">
Puchar Świata w kolarstwie przełajowym 2008/2009

Puchar Świata w kolarstwie przełajowym w sezonie 2008/2009 to 16. edycja tej imprezy. Organizowany przez UCI, obejmował dziewięć zawodów dla mężczyzn oraz osiem dla kobiet. Pierwszy wyścig odbył się 19 października 2008 roku w belgijskim Kalmthout, a ostatni 25 stycznia 2009 roku we włoskim Mediolanie. 
Po czterech latach przerwy w tym sezonie powrócono do prowadzenia klasyfikacji generalnej. W tym sezonie triumfowali: Belg Sven Nys wśród mężczyzn oraz Niemka Hanka Kupfernagel wśród kobiet.

</doc>
<doc id="3038098" url="https://pl.wikipedia.org/wiki?curid=3038098" title="Ezryna">
Ezryna

Ezryna (cytowilina, vilin-2; symbole: EZR, CVIL, CVL i VIL2) – białko występujące w ludzkim organizmie kodowane przez gen EZR znajdujący się na chromosomie 6 ("locus" 6q25.3).
Jest to białko łączące mikrofilamenty budujące mikrokosmki. Ezryna jest obok radyksyny i moezyny częścią rodziny białek ERM które pełnią rolę molekularnych łączników między filamentami aktynowymi a białkami zakotwiczonymi w plazmalemmie. Ezryna odgrywa kluczową rolę w regulowaniu adhezji i polaryzacji komórek.
W okolicy N-końca tego białka zlokalizowana jest domena FERM ("four-point one, ezrin/radixin/moesin") która oddziałuje z fosfatydyloinozytol-4,5-bisfosforanu oraz białkami peryferyjnymi takimi jak CD44 i ICAM-2. Na C-końcu znajdują się trzy subdomeny z których jedna oddziałuje z FERM.
Stwierdzone oddziaływania.
Zaobserwowano interakcję pomiędzy ezryną a następującymi cząsteczkami: kofaktror 2 NERF, Merlin, SDC2, CD43, Fas ligand, VCAM-1, S100P, ICAM3, ICAM-1, EBP50, ICAM2, Moezyna, PALLD oraz PIK3R1.

</doc>
<doc id="3038099" url="https://pl.wikipedia.org/wiki?curid=3038099" title="FK Kumanowo">
FK Kumanowo

FK Kumanowo – północnomacedoński klub piłkarski z siedzibą w Kumanowie założony w 1924 roku. Swoje mecze rozgrywa na Stadionie Gradskim o pojemności 8000 widzów. W sezonie 1970/1971 zdobyli mistrzostwo kraju (liga nosiła wtedy nazwę Republic League).

</doc>
<doc id="3038100" url="https://pl.wikipedia.org/wiki?curid=3038100" title="Biathlon na Zimowych Igrzyskach Olimpijskich 2014 – kwalifikacje">
Biathlon na Zimowych Igrzyskach Olimpijskich 2014 – kwalifikacje

Zasady kwalifikacji.
W igrzyskach wzięło udział 220 zawodników (113 mężczyzn oraz 107 kobiet). Liczba zawodników przypadająca na daną reprezentację była uzależniona od punktów Pucharu Narodów zdobytych w dwóch poprzednich mistrzostwach świata (2012 i 2013). Punkty były zliczane na podstawie wyników 3 najlepszych biathlonistów w biegach indywidualnych, sprintach i sztafecie. Narodowy komitet olimpijski mógł wystawić maksymalnie 12 zawodników (po 6 mężczyzn i kobiet).
Liczba zawodników ze startujących w danej konkurencji:
Aby zawodnik wziął udział w igrzyskach musiał spełnić wymagania: w trakcie sezonu 2012/2013 lub 2013/2014 musiał wystartować w dwóch zawodach z cyklu Pucharu IBU, mistrzostw Europy, mistrzostw świata lub Pucharu Świata w biegu indywidualnym lub sprincie z maksymalną stratą 20% średniego czasu trzech pierwszych zawodników. Biathlonista mógł także wypełnić warunek zajmując dwa razy miejsce w pierwszej połowie rankingu mistrzostw świata juniorów lub miał możliwość połączenia obu kryteriów. Sztafety musiały spełnić takie same wymagania. Aby sztafeta mieszana mogła wziąć udział w konkurencji, reprezentacja musiała mieć zakwalifikowanych do igrzysk co najmniej dwóch mężczyzn i dwie kobiety.
Jeśli któreś z państw nie wykorzystało pełnej kwoty startowej (nie wystawiło wszystkich zawodników) to dodatkowe miejsca otrzymywały kolejne z państw, które nie znalazły się w gronie 28 (mężczyźni) lub 27 (kobiety) zakwalifikowanych państw.

</doc>
<doc id="3038109" url="https://pl.wikipedia.org/wiki?curid=3038109" title="Puchar Świata w kolarstwie przełajowym 2009/2010">
Puchar Świata w kolarstwie przełajowym 2009/2010

Puchar Świata w kolarstwie przełajowym w sezonie 2009/2010 to 17. edycja tej imprezy. Organizowany przez UCI, obejmował dziewięć zawodów dla mężczyzn oraz siedem dla kobiet. Pierwszy wyścig odbył się 4 października 2009 roku we włoskim Treviso, a ostatni 24 stycznia 2010 roku w holenderskim Hoogerheide. 
Trofeum sprzed roku bronili Belg Sven Nys wśród mężczyzn oraz Niemka Hanka Kupfernagel wśród kobiet. W tym sezonie triumfowali: Czech Zdeněk Štybar wśród mężczyzn, a wśród kobiet najlepsza była Holenderka Daphny van den Brand.

</doc>
<doc id="3038111" url="https://pl.wikipedia.org/wiki?curid=3038111" title="Napoleon Rouba">
Napoleon Rouba

Napoleon Rouba (ur. 1860 w Dziewieniszkach, zm. 11 grudnia 1929 w Wilnie) – polski dziennikarz i krytyk teatralny.
Życiorys.
Urodził się w niewielkim miasteczku w pobliżu Oszmiany, po ukończeniu gimnazjum w Wilnie wyjechał do Warszawy, aby na tamtejszym Uniwersytecie studiować na Wydziale Prawa. Nie mógł studiować w Wilnie, ponieważ zaborca zamknął Uniwersytet Wileński. W 1890 był współzałożycielem wileńskiego Tajnego Towarzystwa Oświaty Narodowej, pięć lat później powrócił do Wilna na stałe. Był stałym współpracownikiem czasopism ukazujących się w Wilnie i Warszawie, autorem recenzji teatralnych, sprawozdań, felietonów i reportaży. Od 1905 przez dziesięć lat pracował w redakcji "„Kuriera Litewskiego”", był redaktorem wydań i redaktorem odpowiedzialnym za całokształt publikacji. Napisał dwie powieści, w 1896 ukazała się w Wilnie "„Stryjowa spuścizna”", a pięć lat później w Krakowie "„Żyrowisko litewskie”". Był wybitnym znawcą młodości Adama Mickiewicza, dzięki dociekliwości i badaniom literackim udało mu się ustalić wiele faktów, które zawarł w napisanej w 1898 książce "„Śladami Wieszcza”". W 1909 napisał "„Przewodnik po Litwie i Białejrusi”" będący alfabetycznym wykazem obiektów geograficznych, które znajdowały się na terenie sześciu sąsiadujących ze sobą guberni, była to pierwsza tego typu publikacja.
Synem Napoleona Rouby i Antoniny z Kowzanów był malarz Michał Rouba.

</doc>
<doc id="3038123" url="https://pl.wikipedia.org/wiki?curid=3038123" title="The Flaming Lips and Heady Fwends">
The Flaming Lips and Heady Fwends

The Flaming Lips and Heady Fwends – piętnasty album studyjny amerykańskiego zespołu rockowego the Flaming Lips, wydany 21 kwietnia 2012 roku. Został nagrany w latach 2011-2012.

</doc>
<doc id="3038124" url="https://pl.wikipedia.org/wiki?curid=3038124" title="Radyksyna">
Radyksyna

Radyksyna – białko występujące w organizmie człowieka kodowane przez gen "RDX" znajdujący się na chromosomie 11 ("locus"11q23). Gen ten wykryto po raz pierwszy w DNA myszy, gdzie znajduje się na ich chromosomie 9.
Radyksyna jest obok ezryny i moezyny częścią rodziny białek ERM, które pełnią rolę molekularnych łączników między filamentami aktynowymi a białkami zakotwiczonymi w plazmalemmie.
Jej "locus" został ustalony na drodze fluorescencyjnej hybrydyzacji in situ. Odkryto także dwa jej pseudogeny, znajdujące się na chromosomach 11 oraz X.
Stwierdzone oddziaływania.
Radyksyna wchodzi w interakcję z białkiem GNA13.

</doc>
<doc id="3038125" url="https://pl.wikipedia.org/wiki?curid=3038125" title="Benedito Roberto">
Benedito Roberto

Benedito Roberto C.S.Sp. (ur. 5 listopada 1946 w Mussende Gango, zm. 8 listopada 2020 w Malanje) – angolański duchowny katolicki, arcybiskup Malanje w latach 2012–2020.
Życiorys.
Święcenia kapłańskie przyjął 18 października 1981 w Zgromadzeniu Ducha Świętego.
15 grudnia 1995 został mianowany biskupem diecezji Novo Redondo. Sakry biskupiej udzielił mu 25 lutego 1996 nuncjusz apostolski w Angoli – arcybiskup Félix del Blanco Prieto.
19 maja 2012 Benedykt XVI mianował go arcybiskupem metropolitą Malanje.
Zmarł 8 listopada 2020.

</doc>
<doc id="3038127" url="https://pl.wikipedia.org/wiki?curid=3038127" title="Prievoz">
Prievoz



</doc>
<doc id="3038128" url="https://pl.wikipedia.org/wiki?curid=3038128" title="Kolový úplaz">
Kolový úplaz



</doc>
<doc id="3038132" url="https://pl.wikipedia.org/wiki?curid=3038132" title="Poziom troficzny">
Poziom troficzny

Poziom troficzny – grupa organizmów pełniąca podobną rolę w obiegu materii i przepływie energii w biocenozie. Dana grupa organizmów może zajmować jednocześnie różne poziomy troficzne.
Można wyróżnić poziomy takie jak:

</doc>
<doc id="3038135" url="https://pl.wikipedia.org/wiki?curid=3038135" title="Moezyna">
Moezyna

Moezyna – białko występujące w organizmie człowieka kodowane przez gen "MSN" znajdujący się na chromosomie X ("locus" Xq11.1).
Moezyna jest obok ezryny i radyksyny częścią rodziny białek ERM które pełnią rolę molekularnych łączników między filamentami aktynowymi a białkami zakotwiczonymi w plazmalemmie. Jest jedynym z tej rodziny białkiem występującym także u muszki owocowej. 
Bierze także udział w procesach wzajemnego rozpoznawania się komórek.
Stwierdzone oddziaływania.
Moezyna wchodzi w interakcje z następującym cząsteczkami: CD43, NCF1, VCAM-1, NCF4, ICAM3 oraz ezryna.

</doc>
<doc id="3038138" url="https://pl.wikipedia.org/wiki?curid=3038138" title="Zamek w Gródku">
Zamek w Gródku

 
Zamek w Gródku – budowla obronna wzniesiona nad rzeką Smotrycz.
Historia.
Zamek powstał ponieważ wystąpiła konieczność umocnienia Gródka. Z tego powodu król Polski Zygmunt I Stary w liście do braci Mikołaja Herburta i Jana Swiercza nadał im przywilej pobierania cła. Zamek w Gródku musiał być zapewne silnie umocniony, ponieważ król nazwał go fortecą.
W roku 1653 zamek został zdobyty przez kozaków Chmielnickiego, którzy nie oszczędzili szlachty ni pospólstwa. Jednak bogate łupy zatrzymały hordę, która 20 czerwca pod zamkiem wbrew Chmielnickiemu demokratycznie postanowiła "powertatysia nazad i za Lachamy ne hnatysia" i wracać z Podola na Ukrainę. Istnieje sąd, że ten ruch uniemożliwił Chmielnickiemu stworzenie narodowego państwa ukraińskiego.
Dwór.
W XIX w. ruiny dawnego zamku przebudowane zostały przez barona Geismara, generała wojsk rosyjskich, na wygodny piętrowy, a po bokach parterowy dwór klasycystycznym, istniejący do okresu międzywojennego.

</doc>
<doc id="3038144" url="https://pl.wikipedia.org/wiki?curid=3038144" title="Helena Dunicz-Niwińska">
Helena Dunicz-Niwińska

Helena Dunicz-Niwińska (ur. 28 lipca 1915 w Wiedniu, zm. 12 czerwca 2018 w Krakowie) – polska skrzypaczka, tłumaczka literatury z zakresu historii muzyki poważnej oraz autorka wspomnień wojennych.
Życiorys.
Wychowywała się we Lwowie, gdzie mieszkała z rodzicami i braćmi do 1943. Naukę gry na skrzypcach rozpoczęła w wieku 10 lat we lwowskim konserwatorium Polskiego Towarzystwa Muzycznego i kontynuowała z jednocześnie podjętymi w latach 1934–1939 studiami pedagogicznymi.
Po wybuchu II wojny światowej pozostała we Lwowie i tam też została aresztowana razem z matką w 1943. W październiku tego samego roku została deportowana do obozu koncentracyjnego Auschwitz-Birkenau. W obozie jako skrzypaczka trafiła w skład kobiecej orkiestry obozowej. Razem z orkiestrą występowała zarówno podczas codziennych wydarzeń obozowych, jak i na specjalnych, wieczornych koncertach dla personelu SS, gdzie wykonywano utwory Edvarda Griega, Roberta Schumanna czy Wolfganga Amadeusa Mozarta. W orkiestrze obozowej Birkenau występowała do stycznia 1945, następnie została ewakuowana do innych obozów koncentracyjnych w Ravensbrück i Neustadt-Glewe, gdzie zastało ją wyzwolenie w 1945.
Po wyzwoleniu trafiła do Krakowa. Do 1975 pracowała jako zastępca kierownika redakcji wydawnictw dla szkolnictwa muzycznego w Polskim Wydawnictwie Muzycznym. Była autorką tłumaczeń literatury fachowej. W 2013 ukazała się nakładem Wydawnictwa Państwowego Muzeum Auschwitz-Birkenau w Oświęcimiu książka wspomnieniowa "Drogi mojego życia: wspomnienia skrzypaczki z Birkenau", będąca zapisem wspomnień Heleny Dunicz-Niwińskiej spisanych przez Marię Szewczyk (Oświęcim, 2013. ).
W 2015 została odznaczona Srebrnym Medalem „Zasłużony Kulturze Gloria Artis”.

</doc>
<doc id="3038145" url="https://pl.wikipedia.org/wiki?curid=3038145" title="Hladki (Ukraina)">
Hladki (Ukraina)

Hladki (ukr. Глядки) – wieś na Ukrainie, w rejonie tarnopolskim obwodu tarnopolskiego, w hromadzie Tarnopol, położona nad rzeką Seret.
Do 2020 roku część rejonu zborowskiego, od 2020 – tarnopolskiego.

</doc>
<doc id="3038150" url="https://pl.wikipedia.org/wiki?curid=3038150" title="Niebieski parasol">
Niebieski parasol

Niebieski parasol; tytuł oryginalny The Blue Umbrella – amerykański, barwny film animowany wyprodukowany przez Pixar Animation Studios i Walt Disney Pictures, i wyreżyserowany przez Saschka Unselda, będącego jednocześnie autorem scenariusza. Produkcja ma charakter krótkometrażowy i ma na celu prezentacje najnowszych możliwości techniki animacji fotorealistycznej. 
Fabuła.
W ciągu 7 minut filmu obserwujemy jak w trakcie deszczowej pogody, w duży mieście niebieski parasol (mężczyzna), obdarzony ludzkimi cechami nawiązuje kontakt wzrokowy z czerwonym parasolem (kobietą). Rzecz rozgrywa się w tłumie na przejściu dla pieszych. Zauroczony czerwonym parasolem tytułowy niebieski parasol pragnie za nim podążać po zmianie świateł. Niestety właściciel niebieskiego parasola ma zupełnie inne plany i aby odnaleźć swój obiekt zauroczenia niebieski parasol wyrywa się z rąk właściciela i leci niesiony wiatrem, unikając różnych opresji z pomocą różnych narzędzi, czy urządzeń drogowych obdarzonych w filmie podobnie jak parasole – ludzkimi cechami.

</doc>
<doc id="3038157" url="https://pl.wikipedia.org/wiki?curid=3038157" title="Zin Zin Press">
Zin Zin Press



</doc>
<doc id="3038158" url="https://pl.wikipedia.org/wiki?curid=3038158" title="Bitwa pod Beaver Dam Creek">
Bitwa pod Beaver Dam Creek



</doc>
<doc id="3038161" url="https://pl.wikipedia.org/wiki?curid=3038161" title="Komitet Centralny Komunistycznej Partii Białorusi">
Komitet Centralny Komunistycznej Partii Białorusi

Komitet Centralny Komunistycznej Partii Białorusi (, "Centralny Kamitet Kamunistycznaj partyi Biełarusi") – najwyższy kolektywny organ kierowniczy Komunistycznej Partii Białorusi (KPB) pomiędzy jej zjazdami w latach 1924–1991. Wybierany był przez zjazd KPB w składzie członków i kandydatów na członków Komitetu Centralnego. W swojej działalności kierował się Programem i Statutem Komunistycznej Partii Związku Radzieckiego (KPZR), decyzjami zjazdów KPZR i KPB, plenów Komitetu Centralnego KPZR. Utworzony został podczas VIII zjazdu Komunistycznej Partii (bolszewików) Białorusi (KP(b)B) w dniach 12–14 maja 1924 roku, zastępując dotychczasowy organ kierowniczy partii: Centralne Biuro KP(b)B. Komitet Centralny KPB stał na czele wszelkiej działalności struktur partii komunistycznej w Białoruskiej SRR, organizował wykonanie dyrektyw Komitetu Centralnego KPZR, kierował strukturami partyjnymi na poziomie obwodów, miast i rejonów, wprowadzał w życie nabór i rozmieszczenie kadr kierowniczych.
Komitet Centralny KPB w praktyce kierował pracą wszystkich organów i organizacji społecznych, decydował we wszystkich głównych kwestiach życia państwowego i społecznego Białoruskiej SRR. W celu zarządzania pracą partii organizował co najmniej jedno posiedzenie plenarne na 4 miesiące. Pomiędzy plenami działały Biuro Komitetu Centralnego KPB i Sekretariat Komitetu Centralnego KPB, wybierane przez Komitet Centralny KPB.
Siedziba.
Ostatnia siedziba KC KPB mieściła się w budynku wybudowanym w latach 1939-1941 przy ul. Karla Marksa 38. W czasie II wojny światowej zajmowały go organy zarządzania niemieckim okupacyjnym Generalnym Okręgiem Białorusi ("Генеральная акруга Беларусь, Generalbezirk Weißruthenien") (1941-1944). Budowę według proj. A. Wojnowa i W. Waraksina zakończono w 1947. Obecnie jest siedzibą administracji prezydenta Białorusi ("Адміністрацыя Прэзідэнта Рэспублікі Беларусь") (1994-). 

</doc>
<doc id="3038166" url="https://pl.wikipedia.org/wiki?curid=3038166" title="U-14 (KuK Marine)">
U-14 (KuK Marine)



</doc>
<doc id="3038172" url="https://pl.wikipedia.org/wiki?curid=3038172" title="Art Linkletter">
Art Linkletter

Art Linkletter (ur. 17 lipca 1912 w Moose Jaw, zm. 26 maja 2010 w Los Angeles) – amerykańska osobowość radiowa i telewizyjna pochodzenia kanadyjskiego.
Wyróżnienia.
Posiada dwie gwiazdy na Hollywoodzkiej Alei Gwiazd.

</doc>
<doc id="3038174" url="https://pl.wikipedia.org/wiki?curid=3038174" title="Mary Livingstone">
Mary Livingstone

Mary Livingstone (ur. 23 czerwca 1905, zm. 30 czerwca 1983) – amerykańska aktorka filmowa i radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3038175" url="https://pl.wikipedia.org/wiki?curid=3038175" title="Beethoven 4">
Beethoven 4

Beethoven 4 – amerykańska komedia familijna z 2001 roku, kolejny sequel w serii o psie rasy bernardyn imieniem Beethoven.
Opis fabuły.
Dzieci zapisują Beethovena, w tajemnicy przed rodzicami, na tresurę. W pierwszy dzień trener nie może sobie dać rady z psem. W rodzinie Sedgewicków jest łudząco podobny pies. Beethoven zamienia się ze swoim sobowtórem. Kiedy rodzina Newtonów nie może wyjść z podziwu nad karnością i posłuszeństwem swego pupila, prawdziwy Beethoven wprowadza się w uporządkowane życie rodziny Sedgwicków i robi tam wielkie zamieszanie.

</doc>
<doc id="3038179" url="https://pl.wikipedia.org/wiki?curid=3038179" title="Leonid Swiatopołk-Mirski">
Leonid Swiatopołk-Mirski

Leonid Siergiejewicz Swiatopołk-Mirski, ros. Леонид Сергеевич Святополк-Мирский (ur. ?, zm. ?) – rosyjski wojskowy (pułkownik), działacz emigracyjny, dowódca baterii artylerii w 1 Rosyjskiej Brygady Narodowej SS podczas II wojny światowej.
Pochodził z rodu książęcego. Brał udział w I wojnie światowej. Dowodził w stopniu podpułkownika 166 Pułkiem Piechoty. W listopadzie 1917 r. wstąpił do nowo formowanych wojsk Białych. Współorganizował formowanie Pułku Gieorgijewskiego. Uczestniczył w 1 Marszu Kubańskim. Pod koniec 1918 r. dowodził 1 Oficerską Drużyną Ochotniczą w Kijowie. Został wzięty do niewoli przez bolszewików. W 1920 r. wypuszczono go na wolność, po czym przedostał się do wojsk Białych na Krymie. Służył w Dywizji Markowskiej. W połowie listopada tego roku wraz z wojskami Białych został ewakuowany do Gallipoli. Na emigracji zamieszkał w Bułgarii. Awansowano go do stopnia pułkownika. Na początku lat 30. wyemigrował do Brazylii, gdzie od 1934 r. stał na czele 1 grupy sektora brazylijskiego Wszechrosyjskiej Organizacji Faszystowskiej w Rio de Janeiro. Podczas II wojny światowej przybył do III Rzeszy, skąd po ataku wojsk niemieckich na ZSRR udał się na okupowane tereny Związku Sowieckiego. Od wiosny 1942 r. służył w nowo formowanym oddziale wojskowym pod nazwą Druschina Verband. Dowodził baterią artylerii. Po buncie antyniemieckim latem 1943 r. został aresztowany przez dotychczasowego dowódcę ppłk. Władimira W. Gil-Rodionowa, po czym przewieziono go samolotem z terenów partyzanckich do Moskwy. Wiadomo, że odbył się tam jego proces.

</doc>
<doc id="3038182" url="https://pl.wikipedia.org/wiki?curid=3038182" title="CardDAV">
CardDAV

CardDAV – protokół internetowy w architekturze klient/serwer oparty na protokole HTTP. Protokół ten został zaprojektowany do wymiany, zarządzania oraz przechowywania książki adresowej na serwerze. Protokół CardDAV został zaproponowany przez IETF oraz opublikowany w dokumencie w sierpniu 2011 roku.
Protokół ten bazuje na protokole WebDAV, który bezpośrednio korzysta z protokołu HTTP. CardDAV wykorzystuje także vCard do przesyłania danych kontaktów.

</doc>
<doc id="3038185" url="https://pl.wikipedia.org/wiki?curid=3038185" title="SURCAL 2A">
SURCAL 2A



</doc>
<doc id="3038188" url="https://pl.wikipedia.org/wiki?curid=3038188" title="Karol Wawrosz">
Karol Wawrosz

Karol Wawrosz (ur. 1860 w Żywcu, zm. ?) – malarz i rysownik polski przełomu XIX i XX wieku. 
Urodził się w rodzinie leśniczego. Początkowo studiował malarstwo w Szkole Sztuk Pięknych w Krakowie. Od 1879 r. pracował dla Władysława Bartynowskiego jako rysownik. 
Od 18 kwietnia 1888 studiował na Królewskiej Akademii Sztuk Pięknych w Monachium w klasie malarstwa pod kierunkiem Aleksandra von Liezen-Meyera (1839-1898).
Ilustrator książek (m.in. B. Twardowskiego, "Wojsko polskie Kościuszki, Poznań 1894", Bartynowskiego "Wizerunki królów, uzbrojenie i wojsko polskie" i "Materiały do ikonografii królów, zbroi i wojska polskiego"). Autor rysunków do katalogu numizmatów polskich E. Czapskiego.

</doc>
<doc id="3038189" url="https://pl.wikipedia.org/wiki?curid=3038189" title="Adam Hefter">
Adam Hefter

Adam Hefter (ur. 6 grudnia 1871 w Prien am Chiemsee, Bawaria, zm. 9 stycznia 1970) – austriacki duchowny katolicki, biskup diecezjalny Gurk w latach 1914-1939.
Życiorys.
Święcenia kapłańskie otrzymał 22 lipca 1894 i inkardynowany został do diecezji Gurk.
26 grudnia 1914 cesarz Franciszek Józef I mianował go biskupem Gurk. Stolica Apostolska potwierdziła ten wybór 5 lutego 1915. Dwa dni później otrzymał sakrę, której udzielił ówczesny arcybiskup Salzburga abp Balthasar Kaltner. Na emeryturę z powodów zdrowotnych przeszedł 4 maja 1939. Otrzymał wówczas biskupią stolicę tytularną "Marciana". W grudniu 1939 podniesiony został do rangi arcybiskupa ze stolicą "Maximianopolis in Rhodope". Tytuł ten zachował do końca życia.
W chwili śmierci był najstarszym żyjącym biskupem katolickim.

</doc>
<doc id="3038190" url="https://pl.wikipedia.org/wiki?curid=3038190" title="Władysław Bartynowski">
Władysław Bartynowski

Władysław Bartynowski (ur. 24 czerwca 1832 w Krakowie, zm. 16 grudnia 1918 tamże) – polski archeolog, antykwariusz, bibliofil, kolekcjoner i numizmatyk. Prowadził też handel drukami i numizmatami antykwarycznymi w Krakowie.
Życiorys.
Syn Maksymiliana (1800-1839), sędziego i numizmatyka, ojciec Wacława, polskiego sędziego i numizmatyka. Kiedy miał ok. 6 lat, jego rodzina przeniosła się z Karniowic do Krakowa. W Krakowie Bartynowski ukończył gimnazjum i uczęszczał na studia.
Współzałożyciel Towarzystwa Numizmatycznego w Krakowie w 1888. Był redaktorem Wiadomości Numizmatyczno-Archeologicznych w latach 1889-1900. Wynalazca bartynotypi, sposobu reprodukcji numizmatów. Autor katalogów. Od 1894 do 1910 zajmował się uporządkowaniem i opracowaniem zbioru numizmatycznego Andrzeja Potockiego. Doradzał w kompletowaniu zbiorów Emerykowi Hutten-Czapskiemu. Od ok. 1870 zajmował się prowadzeniem działu antykwarycznego w księgarni swojego przyjaciela, Józefa Friedleina. W 1896 należał do grona założycieli Towarzystwa Miłośników Historii i Zabytków Krakowa.
Zgromadził i skatalogował liczne zbiory, w tym miedziorytów, litografii i drzeworytów oraz materiałów i wiadomości o ich twórcach. Kolekcjonował również starodruki. Część swoich zbiorów i katalogów przekazał Muzeum Czapskich w Krakowie. W 1906 roku Jan Raszka zaprojektował medal poświęcony Bartynowskiemu. Na stronie głównej umieścił jego popiersie z imieniem i nazwiskiem, na odwrocie krajobraz z posągiem Światowida i napis "Przyjaciele i archeolodzy w Krakowie 1906". Po śmierci Bartynowskiego zbiory numizmatyczne otrzymały w spadku jego dzieci.
Pochowany na Cmentarzu Rakowickim w Krakowie.

</doc>
<doc id="3038194" url="https://pl.wikipedia.org/wiki?curid=3038194" title="Edmund Gibbons">
Edmund Gibbons

Edmund Francis Gibbons (ur. 16 września 1868 w White Plains, Nowy Jork, zm. 19 czerwca 1964) – amerykański duchowny katolicki, biskup diecezjalny Albany w latach 1919-1954.
Życiorys.
Święcenia kapłańskie otrzymał 27 maja 1893 i inkardynowany został do diecezji Buffalo.
10 marca 1919 papież Benedykt XV mianował go ordynariuszem Albany. Sakry udzielił mu ówczesny delegat apostolski w USA abp Giovanni Bonzano. Na emeryturę przeszedł 10 listopada 1954 roku. Otrzymał wówczas biskupią stolicę tytularną "Verbe".
Od grudnia 1963 roku, po śmierci włoskiego arcybiskupa Alfonso Carinci, był najstarszym wiekiem hierarchą katolickim.

</doc>
<doc id="3038197" url="https://pl.wikipedia.org/wiki?curid=3038197" title="Marija Lebiediewa">
Marija Lebiediewa

Marija Aleksandrowna Lebiediewa (ros. Мария Александровна Лебедева) – rosyjska brydżystka, World Life Master w kategorii kobiet (WBF), European Master (EBL).
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="3038198" url="https://pl.wikipedia.org/wiki?curid=3038198" title="Maria Lebedeva">
Maria Lebedeva



</doc>
<doc id="3038199" url="https://pl.wikipedia.org/wiki?curid=3038199" title="Emilio de Brigard Ortiz">
Emilio de Brigard Ortiz

 
Emilio de Brigard Ortiz (ur. 15 maja 1888 w Chii, zm. 6 marca 1986) – kolumbijski duchowny katolicki, biskup pomocniczy Bogoty w latach 1944–1986.
Życiorys.
Święcenia kapłańskie otrzymał 28 października 1911 i inkardynowany został do archidiecezji Bogoty. 
29 lipca 1944 papież Pius XII mianował go biskupem pomocniczym Bogoty. Otrzymał wówczas biskupią stolicę tytularną "Coracesium". Sakry udzielił mu ówczesny zwierzchnik archidiecezji abp Ismael Perdomo Borrero. 21 października 1961 podniesiony do rangi arcybiskupa ze stolicą "Dystis". Nawet w zaawansowanym wieku nie przeszedł na emeryturę.
W chwili śmierci był najstarszym żyjącym biskupem katolickim.

</doc>
<doc id="3038200" url="https://pl.wikipedia.org/wiki?curid=3038200" title="Żeglarstwo na Igrzyskach Śródziemnomorskich 2005">
Żeglarstwo na Igrzyskach Śródziemnomorskich 2005

Żeglarstwo na Igrzyskach Śródziemnomorskich 2005 odbywało się w dniach 25 czerwca – 2 lipca 2005 roku. Zawodnicy obojga płci rywalizowali łącznie w pięciu konkurencjach w Club de Mar.
Początkowo planowano rozegranie również żeńskich zawodów w klasie Mistral, jednak nie zgłosiła się wymagana liczba zawodniczek. Rywalizacja była przeprowadzona w formie jedenastu wyścigów, a do zawodów w każdej klasie mogły przystąpić maksymalnie dwie załogi z jednego kraju.

</doc>
<doc id="3038201" url="https://pl.wikipedia.org/wiki?curid=3038201" title="Hapalopilus">
Hapalopilus

Hapalopilus P. Karst. (miękusz) – rodzaj grzybów z rzędu żagwiowców ("Polyporales"). W Polsce występują 2 gatunki.
Systematyka i nazewnictwo.
Pozycja w klasyfikacji według Index Fungorum: "Phanerochaetaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Nazwę polską nadał Stanisław Domański ze współautorami w 1967 r.

</doc>
<doc id="3038202" url="https://pl.wikipedia.org/wiki?curid=3038202" title="Miękusz">
Miękusz



</doc>
<doc id="3038204" url="https://pl.wikipedia.org/wiki?curid=3038204" title="Iloczyn Blaschkego">
Iloczyn Blaschkego

Iloczyn Blaschkego – funkcja analityczna ograniczona na otwartym kole jednostkowym. Funkcja ta jest skonstruowana w taki sposób, by posiadać ciąg (skończony lub nieskończony) liczb zespolonych formula_1 wewnątrz koła jednostkowego.
Iloczyn Blaschkego jest powiązany z przestrzenią Hardy’ego. Po raz pierwszy został zaproponowany w 1915 roku przez Wilhelma Blaschkego.
Definicja formalna.
Ciąg punktów formula_2 wewnątrz koła jednostkowego spełnia warunki Blaschkego jeżeli
Wykorzystując taki ciąg, iloczyn Blaschkego jest zdefiniowany jako
gdzie współczynniki
o ile formula_6 gdzie formula_7 jest sprzężeniem zespolonym formula_8 Gdy formula_9 wtedy formula_10
Iloczyn Blaschkego formula_11 definiuje funkcję analityczną na otwartym kole jednostkowym z zerami (pojedynczymi lub wielokrotnymi) formula_12 Również należy do przestrzeni Hardy’ego formula_13.
Ciąg formula_14 spełniający powyższe warunki jest również zwany ciągiem Blaschkego.
Twierdzenie Szegő.
Zgodnie z twierdzeniem Gábor Szegő, jeżeli formula_15 należy do formula_16 (przestrzeń Hardy’ego z całkowalną normą), oraz jeżeli formula_15 jest niezerowa, wtedy zera formula_15 spełniają warunki Blaschkego.
Skończony iloczyn Blaschkego.
Skończony iloczyn Blaschkego może być określony (jako analityczna funkcja na kole jednostkowym) w następujący sposób: Niech formula_15 będzie funkcją analityczną na otwartym kole jednostkowym taką, że formula_15 może być uciąglona na otwartym na zamkniętym dysku
który mapuje jednostkowy okrąg w siebie samego. Wtedy formula_15 jest równa skończonemu iloczynowi Blaschkego
gdzie formula_24 leży na jednostkowym okręgu oraz formula_25 jest wielokrotnością zera formula_26 W szczególności, jeżeli formula_15 spełnia powyższe warunki oraz nie posiada zer wewnątrz jednostkowego okręgu, wtedy formula_15 jest stałą.

</doc>
<doc id="3038205" url="https://pl.wikipedia.org/wiki?curid=3038205" title="Alfredo Cifuentes Gómez">
Alfredo Cifuentes Gómez

Alfredo Cifuentes Gómez (ur. 8 lutego 1890 w Santiago de Chile, zm. 13 października 1989) – chilijski duchowny katolicki, arcybiskup metropolita La Sereny w latach 1943-1967.
Życiorys.
Święcenia kapłańskie otrzymał 19 października 1913 i inkardynowany został do stołecznej archidiecezji Santiago de Chile.
23 grudnia 1933 papież Pius XI mianował go ordynariuszem ówczesnej diecezji Antofagasta. Sakry udzielił mu bp Gilberto Fuenzalida Guzmán. Od 5 czerwca 1943 do przejścia na emeryturę w dniu 10 marca 1967 był arcybiskupem metropolitą La Sereny.
W chwili śmierci był najstarszym katolickim biskupem.

</doc>
<doc id="3038207" url="https://pl.wikipedia.org/wiki?curid=3038207" title="Jarosław Czyż">
Jarosław Czyż

Jarosław Czyż (ur. 7 grudnia 1894 w Dublanach, zm. 13 grudnia 1958 w Nowym Jorku) – ukraiński działacz społeczny, jeden z organizatorów oddziałów Strzelców Siczowych oraz Ukraińskiej Organizacji Wojskowej (UWO).
W 1921 członek kolegium UWO, potem wyemigrował do Pragi, gdzie ukończył w 1922 Wydział Filozofii Uniwersytetu Karola, i w tym samym roku wyemigrował do USA. Redagował tam ukraińską gazetę „Narodna Wolja”, współpracował również z agencją prasową The Common Council for American Unity (z czasem został jednym z jej dyrektorów). Doradca rządu USA w sprawie narodowości, w 1956 współorganizator, a potem dyrektor wykonawczy programu Committee of the President’s People-to-people Program.

</doc>
<doc id="3038208" url="https://pl.wikipedia.org/wiki?curid=3038208" title="Kanonizacja Jana XXIII i Jana Pawła II">
Kanonizacja Jana XXIII i Jana Pawła II

Kanonizacja Jana XXIII i Jana Pawła II (również kanonizacja stulecia) – uroczystość religijna, która miała miejsce 27 kwietnia 2014 w Watykanie na placu Świętego Piotra, podczas której dwaj papieże XX wieku – błogosławiony Jan XXIII oraz błogosławiony Jan Paweł II – zostali ogłoszeni świętymi Kościoła katolickiego.
5 lipca 2013 w Watykanie miało miejsce oficjalne wydanie dekretu w sprawie cudu za wstawiennictwem bł. Jana Pawła II. Za cud uznano, jak poinformował ks. Federico Lombardi, zatwierdzone przez lekarzy i teologów z Kongregacji Spraw Kanonizacyjnych i w ich opinii niewytłumaczalne z medycznego punktu widzenia uzdrowienie Floribeth Mory Diaz – Kostarykanki cierpiącej na nieoperacyjnego tętniaka mózgu. Jako cud opisano sytuację, w której kobieta, oglądając beatyfikację Jana Pawła II, zaczęła się do niego modlić, po czym miała doznać nagłego uzdrowienia. Papież Franciszek poinformował, że razem z Janem Pawłem II kanonizowany zostanie również bł. Jan XXIII. Papież Franciszek podczas konsystorza w dniu 30 września 2013 wyznaczył na dzień 27 kwietnia 2014 (tj. Niedziela Miłosierdzia Bożego) kanonizację dwóch papieży Jana Pawła II i Jana XXIII. Jan Paweł II został kanonizowany dziewięć lat po śmierci i trzy lata po beatyfikacji, zaś Jan XXIII pół wieku po śmierci i trzynaście lat po beatyfikacji. W przypadku Jana XXIII papież zdecydował o odstąpieniu od stwierdzenia cudu za wstawiennictwem błogosławionego. Prefektura Domu Papieskiego ogłosiła, że na kanonizację nie będą potrzebne żadne wejściówki i będą mogły wziąć udział wszystkie osoby, które znajdą miejsce na placu św. Piotra, placu Piusa XII oraz Via della Conciliazione. Burmistrz Rzymu Ignazio Marino ogłosił, że na uroczystość kanonizacji dwóch papieży ma przyjechać 100 światowych przywódców. 31 marca 2014 ks. Federico Lombardi poinformował, że na tę uroczystość został zaproszony emerytowany papież Benedykt XVI. 26 kwietnia 2014 rzecznik Watykanu ogłosił, że papież senior przyjął zaproszenie na uroczystość i będzie w gronie koncelebransów podczas mszy świętej kanonizacyjnej Jana XXIII i Jana Pawła II.
24 kwietnia 2014 Sejm Rzeczypospolitej Polskiej przyjął uchwałę uczczenia papieża błogosławionego Jana Pawła II w dniu jego kanonizacji. W głosowaniu wzięło udział 416 posłów, z czego „za” było 380, „przeciw” – 34, a 2 wstrzymało się od głosu.
Według danych szacunkowych w kanonizacji Jana XXIII i Jana Pawła II na placu Świętego Piotra uczestniczyło 800 tys. wiernych.
Była to pierwsza podwójna kanonizacja papieży w XXI wieku i zarazem pierwsza kanonizacja głowy Kościoła od czasu kanonizacji Piusa X w 1954 oraz pierwszy raz, kiedy papież kanonizował dwóch swoich poprzedników i kiedy to na jednej uroczystości przewodniczyło dwóch papieży – emerytowany i obecny.
Przebieg uroczystości.
Uroczysta kanonizacja Jana XXIII i Jana Pawła II rozpoczęła się o godz 10:00 na placu św. Piotra i rozpoczęła ją śpiew Litanii do Wszystkich Świętych oraz procesją ze 100 kardynałami i 1000 biskupami. Po procesji urzędujący papież podszedł do emerytowanego papieża Benedykta XVI, z którym przywitał się, a wierni ten gest nagrodzili oklaskami. Na fasadzie bazyliki Świętego Piotra wisiały kanonizacyjne portrety dwóch papieży. Portret papieża Polaka był taki sam który wisiał w dniu jego beatyfikacji w 2011,w czerwonej pelerynie na niebieskim tle, zaś do tego zdjęcia wybrano taki sam graficznie wizerunek Jana XXIII gdyż w dniu jego beatyfikacji jego portret był malowany. O godz 10:10 rozpoczął się obrzęd kanonizacji, gdzie prefekt Kongregacji Spraw Kanonizacyjnych kard. Angelo Amato prosił papieża o włączenie w poczet świętych Jana XXIII i Jana Pawła II:
Ojciec Święty odpowiedział:
O 10:15 Franciszek wygłosił formułę kanonizacjną:
 Po tym obrzędzie nastąpiło wniesienie relikwii nowych świętych, gdzie relikwię Jana Pawła II wniosła Floribeth Mora Diaz, zgodnie z opinią Kościoła katolickiego – uzdrowiona przez papieża Polaka, zaś relikwię św. Jana XXIII wniosła rodzina papieża Roncalliego. Po tym obrzędzie nastąpiła liturgia słowa w językach włoskim, polskim, łacińskim i greckim, następnie następca świętego Piotra wygłosił homilię, podczas której powiedział, że ci dwaj nowi święci „"mieli odwagę oglądania ran Jezusa, dotykania Jego zranionych ran"”. Podczas tej homilii św. Jana Pawła II ogłosił patronem rodzin, zaś św. Jana XXIII nazwał „"papieżem posłuszeństwa Duchowi Świętemu"”. Po homilii odbyła się modlitwa wiernych, wśród czytających była francuska zakonnica Marie Simon-Pierre Normand, której uzdrowienie uznano za cud dokonany dzięki Karolowi Wojtyle, potrzebny do jego beatyfikacji. Po zakończonej mszy papież Franciszek odprawił z wiernymi modlitwę "Regina Coeli", w rozważaniu przed modlitwą Ojciec Święty podziękował uczestniczącym w tej kanonizacji oraz po kolei pozdrawiał przybyłe delegacje. Następnie wsiadł do papamobile i objeżdżał plac, pozdrawiając wszystkich zebranych wiernych. Pielgrzymi opuszczając plac udawali się do bazyliki św. Piotra, by modlić się przy grobach obu świętych papieży.
Ostatnim obrzędem, zamykającym obchody kanonizacji, była wizyta papieża Franciszka w polskiej parafii pod wezwaniem świętego Stanisława w Rzymie, gdzie 4 maja 2014 odprawił dziękczynną mszę za dar świętości Jana Pawła II.
Oficjalne delegacje.
17 kwietnia 2014 włoskie ministerstwo spraw wewnętrznych poinformowało, że na uroczystościach kanonizacyjnych oczekiwanych jest 61 delegacji państwowych z 54 krajów, w tym 19 głów państw, 24 premierów i 23 ministrów.
Delegacje kościelne i innych religii.
Na kanonizację przybyła delegacja Kościołów i religii: anglikańskiego, prawosławnego, przedstawiciele społeczności islamskiej oraz żydowskiej z USA, Włoch, Izraela i Argentyny, m.in. rabin Polski Michael Schudrich oraz dwaj rabini z Argentyny Abraham Skórka oraz Claudio Epelman.
Reakcje świata.
Dziennikarze we Włoszech uroczystość tę określili „kanonizacją stulecia”, gdyż po raz pierwszy brało w niej udział dwóch papieży (obecny i emerytowany). Jedna z telewizji w Portugalii dzień kanonizacji opisała jako „jeden z najważniejszych dni w historii Kościoła katolickiego”. W Iraku dzień przed uroczystością odbyła się msza, po której odsłonięto pomnik Jana Pawła II. Mieszkańcy Libanu, darzący Jana Pawła II wielkim szacunkiem z powodu zwołanego przez niego w 1995 roku synodu poświęconego temu państwu, zorganizowali okolicznościowe nabożeństwa. Katolicy w Indonezji przygotowali specjalne miejsca, w których można było oglądać transmisje uroczystości, zaś w jednej z archidiecezji w parku odbyło się specjalne nabożeństwo. W związku z kosztami wyjazdu na kanonizację, dzięki jezuitom część Filipińczyków w handlowej części miasta mogła obejrzeć transmisję uroczystości. W tym samym miejscu w 1981 miało miejsce spotkanie Jana Pawła II z Filipińczykami.

</doc>
<doc id="3038212" url="https://pl.wikipedia.org/wiki?curid=3038212" title="Hiram Powers">
Hiram Powers

Hiram Powers (ur. 29 lipca 1805 w Woodstock, zm. 27 czerwca 1873 we Florencji) – amerykański rzeźbiarz, przedstawiciel neoklasycyzmu, największy amerykański rzeźbiarz XIX wieku. Znany z rzeźb "Grecka niewolnica" i "Ameryka".
Życiorys i twórczość.
Hiram Powers urodził się w jako ósme z dziewięciorga dzieci w rodzinie rolniczej. Uczył się w lokalnej szkole, a wolnych chwilach zgłębiał tajniki rzemiosła, w tym rysunku. Ponieważ jego ojciec miał kłopoty z utrzymaniem rodziny, przeniósł się w 1818 z rodziną do Ohio, gdzie wkrótce zmarł. Przyszły artysta był od tej chwili zdany na własne siły. Udało mu się znaleźć zatrudnienie w Cincinnati w pewnej czytelni przy jednym z głównych hoteli miasta. Potem dostał posadę sprzedawcy w sklepie, w którym pracował aż do bankructwa właściciela. W kolejnych latach pracował na różnych stanowiskach u pewnego zegarmistrza. Jego zamiarem było jednak zajmowanie się sztuką. W Cincinnati poznał Fredericka Ecksteina, obywatela Prus, który pracował na popiersiem generała Andrew Jacksona. Eckstein udzielił kilku lekcji młodemu Powersowi, który po jakimś czasie był w stanie samodzielnie wytwarzać popiersia z gipsu. Wówczas poczuł, że jego powołaniem jest sztuka. Nawiązał kontakt z Western Museum w Cincinnati, gdzie przez około siedem lat kierował działem artystycznym. 1 maja 1832 Powers ożenił się z Elizabeth Gibson.
W 1835 Powers wyjechał do Waszyngtonu, chcąc zdobyć sławę jako artysta i zgromadzić fundusze na podróż do Włoch. W czasie pobytu w stolicy wykonał kilka popiersi znanych osobistości, a w 1837, dzięki wsparciu Nicolasa Longwortha, spełnił swoje marzenie i wyjechał do Florencji. W podróży towarzyszyła mu żona i dwoje dzieci.
Po przyjeździe przez pewien czas kontynuował wykonywanie popiersi, ale wkrótce (1838) postanowił zająć się tematem "Ewy". Tuż przed ukończeniem modelu tego posągu odwiedził go duński rzeźbiarz Bertel Thorvaldsen. Wysoko ocenił on popiersia artysty oraz posąg "Ewy" wyrażając opinię, że Powers jest największym rzeźbiarzem od czasów Michała Anioła. 
W 1841 Powers rozpoczął pracę nad "Grecką niewolnicą". Była to jego reakcja na niewolnictwo, które uważał za błąd. Motyw "Greckiej niewolnicy" jest poświęcony greckim chrześcijanom zniewolonym przez Turków, oraz niewolnictwu czarnych mieszkańców Ameryki. Do wyrzeźbienia niewolnicy artysta użył wielu modeli, w tym florenckiej "Venere Medici". "Grecka niewolnica" stała się najbardziej znaną i podziwianą ze wszystkich rzeźb Powersa; była wystawiana w Stanach Zjednoczonych, pokazano ją też na Wielkiej Wystawie w Londynie w 1851. Oprócz oryginału artysta wykonał sześć gipsowych kopii. Oryginał rzeźby znajduje się w Raby Castle (hrabstwo Durham w Anglii), natomiast kopie między innymi w: Corcoran Gallery of Art, Smithsonian American Art Museum and the Renwick Gallery, Newark Museum, Brooklyn Museum i w Yale University Art Gallery.
W 1848 Powers rozpoczął pracę nad marmurowym posągiem "Ameryka", przedstawiającym wysoką kobietę, w koronie z 13 gwiazd, stojącą na zerwanych łańcuchach niewoli. Posąg został zniszczony w 1865 w pożarze magazynu na Brooklynie, kilka miesięcy po zamordowaniu prezydenta Abrahama Lincolna.
Wśród innych prac artysty znajdują się popiersia Andrew Jacksona, Daniela Webstera, Johna Quincy Adamsa, Johna C. Calhouna.
Zbiory.
Prace Powersa znajdują się w zbiorach między innymi: Metropolitan Museum of Art, Carnegie Museum of Art, de Young Museum, Harvard Art Museums, Museum of Fine Arts w Bostonie i w Białym Domu. W Kapitolu Stanów Zjednoczonych znajduje się posąg Benjamina Franklina. 
W 2007 Taft Museum of Art w Cincinnati zorganizowało wystawę prac Powersa. Była to pierwsza wielka monograficzna wystawa jego prac w Stanach Zjednoczonych; Cincinnati wybrano z uwagi na fakt, iż artysta spędził tu 14 lat swego życia.

</doc>
<doc id="3038214" url="https://pl.wikipedia.org/wiki?curid=3038214" title="Tongfeng Anzhu">
Tongfeng Anzhu

Tongfeng Anzhu (; kor. 동봉암주 "Tongbong Amju"; jap. "Tōhō Anjū"; wiet. "Thông Phong Am Chúa") – chiński mistrz chan ze szkoły linji.
Życiorys.
Brak informacji o jego życiu. W "Jingde chuandeng lu" zapisano tylko kilka jego dialogów.
Mistrz ten występuje w 85 gong’anie "Biyan lu".
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="3038221" url="https://pl.wikipedia.org/wiki?curid=3038221" title="Michael Fogarty">
Michael Fogarty

Michael Fogarty (ur. 11 października 1859 w Kilcolman, zm. 25 października 1955) – irlandzki duchowny katolicki, biskup Killaloe w latach 1904-1955.
Życiorys.
Święcenia kapłańskie otrzymał 13 września 1885 roku i inkardynowany został do diecezji Killaloe.
8 lipca 1904 papież Pius X mianował go ordynariuszem rodzinnej diecezji. Sakry udzielił mu metropolita Thomas Fennelly. Funkcję tę sprawował przez 51 lat. 12 lipca 1954 został podniesiony do rangi arcybiskupa "ad personam".
W chwili śmierci był najstarszym katolickim hierarchą (od śmierci w kwietniu 1954 meksykańskiego biskupa Jesúsa Echavarríi y Aguirre.

</doc>
<doc id="3038225" url="https://pl.wikipedia.org/wiki?curid=3038225" title="Autobusy miejskie w Drezdenku">
Autobusy miejskie w Drezdenku

Autobusy miejskie w Drezdenku – system komunikacji miejskiej w Drezdenku opierający się na taborze autobusowym. Sieć składająca się z jednej linii łączącej centrum miasta ze stacją kolejową w Nowym Drezdenku działała z przerwami od 1967 do 2006/07.
Historia.
Geneza.
Głównym powodem funkcjonowania komunikacji miejskiej w Drezdenku było znaczne oddalenie centrum miasta od Nowego Drezdenka położonego po drugiej stronie Noteci.
Nowe Drezdenko jest osiedlem, które powstało przy stacji Nowe Drezdenko, zbudowanej w 1857 na linii nr 203. W 1935 została otwarta stacja położona na południowym brzegu Noteci, jednakże stacja ta miała mniejsze znaczenie.
Po 1967.
Po raz pierwszy komunikacja miejska w Drezdenku została założona w 1967 roku. Linia łącząca centrum miasta z dzielnicą Nowe Drezdenko, w której znajdowała się stacja kolejowa, była obsługiwana przez Przedsiębiorstwo Gospodarki Komunalnej i Mieszkaniowej Drezdenko. Przedsiębiorstwo przez cały ten okres posiadało jeden autobus miejski Autosan H9-35. Linia ta była utrzymywana przez krótki czas.
Drugi raz PGKiM zaczęło obsługiwać komunikację miejską około 1983 roku. Przewoźnik ten, dysponujący dwoma Autosanami H9-35, obsługiwał trasę łączącą centrum miasta (Rynek i osiedla) ze stacją kolejową Nowe Drezdenko do 2000 roku. Odjazdy autobusów były skorelowane z rozkładem jazdy pociągów. Ze względu na deficyt połączenia, linię dofinansowywały władze miejskie.
W 2004 komunikacja została reaktywowana przez prywatnego przedsiębiorcę, który sprowadził pierwszy w Polsce belgijski autobus Van Hool AU138. Przewoźnik ten operował na tej samej trasie do likwidacji sieci na przełomie 2006 i 2007. 
Na początku 2011 pojawiły się plany reaktywacji komunikacji przez Urząd Miejski.
Linia.
Przez całą swoją historię komunikacja miejska obsługiwała jedną linię łączącą Drezdenko leżące na lewym (południowym) brzegu Noteci z Nowym Drezdenkiem na północy, na prawym brzegu rzeki. 
Do 2004 linia była obsługiwana tylko jednym autobusem Autosan H9-35. W 2004 został sprowadzony autobus Van Hool AU138 i do czasu likwidacji linia była obsługiwana przez dwa 9 metrowe, dwudrzwiowe pojazdy.

</doc>
<doc id="3038226" url="https://pl.wikipedia.org/wiki?curid=3038226" title="Operalia">
Operalia

Operalia, Światowy Konkurs Operowy – coroczny, międzynarodowy konkurs dla młodych śpiewaków operowych. Ustanowiony w 1993 roku przez słynnego tenora Plácido Domingo konkurs, wspomógł kariery kilku ważnych artystów, takich jak Joseph Calleja, Giuseppe Filianoti, Rolando Villazón, José Cura, Joyce DiDonato, Elizabeth Futral, Inva Mula i Ana María Martínez.
Opis.
Konkurs Operalia ma stałą siedzibę w Paryżu, ale gospodarzem poszczególnych konkursów jest co roku inne miasto. Miasta, które były gospodarzami konkursu, to m.in. Paryż, zarówno Opéra Garnier i Théâtre du Châtelet, Meksyk-Televisa Recording Studios, Madryt -Teatro de la Zarzuela, Bordeaux-Teatr Wielki, Tokio-Kan-I Hoken Hall, Hamburg-Laeiszhalle, Puerto Rico-Luis A. Ferré Performing Arts Center, Los Angeles, zawody odbywały się zarówno w hali Royce UCLA i Dorothy Chandler Pavilion, Waszyngton-Auditorium Lisner Uniwersytetu Jerzego Waszyngtona, region Jeziora Bodeńskiego w Austrii, Niemczech i Szwajcarii, Madryt-Teatro Real, Walencja-Palau de les Arts Reina Sofia i Québec-Palais Montcalm i Grand Théâtre de Québec.
Konkurs jest otwarty dla śpiewaków w wieku od 18 do 30 lat, którzy mogą pochwalić się wysokim poziomem wykonań. Konkurs dotyczy obu płci i wszystkich typów głosu ludzkiego. Uczestnicy zawodów wybierani są w drodze przesłuchania przez złożenie nagrań konkursowych. Panel trzech sędziów słucha i ocenia złożony przez uczestników materiał. Do udziału w konkursie zakwalifikowanych zostaje czterdziestu najlepszych. Zazwyczaj organizacja otrzymuje 800 do 1000 zgłoszeń rocznie, co sprawia, że sama kwalifikacja do konkursu jest już dużym sukcesem.
Konkursowi co roku przewodniczy Plácido Domingo, choć sam nie ocenia uczestników. Jury składające się z 10 dyrektorów z najważniejszych scen operowych całego świata jest zapraszane do oceny uczestników. Zawodnicy muszą przygotować 4 arie do konkursu, który składa się z czterech rund. W pierwszej rundzie każdy wokalista wybiera, którą z przygotowanych arii chce wykonać, a następnie jury wybiera inną arię z listy przygotowanych czterech. Śpiewacy mogą również rywalizować w osobnej konkurencji Zarzuela. Jeśli zdecydują się na taki krok, to muszą wykonać dodatkowy utwór z gatunku Zarzuela w każdej rundzie. Spośród 40 śpiewaków, połowa z nich zostaje wyeliminowana w pierwszej rundzie. Druga runda obejmuje wykonanie jeszcze jednej arii, po której tylko 10 śpiewaków przechodzi do następnej rundy. Podobnie trzecia runda eliminuje połowę śpiewaków, zostawiając tylko pięcioro uczestników finału. Pierwsze trzy rundy są wykonywane z towarzyszeniem fortepianu, a ostatnia runda z towarzyszeniem orkiestry symfonicznej pod batutą Plácido Domingo.
Chociaż zaledwie pięciu śpiewaków wchodzi do finału, konkurs ma w sumie 10 nagród, które łącznie opiewają na kwotę do 175.000 dolarów. W ogólnym konkursie trzy pierwsze miejsca przyznawane są z podziałem na płeć, co daje w sumie 6 nagród. W konkursie zarzuela przyznawane są dwie nagrody, jedna dla wokalisty i jedna dla wokalistki. Przyznawana jest też nagroda publiczności, dla jednej wokalistki oraz jednego wokalisty. Uczestnik może wygrać więcej niż jedną nagrodę. Ważniejsze od pieniędzy otrzymanych w ramach nagrody jest uznanie i rozwój kariery uczestników. Częstym jest, że dyrektorzy oper oceniający konkurs, angażują zwycięzców konkursu w spektaklach operowych.

</doc>
<doc id="3038227" url="https://pl.wikipedia.org/wiki?curid=3038227" title="Mikołaj Bondarenko-Pawlak">
Mikołaj Bondarenko-Pawlak

Mikołaj Bondarenko (od 1941: "Mikołaj Pawlak") pseud. "Ryszard" (ur. 28 kwietnia 1907 w Warszawie, zm. 11 września 1963 w Krakowie) – działacz komunistyczny, kierownik Wydziału Antymilitarystycznego przy KC KZMP, sekretarz okręgowy KZMP Warszawa-Podmiejska i Częstochowa-Piotrków Trybunalski.
Był synem Aleksego, robotnika ukraińskiego pochodzenia. Skończył szkołę podstawową i pracował w zakładach budowlanych w Sosnowcu. Od 1925 członek Związku Młodzieży Komunistycznej (ZMK), sekretarz komórki. W 1926 zwolniony z pracy za działalność komunistyczną, w maju 1926 wybrany do Komitetu Dzielnicowego (KD) ZMK w Sosnowcu, od października 1926 członek Wydziału Zawodowego przy Komitecie Okręgowym (KO) ZMK Zagłębia Dąbrowskiego. W obawie przed aresztowaniem na kilka miesięcy przeniósł się do Warszawy, po powrocie do Zagłębia 7 maja 1927 został aresztowany i skazany na rok więzienia, po zwolnieniu został sekretarzem KD ZMK w Sosnowcu i członkiem egzekutywy KO ZMK Zagłębia. Styczeń 1930 aresztowany i 26 lutego 1930 skazany na 3 lata więzienia. W 1932 wypuszczony z więzienia w Mysłowicach i wrócił do Warszawy, gdzie został sekretarzem KO KZMP Warszawa-Podmiejska, później na krótko Częstochowa-Piotrków. Później został kierownikiem Wydziału Antymilitarystycznego przy KC KZMP w Warszawie. Od 1933 działacz KPP, był okręgowcem w Siedlcach, Lublinie i Krakowie. 
W 1933, 1934 i 1936 był aresztowany i na kilka miesięcy osadzany w więzieniach, po likwidacji KPP w sierpniu 1938 został giserem w Sosnowcu i działał tam w Związku Zawodowym Metalowców i Robotniczej Spółdzielni Spożywców. Na początku 1939 osadzony w obozie w Berezie Kartuskiej. 1 września 1939 został zmobilizowany, brał udział w wojnie obronnej. Później udał się do ZSRR, był giserem na Zaporożu. Po ataku Niemiec na ZSRR 22 czerwca 1941 wywieziony do obozu w Republice Komi, wrzesień 1941 wstąpił do armii Andersa, z którą w 1942 opuścił ZSRR i brał udział w walkach, m.in. w maju 1944 pod Monte Cassino. 
Po wojnie przebywał w Anglii, skąd wrócił do kraju w 1947 i wstąpił do PPR. Od czerwca 1947 instruktor organizacyjny w Komitecie Miejskim (KM) PPR w Krakowie, luty-grudzień 1948 I sekretarz Komitetu Powiatowego (KP) PPR w Tarnowie, w grudniu 1948 był delegatem na I Zjazd PZPR. XI 1949 - 1956 I sekretarz KM PZPR w Krakowie, od 1950 do 1956 równocześnie członek egzekutywy Komitetu Wojewódzkiego (KW) PZPR w Krakowie i członek prezydium krakowskiej Miejskiej Rady Narodowej (MRN). 
Od 1957 na rencie dla zasłużonych, odznaczony wieloma polskimi i zagranicznymi orderami, m.in. Orderem Sztandaru Pracy II klasy, Krzyżem Pamiątkowym Monte Cassino i Gwiazdą Italii.

</doc>
<doc id="3038228" url="https://pl.wikipedia.org/wiki?curid=3038228" title="Gilbert L. Voss">
Gilbert L. Voss

Gilbert L. Voss (ur. 12 lutego 1918 w Hypoluxo. zm. 23 stycznia 1989 w Miami) – amerykański działacz na rzecz ochrony przyrody, zoolog, oceanograf oraz światowy autorytet w dziedzinie tautologii. Był jedną z głównych postaci, które przyczyniły się do utworzenia John Pennekamp Coral Reef State Park na Florydzie.
Życiorys.
Urodził się 1918 w Hypoluxo na Florydzie. W młodości był marynarzem na statkach handlowych US Merchant Marine oraz bosmanem w Straży Wybrzeża Stanów Zjednoczonych. W 1947, mając około 30. lat, został studentem University of Miami. W 1948 ukazała się jego pierwsza publikacja, w której opisywał wyprawę po zewnętrznych rafach wschodniego wybrzeża Florydy. Studia w Miami skończył w 1951. W 1956 ukończył studia doktorskie na George Washington University, publikując wcześniej siedem artykułów (w tym cztery o głowonogach). Pracę rozpoczął w Rosensteil School of Marine and Atmospheric Science przy University of Miami, skąd odszedł na emeryturę w 1988. W latach 1962-1973 był dziekanem Wydziału Biologii. Przebywał na stypendium badawczym w Woods Hole Oceanographic Institute. Był redaktorem „Bulletin of Marine Science” i „Studies in Tropical Oceanography”.
W ciągu swoich około 40 lat badań G.L. Voss pełnił przewodnią rolę w badaniach głowonogów. Opublikował ponad 210 pozycji, w tym: 72 recenzje, 16 artykułów wstępnych oraz 124 prace badawcze dotyczące głowonogów, ryb, skorupiaków, botaniki, zoogeografii, historii oceanografii, antropologii, rybołówstwa oraz biologii morskiej i głębokomorskiej. Jest autorem lub współautorem opisów dwóch nowych rodzin lub podrodzin, sześć nowych rodzajów i ponad sześćdziesiąt pięć nowych gatunków.
Na jego cześć, nadano nowemu gatunkowi kraba z rodziny portunikowatych nazwę: "Portunus vossi".

</doc>
<doc id="3038234" url="https://pl.wikipedia.org/wiki?curid=3038234" title="Puchar Świata w kolarstwie przełajowym 2010/2011">
Puchar Świata w kolarstwie przełajowym 2010/2011

Puchar Świata w kolarstwie przełajowym w sezonie 2010/2011 to 18. edycja tej imprezy. Organizowany przez UCI, obejmował osiem zawodów dla mężczyzn oraz siedem dla kobiet. Pierwszy wyścig odbył się 17 października 2010 roku w szwajcarskim Aigle, a ostatni 23 stycznia 2011 roku w holenderskim Hoogerheide. 
Trofeum sprzed roku bronili Czech Zdeněk Štybar wśród mężczyzn oraz Holenderka Daphny van den Brand wśród kobiet. W tym sezonie triumfowali: Belg Niels Albert wśród mężczyzn, a wśród kobiet najlepsza była inna reprezentantka Holandii - Sanne van Paassen.

</doc>
<doc id="3038235" url="https://pl.wikipedia.org/wiki?curid=3038235" title="Logika LTL">
Logika LTL

Logika LTL – jedna z logik temporalnych. Jest oparta na liniowej strukturze czasu.
PLTL.
Jest to odmiana logiki LTL oparta o rachunek zdań (bazująca wyłącznie na zmiennych zdaniowych).
Struktura czasu.
Strukturą czasu w PLTL jest struktura formula_1 gdzie:
Formuły.
Niech formula_8 będzie zbiorem wyrażeń atomowych.
Prawdziwość formuł.
formula_54 – formuła formula_18 jest prawdziwa w strukturze formula_56 na ścieżce formula_57
formula_58 – formuła formula_18 jest prawdziwa w strukturze formula_56 w stanie formula_61
formula_62
formula_63
formula_64
formula_65
formula_66
PLTLFO.
Odmiana logiki LTL oparta o rachunek predykatów pierwszego rzędu.

</doc>
<doc id="3038239" url="https://pl.wikipedia.org/wiki?curid=3038239" title="Puchar Świata w kolarstwie przełajowym 2011/2012">
Puchar Świata w kolarstwie przełajowym 2011/2012

Puchar Świata w kolarstwie przełajowym w sezonie 2011/2012 to 19. edycja tej imprezy. Organizowany przez UCI, obejmował osiem zawodów dla mężczyzn oraz siedem dla kobiet. Pierwszy wyścig odbył się 16 października 2011 roku w czeskim Pilźnie, a ostatni 22 stycznia 2012 roku w holenderskim Hoogerheide.
Trofeum sprzed roku bronili Belg Niels Albert wśród mężczyzn oraz Holenderka Sanne van Paassen wśród kobiet. W tym sezonie triumfowali: Belg Kevin Pauwels wśród mężczyzn, a wśród kobiet najlepsza była inna reprezentantka Holandii - Daphny van den Brand.

</doc>
<doc id="3038240" url="https://pl.wikipedia.org/wiki?curid=3038240" title="Zbór Śląskiego Kościoła Ewangelickiego Augsburskiego Wyznania w Nawsiu">
Zbór Śląskiego Kościoła Ewangelickiego Augsburskiego Wyznania w Nawsiu

Zbór parafialny Śląskiego Kościoła Ewangelickiego Augsburskiego Wyznania w Nawsiu (cz. "Farní sbor Slezské církve evangelické augsburského vyznání v Jablunkově-Návsí") – zbór (parafia) luterańska w Nawsiu, należąca do senioratu jabłonkowskiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach. W 2014 liczył 2534 wiernych.
Historia.
Początki zboru (parafii) luterańskiej w Nawsiu związane są z wydaniem przez cesarza Józefa II Habsburga Patentu Tolerancyjnego w 1781 roku, choć początkowo tutejsi luteranie należeli do zboru w Bystrzycy. W 1784 r. powołali oni nauczyciela Andrzeja Kaletę, by uczył dzieci w domu prywatnym (był nim do 1836). 2 kwietnia 1785 r. uzyskali pozwolenie na budowę domu modlitwy i szkoły. Po trzech miesiącach budowy, drewniane budynki ukończono i poświęcono 15 sierpnia 1791 r. 1 kwietnia 1792 roku do zboru przybył pierwszy pastor, którym został Józef Paulini (1792-1804), syn pierwszego i brat drugiego pastora bystrzyckiego. W strukturze Kościoła ewangelickiego w Przedlitawii zbór podległy był powstałej w 1784 roku superintendenturze dla Moraw, Śląska i Galicji. W 1807 r. powstał seniorat śląski, któremu z czasem podległe zostały wszystkie zbory na Śląsku Austriackim.
Kolejnymi pastorami zostali Karol Józef Nikolaides (1804-1820), odwołany z urzędu za złe prowadzenie się, po nim był Józef Franciszek Schimko (1821-1826) z Vsetína na Morawach, następnie Jan Winkler również z Vsetína (1826-1874) a po nim Franciszek Michejda (1874-1921).
W 1817 roku rozpoczęto budowę nowego murowanego kościoła, który ukończono trzy lata później. Jego poświęcenie nastąpiło 15 sierpnia 1820 roku. Wieżę dobudowano zaś w 1849 r.
Według schematyzmu kościelnego z 1875 zbór obejmował miejscowości Nawsie, Gródek, Milików, Boconowice, Łomna, Jabłonków, Pioseczna, Piosek, Przelacz (przysiółek Łomnej), Bukowiec, Jaworzynka, Istebna, Koniaków i Mosty koło Jabłonkowa zamieszkałych przez 2848 luteran. 
Po I wojnie światowej i polsko-czechosłowackim konflikcie granicznym obszar zboru (oprócz Istebnej, Koniakowa i Jaworzynki) znalazł się w granicach Czechosłowacji. Po 1920 wraz z pięcioma innymi polskojęzycznymi zborami luterańskimi utworzył odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Zborem opiekował się wówczas pastor Karol Krzywoń, który rozpoczął starania o budowę kościoła ewangelickiego w Istebnej. Kiedy w październiku 1938 Polska dokonała aneksji tzw. Zaolzia zbory te połączono z polskim Kościołem ewangelicko-augsburskim. Już rok później, po włączeniu większości terenu Śląska Cieszyńskiego do III Rzeszy podporządkowano je niemieckiemu konsystorzowi we Wrocławiu, ponownie zborem filialnym Nawsia stała się Istebna. Po II wojnie światowej Śląski Kościół Ewangelicki Augsburskiego Wyznania ponownie uznano oficjalnie w 1948.
Na początku XXI wieku wyodrębnił się zbór w Piosku. Obecnie zbór w Nawsiu liczy około 2500 osób.

</doc>
<doc id="3038241" url="https://pl.wikipedia.org/wiki?curid=3038241" title="Zmarli w październiku 2013">
Zmarli w październiku 2013



</doc>
<doc id="3038243" url="https://pl.wikipedia.org/wiki?curid=3038243" title="Saab 9-X Air">
Saab 9-X Air

Saab 9-X Air - samochód koncepcyjny o nadwoziu cabrio szwedzkiej marki Saab zaprezentowany podczas targów motoryzacyjnych w Paryżu w 2008 roku.
Historia i opis modelu.
Model 9-X Air jest wersją cabrio zaprezentowanego pół roku wcześniej podczas targów motoryzacyjnych w Genewie modelu 9-X Biohybrid. Pojazd ukazuje, jak miały wyglądać w przyszłości modele szwedzkiej marki z otwieranym dachem typu "Canopy Top" oraz chowaną tylną szybą. Przy złożonym dachu i opuszczonej tylnej szybie pasażerowie pojazdu cieszyć się mogą jazdą autem bez uderzeń strug powietrza.
Samochód posiada czyste, wyrzeźbione kontury, które nadają świeżości inspirowanemu skandynawskimi motywami etosowi projektowania oraz lotniczemu dziedzictwu. Sylwetka posiada minimalne zwisy z przodu i tyłu pojazdu uzupełnione pojedynczą linią okien oraz motywami lodowego bloku w oświetleniu.
Dach Canopy Top został wykonany z materiału, a nie metalu, co pozwala zmniejszyć ciężar oraz zapewnić efektywne jego składanie. Jest on obsługiwany automatycznie i składa się w formie trzech małych części, w tyle samochodu pod pokrywą w przedziale bagażnika. Szyba tylna między wspornikami wsuwa się automatycznie pod spód podniesionej pokrywy i umożliwia złożenie Canopy Top. Następnie szyba ta powraca na swe miejsce, zapewniając pełne otoczenie szkłem kabiny, przy otwartej górze.
W modelu 9-X Air styliście zrezygnowali z pokrywy bagażnika. W zamian pojazd posiada duży przedział bagażowy, zdolny pomieścić dwie torby golfowe, wysuwający się spod listwy z tylnymi światłami. W celu zmniejszenia ciężaru, wspomagany jest on za pomocą sprężyn, bez dodatkowego zasilania oraz bez wysiłku przesuwa się na rolkach.
Dzięki współpracy z firmą Sony Ericsson wypuszczony został model Sony Xperia X1 przystosowany do sterowania niektórymi funkcjami pojazdu. Za pomocą telefonu w pojeździe otworzyć można drzwi, włączyć światła, zmienić ustawienia elektrycznych foteli oraz otworzyć schowek.

</doc>
<doc id="3038244" url="https://pl.wikipedia.org/wiki?curid=3038244" title="Centrum Medyczne Sieff">
Centrum Medyczne Sieff

Centrum Medyczne Sieff (hebr. בית החולים רבקה זיו, "Merkaz Refu'i Ziv"; ang. "The Ziv Medical Center") – szpital położony w mieście Safed na północy Izraela. Jest to główny szpital Górnej Galilei i Wzgórz Golan.
Historia.
W 1907 roku Baron Edmond James de Rothschild przedstawił propozycję budowy żydowskiego szpitala w mieście Safed w Górnej Galilei. Od 1904 roku istniał tam szpital chrześcijański prowadzony przez Londyńskie Towarzystwo Szerzenia Chrześcijaństwa wśród Żydów. Starania barona Rothschild poparła organizacja "Hadassa" i żydowski szpital w SAfedzie został otworzony w 1912 roku. Służył on rozwijającym się osadom żydowskim w Galilei. Szpital posiadał dwa budynki o kształcie hebrajskich liter bet ("ב") i chet ("ח"). Personel medyczny składał się z lekarzy i pielęgniarek sprowadzonych przez organizację "Hadassa" ze Stanów Zjednoczonych. Wraz z wybuchem I wojny światowej w 1914 roku władze osmańskie skonfiskowały szpital, przekształcając go w szpital wojskowy. W wyniku wojny cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. W 1921 roku organizacja "Hadassa" zdołała ponownie otworzyć tutejszy szpital, w którym uruchomiono oddziały gruźliczy i położniczy. Pomimo że był to szpital żydowski, służył on w tamtych latach głównie miejscowej ludności arabskiej. Ludność żydowska wolała udawać się do szpitala w Tyberiadzie. Wraz z wybuchem pod koniec 1947 roku wojny domowej w Mandacie Palestyny ewakuowano chorych na gruźlicę do Zichron Ja’akow. Podczas I wojny izraelsko-arabskiej w 1948 roku służył on jako szpital wojskowy. Kierował nim wolontariusz z Anglii, dr Zimmerman. Szpital działał w bardzo trudnych warunkach wojennych, a izolowane położenie w górach Galilei powodowało, że odczuwał on bardzo duże braki środków znieczulających, leków i opatrunków. W 1949 roku został przekształcony w szpital państwowy. Posiadał on wówczas oddział położniczy i psychiatrię. Szybki rozwój Safedu wymusił na władzach podjęcie decyzji o rozbudowie szpitala. W latach 1962-1972 wybudowano nowoczesny budynek szpitalny zaprojektowany przez architekta Mojżesza Mizrachi. Został on nazwany na cześć zmarłej w 1966 roku prezes Międzynarodowej Syjonistycznej Organizacji Kobiet "Wizo" Rebeki Sieff. Szpital uruchomiono niemal na wybuch wojny Jom Kipur w 1973 roku, podczas której przyjął setki rannych żołnierzy ze Wzgórz Golan. Podczas wojny libańskiej (1982-1985) i w kolejnych latach przyjmował licznych rannych z terytorium południowego Libanu oraz ofiary przygranicznych ostrzałów rakietowych. Wybudowane przy szpitalu lądowisko dla helikopterów sprawiło, że stał się on strategicznym punktem przyjmowania rannych podczas II wojny libańskiej w 2006 roku. Szpital współpracuje z Wydziałem Medycznym Uniwersytetu Bar-Ilana.
Oddziały szpitalne.
Personel medyczny szpitala liczy 1,2 tys. osób. Szpital posiada 314 łóżek dla pacjentów. Średnie ich obłożenie wynosi 90% w roku. W szpitalu znajduje się pięć sal operacyjnych i 22 stanowiska pierwszej pomocy.
Szpital posiada następujące oddziały medyczne: szpitalny oddział ratunkowy, pediatrię (klinika, oddział zdrowia psychicznego dzieci i młodzieży, oraz szkoła specjalna), onkologia kliniczna, radiologia i diagnostyka obrazowa, chirurgia, proktologia, chirurgia szczękowo-twarzowa, chirurgia dziecięca, chirurgia plastyczna, neurochirurgia, urologia, ortopedia (z odrębnym oddziałem ortopedii dziecięcej), alergologia i immunologia, ginekologia i położnictwo, okulistyka, pulmonologia, endokrynologia, centrum dializ, oraz psychiatria (w odrębnym budynku). Przy szpitalu znajduje się lądowisko dla helikopterów.
Transport.
Przy szpitalu przebiega droga ekspresowa nr 89.

</doc>
<doc id="3038245" url="https://pl.wikipedia.org/wiki?curid=3038245" title="Ignacy Borkowski-Birencwajg">
Ignacy Borkowski-Birencwajg

Ignacy Borkowski-Birencwajg pseud. "Dural", "Ignac" (ur. 6 czerwca 1904 w Warszawie, zm. 27 stycznia 1968 tamże) – inżynier chemik, działacz polskiego i francuskiego ruchu komunistycznego.
Pochodził z żydowskiej rodziny Abrama Birencwajga, był uczniem Gimnazjum Zgromadzenia Kupców, od 1920 związany z młodzieżowym ruchem komunistycznym. Pracował w warszawskiej technice KPRP, w 1921 aresztowany, skazany i na 8 miesięcy uwięziony za kolportowanie odezw przeciwko wprowadzeniu stanu wyjątkowego. Po zdaniu eksternistycznie matury studiował na Wolnej Wszechnicy Polskiej i był działaczem Związku Młodzieży Komunistycznej (ZMK) i KPRP/KPP. V 1922 aresztowany i uwięziony na 2 lata, m.in. na Pawiaku. W kwietniu 1924 skazany na 3 lata więzienia, w czerwcu 1925 zwolniony z powodu złego stanu zdrowia. Później za zgodą władz KPP udał się do Francji, gdzie wstąpił do FPK i studiował chemię na uniwersytecie w Tuluzie. Z ramienia FPK działał w organizacjach studenckich i robotniczych, m.in. w studenckich spółdzielniach, wśród polskich górników, w redakcji miejscowej gazety FPK i wśród wietnamskich studentów. Skończył studia z dyplomem inżyniera chemika, w 1937 zaocznie wydalony z FPK na podstawie nieprawdziwych zarzutów wysuniętych przez prowokatora w szeregach partii komunistycznej. W 1937 powołany do służby wojskowej, w 1940 zmobilizowany – dostał się do niemieckiej niewoli, podczas pobytu w obozie jenieckim współpracował z komunistycznym ruchem oporu. XII 1946 wrócił do Polski jako zastępca komendanta transportu byłych jeńców i pracował jako inżynier chemik w Brzegu Dolnym w zakładach przemysłu organicznego. Później został dyrektorem szkoły przemysłowej w tym mieście. Sekretarz komitetu fabrycznego PPR i członek egzekutywy Komitetu Powiatowego (KP) PPR, od XII 1948 w PZPR. Od 1948 pracował w Warszawie początkowo w MBP, od 1953 w Ministerstwie Przemysłu Chemicznego. Po zawale w 1957 przeniesiony do pracy w Komitecie ds. Radiofonii „Polskie Radio”, gdzie był redaktorem w zespole programów dla zagranicy. Był odznaczony m.in. Orderem Sztandaru Pracy II klasy.

</doc>
<doc id="3038247" url="https://pl.wikipedia.org/wiki?curid=3038247" title="Obrotnica Scarffa">
Obrotnica Scarffa

Obrotnica Scarffa – wczesna obrotnica samolotowa opracowana w 1915 pozwalająca na 360° pole ostrzału i ze wspomaganiem ruchu w płaszczyźnie pionowej.
Historia.
Obrotnica została opracowana i opatentowana w 1915 przez chorążego ("warrant officer") F. W. Scarffa z brytyjskiego Air Department. Pierwsze obrotnice Scarrfa weszły do służby w lipcu 1916. Pierwszy model obrotnicy który wszedł do służby znany był powszechnie jako Scarff No. 2 Ring, ale jej oficjalna nazwa brzmiała No. 3 Mk II Barbette.
Obrotnica składała się z dwóch stalowych obręczy, dolna przymocowana była do kadłuba samolotu, a górna poruszała się po dolnej wykorzystując system łożysk. Do górnej obręczy przymocowany był stelaż pozwalający na ruch karabinu maszynowego Lewisa w płaszczyźnie pionowej. Ciężar karabinu i stelaża był równoważony przez silne, rozciągliwe linki, tzw. Sandow Cord. W niektórych samolotach używano obrotnicy Scarffa z podwójnym karabinem maszynowym Lewisa. Taka instalacja znana była popularnie jako Huntley and Palmer (popularna marka ciasteczek) ale w tej konfiguracji operacja bronią była znacznie trudniejsza.
Obrotnica Scarffa była wykorzystywana w wielu modelach samolotów w wielu krajach, wyszła z użycia dopiero pod koniec lat 30.

</doc>
<doc id="3038248" url="https://pl.wikipedia.org/wiki?curid=3038248" title="Curtiss A-3">
Curtiss A-3

Curtiss A-3 – amerykański samolot szturmowy z okresu międzywojennego. Powstałe jako wersja rozwojowa samolotu Curtiss Falcon, samoloty z serii A-3 były pierwszymi operacyjnymi samolotami szturmowymi United States Army Air Corp (USAAC). Łącznie, w różnych odmianach, zbudowano 146 samolotów Curtiss A-3, służyły w latach 1927-1937.
Historia.
Zaprojektowany przez Rexa Biesela, pierwszy Falcon (dosł. sokół) wzbił się w powietrze w 1924. Z wojskowym oznaczeniem XO-1 samolot wziął udział w konkursie na pierwszy samolot obserwacyjny USAAC, i pomimo że nie wygrał konkursu (zwyciężył Douglas O-2), to zamówiono jego produkcję seryjną w kilku różnych wersjach.
W 2 sierpnia 1926 USAAC zwrócił się do Curtissa aby jeden z obserwacyjnych O-1B został przebudowany na samolot szturmowy. Zmiany polegały tylko na wzmocnieniu uzbrojenia o dwa nieruchome karabiny maszynowe strzelające do przodu (zostały umieszczone w dolnym skrzydle tuż za dyskiem śmigła i nie wymagały synchronizacji) i zaczepy na 200 funtów (90 kg) bomb umieszczone pod skrzydłami. Tak zmodyfikowany samolot został ukończony 31 października 1927, otrzymał oznaczenie XA-3 i został dostarczony do bazy lotniczej McCook Field, gdzie wziął udział w testach USAAC wraz z Douglasem XA-2. Z powodu bardzo charakterystycznego, ostrego kołpaka śmigła samolot znany był jako „Eversharp Pencil” („ołówek mechaniczny”).
A-3/A-3A/A-3B.
Po zwycięstwie XA-3, Curtiss otrzymał trzy osobne kontrakty za konstrukcję 66 samolotów tego typu z numerami seryjnymi 27-243/262 (20 sztuk), 27-298/317 (20), 28-83/108 (26). Zamówienie na pierwszych 66 samolotów zostało zrealizowane do końca 1929.
Sześć samolotów z tej serii (numery seryjne 27-306, 310, 315, 28-116/118), otrzymało podwójny komplet urządzeń sterujących i służyło do nauki pilotażu pod oznaczeniem A-3A.
Następne zamówienie opiewało na 77 samolotów w wersji A-3B (numery seryjne 30-1/28, 30-231/280), która bazowała na ulepszonym Falconie O-1E. W tej wersji samolot był staranniej wykończony aerodynamicznie, miał wyważone stery, pneumatyczne amortyzatory kół i dwa dodatkowe karabiny maszynowe 7,62 mm umieszczone w górnej części owiewki silnika i zsynchronizowane ze śmigłem oraz 36-galonowy (136 litrów) zewnętrzny zbiornik paliwa pod kadłubem. 77 samolotów w tej wersji zostało dostarczonych do końca 1930.
Samoloty A-3 i A-3B służyły w trzech dywizjonach 3rd Attack Group (3 Grupy Szturmowej) stacjonującej w Fort Crockett, a także w 26th Attack Squadron (26 Dywizjonie Szturmowym) na Hawajach. Samoloty tego typu zostały wycofane z czynnej służby w 1936, ostatni egzemplarz (numer seryjny 30-13) został złomowany w październiku 1937, łącznie spędził w powietrzu 2850 godzin. Jeden samolot (numer seryjny 30-1) został przebudowany do wersji 0-1E.
XA-4.
Jeden z A-3 (number seryjny 27-244) został w 1927 przebudowany na XA-4, który różnił się od A-3 szczegółami konstrukcyjnymi i rodzajem silnika - A-3 napędzany był silnikiem rzędowym typu Curtiss V-1150, a napęd XA-4 stanowił silnik gwiazdowy typu Pratt &amp; Whitney R-1340 Wasp o mocy 440 KM. XA-4 nie został zamówiony do produkcji seryjnej, ale w późniejszym czasie dwa egzemplarze tego samolotu zostały zakupione przez United States Navy, gdzie otrzymały oznaczenie XF8C-1. XA-4 dostarczony USAAC został złomowany w marcu 1932 po wylataniu 327 godzin.
XA-5/6.
Oznaczenia XA-5 i XA-6 zostały zarezerwowane dla planowanych, ale nigdy nie zbudowanych wersji rozwojowych A-3 z innymi silnikami:
Opis konstrukcji.
Samoloty z serii Curtiss A-3 powstały jako wersja rozwojowa samolotu Curtiss Falcon.
Załogę samolotu stanowiły dwie osoby, siedzący w osobnych, otwartych kokpitach pilot i obserwator/strzelec.
W wersji A-3 uzbrojenie obronne samolotu składało się z ruchomych, podwójnie sprzężonych karabinów maszynowych Lewis w wersji o kalibrze 7,62 mm na obrotnicy Scarffa, w wersji A-3B uzbrojenie obronne stanowił pojedynczy Browning M1919. A-3 miał dwa nieruchome karabiny maszynowe Browning M1919 w dolnym skrzydle strzelające poza tarczą śmigła, wersja A-3B miała dwa dodatkowe karabiny maszynowe w górnej części owiewki silnika i zsynchronizowane ze śmigłem. Samolot mógł przenosić do 200 funtów (90 kg) bomb na zaczepach pod skrzydłami.
Modele.
Lista modeli, numerów seryjnych i liczby wyprodukowanych egzemplarzy:

</doc>
<doc id="3038249" url="https://pl.wikipedia.org/wiki?curid=3038249" title="Puchar Świata w kolarstwie przełajowym 2012/2013">
Puchar Świata w kolarstwie przełajowym 2012/2013

Puchar Świata w kolarstwie przełajowym w sezonie 2012/2013 to 20. edycja tej imprezy. Organizowany przez UCI, obejmował po osiem zawodów dla kobiet i mężczyzn. Pierwszy wyścig odbył się 21 października 2012 roku w czeskim Táborze, a ostatni 20 stycznia 2013 roku w holenderskim Hoogerheide. 
Trofeum sprzed roku bronili Belg Kevin Pauwels wśród mężczyzn oraz Holenderka Daphny van den Brand wśród kobiet. W tym sezonie triumfowali: inny reprezentant Belgii - Niels Albert wśród mężczyzn, a wśród kobiet najlepsza była Amerykanka Katie Compton.

</doc>
<doc id="3038250" url="https://pl.wikipedia.org/wiki?curid=3038250" title="Schronisko &quot;Chata Cyborga&quot; w Bielicach">
Schronisko &quot;Chata Cyborga&quot; w Bielicach



</doc>
<doc id="3038252" url="https://pl.wikipedia.org/wiki?curid=3038252" title="Łanowce">
Łanowce



</doc>
<doc id="3038255" url="https://pl.wikipedia.org/wiki?curid=3038255" title="Puchar Świata w kolarstwie przełajowym 2013/2014">
Puchar Świata w kolarstwie przełajowym 2013/2014

Puchar Świata w kolarstwie przełajowym w sezonie 2013/2014 był 21. edycją tej imprezy. Organizowany przez UCI, obejmował po siedem zawodów dla kobiet i mężczyzn. Pierwszy wyścig odbył się 20 października 2013 roku w holenderskim Valkenburgu, a ostatni zaplanowano na 26 stycznia 2014 roku we francuskim Nommay. 
Trofeum sprzed bronili: Belg Niels Albert wśród mężczyzn oraz Amerykanka Katherine Compton wśród kobiet. W tym sezonie wśród mężczyzn zwyciężył Lars van der Haar wśród mężczyzn, a wśród kobiet ponownie najlepsza była Compton.

</doc>
<doc id="3038256" url="https://pl.wikipedia.org/wiki?curid=3038256" title="Addison Emery Verrill">
Addison Emery Verrill

Addison Emery Verrill (ur. w 1839 w Greenwood, zm. w 1926 w Santa Barbara) – amerykański zoolog. Był studentem Louisa Agassiza na Uniwersytecie Harvarda. Studia ukończył w 1862, po czym przyjął posadę pierwszego profesora zoologii na Uniwersytecie Yale, gdzie uczył od 1864 do odejścia na emeryturę w 1907.
W latach 1868–1870 wykładał anatomię porównawczą i entomologię na Uniwersytecie Wisconsin w Madison. Od 1860 Verrill badał faunę bezkręgowców wybrzeży Atlantyku, szczególną uwagę poświęcając koralowcom, pierścienicom, jeżowcom i mięczakom i stając się głównym autorytetem w dziedzinie głowonogów, zwłaszcza olbrzymich kałamarnic północnego Atlantyku.
Jego "Report upon the Invertebrate Animals of Vineyard Sound" (1874), napisany wspólnie z Sidney Irving Smith, stał się standardowym podręcznikiem do zoologii morskiej południowej Nowej Anglii. Jego zbiory zdeponowane zostały w Peabody Museum of Natural History, należącym do Uniwersytetu Yale.
W późniejszym życiu Verrill badał, wraz ze swoimi studentami, geologię i faunę morską Bermudów. Opublikował później "The Bermuda Islands" (1903, drugie wydanie w 1907).
Verrill opublikował w sumie ponad 350 artykułów i monografii oraz opisał ponad 1000 nowych gatunków zwierząt, z niemal każdej z głównych grup taksonomicznych.
W 1959 Peabody Museum of Natural History ustanowiło Medal Addisona Emery'ego Verrilla ("Addison Emery Verrill Medal"), który przyznawany jest za zasługi w naukach przyrodniczych.
Jego syn, Alpheus Hyatt Verrill (1871–1954) był amerykańskim archeologiem, odkrywcą, wynalazcą, ilustratorem i autorem.

</doc>
<doc id="3038259" url="https://pl.wikipedia.org/wiki?curid=3038259" title="Thaisa Daher de Menezes">
Thaisa Daher de Menezes



</doc>
<doc id="3038261" url="https://pl.wikipedia.org/wiki?curid=3038261" title="Chata Bahenec">
Chata Bahenec

Horská Chata Bahenec (obecnie Horský Wellness Hotel Bahenec) – dawne schronisko turystyczne w Czechach w Beskidzie Śląskim. Położone jest na wysokości ok. 800 m n.p.m., na południowy zachód od szczytu Kiczor (990 m n.p.m.), na terenie przysiółka Bahenec.
Jeszcze około 2004 roku obiekt działał jako typowe schronisko, oferując 100 miejsc noclegowych w pokojach dwu- i ośmioosobowych. Aktualnie hotel dysponuje 40 miejscami noclegowymi, świadczy wyżywenie w formie restauracji. Nastawiony jest głównie na usługi typu "spa &amp; wellness" (basen, sauna, łaźnie piwne). Obok budynku znajduje się parking (dojazd drogą z Pisku).

</doc>
<doc id="3038268" url="https://pl.wikipedia.org/wiki?curid=3038268" title="Jarosław Gara">
Jarosław Gara

Jarosław Gara (ur. 1971) – polski pedagog, doktor habilitowany nauk humanistycznych w zakresie pedagogiki, specjalista w zakresie filozofii wychowania, profesor nadzwyczajny w Instytucie Pedagogiki na Wydziale Nauk Pedagogicznych Akademii Pedagogiki Specjalnej im. Marii Grzegorzewskiej w Warszawie.
Zainteresowania naukowe.
Do jego głównych zainteresowań naukowych należą: problemy filozofii nauki, filozofii kultury, antropologia filozoficzna, psychologia osobowości i filozofia wychowania. Bada przede wszystkim edukacyjne implikacje i implementacje dyskursu fenomenologicznego, egzystencjalnego i hermeneutycznego.

</doc>
<doc id="3038270" url="https://pl.wikipedia.org/wiki?curid=3038270" title="Little Wigborough">
Little Wigborough

Little Wigborough – wieś w Anglii, w Esseksie, w dystrykcie Colchester, w civil parish Great and Little Wigborough. W 1951 wieś liczyła 45 mieszkańców.
I wojna światowa.
24 września 1916 we wsi wylądował powracający z ataku na Londyn, uszkodzony niemiecki sterowiec L 33 (na którym służył późniejszy admirał Ernst Schirlitz). Załoga następnie próbowała spalić sterowiec, zanim została powstrzymana przez lokalnego konstabla. 

</doc>
<doc id="3038274" url="https://pl.wikipedia.org/wiki?curid=3038274" title="Chatham Green">
Chatham Green

Chatham Green – przysiółek w Anglii, w Esseksie. Chatham Green jest wspomniana w Domesday Book (1086) jako "Cetham".

</doc>
<doc id="3038275" url="https://pl.wikipedia.org/wiki?curid=3038275" title="166A">
166A



</doc>
<doc id="3038276" url="https://pl.wikipedia.org/wiki?curid=3038276" title="Curling Tye Green">
Curling Tye Green

Curling Tye Green – przysiółek w Anglii, w Esseksie. Curling Tye Green jest wspomniana w Domesday Book (1086) jako "Curlai".

</doc>
<doc id="3038277" url="https://pl.wikipedia.org/wiki?curid=3038277" title="Zbór Śląskiego Kościoła Ewangelickiego Augsburskiego Wyznania w Orłowej">
Zbór Śląskiego Kościoła Ewangelickiego Augsburskiego Wyznania w Orłowej

Zbór Śląskiego Kościoła Ewangelickiego Augsburskiego Wyznania w Orłowej – zbór (parafia) luterańska w Orłowej, należąca do senioratu ostrawsko-karwińskiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach.
Historia.
Początki zboru (parafii) luterańskiej w Orłowej związane są z wydaniem przez cesarza Franciszka Józefa I Habsburga Patentu Protestanckiego w 1861. Zanim nastąpiło uprzemysłowienie Orłowej była ona miejscowością zrekatolicyzowaną (urzędowo podległą zborowi w Błędowicach), jednak wraz z zapotrzebowaniem na siłę roboczą zaczęli się doń sprowadzać ewangelicy z pobliskich miejscowości, którzy po wydaniu wspomnianego Patentu zorganizowali na Śląsku Cieszyńskim pierwszy nowy zbór, pod względem administracyjnym Kościoła austriackiej Przedlitawii podległy był senioratowi śląskiemu w superintendenturze morawsko-śląskiej. Jeszcze w 1861 wybudowali własny kościół, poświęcony 5 października 1862. Pierwszym pastorem został Alfred Kłapsia, syn pastora cieszyńskiego Gustawa Henryka Kłapsi. W 1875 zawiązał się zbór filialny w Morawskiej Ostrawie.
Według schematyzmu kościelnego z 1875 zbór obejmował miejscowości Łazy, Poręba, Pietwałd, Lutynia Niemiecka, Lutynia Polska, Rychwałd, Karwina, Stare Miasto, Dąbrowa, Frysztat, Raj, Darków, Piotrowice, Bogumina, Zawada, Dziećmorowice, Kąkolna zamieszkałe przez około 2150 luteran.
W 1888 zorganizował się zbór filialny w Boguminie, gdzie 15 października 1901 poświęcono własny kościół.
Po I wojnie światowej i polsko-czechosłowackim konflikcie granicznym obszar zboru znalazł się w granicach Czechosłowacji. Po 1920 wraz z pięcioma innymi polskojęzycznymi zborami luterańskimi utworzył odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Kiedy w październiku 1938 Polska dokonała aneksji tzw. Zaolzia zbory te połączono z polskim Kościołem ewangelicko-augsburskim. Już rok później, po włączeniu większości terenu Śląska Cieszyńskiego do III Rzeszy podporządkowano je niemieckiemu konsystorzowi we Wrocławiu. W 1941 pastorem został Jakob Gerhardt, tu służył do końca wojny, jak też został postrzelony przez polskich partyzantów i stracił prawe oko. Po drugiej wojnie światowej ŚKEAW ponownie uznano oficjalnie w 1948.
W latach 1950–1954 działał w zborze jako duszpasterz Wilhelm Fibich, Czech z Zelowa.
W latach 1956–1975 kuratorem zboru był Jan Santarius (1892–1979).

</doc>
<doc id="3038278" url="https://pl.wikipedia.org/wiki?curid=3038278" title="Żałobniczka Thayera">
Żałobniczka Thayera

Żałobniczka Thayera ("Gymnocorymbus thayeri") – gatunek słodkowodnej ryby kąsaczokształtnej z rodziny kąsaczowatych (Characidae). Występuje w Ameryce Południowej, w dorzeczu Amazonki i Orinoko. Osiąga do 5 cm długości standardowej, w akwariach około 7,5 cm długości całkowitej.

</doc>
<doc id="3038279" url="https://pl.wikipedia.org/wiki?curid=3038279" title="Housham Tye">
Housham Tye

Housham Tye – przysiółek w Anglii, w Esseksie. Housham Tye jest wspomniana w Domesday Book (1086) jako "Ouesham".

</doc>
<doc id="3038281" url="https://pl.wikipedia.org/wiki?curid=3038281" title="Zbór Śląskiego Kościoła Ewangelickiego Augsburskiego Wyznania w Trzyńcu">
Zbór Śląskiego Kościoła Ewangelickiego Augsburskiego Wyznania w Trzyńcu

Zbór Śląskiego Kościoła Ewangelickiego Augsburskiego Wyznania w Trzyńcu – zbór (parafia) luterańska w Trzyńcu, należąca do senioratu trzynieckiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach.
Historia.
W 1884 trzynieccy ewangelicy zaczęli się spotykać na nabożeństwach w miejscowej szkole. W 1892 zawiązano tu zbór filialny parafii w Cieszynie. 21 czerwca 1896 rozpoczęto budowę kościoła ewangelickiego, poświęconego 9 lipca 1899. Samodzielnym zborem Trzyniec stał się po powołaniu pierwszego pastora doktora Józefa Pindóra w 1902. Do zboru przyłączono miejscowości poprzednio należące do zboru cieszyńskiego i bystrzyckiego. Pod względem administracyjnym w Kościele austriackiej Przedlitawii podległy był senioratowi śląskiemu w superintendenturze morawsko-śląskiej.
Po I wojnie światowej i polsko-czechosłowackim konflikcie granicznym obszar zboru znalazł się w granicach Czechosłowacji. Po 1920 wraz z pięcioma innymi polskojęzycznymi zborami luterańskimi utworzył odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Kiedy w październiku 1938 Polska dokonała aneksji tzw. Zaolzia zbory te połączono z polskim Kościołem ewangelicko-augsburskim. Już rok później, po włączeniu większości terenu Śląska Cieszyńskiego do III Rzeszy podporządkowano je niemieckiemu konsystorzowi we Wrocławiu. Po drugiej wojnie światowej ŚKEAW ponownie uznano oficjalnie w 1948.
W 1950 wyodrębnił się z niego zbór w Oldrzychowicach a w 2002 w Nieborach.

</doc>
<doc id="3038283" url="https://pl.wikipedia.org/wiki?curid=3038283" title="Guy Coburn Robson">
Guy Coburn Robson

 
Guy Coburn Robson (ur. 11 lutego 1888 w South Woodford, Essex, zm. 17 maja 1945) – brytyjski malakolog.
Uzyskał stypendium na New College w Oxfordzie, gdzie rozpoczął naukę w 1906. Później spędził rok w Naples, gdzie badał metabolizm tłuszczu u krabów zaatakowanych przez worecznice. W 1913 dołączył do kadry British Museum Natural History, gdzie rozpoczął pracę nad mięczakami pod Edgarem Smithem. Stał się dobrze znanym autorytetem w tej grupie i poświęcał wiele uwagi ich anatomii.
W 1911 został członkiem Towarzystwa Malakologicznego, gdzie w latach 1926-27 pełnił funkcję redaktora a w latach 1933-36 prezesa.
Opublikował wiele artykułów, głównie o głowonogach, włączając jego prawdopodobnie najważniejszą pracę: monografię ośmiornic ("Monograph on the Octopoda") wydaną przez British Museum w dwóch tomach (1929 i 1932). Badał również biologię partogenetycznego, słodkowodnego ślimaka "Paludestrina jenkinsi" zawleczonego do Brytanii.

</doc>
<doc id="3038284" url="https://pl.wikipedia.org/wiki?curid=3038284" title="Sansheng Huiran">
Sansheng Huiran

Sansheng Huiran (; kor. 삼성혜연 "Samsŏng Hyeyŏn"; jap. "Sanshō E’nen"; wiet. "Tam Thánh Huệ Nhiên ") – chiński mistrz chan ze szkoły linji. Znany także jako Zhenzhou.
Życiorys.
Jeden z głównych uczniów mistrza chan Linji Yixuana. Zebrał spisane nauki i wypowiedzi mistrza w "Zhenzhou Linji Huizhao Chanshi yulu" (鎮州臨濟慧照禪師語錄, "Zapisane wypowiedzi mistrza chan Linjiego Huizhao z Zhenzhou"). Po śmierci swojego nauczyciela odwiedzał wielu mistrzów chan, takich jak Yangshan Huiji, Xiangyan Zhixian, Deshan Xuanjian, Daowu Yuanzhi oraz wielu innych. Każde takie spotkanie poprawiało jego umiejętności.
W końcu osiadł w Zhenzhou (obecnie jest to miasto Zhengding w Hebei) i nauczał w klasztorze Sansheng.
Mistrz występuje w 49 i 68 gong’anie z "Biyan lu" oraz w 13, 33 i 63 z "Congrong lu". Przypadki 68 i 33 są tożsame.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="3038285" url="https://pl.wikipedia.org/wiki?curid=3038285" title="Żałobniczka">
Żałobniczka



</doc>
<doc id="3038286" url="https://pl.wikipedia.org/wiki?curid=3038286" title="Tetragonopterus ternetzi">
Tetragonopterus ternetzi



</doc>
<doc id="3038287" url="https://pl.wikipedia.org/wiki?curid=3038287" title="Kongres (film)">
Kongres (film)

Kongres (ang. "The Congress") – film animowano-aktorski z 2013 roku w reżyserii Ariego Folmana, powstały w koprodukcji Izraela, Polski, Belgii, Francji, Luksemburga, USA, Niemiec i Indii. Obraz luźno nawiązuje do powieści autorstwa polskiego pisarza Stanisława Lema pod tytułem "Kongres futurologiczny".
Fabuła.
„Kongres” to połączenie rzeczywistości i fikcji. Aktorka Robin Wright wciela się w rolę... samej siebie. Kobieta mieszka z dala od miasta, przy lotnisku, w hangarze dla samolotów przerobionym na rezydencję; wraz z dwójką swoich dorastających dzieci: córką Sarą i chorującym synem Aaronen. Pewnego dnia jedno z największych hollywoodzkich studio Miramount kontaktuje się z nią i ma do zaoferowania niezwykłą propozycję. Wright może zostać "zeskanowana" dzięki zaawansowanej technologii cyfrowej, osiągając dzięki temu w każdym kolejnym filmie wieczną młodość. Od tej pory każdą jej rolę miałby zagrać jej wirtualna kopia. Dzięki temu Robin miałaby więcej czasu dla swoich najbliższych. Jej decyzja doprowadza do początku przygody i podróży przez świat w przyszłości. Wkrótce odkrywa, że największe studia filmowe wraz z koncernami farmaceutycznymi oferują różne formy rozrywki, jednocześnie manipulują świadomością ludzi. 
Kongres futurologiczny, na który zostaje zaproszona Robin po 20 latach (w wersji animowanej) przez koncern Miramount Nagasaki, odbywa się w olbrzymiej Hali Chwały, projektu Alberta Speera, na podstawie szkiców Adolfa Hitlera. Gdyby jej budowa rzeczywiście doszła do skutku, do dziś byłby to największy budynek na świecie. 

</doc>
<doc id="3038288" url="https://pl.wikipedia.org/wiki?curid=3038288" title="Kathleen Lockhart">
Kathleen Lockhart

Kathleen Lockhart (ur. 9 sierpnia 1894, zm. 18 lutego 1978) – angielska aktorka filmowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3038289" url="https://pl.wikipedia.org/wiki?curid=3038289" title="Miedzik srebrnopręgi">
Miedzik srebrnopręgi



</doc>
<doc id="3038292" url="https://pl.wikipedia.org/wiki?curid=3038292" title="John Sentamu">
John Sentamu

John Tucker Mugabi Sentamu (ur. 10 czerwca 1949 w Kampali) – ugandyjski duchowny anglikański, w latach 2005-2020 arcybiskup metropolita Yorku i prymas Anglii.
Życiorys.
Jest szóstym z trzynaściorga rodzeństwa. Początkowo kształcił się dzięki angielskim misjonarzom. Ukończył prawo na Uniwersytecie Makerere. Następnie rozpoczął praktykę prawniczą i został członkiem ugandyjskiego Sądu Najwyższego. W 1974 przyjechał do Wielkiej Brytanii. Po przybyciu rozpoczął studia teologiczne na Selwyn College w Cambridge, gdzie uzyskał magisterium i doktorat. W 1979 przyjął święcenia kapłańskie. W latach osiemdziesiątych pracował w różnych parafiach.
W 1996 został biskupem sufraganem Stepney, podlegającej diecezji londyńskiej. Pozostawał nim do 2002 roku, kiedy to został biskupem Birmingham. Po trzech latach, w 2003 został arcybiskupem Yorku.
Na przełomie wieków, angażował się w sprawy społeczne i prawnicze, wypowiadając się przeciw posiadaniu broni palnej, noży i narkotyków. W kwietniu 2005 roku został prezydentem YMCA. Jest członkiem Izby Lordów i Tajnej Rady Wielkiej Brytanii. W 2005 w Yorku publicznie odrzucił kultywowanie postkolonialnego i "postmisjonarskiego" poczucia winy wśród ludzi białych, potępiając wielokulturowość, broniąc Imperium brytyjskiego, jak również wychwalając kulturę brytyjską, którą to imperium rozpowszechniało w wielu zakątkach globu.
Rodzina.
Należy do Royal Society of Arts. Jest żonaty z Margaret, z którą ma dwoje własnych dzieci: Grace i Geoffreya oraz dwoje adoptowanych.

</doc>
<doc id="3038293" url="https://pl.wikipedia.org/wiki?curid=3038293" title="Zbór Śląskiego Kościoła Ewangelickiego Augsburskiego Wyznania w Czeskim Cieszynie">
Zbór Śląskiego Kościoła Ewangelickiego Augsburskiego Wyznania w Czeskim Cieszynie

Zbór Śląskiego Kościoła Ewangelickiego Augsburskiego Wyznania w Czeskim Cieszynie – zbór (parafia) luterańska w Czeskim Cieszynie, należąca do senioratu cieszyńsko-hawierzowskiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach. Liczy około 700 członków, średnia frekwencja na nabożeństwach wynosi około 150 wiernych.
Historia.
Czeski Cieszyn powstał w 1920 roku w wyniku podziału dawnego Księstwa Cieszyńskiego pomiędzy Polskę i Czechosłowację. Ustalona wtedy granica przebiegała przez miasto Cieszyn wzdłuż rzeki Olzy, dzieląc miasto na dwie części. Wcześniej obszar obecnego Czeskiego Cieszyna należał do zboru cieszyńskiego skupionego wokół kościoła Jezusowego. Po 1920 sześć polskojęzycznych zborów luterańskich w granicach Czechosłowacji (Błędowice, Bystrzyca, Ligotka Kameralna, Nawsie, Orłowa i Trzyniec) utworzyło odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Wśród ewangelików czeskocieszyńskich nastąpił podział, propolska część chciała przyłączyć się do powyższych sześciu zborów, natomiast tzw. "ślązakowcy" i miejscowi Niemcy chcieli przyłączyć się do Niemieckiego Kościoła Ewangelickiego w Czechach, na Morawach i na Śląsku. Konflikt rozgorzał w trakcie wyborów pastora w 1923, podczas którego wybrano pochodzącego z Kojkowic Pawła Zahradnika. Z wyborem tym nie pogodziło się 27 polskich członków zborowego zgromadzenia. Złożyli oni swe mandaty i wystąpili ze zboru 1 marca 1925. 15 marca 3000 osób postanowiło założyć własny zbór. Do kuratorium wybrano Rudolfa Cichego z Olbrachcic, Jana Kuboka z Końskiej i Sobiesława Cienciałę z Mistrzowic. Poinformowano o tym orłowski seniorat obejmujący czeski Śląsk Cieszyński, na czele którego stał wówczas Józef Folwarczny. W 1926 na własnego pastora powołano Józefa Bergera. W 1927 zbór niemiecki ukończył budowę kościoła ewangelickiego "Na Rozwoju". Nabożeństwa polskie początkowo prowadzono w zaadaptowanej hali warsztatów naprawy maszyn rolniczych Jana Unucki, poświęconej przez Oskara Michejdę 6 lutego 1927. Do oficjalnego uznania zboru przez urząd krajowy w Opawie doszło dopiero 10 czerwca 1928. Nowy kościół nazywany popularnie "Na Niwach" zaprojektowany przez architekta Edwarda Davida wybudowano w latach 1931-1932.
Kiedy w październiku 1938 Polska dokonała aneksji tzw. Zaolzia zbory Śląskiego Kościoła Ewangelickiego połączono z polskim Kościołem ewangelicko-augsburskim. Już rok później, po włączeniu większości terenu Śląska Cieszyńskiego do III Rzeszy podporządkowano je niemieckiemu konsystorzowi we Wrocławiu, a pastor Paweł Zahradnik zaaprobował uwięzienie wszystkich polskich duchownych. Po drugiej wojnie światowej ŚKEAW ponownie uznano oficjalnie w 1948. Staraniem ks. Józefa Bergera kościół "Na Niwach" pozostał Ewangelicko-Augsburskim. W latach 1995-2011 korzystał z niego również czeskocieszyński zbór Luterańskiego Ewangelickiego Kościoła Augsburskiego Wyznania w Republice Czeskiej.

</doc>
<doc id="3038294" url="https://pl.wikipedia.org/wiki?curid=3038294" title="Patricia Blair">
Patricia Blair

Patricia Blair, właśc. Patsy Lou Blake (ur. 15 stycznia 1933 w Fort Worth, zm. 9 września 2013 w North Wildwood) – amerykańska aktorka filmowa i telewizyjna.
Wybrana Filmografia.
filmy
seriale

</doc>
<doc id="3038296" url="https://pl.wikipedia.org/wiki?curid=3038296" title="Fritz Felix Piepes">
Fritz Felix Piepes

Fritz Felix Piepes (ur. 15 kwietnia 1887 w Pradze; zm. 20 stycznia 1983 w Seattle) – austriacki tenisista reprezentujący Cesarstwo Austrii. Dwukrotny olimpijczyk – startował na igrzyskach w Londynie (1908) i Sztokholmie (1912). Startował w olimpijskich turniejach singlowych i deblowych. Jego największym osiągnięciem było zdobycie srebrnego medalu olimpijskiego w grze podwójnej na korcie otwartym, w parze z Arthurem Zborzilem, w 1912 roku.

</doc>
<doc id="3038298" url="https://pl.wikipedia.org/wiki?curid=3038298" title="Felix Pipes">
Felix Pipes



</doc>
<doc id="3038300" url="https://pl.wikipedia.org/wiki?curid=3038300" title="Październik 2013">
Październik 2013



</doc>
<doc id="3038301" url="https://pl.wikipedia.org/wiki?curid=3038301" title="Indywidualne Mistrzostwa Polski na Żużlu 1984">
Indywidualne Mistrzostwa Polski na Żużlu 1984

Indywidualne Mistrzostwa Polski na Żużlu 1984 – zawody żużlowe zorganizowane przez Polski Związek Motorowy w celu wyłonienia medalistów indywidualnych mistrzostw Polski w sezonie 1984. Rozegrano cztery turnieje ćwierćfinałowe, dwa półfinały oraz finał, w którym zwyciężył Zenon Plech.

</doc>
<doc id="3038302" url="https://pl.wikipedia.org/wiki?curid=3038302" title="Furlanovo zavetišče pri Abramu">
Furlanovo zavetišče pri Abramu

Furlanovo zavetišče pri Abramu – schron górski w chacie gospodarza Ježa w przysiółku Nanos na wysokim płaskowyżu krasowym Nanos (część Gór Dynarskich), otwarty w 1961. Nosi imię alpinisty Frica Furlana (1902-1952). Gospodarstwo (znane tu jako „pri Abramu“) jest przekształcone w agroturystykę i oprócz przestrzeni dla gości z 30 miejscami siedzącymi oferuje też noclegi. Otwarte jest cały rok.

</doc>
<doc id="3038305" url="https://pl.wikipedia.org/wiki?curid=3038305" title="Indywidualne Mistrzostwa Polski na Żużlu 1985">
Indywidualne Mistrzostwa Polski na Żużlu 1985

Indywidualne Mistrzostwa Polski na Żużlu 1985 – zawody żużlowe zorganizowane przez Polski Związek Motorowy w celu wyłonienia medalistów indywidualnych mistrzostw Polski w sezonie 1985. Rozegrano cztery turnieje ćwierćfinałowe, dwa półfinały oraz finał, w którym zwyciężył Zenon Plech.

</doc>
<doc id="3038306" url="https://pl.wikipedia.org/wiki?curid=3038306" title="Thomas Young (biskup)">
Thomas Young (biskup)

Thomas Young (ur. w 1507 w Hogeston (hrabstwo Pembrokeshire), zm. 26 czerwca 1568 w Sheffield) – angielski duchowny anglikański, pierwszy niekatolicki arcybiskup Yorku.
Życiorys.
W młodości rozpoczął studia w Pembroke College na Oxfordzie, gdzie 14 czerwca 1529 uzyskał stopień bakałarza. 19 marca 1553 uzyskał magisterium, a 13 lutego 1566 doktorat z prawa cywilnego. W latach 1542-1546 był dziekanem Broadgates Hall. W tym czasie pełnił już rolę wikariusza w Llanfihangel Castell Gwallter, a następnie został kantorem w St David’s. Za czasów panowania królowej Marii i toczącego się procesu rekatolicyzacji, Young miał uciec za granicę, jednak żadne dowody tego nie potwierdzają.
W 1559 był jednym z wizytatorów królewskich w kościołach w Walii. Wkrótce potem, 6 grudnia 1559 został wybrany biskupem St David’s. Po dwóch latach, 27 stycznia 1561 został wybrany arcybiskupem Yorku, którym pozostał do śmierci.
Był dwukrotnie żonaty; z drugą żoną, Jane Kynaston, miał jednego syna, George’a.

</doc>
<doc id="3038307" url="https://pl.wikipedia.org/wiki?curid=3038307" title="Indywidualne Mistrzostwa Polski na Żużlu 1986">
Indywidualne Mistrzostwa Polski na Żużlu 1986

Indywidualne Mistrzostwa Polski na Żużlu 1986 – zawody żużlowe, mające na celu wyłonienie medalistów indywidualnych mistrzostw Polski w sezonie 1986. Rozegrano dwie rundy wstępne, cztery turnieje ćwierćfinałowe, dwa półfinały oraz finał, w którym zwyciężył Maciej Jaworek.

</doc>
<doc id="3038308" url="https://pl.wikipedia.org/wiki?curid=3038308" title="Jerzy Bystrzycki">
Jerzy Bystrzycki

Jerzy Adam Bystrzycki (ur. 24 grudnia 1963 w Lubaczowie, zm. 26 września 2013 w Krynicy-Zdroju) – polski fizyk techniczny, absolwent Wydziału Chemii i Fizyki Technicznej Wojskowej Akademii Technicznej im. Jarosława Dąbrowskiego w Warszawie (WAT), doktor habilitowany nauk technicznych w zakresie inżynierii materiałowej, specjalista w zakresie inżynierii materiałowej, zwłaszcza metaloznawstwa, profesor nadzwyczajny Katedry Zaawansowanych Materiałów i Technologii na Wydziale Nowych Technologii i Chemii Wojskowej Akademii Technicznej im. Jarosława Dąbrowskiego w Warszawie (WAT). Kierownik Zakładu Technologii Materiałów na tejże uczelni (2000–2002).

</doc>
<doc id="3038309" url="https://pl.wikipedia.org/wiki?curid=3038309" title="Indywidualne Mistrzostwa Polski na Żużlu 1987">
Indywidualne Mistrzostwa Polski na Żużlu 1987

Indywidualne Mistrzostwa Polski na Żużlu 1987 – zawody żużlowe, mające na celu wyłonienie medalistów indywidualnych mistrzostw Polski w sezonie 1987. Rozegrano cztery rundy wstępne, cztery turnieje ćwierćfinałowe, dwa półfinały oraz dwa finały (suma punktów zdobytych w obu finałach decydowała o końcowej klasyfikacji, w której zwyciężył Wojciech Żabiałowicz).

</doc>
<doc id="3038310" url="https://pl.wikipedia.org/wiki?curid=3038310" title="Park Narodowy Wulkany Hawai'i">
Park Narodowy Wulkany Hawai'i



</doc>
<doc id="3038313" url="https://pl.wikipedia.org/wiki?curid=3038313" title="&quot;Leśne kościoły&quot; ewangelickie w Beskidach">
&quot;Leśne kościoły&quot; ewangelickie w Beskidach



</doc>
<doc id="3038314" url="https://pl.wikipedia.org/wiki?curid=3038314" title="Indywidualne Mistrzostwa Polski na Żużlu 1988">
Indywidualne Mistrzostwa Polski na Żużlu 1988

Indywidualne Mistrzostwa Polski na Żużlu 1988 – zawody żużlowe, mające na celu wyłonienie medalistów indywidualnych mistrzostw Polski w sezonie 1988. Rozegrano cztery rundy wstępne, cztery turnieje ćwierćfinałowe, dwa półfinały oraz dwa finały (suma punktów zdobytych w obu finałach decydowała o końcowej klasyfikacji, w której zwyciężył Roman Jankowski).

</doc>
<doc id="3038315" url="https://pl.wikipedia.org/wiki?curid=3038315" title="Borowicze (rejon maniewicki)">
Borowicze (rejon maniewicki)

Borowicze (ukr. Боровичі, "Borowyczi") – wieś na Ukrainie na terenie rejonu maniewickiego w obwodzie wołyńskim.
Nazwa.
Odkąd wieś Borowicze, po wzniesieniu w niej zamku zaczęto nazywać Nową Czetwetnią, sąsiednia Czetwertnia przybrała nazwę Starej Czetwertni.

</doc>
<doc id="3038316" url="https://pl.wikipedia.org/wiki?curid=3038316" title="Zamek w Nowej Czetwertni">
Zamek w Nowej Czetwertni

 
Zamek w Nowej Czetwertni – zamek wybudowany przez Jacka Czetwertyńskiego w 1585 r. nad Styrem.
Historia.
Pierwotnie własność Aleksandra Świętopełkowicza z książąt kijowskich, który pierwszy zaczął się pisać ks. Świętopełkiem na Czetwertni. Wówczas miejscowość przybrała nazwę Starej Czetwertni, odkąd sąsiednią wieś Borowicze, po wzniesieniu w niej zamku zaczęto nazywać Nową Czetwetnią. Budowla znajdowała się nad Styrem a ochraniały ją ziemne wały. Jacek Czetwertynski ożenił się z Katarzyną Bokijówną i miał z nią córkę Annę i synów Stefana i Fedora. W XVI w. zamek drogą wiana znalazł się w posiadaniu ks. Janusza Zbarskiego, wojewody bracławskiego, ożenionego z Anna Czetwertyńska. Po wygaśnięciu rodu Zbarskich w 1625 r. miejscowość wróciła do Czetwertyńskich. Pod koniec XIX w. własność Heliodora Czetwertyńskiego. W XIX w. wieś kupił Kopczerow.

</doc>
<doc id="3038325" url="https://pl.wikipedia.org/wiki?curid=3038325" title="Kolumna Zwycięstwa">
Kolumna Zwycięstwa



</doc>
<doc id="3038327" url="https://pl.wikipedia.org/wiki?curid=3038327" title="Jan Tkocz">
Jan Tkocz



</doc>
<doc id="3038328" url="https://pl.wikipedia.org/wiki?curid=3038328" title="Sekularyzacja Inflant">
Sekularyzacja Inflant



</doc>
<doc id="3038333" url="https://pl.wikipedia.org/wiki?curid=3038333" title="Kevin Schmidt">
Kevin Schmidt

Kevin Schmidt (ur. 20 kwietnia 1988 w Gießen) – niemiecki piłkarz ręczny, reprezentant kraju grający na pozycji lewoskrzydłowego. Obecnie występuje w Bundeslidze, w drużynie HSG Wetzlar.

</doc>
<doc id="3038335" url="https://pl.wikipedia.org/wiki?curid=3038335" title="Michael Allendorf">
Michael Allendorf

Michael Allendorf (ur. 16 września 1986 w Gießen) – niemiecki piłkarz ręczny, reprezentant kraju grający na pozycji lewoskrzydłowego. Obecnie występuje w Bundeslidze, w drużynie MT Melsungen.

</doc>
<doc id="3038339" url="https://pl.wikipedia.org/wiki?curid=3038339" title="Obszar jąderkotwórczy">
Obszar jąderkotwórczy



</doc>
<doc id="3038345" url="https://pl.wikipedia.org/wiki?curid=3038345" title="Manowo (przystanek kolejowy)">
Manowo (przystanek kolejowy)



</doc>
<doc id="3038348" url="https://pl.wikipedia.org/wiki?curid=3038348" title="Biathlon na Zimowych Igrzyskach Olimpijskich 2014 – sprint mężczyzn">
Biathlon na Zimowych Igrzyskach Olimpijskich 2014 – sprint mężczyzn

Biathlonowy sprint mężczyzn na Zimowych Igrzyskach Olimpijskich 2014 odbył się 8 lutego na kompleksie narciarsko-biathlonowym „Łaura” w Krasnaja Polana.
Mistrzem olimpijskim został Norweg Ole Einar Bjørndalen. Drugie miejsce zajął Austriak Dominik Landertinger, a na trzecim stopniu podium uplasował się Jaroslav Soukup reprezentujący Czechy.

</doc>
<doc id="3038363" url="https://pl.wikipedia.org/wiki?curid=3038363" title="Sun Huanhuan">
Sun Huanhuan

Sun Huanhuan (; ur. 15 marca 1990) – chińska lekkoatletka specjalizująca się w chodzie sportowym.
W 2013 zajęła 4. miejsce na mistrzostwach świata w Moskwie. Złota medalistka mistrzostw Chin.
Rekord życiowy w chodzie na 20 kilometrów: 1:27:36 (1 marca 2013, Taicang).

</doc>
<doc id="3038374" url="https://pl.wikipedia.org/wiki?curid=3038374" title="Targi Frankfurckie">
Targi Frankfurckie



</doc>
<doc id="3038375" url="https://pl.wikipedia.org/wiki?curid=3038375" title="SteamOS">
SteamOS

SteamOS – system operacyjny oparty na jądrze Linux. Pierwsza wersja beta, nosząca nazwę kodową "Alchemist", została udostępniona 13 grudnia 2013. Rozwojem systemu zajmuje się Valve Corporation. Docelowo przeznaczony jest na urządzenia typu Steam Machine oraz Steam Deck, ale możliwe jest także zainstalowanie go na komputerach osobistych.
Funkcje.
SteamOS jest przeznaczony przede wszystkim do uruchamiania gier komputerowych. Do wersji 3.0 był on oparty na dystrybucji Debian (w wersji stabilnej "Wheezy"). Aktualnie system opiera się na dystrybucji Arch. SteamOS posiada dwa profile pozwalające pracować w domyślnym trybie "Gaming Mode" lub w tradycyjnym pulpicie opartym na środowisku KDE.

</doc>
<doc id="3038377" url="https://pl.wikipedia.org/wiki?curid=3038377" title="William Lee">
William Lee



</doc>
<doc id="3038378" url="https://pl.wikipedia.org/wiki?curid=3038378" title="Prime Evil (EP)">
Prime Evil (EP)

Prime Evil – piąty minialbum formacji PIG, wydany 22 stycznia 1997 roku przez Victor Entertainment, ekskluzywnie na terenie Japonii.

</doc>
<doc id="3038385" url="https://pl.wikipedia.org/wiki?curid=3038385" title="No One Gets Out of Her Alive">
No One Gets Out of Her Alive

No One Gets Out of Her Alive – szósty minialbum formacji PIG, wydany 21 stycznia 1998 roku przez Happy House.

</doc>
<doc id="3038390" url="https://pl.wikipedia.org/wiki?curid=3038390" title="Solonei da Silva">
Solonei da Silva

Solonei Rocha da Silva (ur. 18 kwietnia 1982) – brazylijski lekkoatleta specjalizujący się w biegach długich. 
W 2011 został mistrzem igrzysk panamerykańskich w Guadalajarze w biegu maratońskim. W 2013 zdobył złoto na 10 000 metrów podczas czempionatu Ameryki Południowej. W tym samym roku startował w Moskwie na mistrzostwach świata, na których zajął 6. miejsce w maratonie. Medalista mistrzostw Brazylii.

</doc>
<doc id="3038391" url="https://pl.wikipedia.org/wiki?curid=3038391" title="Solonei Silva">
Solonei Silva



</doc>
<doc id="3038393" url="https://pl.wikipedia.org/wiki?curid=3038393" title="Disrupt Degrade &amp; Devastate">
Disrupt Degrade &amp; Devastate

Disrupt Degrade &amp; Devastate – siódmy minialbum formacji PIG, wydany 17 lipca 1999 roku przez Rock Records.

</doc>
<doc id="3038395" url="https://pl.wikipedia.org/wiki?curid=3038395" title="Róża Raczyńska">
Róża Raczyńska

Róża z Potockich primo voto Krasińska, secundo voto Raczyńska (ur. 7 stycznia 1849 w Krzeszowicach, zm. 21 sierpnia 1937 w Rogalinie) – polska arystokratka i działaczka społeczna.
Życiorys.
Była córką Adama Józefa Potockiego i Katarzyny z Branickich. W wieku 18 lat wyszła za mąż za Władysława Krasińskiego, syna Zygmunta, mimo iż niedługo przed ślubem wykryto u niego gruźlicę. Po śmierci męża w 1873 przeprowadziła się z chorymi na gruźlicę dziećmi (Adamem, Elżbietą i Zofią) do Zakopanego, gdzie jej willa "Adasiówka" (nazwana od imienia syna) stała się jednym z ośrodków życia kulturalnego i towarzyskiego miasta. Bywali tu m.in. Ignacy Jan Paderewski, Henryk Sienkiewicz, Wojciech Kossak i Jan Aleksander Fredro, syn Aleksandra Fredry. W 1876 poznała Edwarda Aleksandra Raczyńskiego, mimo obustronnego zainteresowania do oświadczyn nie doszło, ponieważ Różę ubiegła jej szwagierka Maria Beatrix Krasińska. Po śmierci Marii w 1884 Róża zaopiekowała się ich osieroconym synem Karolem. W 1886 (dziesięć lat po pierwszym spotkaniu) poślubiła Edwarda Raczyńskiego. W 1889 urodził się syn Roger, a w 1891 Edward. Dzięki jej działaniom udało się uratować majątek w Rogalinie przed bankructwem. W latach 1892-1895 zainicjowała gruntowną renowację pałacu w Rogalinie. To właśnie tej przebudowie budowla zawdzięcza swój obecny wygląd. 

</doc>
<doc id="3038396" url="https://pl.wikipedia.org/wiki?curid=3038396" title="Transport w Watykanie">
Transport w Watykanie

Transport lotniczy.
W Watykanie znajduje się Heliport, który jest wykorzystywany przez papieża i oficjalnych gości.
Transport kolejowy.
W Watykanie istnieje sieć kolejowa składająca się z dwóch trzystumetrowych odcinków torów, stanowi najkrótszą na świecie krajową sieć kolejową. Tory i stacja zostały zbudowane podczas pontyfikatu papieża Piusa XI.
Większość przewozów w Watykanie to ruch towarowy, w szczególności import, sporadycznie odbywa się również transport pasażerski, zwykle podczas świąt, kiedy to Stolicę Apostolską odwiedza zwiększona liczba pielgrzymów i przewozy autokarowe byłyby niewystarczające.
Transport drogowy.
W Watykanie istnieje kilka dróg oraz Plac Świętego Piotra. Biorąc pod uwagę wielkość państwa, flota pojazdów jest bardzo mała. Istnieją specjalne tablice rejestracyjne w Watykanie. Najsłynniejszym pojazdem zarejestrowanym w Watykanie jest Papamobile, czyli samochód papieski.

</doc>
<doc id="3038399" url="https://pl.wikipedia.org/wiki?curid=3038399" title="Bielczyk (ptak)">
Bielczyk (ptak)

Bielczyk, koliber białoszyi ("Leucochloris albicollis") – gatunek małego ptaka z rodziny kolibrowatych (Trochilidae). Jedyny przedstawiciel rodzaju "Leucochloris". Występuje w Ameryce Południowej. Obecnie nie zagraża mu wyginięcie.
Taksonomia.
Po raz pierwszy opis bielczyka ukazał się w roku 1818, jego autorem był Louis Jean Pierre Vieillot. Opisany został w dziele "Nouveau dictionnaire d'histoire naturelle" pod hasłem Oiseau-mouche jako "Oiseau-mouche a gorge blanche" (fr. "koliber z białym gardłem"). Otrzymał nazwę naukową "Trochilus albicollis". Holotyp pochodził z Brazylii, lecz nie podano dokładnej lokalizacji; został przekazany do zbiorów Muzeum Historii Naturalnej w Paryżu.
Do monotypowego rodzaju "Leucochloris" wydzielił bielczyka Ludwig Reichenbach w roku 1854, ptak otrzymał nazwę naukową "Leucochloris albicollis". Według IOC gatunek należy do tego właśnie monotypowego rodzaju; nie wydziela się podgatunków.
Nazwa rodzajowa "Leocochloris" pochodzi od dwóch greckich słów – "leucos", czyli biały, oraz "khlōros" (zielony). Nazwa gatunkowa "albicollis" oznacza z łaciny "białoszyi". John Gould odnotował, że lokalna nazwa na południu Brazylii brzmi "Papa branca".
Jednokrotnie odnotowano osobnika, który najprawdopodobniej był hybrydą bielczyka ze złocikiem złotobrzuchym ("Chlorostilbon aureoventris").
Morfologia.
W pierwszym opisie podano przybliżoną długość ciała 3¾ cala (ok. 9,5 cm). Dla dziesięciu zbadanych osobników, zebranych w Brazylii, wymiary są następujące: całkowita długość ciała 108,5–113,5 mm (większa niż w pierwszym opisie), skrzydła – 59,5–62 mm, ogona – 31,5–35 mm, dzioba – 21–21,5 mm, zaś skoku – 4–4,5 mm. Całkowita powierzchnia skrzydeł wynosi 25,6 cm², masa ciała zaś około 6 gramów dla samca, dla samicy 4,5 g.
Dziób prosty, dłuższy od głowy, szeroki u nasady. Pióra na czole nachodzą na nozdrza, zasłaniając je. Skrzydła długie, sięgają końca ogona. Ogon, gdy złożony, wykazuje zaokrąglenie. Dymorfizm płciowy nie jest wyraźny.
U samca wierzch ciała jest zielony, złoto połyskujący. Środkowe sterówki brązowozielone, zewnętrzne zaś czarnoniebieskie z białymi zakończeniami. Najbardziej zewnętrzna sterówka do połowy czarnoniebieska, od połowy biała. Broda, pierś i boki zielone, połyskujące. Gardło, brzuch oraz pokrywy podogonowe czysto białe. Skrzydła purpurowobrązowe. Lotki drugorzędowe występują w liczbie siedmiu. Górna połowa dzioba czarna, dolna natomiast z początku różowa, następnie czarna. Samicę cechują jedynie nieznacznie mniejsze niż u samca wymiary.
Zasięg występowania.
Całkowity zasięg występowania szacowany jest na 2 180 000 km². Na północy swego zasięgu bielczyk spotykany jest w stanie Espirito Santo w lasach typu Mata Atlântica, a także w Minas Gerais. Występuje także na wyspie Santa Catarina. Południowa granica zasięgu występowania znajduje się w okolicach Mar del Plata w Argentynie, gdzie jest spotykany mimo postępującej urbanizacji regionu. Prócz tego bielczyk zasiedla Urugwaj oraz wschodnią połowę Paragwaju. Maksymalna wysokość, na jakiej jest spotykany, to 2400 m n.p.m.
Behawior.
U tego gatunku występuje torpor. W trakcie niego temperatura ciała spada do 12–18 °C. W locie 32 uderzenia skrzydeł na sekundę.
Pożywienie.
Żywi się nektarem z kwiatów wielu gatunków roślin. Wśród brazylijskich można wymienić "Myrsine coriacea" (Myrsinaceae), "Hippeastrum atibaya" (amarylkowate), "Siphocampylus sulfureus" i "Siphocampylus umbellatus" (kaktusowate), "Mabea fistulifera" (wilczomleczowate), "Stenorrhynchos lanceolatus" (storczykowate) oraz "Esterhazya macrodonta" (zarazowate).
Przenosząc pyłki kwiatowe, bierze udział w zapylaniu. Wiadome jest, że zapyla m.in. następujące cztery gatunki roślin: "Hippeastrum glaucescens" (amarylkowate), "Agarista hispidula" (wrzosowate), "Sinningia allagophyla" (ostrojowate) oraz "Esterhazya macrodonta" (zarazowate). Dane dotyczące wyglądu zapylanych roślin przedstawia tabela:
Kwiaty koralodrzewi ("Erythrina" spp.), których nektarem także się żywi, również są czerwone do pomarańczowych. Ornitogamia ze strony bielczyka ma miejsce również na kwiatach "Tropaeolum pentaphyllum". Posiadają one czerwone ostrogi. Ich nektar zawiera 27–63% cukru. U badanych przedstawicieli ostrojowatych, na których żerowały "Leucochloris albicollis", zawartość cukru w nektarze wynosiła 13,3–34,5%.
Lęgi.
Okres lęgowy trwa od listopada do marca.
Gniazdo ma kształt kubeczka. Na zewnętrzną jego część składa się mech połączony pajęczyną. Warstwa wewnętrzna składa się z puchu roślinnego, włókien roślinnych o barwie pomarańczowoczerwonej oraz płowej, niekiedy również puchu ptasiego. Przeważnie znajduje się w rozwidleniu gałęzi krzewu. Jego średnica wynosi około 5 cm, głębokość 18 mm, zaś grubość ścianek bocznych 1 cm.
Jajo ma wymiary około 13–16x8,6–10 mm. Jego masa wynosi około 0,7 grama. Składane w liczbie dwóch. Barwa śnieżnobiała.
Samica wysiaduje jaja sama przez 14 dni. Młode opuszczają gniazdo 25 dni po wykluciu.
Pasożyty.
Na podstawie okazów odnalezionych w upierzeniu bielczyka opisano nowy gatunek roztocza, "Rhamphoeaulus sinuatus".
Status i ochrona.
Bielczyk klasyfikowany jest przez IUCN jako gatunek najmniejszej troski (LC, "Least Concern") nieprzerwanie od 1988 roku. Nie jest znana liczebność populacji ani jej trend, jednak gatunek określany jako „pospolity”, co w połączeniu z bardzo dużym zasięgiem występowania nie budzi wątpliwości co do przetrwania gatunku.
Zasiedla 22 obszary sklasyfikowane jako Important Bird Area. Prócz tego spotykany w Parku Narodowym Serra do Cipó. Wymieniony jest w załączniku II CITES (obejmuje on wszystkie kolibry), prócz tego w Rozporządzeniu Rady (WE) Nr 338/97 z dnia 9 grudnia 1996 r.
Relacje z ludźmi.
John Gould w swym dziele "A monograph on the Trochilidae" wspominał, że "od czasu do czasu" skórki tego ptaka są wysyłane do Europy (ten tom, należący do całej serii monografii, ukazał się w roku 1861).
Średnica obrączki dla "Leucochloris albicollis" wynosi 6,5 mm.

</doc>
<doc id="3038400" url="https://pl.wikipedia.org/wiki?curid=3038400" title="Warszawa Szczęśliwice">
Warszawa Szczęśliwice

Warszawa Szczęśliwice (poprzednia nazwa: "Szczęśliwice") – stacja kolejowa zlikwidowana w styczniu 1975 roku.
Została wybudowana w 1927 roku. Znajdowała się w dzielnicy Ochota, na osiedlu Szczęśliwice, przy ulicy Drawskiej pomiędzy ul. Włodarzewską a linią kolejową radomską.
W 1932 roku zostało wybudowane odgałęzienie do stacji Warszawa Włochy EKD (zlikwidowane w 1971 roku).

</doc>
<doc id="3038402" url="https://pl.wikipedia.org/wiki?curid=3038402" title="Estrella Damm">
Estrella Damm

Estrella Damm (wymowa: "estreja dam") – hiszpańskie piwo typu pilsner produkowane w Barcelonie od 1876 roku. W tym właśnie roku August Küntzmann Damm założył browar Damm, a piwo Estrella Damm stało się jego sztandarowym produktem. Słowo "estrella" w języku hiszpańskim i katalońskim znaczy "gwiazda".
Estrella Damm jest jednym z głównych sponsorów klubu piłkarskiego FC Barcelona.

</doc>
<doc id="3038403" url="https://pl.wikipedia.org/wiki?curid=3038403" title="Arnold Felicki">
Arnold Felicki

Arnold Felicki pierwotne nazwisko Feld (ur. 3 lutego 1884 we Lwowie, zm. 8 września 1944 w Nowosiółkach) – podpułkownik lekarz Wojska Polskiego, dr chorób wewnętrznych.
Życiorys.
Urodził się 3 lutego 1884 roku we Lwowie w rodzinie Wilhelma i Reginy z Wydrychów. Świadectwo dojrzałości uzyskał w 1903 roku w „dominikańskim” II Wyższym Gimnazjum we Lwowie ("K.k. zweiten Obergymnasiums"). W czerwcu 1909 roku ukończył studia na Wydziale Lekarskim Uniwersytetu Lwowskiego uzyskując tytuł doktora chorób wewnętrznych. W październiku tego samego roku wstąpił do armii austriackiej jako zawodowy lekarz wojskowy. W 1910 roku ukończył przeszkolenie w Wojskowo-Lekarskiej Szkole Aplikacyjnej w Wiedniu ("Militararztlichen Applikationsschule"). Od 1 sierpnia 1910 roku służył w szpitalu garnizonowym nr. 3 w Przemyślu. 1 listopada 1912 roku awansowany do stopnia lekarza pułku ("Regimentsarzt"), który odpowiadał stopniowi kapitana i skierowany do Sarajewa na stanowisko lekarza 1. batalionu 90 pułku piechoty ("Infanterieregiment Edler von Horsetzky Nr.90").
Po wybuchu I wojny światowej został pomocnikiem szefa sanitarnego XV Korpusu w Sarajewie. Na początku 1918 roku pełnił służbę w c. i k. 90 pułku piechoty. Od 1 kwietnia 1918 roku służył w austriackim Szpitalu Polowym nr 1301, a od czerwca 1918 roku był lekarzem w szpitalu w Przemyślu.
Po zdobyciu Przemyśla przez oddziały polskie z dniem 15 listopada 1918 roku został przyjęty do Wojska Polskiego. Wziął udział w walkach o Lwów. W czasie wojny polsko-bolszewickiej w 1920 roku uzyskał opinię wybitnego organizatora w zakresie szpitalnictwa, czego przykładem była bardzo sprawnie przeprowadzona ewakuacja szpitala garnizonowego z Włodzimierza Wołyńskiego.
1 czerwca 1921 roku był ordynatorem w Szpitalu Etapowym Nr 71, a jego oddziałem macierzystym była Kompania Zapasowa Sanitarna Nr 6. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 38. lokatą w korpusie oficerów sanitarnych, grupa lekarzy, a jego oddziałem macierzystym była nadal Kompania Zapasowa Sanitarna Nr 6. W latach 1923–1925 był komendantem Szpitala Rejonowego we Włodzimierzu Wołyńskim, pozostając oficerem nadetatowym 2 Batalionu Sanitarnego w Lublinie. 31 marca 1924 roku został mianowany podpułkownikiem ze starszeństwem z dniem 1 lipca 1923 roku i 17. lokatą w korpusie oficerów sanitarnych, grupa lekarzy. Od 1 maja do 1 października 1925 roku był odkomenderowany do Szpitala Sezonowego w Ciechocinku na stanowisko komendanta. 1 października 1925 roku został naczelnym lekarzem Centralnej Szkoły Strzelniczej w Toruniu. 5 maja 1927 roku został przeniesiony do 8 Szpitala Okręgowego w Toruniu na stanowisko komendanta. 6 lipca 1929 roku został zwolniony ze stanowiska. W 1928 roku ponownie był komendantem Wojskowego Szpitala Sezonowego w Ciechocinku. W 1928 roku odbył w Szkole Podchorążych Sanitarnych w Warszawie kurs doskonalenia dla oficerów sztabowych służby zdrowia. Z dniem 31 grudnia 1929 roku został przeniesiony w stan spoczynku.
W 1934 roku pozostawał w ewidencji Powiatowej Komendy Uzupełnień Toruń. Posiadał przydział do Kadry Zapasowej 8 Szpitala Okręgowego.
Był członkiem Rady Izby Lekarskiej Poznańsko-Pomorskiej oraz rzeczoznawcą Wyższego Urzędu Ubezpieczeń w Toruniu i biegłym dla Urzędu Skarbowego w Toruniu.
W sierpniu 1939 roku został zmobilizowany. Wziął udział w bitwie nad Bzurą, w czasie której dostał się do niewoli. Do końca 1939 roku przebywał w obozie jenieckim w Łodzi. Od 1940 roku był organizatorem i dyrektorem szpitala rejonowego w Nowosiółkach. W czerwcu 1944 roku został podstępnie zwabiony do lasu i zamordowany przez ukraińskich nacjonalistów UPA, wyrokiem Sądu Grodzkiego w Toruniu z 15 maja 1948 roku został uznany za zmarłego dnia 8 września 1944 roku w Nowosiółkach.
Od 1914 roku żonaty z Ireną Oberhard, z którą miał dwóch synów: Karola i Jana, obu wojskowych.
Ordery i odznaczenia.
W czasie służby w cesarskiej i królewskiej Armii otrzymał:

</doc>
<doc id="3038407" url="https://pl.wikipedia.org/wiki?curid=3038407" title="Puchar Australii i Oceanii w narciarstwie alpejskim kobiet 2013">
Puchar Australii i Oceanii w narciarstwie alpejskim kobiet 2013

Puchar Australii i Oceanii w narciarstwie alpejskim kobiet w sezonie 2013 był kolejną edycją tego cyklu. Pierwsze zawody odbyły się 15 sierpnia 2013 roku w australijskim Thredbo, a ostatnie zostały rozegrane 21 września 2013 roku w nowozelandzkim Mount Hutt.

</doc>
<doc id="3038412" url="https://pl.wikipedia.org/wiki?curid=3038412" title="Shao Zijian">
Shao Zijian

Shao Zijian () – chiński brydżysta, World International Master (WBF).
Wyniki brydżowe.
Zawody światowe.
W światowych zawodach zdobył następujące lokaty:

</doc>
<doc id="3038413" url="https://pl.wikipedia.org/wiki?curid=3038413" title="Zi Jian Shao">
Zi Jian Shao



</doc>
<doc id="3038414" url="https://pl.wikipedia.org/wiki?curid=3038414" title="24. Tarnowska Nagroda Filmowa">
24. Tarnowska Nagroda Filmowa

24. Tarnowska Nagroda Filmowa – odbyła się w dniach 9–16 maja 2010 roku.

</doc>
<doc id="3038415" url="https://pl.wikipedia.org/wiki?curid=3038415" title="25. Tarnowska Nagroda Filmowa">
25. Tarnowska Nagroda Filmowa

25. Tarnowska Nagroda Filmowa – odbyła się w dniach 9-16 maja 2011 roku.

</doc>
<doc id="3038416" url="https://pl.wikipedia.org/wiki?curid=3038416" title="26. Tarnowska Nagroda Filmowa">
26. Tarnowska Nagroda Filmowa

26. Tarnowska Nagroda Filmowa – odbyła się w dniach 21-29 kwietnia 2012 roku.

</doc>
<doc id="3038417" url="https://pl.wikipedia.org/wiki?curid=3038417" title="27. Tarnowska Nagroda Filmowa">
27. Tarnowska Nagroda Filmowa

27. Tarnowska Nagroda Filmowa – odbyła się w dniach 19-28 kwietnia 2013 roku.

</doc>
<doc id="3038420" url="https://pl.wikipedia.org/wiki?curid=3038420" title="Paweł Budniak">
Paweł Budniak

Paweł Budniak (ur. 10 marca 1989) – polski futsalista, zawodnik Cleareksu Chorzów, reprezentant Polski.
Kariera piłkarska.
Paweł Budniak swoją karierę piłkarską rozpoczynał w juniorskich drużynach: Janiny Libiąż, Pasjonatu Dankowice, SMS Bielsko-Biała oraz hiszpańskiej Murci Deportivo CF. Pierwszą seniorską drużyną Budniaka był Łódzki Klub Sportowy, w którego barwach rozegrał osiem spotkań. Kolejnymi klubami tego zawodnika były: KSZO Ostrowiec Świętokrzyski, Górnik Wieliczka oraz piłkarska drużyna Rekordu Bielsko-Biała.
Kariera futsalowa.
Paweł Budniak w ekstraklasie futsalu zadebiutował jako zawodnik Rekordu Bielsko-Biała, dla którego podczas trzech sezonów strzelił 41. bramek. Był zawodnikiem Urahanu Iwano-Frankowsk, występującego w ukraińskiej Ekstra-liha. W sezonie 2012/201 zdobył Wicemistrzostwo Ukrainy. Od 2014 r. był zawodnikiem Wisły Krakbet Kraków, z którą zdobył dwukrotnie Puchar Polski i raz mistrzostwo Polski. Po wycofaniu się Wisły z rozgrywek, przeszedł do Cleareksu Chorzów.
W reprezentacji Polski zadebiutował w 2010 r. i jak dotąd strzelił w niej dziesięć bramek.

</doc>
<doc id="3038421" url="https://pl.wikipedia.org/wiki?curid=3038421" title="Led Zeppelin North American Tour 1973">
Led Zeppelin North American Tour 1973

Led Zeppelin North American Tour 1973 – dziewiąta amerykańska trasa koncertowa grupy muzycznej Led Zeppelin, która odbyła się w 1973 r.
Program koncertów.
Bisy:
Po powyższych bisach zespół dodał tylko raz, podczas drugiego koncertu trasy, utwór „Dancing Days”.
Lista koncertów.
Trzy ostatnie koncerty trasy zostały połączone w całość i wydane na filmie The Song Remains the Same.

</doc>
<doc id="3038430" url="https://pl.wikipedia.org/wiki?curid=3038430" title="Kaczyna (województwo wielkopolskie)">
Kaczyna (województwo wielkopolskie)

Kaczyna – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Promno.
W latach 1975–1998 miejscowość administracyjnie należała do województwa poznańskiego.

</doc>
<doc id="3038431" url="https://pl.wikipedia.org/wiki?curid=3038431" title="Drobna niedogodność">
Drobna niedogodność

Drobna niedogodność (ang. "One Small Hitch") – amerykańska komedia romantyczna z 2012 roku.
Film niskobudżetowy, należący do produkcji z rodzaju "indie movies". jest to pełnometrażowy debiut reżyserski Johna Burgessa. Prace nad nim trwały w latach 2009-2012. Powstał na podstawie scenariusza Dodego B. Levensona. Za zdjęcia odpowiedzialna była Tari Segal.
Film kręcony był jesienią 2010 roku w Chicago i Los Angeles, a wyprodukowano go w 2012 roku. Pierwsze pokazy filmu miały miejsce na amerykańskich festiwalach kinematografii niezależnej w 2012 roku. Premierę światową miał na początku 2013 roku. Powstał w oparciu o finansowanie własne ze strony reżysera oraz dzięki hojności sponsorów. Minimalny budżet filmu wyniósł 500 000 dolarów amerykańskich. W Europie emitowany od 2013 roku, głównie jako film telewizyjny (HBO, M6, Sky).
Opis.
Film przedstawia perypetie dwójki młodych Amerykanów znających się od dzieciństwa – Molly Mahoney i Josha Shiffmana. Dziewczyna pochodzi z rodziny katolickich Irlandczyków, a chłopak jest Żydem. Bohaterów poznajemy w dniu, w którym mają odbyć podróż z Los Angeles do Chicago, aby wziąć udział w ślubie matki Molly, Doreen Mahoney i jej partnera Arta Burke’a. Wesele ma odbyć się w domu Shiffmanów.
Josh jest najlepszym przyjacielem Seana Mahoneya, starszego brata Molly. To typ kobieciarza, który właśnie rozstał się ze swoją dziewczyną Alexis. Ta miała plany matrymonialne wobec niego więc ją porzucił. Przed podróżą w oczekiwaniu na samolot Josh znajduje sobie okazję do kolejnego podboju miłosnego. Wdaje się we flirt z atrakcyjną Risą. Molly w tym samym czasie zrywa związek ze swoim chłopakiem Lance’em, gdyż odkrywa, że ten jest żonaty. Przygnębiona chowa się w toalecie, aby się wypłakać. Tam pociesza ją przypadkowo spotkana stewardesa, która daje jej tabletkę ecstasy.
Molly i Josh spotykają się w kawiarni na terenie portu lotniczego LAX w Los Angeles. Josh jest zmuszony zakończyć zabiegi o względy Risy, aby zająć się odurzoną przez narkotyk Molly. Przed odlotem samolotu, na lotnisku, dowiaduje się z rozmowy telefonicznej, że jego ojciec jest nieuleczalnie chory. W czasie rejsu lotniczego nakłania Molly, aby na czas pobytu w rodzinnym mieście, przez kilka dni zgodziła się udawać jego narzeczoną. W ten sposób chce uszczęśliwić umierającego Maxa Shiffmana, którego życzeniem jest poznać przed śmiercią przyszłą synową. Po przylocie do Chicago niespodziewanie okazuje się, że rodzice i krewni są zachwyceni wiadomością o związku Molly i Josha. Na lotnisku O’Hare organizują dla nich uroczyste powitanie. Udawanie narzeczonych przed najbliższymi okazuje się dla obojga głównych bohaterów trudnym wyzwaniem.
Muzyka.
Za ścieżkę dźwiękową do filmu odpowiedzialny był kompozytor Cody Westheimer. W filmie wykorzystano utwory muzyczne m.in. Capital Cities, Immanu El i The Civil Wars. Głównym motywem muzycznym jest piosenka Bena Rectora "White Dress".
W jednej ze scen filmu wystąpiła afroamerykańska piosenkarka Erin Martin, która zaśpiewała i wykonała na gitarze utwór "One Day".

</doc>
<doc id="3038433" url="https://pl.wikipedia.org/wiki?curid=3038433" title="Wronczynek">
Wronczynek

Wronczynek – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Bednary.
W latach 1975–1998 miejscowość administracyjnie należała do województwa poznańskiego.

</doc>
<doc id="3038436" url="https://pl.wikipedia.org/wiki?curid=3038436" title="Główienka">
Główienka

Główienka – osada w Polsce, położona w województwie wielkopolskim, w powiecie poznańskim, w gminie Pobiedziska. Wchodzi w skład sołectwa Główna.
W latach 1975–1998 osada administracyjnie należała do województwa poznańskiego.

</doc>
<doc id="3038437" url="https://pl.wikipedia.org/wiki?curid=3038437" title="KeeLoq">
KeeLoq

KeeLoq – własnościowy, przeznaczony do implementacji sprzętowej szyfr blokowy oparty na NLFSR. Jednokierunkowy protokół przesyłania został zaprojektowany przez Fredericka Bruwera, doktora, dyrektora operacyjnego w firmie Nanoteq (Pty) Ltd, zaś algorytm kryptograficzny został stworzony przez profesora Gideona Kuhna. Jego sprzętowa implementacja została zrealizowana przez Willema Smita, doktora z firmy Nanoteq Pty Ltd (Południowa Afryka) w połowie lat 80., a następnie została sprzedana firmie Microchip Technology Inc w 1995 roku za 10 milionów dolarów. Szyfr ten jest używany w koderach i dekoderach o zmiennym kodzie, takich jak NTQ105/106/115/125D/129D i HCS101/2XX/3XX/4XX/5XX. KeeLoq jest lub był używany w wielu bezkluczowych systemach wprowadzania hasła przez takie firmy jak Chrysler, Daewoo, Fiat, GM, Honda, Toyota, Volvo, Volkswagen Group, Clifford, Shurlok, Jaguar itd.
Opis.
Szyfr KeeLoq akceptuje 64-bitowe klucze i szyfruje 32-bitowe bloki poprzez uruchomienie swojego jednobitowego NLFSR z wykorzystaniem 528 rund. Funkcja zwrotna NLFSR to 0x3A5C742E lub F(a,b,c,d,e) = d ⊕ e ⊕ ac ⊕ ae ⊕ bc ⊕ be ⊕ cd ⊕ de ⊕ ade ⊕ ace ⊕ abd ⊕ abc. Wykorzystuje ona bity 1, 9, 20, 26 oraz 31 stanu NLFSR jako wejścia podczas szyfrowania, oraz bity 0, 8, 19, 25 i 30 podczas deszyfrowania. Dane wyjściowe z niej są liniowo łączone (funkcja XOR) z dwoma bitami stanu NLFSR (bity 0 i 16 przy szyfrowaniu oraz bity 31 i 15 przy deszyfrowaniu), a następnie bit klucza (bit 0 stanu klucza przy szyfrowaniu oraz bit 15 stanu klucza przy deszyfrowaniu). Potem jest zwracany do stanu NLFSR podczas każdej z rund.
Kryptoanaliza.
KeeLoq został po raz pierwszy przeanalizowany kryptograficznie przez Andrieja Bogdanowa przy użyciu techniki ślizgowej oraz wydajnej aproksymacji liniowej. Nicolas Courtois dokonał ataku na KeeLoq przy użyciu metody ślizgowej oraz metod algebraicznych. Ataki wykonane przez Bogdanowa i Courtoisa nie wskazały na żadne zagrożenie przy aktualnych implementacjach świadczące, że algorytm jest nieodporny na pojedyncze ataki typu „brute-force” w przestrzeni kluczy kryptograficznych, która jest gorsza niż wszystkie implementacje „szyfrów przeskakujących” znanych w tym czasie. Pojedyncze implementacje „kluczy przeskakujących” są także często wrażliwe na „ataki ponowienia” ujawniane poprzez zagłuszanie kanału podczas przechwytywania kodu, podczas gdy przeskok klucza został wykonany przez urządzenie jako zwiększenie wektora inicjalizacyjnego przy każdym użyciu zamiast używania czasu bieżącego. Ta technika czyniła ze sprzętowych „przechwytywaczy kluczy” KeyLoq bardzo popularne urządzenia wśród złodziei samochodów. Niektórzy z nich używali urządzeń programowalnych FPGA w celu złamania kluczy opartych na KeyLoq, na co były potrzebne dwa tygodnie dzięki zredukowaniu długości klucza w rzeczywistych implementacjach sprzętowych szyfru.
W 2007 badacze z grupy COSIC Uniwersytetu Katolickiego w Leuven w Belgii we współpracy ze swoimi kolegami z Izraela odkryli skuteczną metodę ataku na system. Przy użyciu szczegółowego algorytmu, który wyciekł w 2006 roku, badacze rozpoczęli pracę nad analizą słabości algorytmu. Po określeniu części klucza wspólnej dla samochodów wybranego modelu unikatowe bity w kluczu mogą zostać złamane poprzez jedynie podsłuchanie komunikacji pomiędzy kluczem a samochodem.
Ataki bocznym kanałem.
W marcu 2008 badacze z Zarządu Embedded Security Uniwersytetu Ruhry w Bochum w Niemczech zaprezentowali pełne złamanie zdalnych systemów wprowadzania bezkluczowego opartych na technologii KeyLoq RFID. Ich atak działał dla wszystkich samochodów oraz systemów kontroli dostępu, które były oparte na szyfrze KeeLoq.
Atak dokonany przez zespół z Bochum umożliwił odkrycie sekretnego klucza kryptograficznego osadzonego zarówno w kontroli odbiornika, jak i od strony zdalnej. Jest on oparty na pomiarze zużycia prądu elektrycznego zasilającego urządzenie podczas szyfrowania. Stosując technikę zwaną analizą bocznego ataku na kanał w celu śledzenia poboru mocy, badacze mogą pobrać klucz producenta z odbiorników, co może być uważane za klucz główny do generacji prawidłowych kluczy generowanych dla strony zdalnej wybranego producenta. W przeciwieństwie do ataków kryptograficznych opisanych powyżej, które wymagają około 65536 par tekst jawny-tekst zaszyfrowany w celu wykonania obliczeń na komputerze, aby odkryć klucz, atak bocznym kanałem może być także zastosowany w tzw. trybie przeskoku kodu KeeLoq operacji (tzw. rolowanie kodu), co jest często używane w bezkluczowych systemach wprowadzania (samochody, garaże, budynki itd.).
Najbardziej dewastującą praktyczne zastosowania jest analiza ataku bocznym kanałem, w którym atakujący, znający wcześniej klucz główny, może sklonować każdy uwierzytelniony koder poprzez przechwycenie tylko dwóch komunikatów z kodera z odległości aż do 100 m. Inny atak pozwala na ponowne ustawienie licznika wewnętrznego odbiornika (drzwi garażowe, drzwi samochodu itd.), co uniemożliwia właściwemu użytkownikowi otwarcie drzwi.
Microchip wprowadzony w 1996 w wersji KeeLog IC używa ziarna 60-bitowego. Jeśli używane jest ziarno o tej długości, atakujący potrzebuje około 100 dni na przetworzenie na równoległej maszynie przeprowadzającej analizę „brute force” w celu złamania systemu.

</doc>
<doc id="3038441" url="https://pl.wikipedia.org/wiki?curid=3038441" title="Baoshou Yanzhao">
Baoshou Yanzhao

Baoshou Yanzhao (; kor. 보수연소 "Posu Yŏnso"; jap. "Hōju Enshō"; wiet. "Bảo Thọ Dang Trẻo"; ur. 830, zm. 888) – chiński mistrz chan ze szkoły linji.
Życiorys.
Był uczniem i spadkobiercą Dharmy mistrza chan Linji Yixuana. Następnie żył i nauczał w klasztorze Baoshou w Zhenzhou (w pobliżu współczesnego miasta Shijiazhuang).
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="3038442" url="https://pl.wikipedia.org/wiki?curid=3038442" title="Mekhauzje">
Mekhauzje



</doc>
<doc id="3038443" url="https://pl.wikipedia.org/wiki?curid=3038443" title="Johann Prem">
Johann Prem

Johann Prem – austriacki strzelec sportowy. 
Największym i zarazem jedynym dużym sukcesem Johanna Prema był srebrny medal mistrzostw świata z Lucerny z 1901 roku. Zajął drugie miejsce w strzelaniu z karabinu dowolnego stojąc z odl. 300 m. Przegrał tylko jednym punktem z Włochem, Cesarem Valerio (Valerio zdobył 305, a Prem 304 punkty). Był pierwszym Austriakiem, który zdobył medal strzeleckich mistrzostw świata. 
Nigdy nie brał udziału w igrzyskach olimpijskich.

</doc>
<doc id="3038444" url="https://pl.wikipedia.org/wiki?curid=3038444" title="Kapalica">
Kapalica

Kapalica – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Kociałkowa Górka.
W latach 1975–1998 miejscowość administracyjnie należała do województwa poznańskiego.

</doc>
<doc id="3038446" url="https://pl.wikipedia.org/wiki?curid=3038446" title="Nowa Górka (województwo wielkopolskie)">
Nowa Górka (województwo wielkopolskie)

Nowa Górka – wieś w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Kociałkowa Górka.
W latach 1975–1998 miejscowość administracyjnie należała do województwa poznańskiego.

</doc>
<doc id="3038448" url="https://pl.wikipedia.org/wiki?curid=3038448" title="Pomarzanki (powiat poznański)">
Pomarzanki (powiat poznański)

Pomarzanki – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Łagiewniki.
W latach 1975–1998 miejscowość administracyjnie należała do województwa poznańskiego.

</doc>
<doc id="3038450" url="https://pl.wikipedia.org/wiki?curid=3038450" title="Stęszewice">
Stęszewice

Stęszewice – wieś w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Stęszewko.
W latach 1975–1998 miejscowość administracyjnie należała do województwa poznańskiego.

</doc>
<doc id="3038451" url="https://pl.wikipedia.org/wiki?curid=3038451" title="Flaga Polskiej Rzeczypospolitej Ludowej">
Flaga Polskiej Rzeczypospolitej Ludowej



</doc>
<doc id="3038452" url="https://pl.wikipedia.org/wiki?curid=3038452" title="Gołąb białogłowy">
Gołąb białogłowy

Gołąb białogłowy ("Columba leucomela") – gatunek średniej wielkości ptaka z rodziny gołębiowatych (Columbidae). Występuje we wschodniej części Australii. Niezagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1821 roku Coenraad Jacob Temminck. Autor nadał mu nazwę "Columba leucomela", która obowiązuje do tej pory. Jako miejsce typowe wskazał północne wybrzeże Nowej Holandii (dawna nazwa Australii).
Dawniej w odniesieniu do tego gatunku używano starszej nazwy "Columba norfolciensis", ukutej w 1801 roku przez Johna Lathama dla ptaka z wyspy Norfolk. W 1953 roku odkryto jednak, że XVIII-wieczna akwarela, w oparciu o którą autor ten sporządził swój opis, przedstawia prawdopodobnie inny gatunek ptaka, który występował wówczas na Norfolku, przypuszczalnie miedziankę szmaragdową ("Chalcophaps indica"). W 2010 roku Międzynarodowa Komisja Nomenklatury Zoologicznej oficjalnie uznała nazwę "Columba norfolciensis" za nieważną.
Nie wyróżnia się podgatunków.
Morfologia.
Całkowita długość ciała wynosi 382–414 mm, w tym na ogon przypada 132–170 mm, zaś na dziób 20–28 mm. Skrzydło mierzy 216–243 mm, zaś skok 25–28 mm. Masa ciała wynosi 370–450 g.
Głowa i szyja kremowobiałe, u niektórych osobników na wierzchu głowy występują szare plamki. Dookoła oka naga czerwona skóra. Dziób w około 2/3 czerwony, pozostała jego część biała. Wierzch ciała i pokrywy skrzydłowe ciemnoszare, pióra z szaroniebieskimi obrzeżeniami. Lotki ciemnoszare, natomiast sterówki czarne. Nogi ciemnoróżowe. Kuper jasnoszary, brzuch szarawy. Samica posiada czarnobrązowe pokrywy podogonowe, a nie jak samiec – czarne.
Zasięg występowania.
Zasiedla wschodnie wybrzeże Australii, od Cooktown (Queensland) po Eden w Nowej Południowej Walii. Zamieszkuje lasy tropikalne oraz lasy strefy umiarkowanej. Zdaje się preferować skraje lasów. W zimie pojawia się również na terenach rolniczych.
Zachowanie.
Zazwyczaj widywany pojedynczo lub w parze. Nie żeruje wraz z innymi owocożernymi gołębiami. Nie zwraca na siebie uwagi, gdy żeruje; niekiedy jedynie odzywa się głębokim gruchaniem. Przebywa w roślinności, schodzi na ziemię jedynie po to, by zażywać kąpieli piaskowych, pić lub zebrać opadłe owoce. Ze zbieranych owoców preferuje te z przedstawicieli rodziny wawrzynowatych ("Lauraceae"), z rodzajów "Cinnamomum", "Neolitsea", "Endiandra" oraz "Ficus". Porusza się szybkim, prostym lotem, zazwyczaj niezbyt wysoko.
Lęgi.
Samiec odbywa lot tokowy. Leci po kolistym torze nad lasem, co około 30–40 m podlatując 6–10 m w górę, a następnie spuszczając się w dół. W trakcie zalotów odbywających się już nie w locie, samiec stoi na gałęzi naprzeciw samicy, z pochylonym dziobem oraz nadętą gardzielą. Ogon jest opuszczony, samiec natomiast zaczyna głośno gruchać. Okres lęgowy trwa od lipca do marca, lecz przypuszczalnie zależny jest od dostępności pokarmu. Gniazdo stanowi platforma z gałęzi, umieszczona w gęstej roślinności, w krzewie lub nad drzewie. W lęgu jedno białe jajo. Wysiadują je oba ptaki z pary przez 19–20 dni. Młodym zajmują się oboje rodzice, jest w pełni opierzone po około 20 dniach od wyklucia.
Status zagrożenia.
W Czerwonej księdze gatunków zagrożonych IUCN gołąb białogłowy jest klasyfikowany jako gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako raczej rzadki, tylko lokalnie pospolity. BirdLife International ocenia trend liczebności populacji jako wzrostowy.

</doc>
<doc id="3038453" url="https://pl.wikipedia.org/wiki?curid=3038453" title="Siodłowo">
Siodłowo

Siodłowo – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Stęszewko.
W latach 1975–1998 miejscowość administracyjnie należała do województwa poznańskiego.

</doc>
<doc id="3038455" url="https://pl.wikipedia.org/wiki?curid=3038455" title="Jezierce (województwo wielkopolskie)">
Jezierce (województwo wielkopolskie)

Jezierce – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Wagowo.
W latach 1975–1998 miejscowość administracyjnie należała do województwa poznańskiego.
Zabytkiem osady jest zespół leśniczówki (4. ćwierć XIX wieku) z drewnianą stodołą z końca XIX wieku.

</doc>
<doc id="3038456" url="https://pl.wikipedia.org/wiki?curid=3038456" title="Cristian Bălgrădean">
Cristian Bălgrădean

Cristian Emanuel Bălgrădean (ur. 21 marca 1988 w Sânnicolau Mare) – rumuński piłkarz grający na pozycji bramkarza w CFR 1907 Cluj.
Kariera klubowa.
Bălgrădean zaczynał karierę w szkółce piłkarskiej Helmutha Duckadama w Aradzie. Po rozwiązaniu szkółki dołączył do młodzieżowych grup Atletico Arad. W 2005 podpisał pierwszy profesjonalny kontrakt (z Minerulem Lupeni). Jego rozwój był imponujący, więc został kupiony przez FC Brașov. W 2008 został przetransferowany do Liberty Salonta. Gdy grał w tej drużynie, został powołany do reprezentacji do lat 21. W 2009 wrócił do Aradu, gdyż kupiła go tamtejsza Gloria, z której został wypożyczony do UT Arad.
W czerwcu 2010 podpisał pięcioletni kontrakt z Dinamem Bukareszt. Nie udało mu się wywalczyć miejsca w podstawowym składzie, więc został wypożyczony na sezon do Unirei Urziceni. W zimowym okienku transferowym Ioan Andona ściągnął go z powrotem do Dinama i postanowił dać mu szansę występu w podstawowym składzie wobec kontuzji Emiliana Dolhy. Utrzymał swoją pozycję nawet gdy Andone został zastąpiony na stanowisku trenera przez Liviu Ciobotariu w lipcu 2011.
Po objęciu posady trenera przez Dario Bonettiego Bălgrădean stracił na chwilę miejsce w wyjściowym składzie, gdyż włoski szkoleniowiec stawiał na Kristijana Naumovskiego. Ponieważ obaj zawodnicy byli powoływani do reprezentacji narodowych, Bonetti stosował rotację, w wyniku czego grali obaj bramkarze. W sierpniu 2014 roku podpisał trzyletni kontrakt z CSU Krajowa. W lutym 2016 przeszedł do Concordii Chiajna. W lutym 2018 trafił do Steauy Bukareszt. W 2020 przeszedł do CFR 1907 Cluj.
Kariera reprezentacyjna.
Bălgrădean zaliczył do tej pory jeden występ w seniorskiej reprezentacji kraju. Miało to miejsce 15 listopada 2011 w towarzyskim meczu z Grecją wygranym przez Rumunów 3:1. Wystąpił też w unieważnionym później meczu z Polską.

</doc>
<doc id="3038460" url="https://pl.wikipedia.org/wiki?curid=3038460" title="Puchar Świata w kolarstwie torowym">
Puchar Świata w kolarstwie torowym

Puchar Świata w kolarstwie torowym – cykl zawodów organizowany corocznie przez Międzynarodową Unię Kolarską (UCI). Pierwsza edycja miała miejsce w 1993 roku, inauguracyjne zawody odbyły się w maju tego roku w stolicy Danii – Kopenhadze. W klasyfikacji końcowej zwycięża kraj, którego zawodnicy uzyskają najwięcej punktów. Na tych samych zasadach prowadzone są od 1999 roku klasyfikacje indywidualne. 
Do 2004 roku zawody Pucharu Świata rozgrywano w systemie letnim, zazwyczaj między lutym a sierpniem. Jednak od 2004 roku stosowany jest system zimowy i zawody rozgrywane są od listopada do lutego. Sezon 1995 składał się z sześciu rund, jednak w sezonach 1998-2001 rozegrano tylko cztery rundy. Od 2008 roku program PŚ składa się z pięciu rund. W klasyfikacji narodów najczęściej wygrywała reprezentacja Niemiec, która odniosła w sumie jedenaście zwycięstw (1994, 1998, 2001, 2003, 2004, 2008/2009, 2009/2010, 2011/2012, 2012/2013, 2014/2015 i 2017/2018).

</doc>
<doc id="3038462" url="https://pl.wikipedia.org/wiki?curid=3038462" title="Zdobnictwo drewnianych domów na Podlasiu">
Zdobnictwo drewnianych domów na Podlasiu

Zdobnictwo drewnianych domów na Podlasiu – styl w architekturze ludowej, powstały w XX wieku na Podlasiu, charakterystyczny tylko dla tego regionu. Ozdoby i ornamenty były wycinane na deskach, które następnie malowano kontrastującym względem ścian kolorem i przybijano do drzwi, okien, szczytów, ganków, naroży i okapów. Podlaski styl zdobienia drewnianych domów zaczął zanikać po II wojnie światowej na skutek rozpowszechnienia budownictwa murowanego i stopniowego wyludniania wsi, a jego kres przypadł na lata siedemdziesiąte XX wieku.
Ogólna charakterystyka.
Na Białostocczyźnie, zwłaszcza w powiatach bielskim i hajnowskim, drewniane domy mieszkalne często są zdobione architektonicznie w sobie właściwym stylu. Jeszcze na początku XX wieku zabudowa wsi była dokonywana według utrwalonego od XVI wieku układu przestrzennego „pomiary włócznej”. Tradycja ta obejmowała również rozplanowanie pomieszczeń oraz kształty budynków. Aż do początku XX wieku podlaskie domy były rzadko zdobione. W latach 1920–1940 i sporadycznie do lat 60 XX wieku owa kilkuwiekowa tradycja została wzbogacona formami ornamentalnymi. Był to rezultat przemian społecznych, politycznych oraz nowych metod organizacji pracy na początku XX wieku.
Detale zdobnicze uzyskiwano, wycinając odpowiednie wzory w deskach, które następnie przybijano do naroży domów, nad oknami, bądź wzdłuż krawędzi dachów. Szczególną wagę przykładano do zdobienia frontowych szczytów domów. Dodawane ozdoby były malowane w kolorach kontrastujących względem ścian budynku. Wszystkie detale zdobnicze tworzyły razem harmonijną kompozycję, nadając podlaskiej architekturze niepowtarzalny styl, łatwo rozpoznawalny na tle innych regionów kraju.
Do wycinania ornamentów używano pił ramowych o wąskim brzeszczocie oraz angielskich świdrów z ostro zakończoną częścią roboczą (narzędzia te pojawiły się w drugiej połowie XIX wieku). Przy wycinaniu zdobień korzystano z przygotowanego wcześniej szablonu, w oparciu o który rysowano ołówkiem kontury wycinanego detalu. Stosowanie szablonów wprowadzało powtarzalność pewnych motywów zdobniczych charakterystycznych dla danego twórcy.
Na terenie powiatów bielskiego i hajnowskiego dominuje ornamentyka geometryczno-roślinna, motywy zoomorficzne stosowano rzadziej. Wśród motywów zoomorficznych charakterystycznym jest symetryczny układ dwóch ptaków w nadokiennikach. Ten styl zdobnictwa architektonicznego dominował od lat dwudziestych po sześćdziesiąte XX wieku. Budowane w późniejszym okresie domy zdobiono coraz rzadziej, a podczas remontu starych domów część zdobień ginęła. W latach 90. było już niewiele takich domów i głównie we wsiach leżących przy granicy z Białorusią, ze względu na obowiązujący tam zakaz remontów. Pomimo zaniku, wciąż jeszcze są miejscowości, w których większość budynków jest zdobiona. Jedną z takich wsi są Czyże. Mieszkańcy Czyż nie rezygnują ze swej tradycji i wciąż ją kontynuują, a walor zdobionych drewnianych budynków przyciąga turystów.
Źródła inspiracji.
Witold Dynowski genezę zdobnictwa wyprowadzał od budynków kolejowych wznoszonych przez rosyjskich rzemieślników, nazywanych przez miejscową ludność burłakami, w drugiej połowie XIX wieku. Od burłaków pochodzą ozdobne obramowania okien, zwłaszcza nadokienniki.
Carski pałac w Białowieży stał się obiektem, który pełnił rolę niedościgłego wzorca, a jego motywy zdobnicze wykorzystywano w charakterze inspiracji. Podobną rolę odgrywały cerkwie, które nie były wprawdzie bogato zdobione na zewnątrz, niemniej stosowane w nich nieliczne motywy były powtarzane w zdobieniach budynków mieszkalnych. Jako przykład może służyć cerkiew św. Anny i cerkiew św. Archanioła Michała w Starym Korninie, w których zastosowano listwę z ząbkowanym motywem. Ten typ zdobienia występuje też w okolicznych budynkach mieszkalnych. Za źródło inspiracji służył też wystrój wnętrz cerkwi. Według relacji najstarszych wykonawców zdobień architektonicznych, wiele motywów zaczerpnięto z religijnych wydawnictw zamieszczających dekoracyjne elementy.
Innego źródła inspiracji dostarczyło „bieżeństwo” (1915-1922), w ramach którego wielu mieszkańców podlaskich wiosek udało się w głąb Rosji, na ogół do guberni leżących po obu stronach Uralu. Poznano tam bogate zdobnictwo architektoniczne rosyjskich wsi i miast. Miało to wpływ na rozwój zdobnictwa budynków mieszkalnych na Białostocczyźnie w okresie międzywojennym. „Bieżeńcy” wracali do zniszczonych domów, które należało odbudować i przy których odbudowie wprowadzono elementy zdobnicze. „Bieżeństwo” było też punktem zwrotnym w świadomości mieszkańców regionu. Odrzucony został ksenofobiczny konserwatyzm, wytykany dawniej mieszkańcom podlaskich wsi, zaakceptowano nowe rozwiązania architektoniczne. Pierwsze maszyny pojawiły się po powrocie z „bieżeństwa”.
Owe wzory ozdobień architektonicznych zostały wykorzystane przez miejscowych rzemieślników w sposób twórczy. Dzięki temu zdobnictwo uzyskało cechy indywidualne i charakterystyczne tylko dla tego obszaru.
Miejscowi rzemieślnicy wprowadzali czasem swoje własne pomysły. Fiodor Siegień z Rzepisk był cieślą i zajmował się budowaniem domów. Podczas I wojny światowej służył w rosyjskiej armii i trafił do niewoli niemieckiej. W niewoli nauczył się sztuki zegarmistrzowskiej. Po powrocie do domu w 1921 sporządził dla siebie zegar i powiesił go na szczycie swego domu. Podobne zaczął robić również i dla innych ludzi. Białoruski tygodnik „Niwa” w roku 1963 zachęcał swoich czytelników, by korzystać z usług Fiodora Siegienia i zamawiać u niego zegary dla swoich domów.
Architektoniczne elementy zdobnicze.
Jedną z najwcześniej zdobionych części domu były naroża, do których przybijano pionowo ułożone deski. Początkowo zdobienie naroży polegało na profilowaniu krawędzi desek w kształcie falistej linii bądź ząbkowaniu. Na początku XX wieku naroża były już bogato zdobione. Dekoracje były stanowione przez motywy geometryczno-roślinne. Na obu deskach naroży występowały identyczne motywy zdobnicze, rozmieszczone symetrycznie. Deski naroży dzielone były na kilka, zazwyczaj cztery pola zdobnicze, oddzielone od siebie listwami. W każdym polu umieszczano jeden element zdobniczy.
Okna początkowo były niewielkie i pozbawione elementów zdobniczych. Najpierw pojawiły się listwy podokienne z ząbkowanym wycięciem. Na przełomie XIX i XX wieku rozpowszechniły się okiennice. W wyglądzie okiennic zasadnicze znaczenie ma układ płycin, tj. desek o mniejszej grubości od ramy. Dwie z nich były ułożone poziomo, a dwie pionowo. Pionowe płyciny były dłuższe. Głównym elementem zdobniczym okien były nadokienniki i podokienniki. Najstarsze miały formę ząbków bądź kolistych otworów, później pojawiły się motywy roślinne i zoomorficzne.
Drzwi zewnętrzne w XIX wieku były wytwarzane z trzech lub czterech szerokich desek ułożonych pionowo. Jedynym elementem zdobniczym były metalowe wykładki zamków zapadkowych. Wykładki miały kształt liścia lub głowy ptaka. Jeszcze w XIX wieku do desek tworzących podstawę konstrukcyjną drzwi przybijano warstwę z deseczek ułożonych w kształcie rombu. Na początku XX wieku zaczęto montować drzwi z płycinami, a w bogatszych domach drzwi dwuskrzydłowe. Płyciny malowano w kolorze kontrastującym z pozostałą, białą powierzchnią drzwi.
Do najbardziej dekoracyjnych części domu należały ganki. Najpierw miały one proste słupki, zwykle oszalowane do połowy wysokości, na których wspierał się dwuspadowy daszek. W miarę rozwoju zdobnictwa zwiększano liczbę elementów dekoracyjnych ganku. W następnym etapie ganki zaczęto zabudowywać oszklonymi ściankami. Oszklone ganki nazywano werandami. Dla wzmocnienia efektu używano czasem szybek w różnych kolorach. Weranda zawierała zwykle od 100 do 160 szybek. Najbardziej skomplikowane pod względem architektonicznym werandy przekraczały nawet 300 szybek i miały podobną liczbę drewnianych komponentów. Zarówno werandy jak i otwarte ganki zdobiły dom, i nadawały mu „iluzję reprezentacyjności”. Werandy rzadko służyły celom użytkowym, częściej służyły jako przestrzeń reprezentacyjna, w której znajdowały się przystrojone meble, donice z kwiatami, wiązanki święconego ziela, zabawki i różne elementy, które w danym czasie uchodziły za modne w danej wsi (np. przywożone zza wschodniej granicy samowary). Ważnym elementem wyposażenia były firany, dające półcień we wnętrzu, chroniły przed muchami, a ponadto pełniły również rolę zdobniczą. Przeszklone werandy pojawiły się w latach 30 XX wieku. Rozpowszechniły się we wczesnych latach powojennych, przede wszystkim w większych wioskach leżących przy szerokich drogach (Ryboły, Dubiny, Klejniki).
Werandy i ganki nie są tak charakterystyczne dla wschodniego Podlasia jak zdobienia szczytów, okien i naroży. Niektóre domy w miasteczkach, a czasem także we wsiach posiadają po dwa ganki lub dwie werandy.
Motywy zdobnicze.
Motywy zdobnicze można podzielić na cztery grupy: geometryczne, roślinne, zoomorficzne i antropomorficzne. Najczęstszymi są motywy geometryczne i niemal równie często spotykane są motywy roślinne. Znacznie rzadziej stosowano motywy zoomorficzne, a najrzadziej – antropomorficzne. Motywy geometryczne stanowione były przez prostokąty, kwadraty, trójkąty, okrągłe otwory i inne figury geometryczne, jak np. znaki zapożyczone z talii kart. Motywy roślinne, to liście i wijące się łodygi, motywy zoomorficzne stanowione są przez ptaki (gołębie, koguty, orły) oraz zwierzęta (wiewiórki, zające, konie). We wsi Zbucz znajduje się dom, na którego szczycie przedstawiono dwóch wędkarzy, natomiast w nadokiennikach – myśliwych. Bardzo rzadkim motywem są inicjały wykonawcy zdobień bądź właściciela domu (w narożach).
Koniec zdobnictwa.
Po II wojnie światowej wprowadzono na szerszą skalę nowe materiały budowlane, które zaczęły wypierać drewno. Pojawiły się budynki murowane zrywające z dotychczasową regionalną tradycją i tworzące dysharmonię w wiejskim krajobrazie. Również przeprowadzane remonty starych drewnianych domów nie sprzyjały zachowaniu zdobień, które przy tej okazji zwykle usuwano. Pojawił się liberalizm architektoniczny, brak wiedzy i wyczucia w projektowaniu. Tradycja jest często negowana na podlaskiej wsi, a nowe pokolenie niejednokrotnie wypiera się swoich korzeni i woli przyjmować obce wzorce. Na domiar tego wieś stopniowo się wyludnia, co również nie sprzyja podtrzymaniu tradycji.
Dziedzictwo kulturowe i jego oceny.
Moda na zdobienie chat minęła w latach sześćdziesiątych XX w. W międzyczasie zdobione chaty wrosły na tyle w krajobraz wsi położonych wokół Puszczy Białowieskiej, że zaczęto je postrzegać niemal jako nieodłączny element architektonicznego krajobrazu. Mimo to aż do końca XX wieku zdobnictwo architektoniczne drewnianego budownictwa na Białostocczyźnie nie było przedmiotem szczególnego zainteresowania. Dopiero wtedy zauważono, że jest to element lokalnej tradycji, który należy chronić.
Oceny dziedzictwa są niespójne i nie zawsze są oparte na zrozumieniu tej kultury. Obrazy kultury w większych miastach wschodniej i południowej Białostocczyzny tworzyli Żydzi, natomiast wiejskiej – Rusini, w Bohonikach, Kruszynianach i Drahlach – Tatarzy, w Proniewiczach i Kotłach – Cyganie, w Kletnie i miasteczkach – Niemcy. W efekcie lokalna kultura na Podlasiu jest niejednorodna, o różnorodnej genezie, przerywanej ciągłości, na której silne piętno wycisnęły katastrofy dziejowe. Wszystko to komplikuje ocenę dziedzictwa. Jarosław Szewczyk zauważył, że już XIX-wieczni autorzy – jak np. Władysław Matlakowski – niepokoili się zjawiskiem wchłaniania obcych wzorców destrukcyjnie oddziałujących na miejscową kulturę i zanikaniem „zabytków minionych czasów”. Podobnie i dziś na podlaskiej wsi zwycięża pęd „ku negowaniu kontekstu, odrzucaniu korzeni, kontestacji prawdy”.
Współczesne oceny są skrajnie sprzeczne. W prasie, także ogólnokrajowej, raz po raz pojawiają się artykuły, których autorzy zastanawiają się, czy jest to kicz, czy sztuka. Do głosu często dochodzi lekceważenie tradycji i brak wrażliwości na dorobek niepolskich kultur. Brak zrozumienia cechuje również środowiska konserwatorskie i architektów. Analizy rewitalizacji kultury często mają charakter jedynie hipotetycznych rozważań.
Badaniem architektury ludowej na Podlasiu zajmuje się Artur Gaweł, pracownik Białostockiego Muzeum Wsi (oddział Muzeum Podlaskiego w Białymstoku) oraz Jarosław Szewczyk z Wydziału Architektury Politechniki Białostockiej. W 2007 roku ukazała się bogato ilustrowana praca Artura Gawła.

</doc>
<doc id="3038465" url="https://pl.wikipedia.org/wiki?curid=3038465" title="Targi Berlińskie">
Targi Berlińskie



</doc>
<doc id="3038466" url="https://pl.wikipedia.org/wiki?curid=3038466" title="Yang Lixin">
Yang Lixin

Yang Lixin () – chiński brydżysta, World Life Master (WBF).
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:

</doc>
<doc id="3038467" url="https://pl.wikipedia.org/wiki?curid=3038467" title="Lixin Yang">
Lixin Yang



</doc>
<doc id="3038468" url="https://pl.wikipedia.org/wiki?curid=3038468" title="I prędkość kosmiczna">
I prędkość kosmiczna



</doc>
<doc id="3038473" url="https://pl.wikipedia.org/wiki?curid=3038473" title="Rasa (ujednoznacznienie)">
Rasa (ujednoznacznienie)



</doc>
<doc id="3038474" url="https://pl.wikipedia.org/wiki?curid=3038474" title="Julian Skangiel">
Julian Skangiel

Julian Skangiel (ur. 1898 na Inflantach, zm. po 1940) – polski malarz.
Po ukończeniu gimnazjum w Dyneburgu zamieszkał w Wilnie, gdzie uczęszczał do szkoły rysunkowej Wileńskiego Towarzystwa Artystów Plastyków prowadzonej Ludomira Sleńdzińskiego, ukończył ją w 1923. Naukę kontynuował na Wydziale Sztuk Pięknych Uniwersytetu Stefana Batorego. W 1924 na wileńskiej Wystawie Sztuki i Rzemiosł otrzymał brązowy medal za wystawiony tam autoportret, rok później nagrodzono w Galerii Zachęta „Akt” jego autorstwa. W 1929 wystawiał swoje prace na Powszechnej Wystawie Krajowej, od 1931 należał do Wileńskiego Towarzystwa Niezależnych Artystów Sztuk Pięknych. Prace wystawiał w Wilnie, Lwowie i Warszawie, po raz ostatni wystawił swoje prace na Wystawie Plastyków Wileńskich w 1940. Dalsze losy Juliana Skangiela nie są znane.

</doc>
<doc id="3038475" url="https://pl.wikipedia.org/wiki?curid=3038475" title="Centralne Biuro Komunistycznej Partii (bolszewików) Białorusi">
Centralne Biuro Komunistycznej Partii (bolszewików) Białorusi

Centralne Biuro Komunistycznej Partii (bolszewików) Białorusi (, "Centralnaje biuro Kamunistycznaj partyi (balszawikou) Biełarusi") – najwyższy organ kierowniczy Komunistycznej Partii (bolszewików) Białorusi (KP(b)B) pomiędzy jej zjazdami w trzech okresach: od grudnia 1918 do marca 1919 roku, od września 1920 do lutego 1923 roku oraz od maja 1923 do lutego 1924 roku. Wybierany był przez zjazd KP(b)B w celu wprowadzenia w życie politycznego, gospodarczego i kulturalnego kierownictwa w Białoruskiej SRR, realizacji decyzji zjazdów Rosyjskiej Partii Komunistycznej (bolszewików) (RPK(b)) i KP(b)B. Posiadał Sekretariat i Prezydium. Przestał istnieć wraz z VIII zjazdem KP(b)B w dniach 12–14 maja 1924, kiedy wybrano na jego miejsce Komitet Centralny Komunistycznej Partii (bolszewików) Białorusi.
Dwie przerwy w funkcjonowaniu Biura związane były z mającymi miejsce w tym czasie wydarzeniami historycznymi. W okresie od marca 1919 do września 1920 roku, w związku z utworzeniem Litewsko-Białoruskiej Socjalistycznej Republiki Rad, KP(b)B była zjednoczona z Komunistyczną Partią (bolszewików) Litwy w Komunistyczną Partię (bolszewików) Litwy i Białorusi. W okresie od lutego do maja 1923 roku, w związku z powiększeniem przez władze radzieckie terytorium Białoruskiej SRR kosztem Rosyjskiej FSRR, Centralne Biuro KP(b)B zastąpione było przez Tymczasowe Biuro Białoruskie Komitetu Centralnego RPK(b).
Skład.
Biuro wybrane na I zjeździe 31 grudnia 1918 roku: Aleksandr Miasnikian (przewodniczący), M. Kałmanowicz (zastępca przewodniczącego), Wilhelm Knorinsz (sekretarz), I. Alibiehau, A. Andrejeu, S. Iwanou, W. Jarkin, I. Łahun, R. Najdzionkau, Ja. Piarno, R. Pikiel, I. Reingold, U. Sielazniou, W. Sobaleu, Zmicier Żyłunowicz (tego samego dnia, na pierwszym posiedzeniu Biura, ogłosił wyjście z jego składu na znak protestu przeciwko formowaniu go przeważnie z przedstawicieli Obwodowego Komitetu Wykonawczego Zachodniego Obwodu i Frontu).
Biuro wybrane na III zjeździe 25 listopada 1920 roku: Ja. Hienkin (sekretarz), Wilhelm Knorinsz (sekretarz), P. Sierabrakou (sekretarz), Ja. Adamowicz, S. Chadasiewicz, Sz. Chodasz, Alaksandr Czarwiakou, F. Kluse, A. Sławinski.
Biuro wybrane na IV zjeździe 1 marca 1921 roku. Członkowie: S. Bułat (sekretarz od 10 maja 1921 roku), A. Hietnier (sekretarz do 28 kwietnia 1921 roku), Wilhelm Knorinsz (sekretarz, od 10 maja 1921 roku sekretarz odpowiedzialny), I. Wajnier (sekretarz), B. Arszanski, Sz. Chodasz, Alaksandr Czarwiakou, Ja. Hienkin (do 3 maja 1921 roku), N. Kalinin (do 15 kwietnia 1921 roku), S. Miertens (do 21 kwietnia 1921 roku), A. Sławinski. Kandydaci: Ja. Adamowicz, I. Każura, N. Kac, F. Kluse. Decyzjami Biura w kwietniu 1921 roku w jego skład zostali przyjęci: Ja. Adamowicz, N. Kac, I. Każura, A. Weinstein.
Biuro wybrane na V zjeździe 20 października 1921 roku. Członkowie: Wilhelm Knorinsz (sekretarz odpowiedzialny), Ja. Adamowicz, I. Aszarowicz, P. Baruszka, Wacław Bogucki, Alaksandr Czarwiakou, Sz. Chodasz, Usiewaład Ihnatouski, N. Kac, M. Mileńki, A. Sławinski, I. Wajnier, A. Weinstein. Kandydaci: B. Arszanski, W. Hruziel, W. Nodel.
Biuro wybrane na VI zjeździe 19 marca 1922 roku. Członkowie: Wacław Bogucki (sekretarz odpowiedzialny od 11 maja 1922 roku), Wilhelm Knorinsz (sekretarz odpowiedzialny od maja 1922 roku), Ja. Adamowicz, P. Baruszka, Ja. Bykin, A. Chackiewicz, Sz. Chodasz, Alaksandr Czarwiakou, P. Małakowicz, M. Mileńki, W. Nodel, A. Sławinski, I. Wajnier. Kandydaci: N. Kac, I. Kazłou, Ja. Lewin, Ja. Olski.
Biuro wybrane na VII zjeździe 25 marca 1923 roku. Członkowie: Wacław Bogucki (sekretarz odpowiedzialny), I. Aszarowicz, A. Chackiewicz, Sz. Chodasz, Alaksandr Czarwiakou, A. Hietnier, W. Hruziel, S. Jackiewicz, A. Kamenstein, I. Lenski, Ja. Lewin, W. Nodel, A. Sławinski. Kandydaci: Usiewaład Ihnatouski, M. Kuzieniec, M. Mileńki, A. Nikicin, S. Pintal, I.Wajnier.

</doc>
<doc id="3038476" url="https://pl.wikipedia.org/wiki?curid=3038476" title="Marcianne Mukamurenzi">
Marcianne Mukamurenzi

Marcianne Mukamurenzi (ur. 11 listopada 1959) – rwandyjska lekkoatletka specjalizująca się w biegach długodystansowych, olimpijka.
W roku 1987 na igrzyskach afrykańskich zdobyła srebrny medal w biegu na 10000 metrów. 
W 1988 zajęła pierwsze miejsce w biegu na 10000 metrów na mistrzostwach Afryki w lekkoatletyce, a rok później trzecie miejsce w tej samej konkurencji. 
Na igrzyskach frankofońskich w 1989 zdobyła złoty medal w biegu na 10000 metrów i srebrny w biegu na 3000 metrów.
Trzykrotnie reprezentowała swój kraj na igrzyskach olimpijskich. Podczas igrzysk w Los Angeles w 1984 startowała w biegu na 1500 m kobiet i biegu na 3000 metrów, w obu konkurencjach odpadając w eliminacjach. Na igrzyskach w Seulu zajęła 38 miejsce w maratonie, a na igrzyskach w Barcelonie odpadła w eliminacjach biegu na 10 000 m.

</doc>
<doc id="3038480" url="https://pl.wikipedia.org/wiki?curid=3038480" title="U.S. International Classic 2013">
U.S. International Classic 2013

U.S. International Classic 2013 – międzynarodowe zawody łyżwiarstwa figurowego w sezonie 2013/2014. Zawody rozgrywano od 12 do 14 września 2013 roku w hali Salt Lake City Sports Complex w Salt Lake City.
Wśród solistów triumfował Amerykanin Max Aaron, natomiast w rywalizacji solistek jego rodaczka Courtney Hicks. W parach sportowych wygrali Kanadyjczycy Kirsten Moore-Towers i Dylan Moscovitch. Tytuł w rywalizacji par tanecznych wywalczyli Amerykanie Meryl Davis i Charlie White.

</doc>
<doc id="3038482" url="https://pl.wikipedia.org/wiki?curid=3038482" title="Banganarti">
Banganarti

Banganarti, stanowisko archeologiczne w Sudanie przylegające do wsi o tej samej nazwie. Położone jest na prawym brzegu Nilu, około 10 kilometrów na południowy wschód od Starej Dongoli. Badania archeologiczne pozwoliły zidentyfikować pozostałości kościoła oraz otaczającej go ufortyfikowanej osady. W momencie założenia osada stanowiła wyspę otoczoną wodami Nilu – wskazuje na to nazwa nekropoli oznaczająca "wyspę szarańczy". 
Badania archeologiczne.
Od 1984 roku pracowała tu ekspedycja Royal Ontario Museum. Przez polskich archeologów stanowisko badane jest od 1998 roku. Znalazło się w obrębie prospekcji terenowej w ramach projektu Southern Dongola Reach Survey kierowanego przez Bogdana Żurawskiego, następnie (od 2001) rozpoczęto wykopaliska. Polska ekspedycja działa we współpracy z Sudanese National Corporation for Antiquities and Museums (NCAM), z ramienia Centrum Archeologii Śródziemnomorskiej Uniwersytetu Warszawskiego, Instytutu Kultur Śródziemnomorskich i Orientalnych PAN, a od 2016 roku także Instytutu Archeologii Uniwersytetu Rzeszowskiego. Prowadzi badania archeologiczne oraz prace konserwatorsko-rekonstrukcyjne.
W pierwszych sezonach prace odbywały się w górnej, najmłodszej, części "komu". Młodszy, Górny Kościół określa się nazwą Rafaelion II, od imienia jego patrona Archanioła Rafała. Dolny Kościół był najprawdopodobniej tego samego imienia, dlatego w odniesieniu do Górnego Kościoła używa się określenia Rafaelion II. Funkcjonował on od połowy XI do połowy XVIII wieku. Rozwijał się wokół niego ruch pielgrzymkowy, którego świadectwem jest blisko 1000 inskrypcji pozostawionych przez odwiedzających na ścianach Rafaelionu. Zapisane są głównie w języku greckim i staronubijskim lub ich mieszance.
Do najważniejszych odkryć w Banganarti należą malowidła. Na ścianach Dolnego Kościoła odkryto ich 15, zachowane były jednak znacznie gorzej niż te, które zdobiły wnętrze Rafaelionu II. Program ikonograficzny Górnego Kościoła jest niewątpliwie mocno zakorzeniony w teologii politycznej, królewskiej propagandzie. Trzynaście przedstawień to hieratyczne wizerunki króla, łącznie zabezpieczono 57 malowideł. Charakterystyczne są duże sceny figuralne przedstawiające króla nubijskiego, chronionego przez archanioła w towarzystwie apostołów. Ponadto zidentyfikowano sceny biblijne jak również wizerunki postaci świeckich – oprócz władców także dostojników.
Badania objęły też średniowieczne fortyfikacje z cegły mułowej, które wykazały między innymi obecność dwóch pożarów, zarejestrowaną w obrębie warstw muru, a także pozostałości osady otaczającej obiekty sakralne.

</doc>
<doc id="3038483" url="https://pl.wikipedia.org/wiki?curid=3038483" title="NEOS">
NEOS

NEOS – Nowa Austria i Forum Liberalne (niem. "NEOS – Das Neue Österreich und Liberales Forum") – austriacka partia polityczna o profilu liberalnym.
Historia.
Ugrupowanie pod nazwą NEOS – Nowa Austria zostało założone w październiku 2012 z inicjatywy Matthiasa Strolza. W marcu 2013 partia podjęła współpracę z pozaparlamentarnymi formacjami – Forum Liberalnym i Junge Liberale Österreich. W wyborach z września 2013 ugrupowanie uzyskało około 5,0% głosów, co przełożyło się na 9 mandatów w Radzie Narodowej. W styczniu 2014 doszło do oficjalnej fuzji z Forum Liberalnym, co skutkowało modyfikacją nazwy ugrupowania. W tym samym roku partia wprowadziła 1 posła w wyborach europejskich.
W wyborach z października 2017 ugrupowanie otrzymało 5,3% głosów i 10 miejsc w niższej izbie austriackiego parlamentu. W czerwcu 2018 nową przewodniczącą partii została Beate Meinl-Reisinger. W 2019 formacja ponownie uzyskała 1 mandat w PE. W przedterminowych wyborach parlamentarnych z września tegoż roku partia dostała 8,1% głosów, zwiększając liczbę swoich deputowanych do 15.

</doc>
<doc id="3038487" url="https://pl.wikipedia.org/wiki?curid=3038487" title="Tampereen Pallo-Veikot">
Tampereen Pallo-Veikot

Tampereen Pallo-Veikot – fiński klub piłkarski z Tampere założony w 1930 roku. Swoje mecze rozgrywane na Tammelan Stadion o pojemności 5040 widzów.

</doc>
<doc id="3038490" url="https://pl.wikipedia.org/wiki?curid=3038490" title="Simwastatyna">
Simwastatyna

Simwastatyna, symwastatyna () – wielofunkcyjny organiczny związek chemiczny, pochodna naturalnej lowastatyny, prolek mający w swojej cząsteczce strukturę pierścienia laktonowego, który ulega hydrolizie do wspólnej z innymi statynami w formie aktywnej grupy farmakoforowej – łańcucha β-hydroksykwasu karboksylowego.
Stosowana jest jako lek zmniejszający stężenie lipidów, ma także dodatkowe działanie plejotropowe na układ krążenia poprzez wpływ na czynność śródbłonka, stabilizację blaszek miażdżycowych, hamowanie układu krzepnięcia, stymulację układu fibrynolizy, hamowanie reakcji zapalnych oraz działanie immunomodulacyjne.
Działa przez hamowanie enzymu reduktazy 3-hydroksy-3-metylo-glutarylokoenzymu A (HMG-CoA).
Znajduje zastosowanie w leczeniu hiperlipidemii, zarówno w monoterapii, jak i leczeniu skojarzonym. Zmniejsza liczbę incydentów wieńcowych, zgonów spowodowanych chorobą wieńcową, udarów mózgu i zabiegów rewaskularyzacyjnych. Jest dobrze tolerowana, a jej najpoważniejszym działaniem niepożądanym jest rabdomioliza.
Występowanie.
Półsyntetyczna simwastatyna, zaliczana do statyn naturalnych, oryginalnie była syntetyzowana w wielostopniowym procesie syntezy chemicznej z lowastatyny, lecz może być produkowana przez szczep "Escherichia coli" z nadekspresją acylotransferazy "lovD" w obecności tioestru zdolnego do przenikania przez błonę komórkową.
Historia.
W 1959 w Instytucie Molekularnej Biologii Komórki i Genetyki Maxa Plancka odkryto enzym reduktazę HMG-CoA pełniący kluczową rolę w szlaku metabolicznym syntezy cholesterolu. W latach 60. XX wieku ustalono, iż wątroba nawet przy diecie bezcholesterolowej jest w stanie zwiększyć swoją zdolność do syntezy cholesterolu w stopniu wystarczającym na pokrycie potrzeb całego organizmu. W 1973 roku zespół Akira Endō po przebadaniu ponad 6 tys. szczepów bakteryjnych wykazał, że substancja ML-236B (mewastatyna) wydzielana przez "Penicillium citrinum" ma właściwości obniżania poziomu cholesterolu oraz lipoproteiny niskiej gęstości (LDL) w surowicy zwierząt laboratoryjnych i ludzi, jednakże badania na zwierzętach wykazały jej potencjalną toksyczność. W 1978 zespół Alfreda Albertsa wyizolował z produktów fermentacji "Aspergillus terreus" nowy związek o zbliżonej budowie, lowastatynę. Podczas badań nad lowastatyną równolegle prowadzono badania nad jej syntetyczną pochodną MK-733, którą pod nazwą simwastatyna opatentowała firma Merck &amp; Co. Simwastatyna została dopuszczona w 1991 przez FDA do stosowania klinicznego.
Badania kliniczne.
Największe badania kliniczne z zastosowaniem simwastatyny:
Budowa.
Podstawą struktury simwastatyny jest częściowo uwodorowany naftalen, z grupą hydroksylową estryfikowaną resztą kwasu 2,2–dwumetylomasłowego w położeniu 1, grupą metylową w położeniu 7 oraz grupą farmakoforową – sześcioczłonowym pierścieniem laktonowym z grupą hydroksylową w położeniu 4 (w postaci czynnej simwastatyny jest zhydrolizowany do β-hydroksykwasu karboksylowego).
Budowa cząsteczki wszystkich statyn nie tylko wykazuje podobieństwo do cząsteczki 3–hydroksy-3-metyloglutarylo-koenzymu A, lecz także wykazuje tysiąc razy większe powinowactwo do reduktazy 3–hydroksy-3-metyloglutarylo-koenzymu A (HMG-CoA), z którą wiążą się odwracalnie i kompetycyjnie.
Otrzymywanie.
Simwastatynę można otrzymać poprzez wprowadzenie dodatkowej grupy metylowej do dostępnej ze źródeł naturalnych lowastatyny. W tym celu opracowano i opatentowano szereg metod syntetycznych, które wykorzystują dwie ogólne strategie chemiczne. W pierwszej zabezpiecza się układ hydroksylaktonowy lowastatyny, a następnie przeprowadza się metylowanie pozycji C2' łańcucha bocznego za pomocą jodku metylu. Syntezę kończy usunięcie grupy blokującej i odtworzenie układu laktonowego (szczegółowy opis poniżej).
W drugim podejściu lowastatyna jest hydrolizowana do monakoliny J zawierającej trzy grupy hydroksylowe. Po zabezpieczeniu dwóch z nich, znajdujących się w łańcuchu bocznym, poprzez selektywne sililowanie, przeprowadzana jest estryfikacja trzeciej, znajdującej się w układzie zredukowanego 1-naftolu, za pomocą chlorku 2,2-dimetylobutyrylu (CH3CH2CMe2COCl). Ostatnim etapem jest usunięcie sililowej grupy zabezpieczającej.
W nowszym, wydajniejszym wariancie tej metody do estryfikacji wykorzystuje się acylotransferazę uzyskaną ze zmutowanego szczepu "E. coli", dzięki czemu unika się konieczności blokowania i odblokowywania grup funkcyjnych. Dodatkowym ułatwieniem jest fakt, że sól amonowa monakoliny J jest rozpuszczalna w wodzie, a produkt estryfikacji nie, dzięki czemu wypada on ze środowiska reakcji w postaci ciała stałego. Wydajność procesu estryfikacji monakoliny J wynosi ponad 97%.
Synteza poprzez metylowanie lowastatyny.
Znanych jest szereg wariantów syntezy simwastatyny poprzez metylowanie pozycji 2' lowastatyny. Jednym z nich jest trójetapowy proces opracowany latach 90. w firmie Brantford Chemicals Inc. Przykładowa procedura rozpoczyna się od zablokowania układu hydroksylaktonowego za pomocą kwasu fenyloboronowego, PhB(OH)2, by rozbił pierścień laktonowy i utworzył nowy sześcioczłonowy ester cykliczny. Reakcję prowadzono w ochronnej atmosferze azotu w zawiesinie w toluenie ogrzewanym do wrzenia (100–105 °C) przez ok. 1 h, usuwając powstającą wodę. Po odparowaniu rozpuszczalnika pod zmniejszonym ciśnieniem i przemyciu heksanem uzyskiwano produkt o czystości &gt;99% z umiarkowaną wydajnością (37%):
W drugim etapie uzyskany fenyloboran lowastatyny poddawano reakcji z solą litową pirolidyny (czas reakcji: 4 h w ok. −50 °C) i jodkiem metylu (13 h w ok. −20 °C), stosując THF jako rozpuszczalnik. Następnie mieszaninę zakwaszano rozcieńczonym kwasem solnym i przerabiano, stosując ekstrakcję fazami wodnymi, co pozwalało uzyskać produkt – fenyloboran simwastatyny – o czystości &gt;95% z bardzo dobrą wydajnością &gt;98%. Dodatkowa krystalizacja w acetonitrylu podwyższyła czystość do &gt;99% (wydajność 87%):
W ostatnim etapie procedury ochronna grupa fenyloboranowa została usunięta za pomocą propano-1,3-diolu, oddestylowując produkty uboczne w 105–107 °C/0,2 mmHg przez 1 h. Produkt przerabiano w układzie toluen-woda, fazę organiczną osuszano, zatężano pod zmniejszonym ciśnieniem i uzyskaną simwastatynę oczyszczano, przemywając heptanem. Wydajność 88%:
Mechanizm działania.
Proces syntezy cholesterolu przebiega w wielu etapach. Pierwszy z nich to biosynteza mewalonianu. Na początku dzięki tiolazie i syntazie HMG-CoA z reszt acetylowych przenoszonych przez koenzym A powstaje 3-hydroksy-3-metyloglutarylo-koenzym A (HMG-CoA). Związek ten jest substratem reduktazy HMG-CoA, która, wykorzystując zredukowaną postać fosforanu dinukleotydu nikotynoamidoadeninowego (NADPH+H+), redukuje go do mewalonianu (stanowiącego substrat kolejnego etapu syntezy cholesterolu). Aktywność tego enzymu hamują w warunkach naturalnych kwasy żółciowe, cholesterol i sam mewalonian. Jest to kluczowy w tym procesie enzym, którego aktywność ogranicza szybkość biosyntezy cholesterolu.
Mechanizm działania statyn opiera się właśnie na specyficznym, kompetytywnym i odwracalnym hamowaniu reduktazy HMG-CoA, co następuje natychmiast po wniknięciu do komórki wątrobowej. Blokowanie syntezy cholesterolu powoduje spadek jego stężenia. Cholesterol uczestniczy w regulacji ekspresji wielu genów poprzez łączenie się z białkami wiążącymi sterolowe elementy regulacyjne, SREBP. Skutkiem tego jest nasilenie transkrypcji genu kodującego receptor dla lipoprotein niskiej gęstości (LDL), wzrost liczby receptorów kodowanych przez ten gen na powierzchni błony komórkowej i zwiększenie wychwytu z krwi lipoprotein niskiej oraz pośredniej gęstości. Biologicznym efektem tego mechanizmu, pod postacią zmian w lipidogramie, jest rozpoczęcie działania statyn po dwóch tygodniach, natomiast pełny efekt występuje po sześciu tygodniach od pierwszej dawki.
Właściwości.
Właściwości fizyczne.
Simwastatyna jest niehigroskopijnym proszkiem słabo rozpuszczalnym w wodzie (0,03 mg/ml), natomiast dobrze rozpuszczalnym w metanolu, etanolu oraz chloroformie.
Właściwości chemiczne.
Podczas ekspozycji na promieniowanie słoneczne (lub naświetlaniu światłem sztucznym o zbliżonej charakterystyce) nie zostały wykryte produkty ewentualnej fotodegradacji (podobnie odporna okazała się (lowastatyna), jednak zachodzi odwracalna hydroliza pierścienia laktonowego. Nie jest natomiast odporna na naświetlanie twardszym ultrafioletem o λ = 254 nm, pod wpływem którego ulega stopniowej degradacji (ok. 10%/h). W wodzie nawet bez naświetlania i w warunkach obojętnych ulega powolnej hydrolizie, której szybkość znacząco wzrasta w środowisku zasadowym.
Rodnik hydroksylowy, HO• (generowany w wodzie poprzez naświetlanie światłem UV w obecności TiO2 jako katalizatora), powoduje dość szybką degradację simwastatyny.
Badania nad degradacją statyn prowadzone były w kontekście ich eliminacji ze ścieków komunalnych i przemysłowych, w których mogą stanowić poważne źródło zanieczyszczenia środowiska z powodu ich masowej produkcji i stosowania.
Farmakokinetyka.
Podana doustnie wchłania się z przewodu pokarmowego w 85% i podlega efektowi pierwszego przejścia. W wyniku intensywnego metabolizmu wątrobowego simwastatyny wynoszącego powyżej 60% dostępność biologiczna wynosi 5% pod postacią aktywnych metabolitów, głównie w formie β-hydroksykwasu, który jest właściwym inhibitorem reduktazy HMG-CoA. Maksymalne stężenie we krwi osiąga po 1,3–2,4 godzinach. W około 95% wiąże się z albuminami. Czas półtrwania T0,5 wynosi 2–3 godziny. Simwastatyna jest związkiem lipofilnym, dlatego jest bardziej podatna na metabolizm z udziałem cytochromu P450 i przenika do komórki wątrobowej na drodze dyfuzji biernej. Lipofilność cząsteczki ułatwia przenikanie simwastatyny do ośrodkowego układu nerwowego oraz innych narządów, co może powodować większa liczbę działań niepożądanych. Simwastatyna jest metabolizowana w wątrobie, głównie poprzez cytochrom P450 3A4. Simwastatyna nie jest inhibitorem cytochromu P450, natomiast jest jego induktorem.
Metabolizm.
Simwastatyna jest intensywnie metabolizowana w ścianie jelita oraz wątrobie przez izoenzymy CYP3A4, CYP3A5 oraz CYP2C8 cytochromu P450 przed dostaniem się do krążenia ogólnoustrojowego (efekt pierwszego przejścia). Simwastyna, które jest podawana w formie nieczynnego proleku, może wchodzić w jeden z dwóch szlaków metabolicznych – hydrolizy pierścienia laktonowego przez esterazy i peroksydazy do aktywnej pochodnej zawierającej ugrupowanie hydroksykwasowe i następnie przez CYP3A4 do nieaktywnych metabolitów, lub też bezpośrednio do nieaktywnych metabolitów przez CYP3A4 oraz w mniejszym stopniu przez CYP3A5. Głównymi metabolitami simwastatyny są β-hydroksykwas i jego 6-hydroksy-, 6-hydroksymetylo- oraz 6-metylenopochodne.
Metabolity simwastatyny.
Metabolity M1, M2, M5, M6 wydalane są w żółci ludzkiej i stanowią odpowiednio M1 łącznie z M2 – 10%, M5 – 5% oraz M6 – 20% przyjętej dawki simwastatyny. Ponieważ w trakcie przekształcenia M4 do M5 i M6 centrum stereogeniczne znajdujące się pozycji 6' w cząsteczce simwastatyny ulega przekształceniu z α do β, sugeruje to istnienie przejściowego metabolitu M4-OH.
Zastosowania.
Simwastatyna jest jedyną statyną, która posiada zarejestrowane wskazanie w celu zmniejszenia śmiertelności całkowitej u pacjentów w grupie ryzyka sercowo-naczyniowego i której przedłużona 10-letnia obserwacja w badaniu 4S jest najdłuższą opublikowaną do tej pory odległą obserwacją zastosowania statyny.
Wskazania.
Zapobieganie zdarzeniom ze strony układu sercowo naczyniowego.
Zmniejszenie zachorowań i umieralności na choroby układu sercowo-naczyniowego u pacjentów z jawną miażdżycą naczyń serca lub cukrzycą, z prawidłowym lub podwyższonym stężeniem cholesterolu, jako leczenie wspomagające, mające na celu skorygowanie innych czynników ryzyka lub uzupełnienie innej terapii zapobiegającej chorobom serca.
Wytyczne amerykańskie ACC/AHA 2013.
American College of Cardiology (ACC) i American Heart Association (AHA) wydały w 2013 wytyczne postępowania wpływającego na stężenie cholesterolu we krwi.
W dwóch grupach pacjentów zalecono leczenie o umiarkowanej intensywności (docelowe zmniejszenie LDL-C o 30–49%), do którego zaliczono także kurację simwastatyną w dawce 20–40 mg:
Interakcje.
Jednoczesne leczenie simwastatyną, która jest metabolizowana przez izoenzym CYP3A4 cytochromu P450), i jego silnymi inhibitorami powoduje wzrost jej stężenia w osoczu oraz zwiększa ryzyko wystąpienia miopatii i rabdomiolizy. Badania dotyczące interakcji leków przeprowadzono wyłącznie u dorosłych:
Przeciwwskazania i środki ostrożności.
Przeciwwskazania.
Istnieją następujące przeciwwskazania stosowania leku:
Środki ostrożności.
Należy zachować ostrożność u pacjentów z czynnikami predysponującymi do rabdomiolizy
Przed leczeniem.
Istnieją następujące sytuacje kliniczne w jakich należy zachować ostrożność przed leczeniem:
Podczas leczenia.
Istnieją następujące sytuacje kliniczne w jakich należy zachować ostrożność podczas leczenia:
Działania niepożądane.
Działania niepożądane stwierdzone podczas badań klinicznych:
Miopatia i rabdomioliza.
Miopatia jest rzadkim (w badaniu Scandinavian Simvastatin Survival Study (4S) na 4444 pacjentach stwierdzono tylko jeden taki przypadek) powikłaniem leczenia wszystkimi inhibitorami reduktazy HMG-CoA, objawiającą się bólem mięśniowym, tkliwością mięśni lub osłabieniem ich siły z towarzyszącym ponad dziesięciokrotnym zwiększeniem aktywności kinazy kreatynowej. Miopatia czasem przechodzi w rabdomiolizę, której może towarzyszyć ostra niewydolność nerek, spowodowana wydalaniem mioglobiny w moczu.
Ryzyko miopatii w zależności od dawki jest następujące:
W pierwszym roku leczenia występuje 50% z obserwowanych przypadków miopatii, natomiast 60% z obserwowanych przypadków miopatii występuje u pacjentów z polimorfizmem pojedynczego nukleotydu w zakresie genu SLCO1B1 położonego na chromosomie 12 typu rs4149056 C.
Dawkowanie.
Dawkowanie w różnych sytuacjach klinicznych przestawia się następująco:
Pacjenci w podeszłym wieku.
Nie ma konieczności dostosowywania dawki leku.
Zaburzenia czynności nerek.
Nie ma konieczności dostosowywania dawki simwastatyny u pacjentów z niewielką i umiarkowaną niewydolnością nerek:
Zaburzenia czynności wątroby.
Simwastatyna jest przeciwwskazana u chorych z:
Sposób zażywania.
Simwastatyna jest podawana raz na dobę, doustnie, wieczorem razem z posiłkiem.
Przedawkowanie.
Brakuje specyficznych danych dotyczących postępowania w przedawkowaniu simwastatyny. W opisanych przypadkach przedawkowania simwastatyny maksymalna przyjęta dawka wynosiła 3600 mg i żaden z pacjentów nie doznał trwałego uszczerbku na zdrowiu.
Leczenie przedawkowania simwastatyny jest jedynie objawowe i podtrzymujące, ze szczególnym monitorowaniem funkcji wątroby. Nie ma danych dotyczących skuteczności dializoterapii w zakresie simwastatyny i jej metabolitów u ludzi.
Preparaty.
Unia Europejska.
"Angiolip, Apo-Simva, Corr, Egilipid, Simcovas, Simgal, Simorion, Simratio, Simvacard, Simvachol, Simvacor, Simvagamma, Simvagen, SimvaHexal, Simvastatin" (różne wersje), Simvastatin Genoptim, "Simvasterol, SimvaTeva, Symwastatyna" (różne wersje), "Vasilip, Vastan, Ximve, Zifam, Zocor"
Preparaty te mają postać tabletek zawierających 5–80 mg simwastatyny.
"Inegy": ezetymib 10 mg + simwastatyna 10–40 mg
"Bozara, Colemin, Corolin, Denan, Lipocard, Liponorm, Lodales, Medipo, Pantok, Sinvacor, Sivastin, Simvastatin Vale", "Simvastatin Krka", "Vacolest, Zemox, Zoco, Zocor, Zocord"

</doc>
<doc id="3038492" url="https://pl.wikipedia.org/wiki?curid=3038492" title="Iwanówka (obwód tarnopolski)">
Iwanówka (obwód tarnopolski)

 Iwanówka (ukr. Іванівка, "Iwaniwka") – wieś na Ukrainie w rejonie trembowelskim obwodu tarnopolskiego. W II Rzeczypospolitej w powiecie trembowelskim województwa tarnopolskiego.

</doc>
<doc id="3038493" url="https://pl.wikipedia.org/wiki?curid=3038493" title="Lista stadionów piłkarskich w Polsce">
Lista stadionów piłkarskich w Polsce

Poniższa lista przedstawia największe stadiony piłkarskie w Polsce, sklasyfikowane według kryterium pojemności trybun.
Zestawienie uwzględnia obiekty o pojemności trybun powyżej 5000 miejsc, na których rozgrywano mecze na minimum trzecim poziomie rozgrywek piłkarskich w Polsce.
Cztery stadiony z listy: Stadion Narodowy w Warszawie, Stadion Miejski we Wrocławiu, Stadion Miejski w Poznaniu oraz PGE Arena Gdańsk były arenami piłkarskich Mistrzostw Europy 2012.

</doc>
<doc id="3038494" url="https://pl.wikipedia.org/wiki?curid=3038494" title="Cadillac Elmiraj">
Cadillac Elmiraj

Cadillac Elmiraj Concept – samochód koncepcyjny stworzony przez koncern General Motors pod marką Cadillac. Auto zaprezentowano po raz pierwszy 15 sierpnia 2013 roku. Oficjalna premiera pojazdu odbyła się podczas targów motoryzacyjnych we Frankfurcie we wrześniu 2013 roku.
Pojazd osadzono na 22-calowych felgach, za którymi ukryto węglowo-ceramiczne hamulce. We wnętrzu auta umieszczono sportowe fotele, tapicerkę wykonaną ze skóry wielbłąda, 10-calowy ekran dotykowy, przeźroczysty obrotomierz i prędkościomierz.

</doc>
<doc id="3038496" url="https://pl.wikipedia.org/wiki?curid=3038496" title="Węglewko">
Węglewko

Węglewko – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Węglewo.
W latach 1975–1998 miejscowość administracyjnie należała do województwa poznańskiego.

</doc>
<doc id="3038497" url="https://pl.wikipedia.org/wiki?curid=3038497" title="Helena Teodorowicz-Karpowska">
Helena Teodorowicz-Karpowska

Helena Teodorowicz-Karpowska (ur. 1897 w Krasnymstawie, zm. w sierpniu 1944 w Warszawie) – polska artystka malarka.
Życiorys.
Urodził się w rodzinie ks. Protoprezbitera Terencjusza (1867–1939) i Antoniny z Lewickich (zm. 1944). Miała dwie siostry: Jekatierinę (1898–1977) i Sofię (1899–1991) oraz brata Borisa (1896–1919). Po ukończeniu w 1911 gimnazjum w Warszawie, studiowała w Wyższej Szkole Artystycznej przy Akademii Sztuk Pięknych w Petersburgu w pracowni Dymitra Kardowskiego, po ukończeniu studiów do 1921 przebywała w Rosji Radzieckiej, gdzie uczestniczyła życiu artystycznym a następnie powróciła do kraju i zamieszkała w Warszawie. Należała do Wileńskiego Towarzystwa Artystów Plastyków. Odbyła podróż artystyczną po Europie, podczas której studiowała we Francji, Włoszech, Hiszpanii. Wyjeżdżała do Stanach Zjednoczonych, przebywała w północnej Afryce. Swoje prace wystawiała w Wilnie, Łodzi, a poza krajem we Włoszech, Niemczech i Rosji Radzieckiej. Sportretowała polskiego nuncjusza Francesco Marmaggiego oraz wykonała dwadzieścia dwa portrety przewodniczących delegacji na konferencję panamerykańską, wiele jej prac zostało zakupionych do zbiorów państwowych oraz przez Zachętę. Pierwsza wystawa indywidualna miała miejsce w 1926 w Związku Zawodowym Polskich Artystów Malarzy, jej prace uczestniczyły w Powszechnej Wystawie Krajowej w 1929, a w 1933 w wystawie Instytutu Propagandy Sztuki. W 1935 podczas wystawy jubileuszowej w Galerii Zachęta otrzymała Srebrny Krzyż Zasługi. W 1936 wyjechała do Brazylii, gdzie jej prace uczestniczyły w wystawie w Rio de Janeiro. Ostatnia wystawa prac Heleny Teodorowicz-Karpowskiej miała miejsce w ramach „Świata Kobiety” w 1939.
Po wybuchu II wojny światowej wstąpiła w szeregi Armii Krajowej, pracowała w oddziale Biura Informacji i Propagandy Komendy Głównej. Podczas powstania warszawskiego przyłączyła się do walczących, poległa w sierpniu 1944. Mogiła symboliczna znajduje się na cmentarzu prawosławnym przy ul. Wolskiej.
W 1918 wyszła za mąż za ziemianina Aleksandra D. Karpowskiego (ur. 1883).

</doc>
<doc id="3038498" url="https://pl.wikipedia.org/wiki?curid=3038498" title="Kuracz">
Kuracz

Kuracz – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Złotniczki.
W latach 1975–1998 miejscowość administracyjnie należała do województwa poznańskiego.

</doc>
<doc id="3038499" url="https://pl.wikipedia.org/wiki?curid=3038499" title="Poźniak">
Poźniak

Poźniak – nazwisko rozpowszechnione w Polsce i na Białorusi (według polskiej transkrypcji z języka białoruskiego: "Pazniak" lub "Paźniak", z języka rosyjskiego: "Pozniak").

</doc>
<doc id="3038500" url="https://pl.wikipedia.org/wiki?curid=3038500" title="Pazniak">
Pazniak



</doc>
<doc id="3038501" url="https://pl.wikipedia.org/wiki?curid=3038501" title="Nadrożno">
Nadrożno

Nadrożno – osada w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Złotniczki.
Istniał tu młyn królewski "Nadrożny", należący do starostwa pobiedziskiego, pod koniec XVI wieku leżał w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="3038502" url="https://pl.wikipedia.org/wiki?curid=3038502" title="Janka Pazniak">
Janka Pazniak



</doc>
<doc id="3038504" url="https://pl.wikipedia.org/wiki?curid=3038504" title="Klebanówka">
Klebanówka

Klebanówka (ukr. Клебанівка) – wieś na Ukrainie w rejonie podwołoczyskim obwodu tarnopolskiego.

</doc>
<doc id="3038505" url="https://pl.wikipedia.org/wiki?curid=3038505" title="Tenis ziemny na Igrzyskach Azjatyckich 2002">
Tenis ziemny na Igrzyskach Azjatyckich 2002

Tenis ziemny na Igrzyskach Azjatyckich 2002 – turniej tenisowy, który był rozgrywany w dniach 2–12 listopada 2002 roku podczas igrzysk azjatyckich w Pusanie. Zawodnicy zmagali się na obiektach Geumjeong Tennis Stadium. Tenisiści rywalizowali w siedmiu konkurencjach: singlu i deblu mężczyzn oraz kobiet, drużynówce mężczyzn oraz kobiet i mikście.

</doc>
<doc id="3038513" url="https://pl.wikipedia.org/wiki?curid=3038513" title="Gigitum">
Gigitum

Gigitum – babilońska księżniczka, córka Nergal-szarra-usura (560–556 p.n.e.), siostra Labaszi-Marduka (556 p.n.e.). Ojciec wydał ją za mąż za Nabu-szum-iszkuna, głównego zarządcę (akad. "šatammu") E-zidy, świątyni boga Nabu w Borsippie.

</doc>
<doc id="3038516" url="https://pl.wikipedia.org/wiki?curid=3038516" title="Tico Tico">
Tico Tico

Tico Tico – singiel wydany przez polskiego pianistę Waldemara Maciszewskiego, który pod pseudonimem Waldemar Waldi grał też muzykę jazzową i rozrywkową.
Nagrany w rytmie rumby utwór (skomponowany przez brazylijskiego muzyka znanego jako Zequinha de Abreu) został opracowany przez Maciszewskiego, któremu towarzyszyła podczas nagrania sekcja rytmiczna. Podobnie było z utworem „Twoje oczy” ze strony B – i tu kompozycja Mortona Goulda, opracowana i wykonana przez pianistę, nagrana została wraz z sekcją rytmiczną. Rejestracji nagrań dokonali pracownicy Zakładu Nagrań Dźwiękowych w Warszawie. Oba utwory z tej płyty oraz kolejne dwa z płyty Muzy o numerze 2638 zostały w 1955 wydane na stronie A winylowego 10" albumu Polskich Nagrań Muzy o numerze L 0065 (na stronie B umieszczono nagrania Zespołu Jazzowego Charlesa Bovery'ego).
10-calowa monofoniczna płyta (odtwarzana z prędkością 78 obr./min.), wydana została przez wytwórnię Muza (przekształconą później w Polskie Nagrania) z numerem katalogowym 2637 (numery matryc podane na naklejkach to odpowiednio a: ZND 3770 6-B-84296 i b: ZND 3771-2 6-B-84297).

</doc>
<doc id="3038524" url="https://pl.wikipedia.org/wiki?curid=3038524" title="Hop, hop">
Hop, hop

Hop, hop – singiel wydany przez polskiego pianistę Waldemara Maciszewskiego, który pod pseudonimem Waldemar Waldi grał też muzykę jazzową i rozrywkową. 
Nagrany jako foxtrot utwór to kompozycja Maciszewskiego, któremu podczas nagrania towarzyszyła sekcja rytmiczna.
Podobnie było z wykonaniem utworu „Alexander's Ragtime Band” ze strony B – i tu kompozycja Irvinga Berlina, opracowana i wykonana przez Maciszewskiego, nagrana została wraz z sekcją rytmiczną. Rejestracji nagrań dokonali pracownicy Zakładu Nagrań Dźwiękowych w Warszawie. Utwory z tej płyty oraz z podobnego singla Muzy o numerze 2637 zostały w 1955 wydane na albumie L 0065 "Waldemar Valdi / Zespół Jazzowy Charles Bovery" już istniejącej wtedy firmy Polskie Nagrania „Muza”.
10-calowa monofoniczna płyta (odtwarzana z prędkością 78 obr./min.), wydana została przez wytwórnię Muza z numerem katalogowym 2638 (numery matryc podane na naklejkach to odpowiednio a: ZND 3772-2 i b: ZND 3773).

</doc>
<doc id="3038525" url="https://pl.wikipedia.org/wiki?curid=3038525" title="S61">
S61



</doc>
<doc id="3038526" url="https://pl.wikipedia.org/wiki?curid=3038526" title="Richard Scrimger">
Richard Scrimger

Richard Scrimger (ur. 5 kwietnia 1957 w Montrealu) – kanadyjski pisarz, twórca literatury dla dzieci, młodzieży i dorosłych. 
W 1979 ukończył studia licencjackie University of Toronto. Za powieść "Nos do przygód" otrzymał m.in. nagrodę literacką Mr. Christie Award.
Jest żonaty i ma czworo dzieci. Mieszka w Cobourg w prowincji Ontario.
Dzieła.
Powieści.
Seria "Nos z Jowisza"

</doc>
<doc id="3038528" url="https://pl.wikipedia.org/wiki?curid=3038528" title="Polska na Igrzyskach Frankofońskich 2013">
Polska na Igrzyskach Frankofońskich 2013

Polskę na Igrzyskach Frankofońskich 2013 reprezentowało 54 sportowców.

</doc>
<doc id="3038529" url="https://pl.wikipedia.org/wiki?curid=3038529" title="Igrzyska Frankofońskie 2013">
Igrzyska Frankofońskie 2013

VII Igrzyska Frankofońskie – multidyscyplinarne zawody sportowe, które odbywały się między 6 września i 15 września 2013 w Nicei. Główną areną igrzysk był Grand Stade de Nice. Pojawiło się 2749 zawodników. Zmagania szacunkowo oglądało łącznie dziesiątki tysięcy widzów na wszystkich arenach i scenach oraz dziesiątki milionów przed telewizorami.
Dyscypliny.
Podczas VII Igrzysk rozgrywano następujące zawody:
Klasyfikacja medalowa.
Klucz:

</doc>
<doc id="3038532" url="https://pl.wikipedia.org/wiki?curid=3038532" title="Curtiss XA-4">
Curtiss XA-4

Curtiss XA-4 – prototypowy amerykański samolot szturmowy używany przez United States Army Air Corp (USAAC) z okresu międzywojennego powstały w wyniku modyfikacji jednego z samolotów Curtiss A-3. Wyprodukowano tylko jeden egzemplarz, samolot nie wszedł do produkcji seryjnej.
Historia.
W połowie 1927 na życzenie USAAC jeden z samolotów Curtiss A-3 (number seryjny 27-244, XP-500, drugi zbudowany A-3) został wyposażony w nowy silnik i zgodnie z ówczesnym systemem USAAC otrzymał nowe oznaczenie – XA-4.
Ze zbudowanego już samolotu A-3 wymontowano chłodzony cieczą silnik rzędowy typu Curtiss V-1150 i na jego miejsce zamontowano chłodzony powietrzem silnik gwiazdowy typu Pratt &amp; Whitney R-1340 Wasp o mocy 410 KM (440 KM według innego źródła). Po wymianie silnika samolot został także przedłużony o około sześć cali (około piętnaście centymetrów) zapewne po to, aby przywrócić odpowiednie wyważenie samolotu. Modyfikacje zostały ukończone w grudniu 1927.
Osiągi tak zmodyfikowanego XA-4 były bardzo zbliżone do osiągów seryjnie produkowanych A-3 i nie zamówiono więcej tego typu konwersji, ani produkcji seryjnej tego modelu. W późniejszym czasie wszystkie amerykańskie samoloty szturmowe były napędzane chłodzonymi powietrzem silnikami rzędowymi które były uważane za mniej podatne na uszkodzenia w walce i nie potrzebowały systemu chłodzenia z chłodnicą cieczową.
Samolot używany był do różnego typu testów i zadań pomocniczych. Używany był między innymi do holowania celów powietrznych; samolot startował holując za sobą na krótkiej linie szybowiec-cel i po osiągnięciu odpowiedniej wysokości szybowiec był wypuszczany na większą odległość za pomocą mechanizmu umieszczonego w środkowej części górnego płata. Nie wiadomo czy ten system wyszedł poza fazę testów i był używany w czasie strzelania ostrą amunicją, wiadomo o przynajmniej jednym wypadku w wyniku którego poważnie uszkodzony został zarówno szybowiec-cel jak i ster kierunku XA-4.
Samolot został złomowany w marcu 1932 po wylataniu 327 godzin.
XA-4 nie został zamówiony do produkcji seryjnej, ale w późniejszym czasie dwa egzemplarze tego samolotu zostały zakupione przez United States Navy, gdzie otrzymały oznaczenie XF8C-1.
Dane taktyczno-techniczne.
Źródła różnią się nieco w szczegółach dotyczących osiągów samolotu. Dane pod ilustracją samolotu pochodzą z oficjalnej strony muzeum United States Air Force, dla pełnego obrazu inne, lub różniące się dane umieszczone zostały w poniższej tabeli:

</doc>
<doc id="3038534" url="https://pl.wikipedia.org/wiki?curid=3038534" title="Konferencja Episkopatu Katolickiego Stanów Zjednoczonych">
Konferencja Episkopatu Katolickiego Stanów Zjednoczonych



</doc>
<doc id="3038549" url="https://pl.wikipedia.org/wiki?curid=3038549" title="IFN-β">
IFN-β



</doc>
<doc id="3038553" url="https://pl.wikipedia.org/wiki?curid=3038553" title="Diecezja Aguascalientes">
Diecezja Aguascalientes

Diecezja Aguascalientes (łac. "Dioecesis de Aguas Calientes") – diecezja Kościoła rzymskokatolickiego w Meksyku, należąca do archidiecezji Guadalajara.
Historia.
27 sierpnia 1899 roku papież Leon XIII erygował diecezję Aguascalientes. Dotychczas wierni z tych terenów należeli do archidiecezji Guadalajara.

</doc>
<doc id="3038555" url="https://pl.wikipedia.org/wiki?curid=3038555" title="Chung Hee-seok">
Chung Hee-seok

Chung Hee-seok (ur. 29 stycznia 1977) – południowokoreański tenisista.
W zawodowym gronie tenisistów startował w latach 2000–2006.
W przeciągu swojej kariery wielokrotnie zwyciężał w turniejach rangi ITF Men's Circuit w grze pojedynczej i grze podwójnej.
W latach 2002–2006 reprezentował Koreę Południową w Pucharze Davisa. Rozegrał przez ten okres 22 meczów, z których w 14 zwyciężył.
Chung Hee-seok zdobył trzy medale w igrzyskach azjatyckich. W 2002 roku wywalczył srebrne medale w Pusanie w grze podwójnej i grze drużynowej, a w 2006 roku w Ad-Dausze wygrał złoty medal w grze drużynowej.
W rankingu gry pojedynczej Chung Hee-seok najwyżej był na 482. miejscu (27 maja 2002), a w klasyfikacji gry podwójnej na 477. pozycji (20 listopada 2006).

</doc>
<doc id="3038557" url="https://pl.wikipedia.org/wiki?curid=3038557" title="Diecezja Autlán">
Diecezja Autlán

Diecezja Autlán (łac. "Dioecesis Rivoriensis") – diecezja Kościoła rzymskokatolickiego w Meksyku.
Historia.
28 stycznia 1961 roku papież Jan XXIII bullą "Cristifidelium" erygował diecezję Autlán. Dotychczas wierni z tych terenów należeli do archidiecezji Guadalajara i diecezji Colima.

</doc>
<doc id="3038558" url="https://pl.wikipedia.org/wiki?curid=3038558" title="Teatr Studencki Kandelabr">
Teatr Studencki Kandelabr

Teatr Studencki Kandelabr – niedziałający teatr studencki z Olsztyna.
Teatr swoją działalność rozpoczął w 1966 roku i działał przez około dziesięć lat. Powstał w Kortowie przy Wyższej Szkole Rolniczej w Olsztynie. Swoją siedzibę miał w sali piwnicznej „Nowej Zootechniki”. Założycielami S.T. „Kandelabr” byli Krzysztof Panasik, Jerzy Romańczuk i Aleksander Trembicki.
Wśród piętnastu premier „Kandelabra”, dominowały spektakle poetyckie. Montaż poetycki tekstów Konstantego Ildefonsa Gałczyńskiego „W leśniczówce” zdobył w 1966 roku I miejsce na III Ogólnopolskim Festiwalu Poezji Gałczyńskiego w Szczecinie, oraz Nagrodę Meluzyny w Rzeszowie. Po sukcesie sięgnięto jeszcze raz do poezji Gałczyńskiego w programie pt. „W kawiarni recytatora”. W kolejnych programach poetyckich przedstawiano: poezję Władysława Broniewskiego, „Ikonostas” Jerzego Harasymowicza, fragmenty „Kwiatów polskich” Juliana Tuwima oraz Harasymowicza „Noc Świętojańska”. Zaprezentowano również poezję Pawlikowskiej-Jasnorzewskiej i Bolesława Leśmiana – „Serapian i Thais”, „Kwiaty miłości i zła” (F. Arrabala) oraz „Na wieży Babel” – widowisko poetyckie o miłości według M. Hillar, W. Szymborskiej, S. Grochowiaka, M. Ośmiałowskiego i T. Różewicza. Pewnym wyjątkiem było wystawienie „Naszej małej stabilizacji” Tadeusza Różewicza oraz „Mówimy do was” - montażu poezji wietnamskiej, który został wyróżniony III nagrodą na pierwszym Ogólnopolskim Festiwalu Teatrów Studenckich „Start 70” w Częstochowie. S.T. „Kandelabr” podejmował również próby kabaretowe. Pierwszą próbą było „Fraszkobranie”. Ostatnie premiery teatru z Kortowa to „Serdeczny stary człowiek” – Krystyny Miłobędzkiej i „Wyszedł z domu” – Tadeusza Różewicza (premiera 15, w marcu 1974).
W S.T. „Kandelabr” pracowali nie tylko studenci z Kortowa, lecz także uczniowie szkół średnich z Olsztyna oraz studenci i absolwenci innych uczelni. Wśród wielu nazwisk osób, które przyczyniły się do rozwoju tego teatru, można między innymi wymienić: Alinę Cywińską (Srzembicką), Tadeusza Sobczaka, Krystynę Alakrytską, Jolantę Grzybówną, Grażynę Korytkowską, Marletę Bułatek, Halinę Petrowicz, Annę Rogowską, Lucynę Trompakais, Joannę Dąbrowską, Barbarę Wilamowską, Marię Oniśko, Bożenę Milewską, Krystynę Nachtygal, Barbarę Czarnecką, Lidię Kaus, Wojciecha Suświłło, Henryka Tadeusza Czarneckiego, Jerzego Korejwo, Jerzego Romańczuka, Krzysztofa Panasika, Franciszka Sokołowskiego, Zdzisława Bułatowicza, Tadeusza Petrlejtnera, Wiesława Wiśniewskiego, Piotra Palicha, Janusza Pypno, Grzegorza Sowińskiego, Stanisława Pokusę, Aleksandra Trembickiego, Romana Metzlera, Wiesława Bulaka, Jana Skrzyneckiego, Tadeusza Szaciło, Janusza Szulborskiego, Ryszarda Doleckiego, Zbyszka Hajkowicza, Freda Krzyśkowiaka, Mieczysława Gorasa, Remigiusza Dobkowskiego, Karoly M. Pintera (Węgra studiującego w Kortowie) oraz Stanisława Weidnera (wieloletniego kierownika, a jednocześnie aktora).
Przedstawienia reżyserowali: Roman Metzler, Jerzy Romańczuk, Jerzy Korejwo, Henryk Tadeusz Czarnecki, Wojciech Suświłło, Jerzy ignaciuk i Bogdan Pierechod. Kolejnymi kierownikami (dyrektorami) teatru byli: Aleksander Trembicki, Remigiusz Dobkowski, Stanisław Weidner i Piotr Palich. Scenografię przygotowywali: Jerzy Romańczuk, Zdzisław Bułatowicz, Anna Rogowska i Janusz Kompowski. Muzykę tworzyli: Franciszek Sokołowski i Mieczysław Goras.

</doc>
<doc id="3038559" url="https://pl.wikipedia.org/wiki?curid=3038559" title="Diecezja Ciudad Guzmán">
Diecezja Ciudad Guzmán

Diecezja Ciudad Guzmán (łac. "Dioecesis Guzmanopolitanus") – diecezja Kościoła rzymskokatolickiego w Meksyku, należąca do archidiecezji Guadalajara.
Historia.
25 marca 1972 roku papież Paweł VI bullą "Qui omnium" erygował diecezję Ciudad Guzmán. Dotychczas wierni z tych terenów należeli do archidiecezji Guadalajara i diecezji Colima.

</doc>
<doc id="3038560" url="https://pl.wikipedia.org/wiki?curid=3038560" title="Diecezja San Juan de los Lagos">
Diecezja San Juan de los Lagos

Diecezja San Juan de los Lagos (łac. "Dioecesis Sancti Ioannis a Lacubus") – diecezja Kościoła rzymskokatolickiego w Meksyku, należąca do archidiecezji Guadalajara.
Historia.
25 marca 1972 roku papież Paweł VI bullą "Qui omnium" erygował diecezję San Juan de los Lagos. Dotychczas wierni z tych terenów należeli do archidiecezji Guadalajara i diecezji Colima.

</doc>
<doc id="3038561" url="https://pl.wikipedia.org/wiki?curid=3038561" title="Diecezja Tepic">
Diecezja Tepic

Diecezja Tepic (łac. "Dioecesis Tepicensis") – diecezja Kościoła rzymskokatolickiego w Meksyku, należąca do archidiecezji Guadalajara.
Historia.
23 czerwca 1891 roku papież Leon XIII erygował diecezję Tepic. Dotychczas wierni z tych terenów należeli do archidiecezji Guadalajara.

</doc>
<doc id="3038563" url="https://pl.wikipedia.org/wiki?curid=3038563" title="Mistrzostwa Polski w Podnoszeniu Ciężarów 2013">
Mistrzostwa Polski w Podnoszeniu Ciężarów 2013

83. edycja mistrzostw Polski w podnoszeniu ciężarów mężczyzn odbyła się w dniach 13-14 września 2013 roku w Ciechanowie. W mistrzostwach wystartowały również kobiety (poprzednio rywalizowały w innych zawodach w innym czasie), dla których była to 20. edycja mistrzostw. W dwudniowych zawodach startowało 55 kobiet oraz 75 mężczyzn.

</doc>
<doc id="3038565" url="https://pl.wikipedia.org/wiki?curid=3038565" title="Archidiecezja Hermosillo">
Archidiecezja Hermosillo

Archidiecezja Hermosillo (łac. "Archidioecesis Hermosillensis") – archidiecezja Kościoła rzymskokatolickiego w Meksyku. 
Historia.
7 maja 1779 roku papież Pius VI bullą "Immensa divinae pietatis" erygował diecezję Sonora. Dotychczas wierni z tym terenów należeli do diecezji Durango.
Z terenów diecezji w kolejnych latach utworzono diecezje: Monterey (1840), Sinaloa (1883), Ciudad Obregón (1959), Nogales (2015).
1 września 1959 roku nazwa diecezji została zmieniona na Hermosillo.
13 lipca 1963 roku decyzją papieża Pawła VI wyrażoną w bulli "Mexicana natio" diecezja została podniesiona do rangi archidiecezji metropolitalnej.

</doc>
<doc id="3038568" url="https://pl.wikipedia.org/wiki?curid=3038568" title="Archidiecezja Jalapa">
Archidiecezja Jalapa

Archidiecezja Jalapa (Xalapa) (; ) – archidiecezja Kościoła rzymskokatolickiego w Meksyku.
Historia.
19 marca 1863 roku papież Pius IX erygował diecezję Veracruz-Jalapa. Dotychczas wierni z tym terenów należeli do diecezji Antequera.
Z terenów diecezji w kolejnych latach utworzono diecezje: Papantla (1922), San Andrés Tuxtla (1959), Orizaba (2000).
29 czerwca 1951 roku decyzją papieża Piusa XII wyrażoną w bulli "Inter praecipuas" diecezja została podniesiona do rangi archidiecezji metropolitalnej.
9 czerwca 1962 roku nazwa diecezji została zmieniona na Jalapa (Xalapa).

</doc>
<doc id="3038569" url="https://pl.wikipedia.org/wiki?curid=3038569" title="Jan Tkocz (żużlowiec)">
Jan Tkocz (żużlowiec)

Jan Tkocz (ur. 2 lutego 1940 w Rybniku, zm. 17 stycznia 2009 w Paryżu) – polski żużlowiec, brat Andrzeja i Stanisława Tkoczów – również żużlowców.
Sport żużlowy uprawiał w latach 1959–1971, reprezentując barwy klubów: Górnik Rybnik (1959–1961) oraz Wybrzeże Gdańsk (1962–1971).
Dwukrotny medalista drużynowych mistrzostw Polski: srebrny (1967) oraz brązowy (1965). Trzykrotny finalista indywidualnych mistrzostw Polski (Rybnik 1964 – XII miejsce, Rybnik 1966 – VIII miejsce, Gorzów Wielkopolski 1970 – XIV miejsce). Finalista turnieju o "Srebrny Kask" (1966 – VIII miejsce). Dwukrotny zdobywca III miejsca w memoriałach Zbigniewa Raniszewskiego (Bydgoszcz 1963, Bydgoszcz 1966).
Po zakończeniu kariery sportowej wyemigrował do Francji.

</doc>
<doc id="3038571" url="https://pl.wikipedia.org/wiki?curid=3038571" title="Deutsch-Polnische Juristen-Vereinigung">
Deutsch-Polnische Juristen-Vereinigung



</doc>
<doc id="3038572" url="https://pl.wikipedia.org/wiki?curid=3038572" title="Archidiecezja León">
Archidiecezja León

Archidiecezja León (łac. "Archidioecesis Leonensis") – archidiecezja Kościoła rzymskokatolickiego w Meksyku. 
Historia.
26 stycznia 1863 roku papież Pius IX erygował diecezję León. Dotychczas wierni z tym terenów należeli do diecezji Michoacán.
Z terenów diecezji w kolejnych latach utworzono diecezje: Celaya (1973), Irapuato (2004), Cartago (2005).
25 listopada 2006 roku decyzją papieża Benedykta XVI wyrażoną w konstytucji apostolskiej "Mexicani populi" diecezja została podniesiona do rangi archidiecezji metropolitalnej.

</doc>
<doc id="3038573" url="https://pl.wikipedia.org/wiki?curid=3038573" title="Zbór Śląskiego Kościoła Ewangelickiego Augsburskiego Wyznania w Stonawie">
Zbór Śląskiego Kościoła Ewangelickiego Augsburskiego Wyznania w Stonawie

Zbór Śląskiego Kościoła Ewangelickiego Augsburskiego Wyznania w Stonawie – zbór (parafia) luterańska w Stonawie, należąca do senioratu ostrawsko-karwińskiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach.
Historia.
Po tzw. "regulacji pastoralnej" od 1811 miejscowość podlegała zborowi w Błędowicach. W 1858 założono tu cmentarz ewangelicki. W następnym roku wystawiono na nim kaplicę. W 1900 wybudowano w Stonawie szkołę ewangelicką. W 1909 roku funkcjonowała tu stacja kaznodziejska. Obecny kościół naprzeciwko cmentarza wybudowano w 1938 a poświęcono 1 listopada. Krótkotrwale do założenia samodzielnego zboru w 1950 Stonawa podlegała od 1 stycznia 1949 zborowi w Suchej. Pierwszym pastorem został Franciszek Buchwałdek (1950-1959). Od lat 60. nie zawsze posługiwał tu stały pastor. Miejscowość i zbór ucierpiały poprzez szkody górnicze.

</doc>
<doc id="3038574" url="https://pl.wikipedia.org/wiki?curid=3038574" title="MSAA">
MSAA



</doc>
<doc id="3038575" url="https://pl.wikipedia.org/wiki?curid=3038575" title="FSAA">
FSAA



</doc>
<doc id="3038576" url="https://pl.wikipedia.org/wiki?curid=3038576" title="Diecezja Ciudad Obregón">
Diecezja Ciudad Obregón

Diecezja Ciudad Obregón (; ) – jedna z 73 diecezji obrządku łacińskiego w Kościele katolickim w Meksyku w stanie Sonora ze stolicą w Ciudad Obregón. Ustanowiona diecezją 20 czerwca 1959 konstytucją apostolską "Cum petiisset" przez Jana XXIII. Biskupstwo jest sufraganią archidiecezji Hermosillo.
Historia.
20 czerwca 1959 papież Jan XXIII konstytucją apostolską "Cum petiisset" erygował diecezję Ciudad Obregón. Dotychczas wierni z tych terenów należeli do archidiecezji Hermosillo.
25 czerwca 1966 diecezja utraciła część swego terytorium na rzecz nowo powstałej prałatury terytorialnej Madera.

</doc>
<doc id="3038577" url="https://pl.wikipedia.org/wiki?curid=3038577" title="Monofluorofosforan sodu">
Monofluorofosforan sodu



</doc>
<doc id="3038580" url="https://pl.wikipedia.org/wiki?curid=3038580" title="MFP">
MFP



</doc>
<doc id="3038581" url="https://pl.wikipedia.org/wiki?curid=3038581" title="Diecezja Culiacán">
Diecezja Culiacán

Diecezja Culiacán (łac. "Dioecesis Culiacanensis") – diecezja Kościoła rzymskokatolickiego w Meksyku, należąca do archidiecezji Hermosillo.
Historia.
24 maja 1883 roku papież Leon XIII erygował diecezję Sinaloa. Dotychczas wierni z tych terenów należeli do archidiecezji Hermosillo.
22 listopada 1958 roku diecezja utraciła część swego terytorium na rzecz nowo powstałej diecezji Mazatlán.
16 lutego 1959 roku nazwa diecezji została zmieniona na Culiacán.

</doc>
<doc id="3038583" url="https://pl.wikipedia.org/wiki?curid=3038583" title="Gert-Jan Paulissen">
Gert-Jan Paulissen

Gert-Jan Paulissen – holenderski brydżysta z tytułami World International Master w kategorii Open (WBF) oraz European Master (EBL).
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3038584" url="https://pl.wikipedia.org/wiki?curid=3038584" title="Gymnocorymbus thayeri">
Gymnocorymbus thayeri



</doc>
<doc id="3038591" url="https://pl.wikipedia.org/wiki?curid=3038591" title="Richard Ritmeijer">
Richard Ritmeijer

Richard Ritmeijer – holenderski brydżysta. Z zawodu prawnik.
Richard Ritmeijer w latach 2008..2009 był trenerem reprezentacji młodzieżowych Czech.
Wyniki brydżowe.
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3038593" url="https://pl.wikipedia.org/wiki?curid=3038593" title="Czubniczka">
Czubniczka



</doc>
<doc id="3038594" url="https://pl.wikipedia.org/wiki?curid=3038594" title="John Bernard MacGinley">
John Bernard MacGinley

 
John Bernard MacGinley (ur. 19 sierpnia 1871 w Croagh, Hrabstwo Donegal, zm. 18 października 1969 w Killybegs, Hrabstwo Donegal) – irlandzki duchowny katolicki, biskup diecezjalny Monterey-Fresno w USA w latach 1924-1932.
Życiorys.
Święcenia kapłańskie otrzymał 8 czerwca 1895 w Rzymie z rąk abp. Edmunda Stonora. W roku następnym, po uzyskaniu doktoratu, wyjechał do Stanów Zjednoczonych i został wykładowcą w seminarium duchownym archidiecezji filadelfijskiej. W latach 1905-1910 był rektorem seminarium w Vigan City na Filipinach.
2 kwietnia 1910 papież Pius X mianował go ordynariuszem ówczesnej diecezji Nueva Caceres (Filipiny). Sakry udzielił mu delegat apostolski w USA abp Diomede Falconio OFM. 24 marca 1924 powrócił do USA by objąć diecezję Monterey-Fresno w Kalifornii. Na przedwczesną emeryturę przeszedł 26 września 1932 z powodów zdrowotnych. Otrzymał wówczas biskupią stolicę tytularną "Croae". Powrócił wówczas w rodzinne strony i tam mieszkał do końca życia.
Od października 1968 roku, po śmierci hiszpańskiego biskupa Mateo Múgica y Urrestarazu, był najstarszym wiekiem hierarchą katolickim.

</doc>
<doc id="3038595" url="https://pl.wikipedia.org/wiki?curid=3038595" title="Jan Główczyk (dziennikarz)">
Jan Główczyk (dziennikarz)

Jan Piotr Główczyk (ur. 30 maja 1927 w Grybowie, zm. 23 września 2004) – polski dziennikarz, działacz polityczny, publicysta, doktor nauk ekonomicznych, członek Biura Politycznego KC PZPR (1986–1988), sekretarz KC PZPR (1982-1988).
Życiorys.
Syn Piotra i Florentyny. W latach 1943–1947 pracował w Nowym Sączu – kolejno jako robotnik w „Etikettenfabrik” (do 1944) i rejestrator w Urzędzie Skarbowym (od 1945). Następnie podjął studia na Uniwersytecie Jagiellońskim, które ukończył w roku 1950, uzyskując stopień magistra nauk spółdzielczych. W tym samym roku był przez 11 miesięcy zastępcą asystenta na UJ, a przez kolejne półtora roku (1951–1952) młodszym asystentem w Wyższej Szkole Ekonomicznej w Krakowie.
W latach 1949–1952 należał do Związku Akademickiej Młodzieży Polskiej, Związku Młodzieży Polskiej i Zrzeszenia Studentów Polskich. W latach 1950-1951 przewodniczący Rady Uczelnianej ZSP na Uniwersytecie Jagiellońskim. W 1952 roku został członkiem Polskiej Zjednoczonej Partii Robotniczej i aspirantem w Instytucie Nauk Społecznych przy KC PZPR, którym był do roku 1955. Następnie przez rok był II sekretarzem Podstawowej Organizacji Partyjnej PZPR w Zakładach Przemysłu Bawełnianego im. Juliana Marchlewskiego w Łodzi. W latach 1956–1962 był adiunktem Katedry Ekonomii Politycznej w Wyższej Szkole Nauk Społecznych przy KC PZPR. W latach 1957–1982 był redaktorem naczelnym czasopisma „Życie Gospodarcze”. Od 1960 był też członkiem Stowarzyszenia Dziennikarzy Polskich (wieloletni członek Prezydium Zarządu Głównego) i Polskiego Towarzystwa Ekonomicznego (członek Prezydium Zarządu Głównego w latach 1971-1980). W latach 1978-1980 był także przewodniczącym Zarządu Głównego Związku Zawodowego Pracowników Książki, Prasy, Radia i Telewizji. 
W latach 80. był członkiem najwyższych władz PZPR. Członek Komitetu Centralnego PZPR (1981–1990), zastępca członka Biura Politycznego KC PZPR (1981–1986), członek Biura Politycznego KC PZPR (1986–1988), Sekretarz Komitetu Centralnego PZPR (1982–1988). W latach 80. wchodził również w skład Rady Redakcyjnej organu teoretycznego i politycznego KC PZPR "Nowe Drogi". W latach 1981-1983 był członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. W latach 1981-1985 przewodniczący Komisji Polityki Społecznej Komitetu Centralnego PZPR, a w latach 1986-1988 przewodniczący Komisji Propagandy KC PZPR. W grudniu 1985 został przewodniczącym Zespołu do przygotowania "Sprawozdania z działalności Komitetu Centralnego i z realizacji uchwał IX Nadzwyczajnego Zjadzu PZPR" przed X Zjazdem PZPR, który odbył się w lipcu 1986.

</doc>
<doc id="3038596" url="https://pl.wikipedia.org/wiki?curid=3038596" title="Yanyang Shanxin">
Yanyang Shanxin

Yanyang Shanxin, także Yanyang Shanzhao (; kor. 엄양선신 "Amyang Sŏnsin"; jap. "Genyō Zenshin"; wiet. "Nghiêm Sương Thiện Tín") – chiński mistrz chan z linii przekazu mistrza Zhaozhou Congshena.
Życiorys.
Był uczniem mistrza chan Zhaozhou Congshena. Żył i nauczał w Xinxing położonym w Hongzhou. Podobno miał węża i tygrysa, które jadły mu z ręki.

</doc>
<doc id="3038600" url="https://pl.wikipedia.org/wiki?curid=3038600" title="Tadeusz Wiśniewski (żużlowiec)">
Tadeusz Wiśniewski (żużlowiec)

Tadeusz Wiśniewski (ur. 26 grudnia 1957 w Mgoszczu) – polski żużlowiec.
Sport żużlowy uprawiał w latach 1978–1989, reprezentując barwy klubów: Apator Toruń (1978–1986), Śląsk Świętochłowice (1979) oraz GKM Grudziądz (1989).
Dwukrotny medalista drużynowych mistrzostw Polski: złoty (1986) oraz brązowy (1983). Dwukrotny finalista indywidualnych mistrzostw Polski (Gorzów Wielkopolski 1984 – X miejsce, Gorzów Wielkopolski 1985 – XII miejsce). Dwukrotny finalista mistrzostw Polski par klubowych (Chorzów 1984 – V miejsce, Rybnik 1985 – VII miejsce).

</doc>
<doc id="3038606" url="https://pl.wikipedia.org/wiki?curid=3038606" title="Indywidualne Mistrzostwa Polski na Żużlu 1982">
Indywidualne Mistrzostwa Polski na Żużlu 1982

Indywidualne Mistrzostwa Polski na Żużlu 1982 – zawody żużlowe zorganizowane przez Polski Związek Motorowy w celu wyłonienia medalistów indywidualnych mistrzostw Polski w sezonie 1982. Rozegrano cztery turnieje ćwierćfinałowe, dwa półfinały oraz finał, w którym zwyciężył Andrzej Huszcza.

</doc>
<doc id="3038607" url="https://pl.wikipedia.org/wiki?curid=3038607" title="Indywidualne Mistrzostwa Polski na Żużlu 1981">
Indywidualne Mistrzostwa Polski na Żużlu 1981

Indywidualne Mistrzostwa Polski na Żużlu 1981 – zawody żużlowe zorganizowane przez Polski Związek Motorowy w celu wyłonienia medalistów indywidualnych mistrzostw Polski w sezonie 1981. Rozegrano cztery turnieje ćwierćfinałowe, dwa półfinały oraz finał, w którym zwyciężył Roman Jankowski.

</doc>
<doc id="3038608" url="https://pl.wikipedia.org/wiki?curid=3038608" title="Kazimierz Wójcik">
Kazimierz Wójcik



</doc>
<doc id="3038610" url="https://pl.wikipedia.org/wiki?curid=3038610" title="Vojkova koča na Nanosie">
Vojkova koča na Nanosie

Vojkova koča na Nanosie (słoweń. "Vojkova koča na Nanosu") – schronisko turystyczne pod szczytem Plešy. Otwarto je w 1949 i nosi imię bohatera narodowego Janka Premrla „Vojka” (1920-1943). Zarządza nim PD (Towarzystwo Górskie) Postojna i jest otwarte od początku czerwca do końca września od 17.00 w środę do niedzieli wieczór, w innych miesiącach zaś w soboty, niedziele i święta. Ma dwie sale dla gości z 82 krzesłami i barem. Nocleg oferuje w pokoju z 4 łóżkami i dwóch salach zbiorczych z 48 miejscami.

</doc>
<doc id="3038611" url="https://pl.wikipedia.org/wiki?curid=3038611" title="Protesty w Sudanie (2011-2012)">
Protesty w Sudanie (2011-2012)



</doc>
<doc id="3038613" url="https://pl.wikipedia.org/wiki?curid=3038613" title="Phil Kessel">
Phil Kessel

Philip Joseph „Phil” Kessel (ur. 2 października 1987 w Madison, Wisconsin) – amerykański hokeista, reprezentant USA, dwukrotny olimpijczyk.
Jego brat Blake (ur. 1989), siostra Amanda (ur. 1991) i kuzyn David Moss (ur. 1981) także zostali hokeistami.
Kariera.
W drafcie NHL z 2006 został wybrany przez Boston Bruins z numerem 5. Zawodnikiem tego klubu był przez trzy sezony do 2009 w lidze NHL. Od września 2013 zawodnik Toronto Maple Leafs. 1 października 2013, dzień przed jego 26. urodzinami, poinformowano, że przedłużył kontrakt z klubem o osiem lat. Od lipca 2015 zawodnik Pittsburgh Penguins. Pod koniec czerwca 2019 został przetransferowany do Arizona Coyotes.
Został reprezentantem USA. Występował w kadrach juniorskich kraju na mistrzostwach świata do lat 17 (2004), do lat 18 (2004, 2005) i do lat 20 (2005, 2006). W kadrze seniorskiej uczestniczył w turniejach mistrzostw świata w 2006, 2007, 2008 oraz zimowych igrzysk olimpijskich 2010, 2014.

</doc>
<doc id="3038615" url="https://pl.wikipedia.org/wiki?curid=3038615" title="Khalil Ibrahim">
Khalil Ibrahim



</doc>
<doc id="3038618" url="https://pl.wikipedia.org/wiki?curid=3038618" title="Kazimierz Wójcik (żużlowiec)">
Kazimierz Wójcik (żużlowiec)

Kazimierz Wójcik (ur. 12 lutego 1955 w Lubiniu) – polski żużlowiec.
Sport żużlowy uprawiał w latach 1974–1987, reprezentując barwy klubów: Unia Leszno (1974–1976) oraz Start Gniezno (1977–1987). 
Trzykrotny brązowy medalista drużynowych mistrzostw Polski (1975, 1976, 1980). Dwukrotny finalista indywidualnych mistrzostw Polski (Leszno 1981 – IX miejsce, Gdańsk 1983 – XIII miejsce). Finalista młodzieżowych indywidualnych mistrzostw Polski (Leszno 1978 – XIII miejsce). 

</doc>
<doc id="3038620" url="https://pl.wikipedia.org/wiki?curid=3038620" title="Ryan Kesler">
Ryan Kesler

Ryan James Kesler (ur. 31 sierpnia 1984 w Livonia, Michigan) – amerykański hokeista, reprezentant USA, dwukrotny olimpijczyk.
Jego kuzyn Josh (ur. 1989) także został hokeistą.
Kariera.
W drafcie NHL z 2003 został wybrany przez Vancouver Canucks z numerem 23. Od tego czasu był zawodnikiem tego klubu w lidze NHL. W marcu 2010 przedłużył kontrakt z klubem o trzy lata. Od czerwca 2014 zawodnik Anaheim Ducks (w toku wymiany, w ramach której z Anaheim do Vancouver zostali przekazani Luca Sbisa i Nick Bonino). W lipcu 2015 przedłużył umowę o sześć lat.
Został reprezentantem USA. Występował w kadrach juniorskich kraju na mistrzostwach świata do lat 18 (2002) i do lat 20 (2003, 2004). W kadrze seniorskiej uczestniczył w turniejach mistrzostw świata 2006, zimowych igrzysk olimpijskich 2010, 2014, Pucharu Świata 2016.

</doc>
<doc id="3038622" url="https://pl.wikipedia.org/wiki?curid=3038622" title="Zamek w Borszczowie">
Zamek w Borszczowie

 
Zamek w Borszczowie – obronny zamek zbudowany w Borszczowie.
Położenie.
Okolica zamku, dawniej na samej granicy z Turcją i Wołoszczyzną, była gęsto zasiana małymi zameczkami, służącymi ludności za ochronę przed nagłymi napadami Tatarów i mołdawskich bandytów. Zamki położone były nad rzekami ze stromymi brzegami.
Historia.
Pierwszy raz miejscowość wzmiankowana była w 1456 r. W 1629 roku Borszczów uzyskał prawo magdeburskie i herb Wazów - Snopek. Miasto w tym czasie posiadało wały obronne, a nad rzeką znajdował się murowany zamek. Można przyjąć, że zamek nie był tylko mieszkaniem właściciela, ale także bastionem, który dawał schronienie mieszkańcom, kiedy fortyfikacje miejskie nie były w stanie zatrzymać ataku przeciwnika. W 1655 roku armia moskiewsko-kozacka zajęła zamek.
Architektura.
Na początku XVIII w. część zamku została przebudowana na klasycystyczny pałac w miejscu, w którym dawniej istniał obronny zamek. Rozległe podziemne lochy świadczyły o wielkości i ważności tego starożytnego grodu. W 1763 r. w pobliżu pałacu rozpoczęto budowę kościoła, który znajdował się na terenie jednego z odcinków fortyfikacji zamku. Główną fasadę kościoła stanowiła trzypoziomowa wieża, która została przebudowana ze starej wieży zamku z XVII w. Ściany dolnej kondygnacji wieży były bardzo grube. Obecnie z zamku pozostały jedynie fragment kamiennych fortyfikacji: przebudowana obrona wieża, która stała się dzwonnicą kościoła.

</doc>
<doc id="3038623" url="https://pl.wikipedia.org/wiki?curid=3038623" title="Stanisław Turek (żużlowiec)">
Stanisław Turek (żużlowiec)

Stanisław Turek (ur. 29 września 1955 w Maruszewie, zm. 5 stycznia 2022) – polski żużlowiec.
Sport żużlowy uprawiał w latach 1975–1982, przez całą karierę reprezentując barwy klubu Unia Leszno.
Siedmiokrotny medalista drużynowych mistrzostw Polski: dwukrotnie złoty (1979, 1980), dwukrotnie srebrny (1977, 1982) oraz trzykrotnie brązowy (1975, 1976, 1981). Złoty medalista młodzieżowych drużynowych mistrzostw Polski (1978). Finalista indywidualnych mistrzostw Polski (Gorzów Wielkopolski 1978 – VI miejsce). Dwukrotny finalista młodzieżowych indywidualnych mistrzostw Polski (Bydgoszcz 1977 – XIV miejsce, Leszno 1978 – V miejsce). Trzykrotny finalista turniejów o "Srebrny Kask" (1976 – XII miejsce, 1977 – IV miejsce, Opole 1978 – V miejsce). Finalista turnieju o "Złoty Kask" (Chorzów 1978 – X miejsce). Złoty medalista Młodzieżowy Puchar Polskiego Związku Motorowego (Opole 1977).

</doc>
<doc id="3038625" url="https://pl.wikipedia.org/wiki?curid=3038625" title="Zbór Śląskiego Kościoła Ewangelickiego Augsburskiego Wyznania w Trzanowicach">
Zbór Śląskiego Kościoła Ewangelickiego Augsburskiego Wyznania w Trzanowicach

Zbór Śląskiego Kościoła Ewangelickiego Augsburskiego Wyznania w Trzanowicach – zbór (parafia) luterańska w Trzanowicach, należąca do senioratu frydeckiego Śląskiego Kościoła Ewangelickiego Augsburskiego Wyznania, w kraju morawsko-śląskim, w Czechach. W 2015 liczył 672 wiernych.
Historia.
Cmentarz ewangelicki założono tu w 1858. W 1894 postanowiono kostnicę rozbudować w kaplicę, jednak uzbierane na to pieniądze zostały zabrane przez państwo w 1915 roku jako pożyczka wojenna. W 1905 wybudowano szkołę, w której funkcjonowała w 1909 stacja kaznodziejska. W 1927 zamiast kaplicy postanowiono wybudować kościół. Kamień węgielny podłożono 8 września 1929, a otwarcie nastąpiło 13 września 1931. Początkowo kościół i cmentarz podłegały zborowi w Czeskim Cieszynie.
W 1950 roku miał się odbyć IV Regularny Synod a w związku z tym rozpoczęto przygotowania do podzielenie dotychczasowych zbyt dużych zborów i utworzenia 12 nowych. Samodzielny zbór w Trzanowicach utworzono 11 sierpnia 1950 roku. W dniu 19 listopada w głosowaniu wybrano pierwszego pastora, dotychczasowego administratora - Władysława Santariusa. Początkowo zbór obejmował Trzanowice Dolne i Górne, Toszonowice Dolne i Toszonowice Górne oraz Grodziszcz, a w okresie późniejszym przyłączyły się Żuków Górny i Wielopole. W 1952 zamieszkiwało je łącznie 1296 wiernych.

</doc>
<doc id="3038626" url="https://pl.wikipedia.org/wiki?curid=3038626" title="Rustam Minnichanow">
Rustam Minnichanow

Rustam Nurgalijewicz Minnichanow (, ; ur. 1 marca 1957 w Nowym Aryszu) – tatarski polityk. W latach 1996–1998 minister finansów Republiki Tatarstanu. W latach 1998–2010 premier Republiki Tatarstanu. Od 25 marca 2010 prezydent Republiki Tatarstanu. Członek Biura Rady Najwyższej Jednej Rosji.
Życiorys.
Urodził się w rodzinie tatarskiej we wsi Nowy Arysz, w ówczesnej Tatarskiej ASRR. W 1978 ukończył Kazański Instytut Rolniczy z dyplomem mechanizacji rolnictwa oraz kwalifikacją inżyniera–mechanika.
Pierwszą funkcją, którą pełnił był urząd ministra finansów, który pełnił w latach 1996-1998. Następnie pełnił urząd trzeciego premiera od 10 lipca 1998 roku do 25 marca 2010 roku. W dniu 27 stycznia 2010 Prezydent Rosji Dmitrij Miedwiediew nominował Minnichanowa na prezydenta Tatarstanu. Oficjalnie został zaprzysiężony jako prezydent w dniu 25 marca 2010 roku.
Podczas kryzysu krymskiego w 2014 działał jako mediator między rządem rosyjski i krymską społecznością tatarską, w związku z obawami zgłaszanymi przez Tatarów krymskich o potencjalne prześladowanie ich ze strony Rosji, gdyby anektowano półwysep.
Życie prywatne.
Żona Gulsina (ur. 1969). Synowie: Irek (1989–2013, zginął w katastrofie lotniczej w Kazaniu) i Iskander (ur. 2008).

</doc>
<doc id="3038628" url="https://pl.wikipedia.org/wiki?curid=3038628" title="John Ernst Worrell Keely">
John Ernst Worrell Keely

John Ernst Worrell Keely (3 października 1837 – 18 listopada 1898) – oszukańczy amerykański wynalazca z Filadelfii, który stworzył fałszywą teorię fizyczną opierająca się na założeniu, że wszystkie relacje między atomami działają na zasadzie sympatycznych wibracji.

</doc>
<doc id="3038636" url="https://pl.wikipedia.org/wiki?curid=3038636" title="Puchar Świata w kolarstwie torowym 2012/2013">
Puchar Świata w kolarstwie torowym 2012/2013

Puchar Świata w kolarstwie torowym w sezonie 2012/2013 to 21. edycja tej imprezy. Organizowany przez UCI, obejmował trzy rundy: w kolumbijskim Cali w dniach 11-13 października 2012, w szkockim Glasgow w dniach 16-18 listopada 2012 oraz w meksykańskim Aguascalientes w dniach 17-19 stycznia 2013 roku.
Trofeum sprzed roku obroniła reprezentacja Niemiec.

</doc>
<doc id="3038639" url="https://pl.wikipedia.org/wiki?curid=3038639" title="Zamek w Wysuczce">
Zamek w Wysuczce

 
Zamek w Wysuczce – zamek zbudowany na początku XVII w., na niewielkim płaskowyżu na stromym i wyniosłym brzegu przy ujściu rzeki Głęboczek do Niczławy.
Historia.
W 1672 r. zamek został zdobyty przez Turków, a w 1675 roku obsadzony był przez załogę króla Polski Jana III Sobieskiego. W 1772 w wyniku rozbioru Polski Wysuczka znalazła się pod zaborem austriackim. Pod koniec XVIII wieku należała do polskiej rodziny Szymanowskich. Około 1800 r. właścicielem został Tadeusz Czarkowski.
Architektura.
Nie są znane opisy, plany czy przekazy ikonograficzne pierwotnego zamku. Był zbudowany z kamienia i cegły na planie nieregularnego czworoboku, tworząc obwód obronny z murami i czterema sześciobocznymi basztami w narożach. Podczas budowy od najbardziej stromej wschodniej strony wzgórza budowla została wzmocniona ścianą oporową z ciosanego piaskowca. Wieże miały różne wymiary, te od strony południowo-wschodniej były bardziej masywne od tych od strony południowo-zachodniej. W ścianach wież znajdowały się prostokątne szczeliny. Prawdopodobnie dolne kondygnacje wież były zwieńczone półkolistymi łukami, natomiast górne poziomy zostały wykonane z drewna. Wjazd do zamku, od północnej równinnej części płaskowyżu, oddzielonej przekopem suchej fosy i wałem prowadził przez wieżę bramną na obszerny dziedziniec. Budynek mieszkalny wznosił się nad urwistym, południowym krańcem wzgórza.
Pałac.
Cyryl Czarkowski syn Tadeusza przed 1831 zburzył mury obronne z bramą, zasypał przekop od północy i rozpoczął przebudowę zamku na pałac, zlokalizowany między dwiema wieżami południowo-wschodnią i południowo-zachodnią. Zamek wzniesiony był na fundamentach i wykutych w skale piwnicach zamkowych, być może z wykorzystaniem starych murów naziemnych. Jego żona, Maria z domu Golejewska, wobec bezdzietności ich małżeństwa, przekazała majątek wraz z zamkiem adoptowanemu krewnemu, Tadeuszowi Czarkowskiemu (1850-1940), który warunkowo przyjął jej nazwisko panieńskie. Na przełomie 1890/1891 Tadeusz Czarkowski-Golejewski remontował ruiny zamku wysuckiego. Od tego czasu gospodarstwem tamże zajmowała się jego matka, Wiktoria Czarkowska. W maju 1891 zamieszkała tam rodzina Tadeusza, żona Maria (córka Filipa Zaleskiego) oraz synowie Cyryl i Wiktor.
W spisanym 1 października 1893 testamencie Maria Czarkowska (zmarła 14 października 1893) napisała: „"Uniwersalnym spadkobiercą moim mianuję mojego przybranego syna Tadeusza Czarkowskiego-Golejewskiego"” (jednocześnie wycofała się wcześniejszej obietnicy darowania córce Koziebrodzkich Marii dóbr w Wysuczce). Tadeusz Czarkowski-Golejewski był pierwszym ordynatem na Wysuczce, drugim był jego syn Cyryl (1885-1940, ofiara zbrodnia katyńskiej w 1940 z Ukraińskiej Listy Katyńskiej; podobnie jak drugi syn Tadeusza - Wiktor, a trzecim wnuk Cyryl (1915-1988).
Pod koniec XIX w. stał jeszcze zachowany prawie w całości i zamieszkały "obronny niegdyś zameczek". Pożar zniszczył pałac pod koniec kwietnia 1899. Na jego miejscu wybudowano około 1910 mniejszy pałac, który pozostał własnością rodziny Czarkowskich do 1939 r. W 1939 r. pałac i przyległe części starego zamku były w dobrym stanie. W zamku - pałacu mieszkał jego właściciel. Po 1945 r., gdy Polsce odebrano południowe województwa i przyłączono do Ukraińskiej SRR, zamek został zburzony i rozebrany w 1991 r. Samorząd wsi postanowił rozebrać cztery wielopoziomowe wieże zamku, tłumacząc swoją decyzję niebezpiecznym stanem obiektu. Wieże zostały prawie całkowicie zburzone. Z czterech kondygnacji ocalały tylko niewielkie fragmenty do pierwszego poziomu. Obecnie z ruin całego kompleksu pozostały dwie narożne wieże zamku: południowo-wschodnia sześcioboczna, masywna, z prostokątnymi strzelnicami w górnej kondygnacji rozkutymi na okna i południowo-zachodnia. Między nimi znajdują się pozostałości fundamentów pałacu z piwnicami. Wieża południowo-wschodnia zachowała się na wysokość dwóch kondygnacji. Łuki w dolnej kondygnacji wieży zachowały swój pierwotny kształt. Ze smuklejszej wieży południowo-zachodniej pozostała część pierwszej kondygnacji i strzelnicami.

</doc>
<doc id="3038642" url="https://pl.wikipedia.org/wiki?curid=3038642" title="Marwit Toruń">
Marwit Toruń



</doc>
<doc id="3038647" url="https://pl.wikipedia.org/wiki?curid=3038647" title="FOMC">
FOMC



</doc>
<doc id="3038650" url="https://pl.wikipedia.org/wiki?curid=3038650" title="Guglielmo Sirleto">
Guglielmo Sirleto

Guglielmo Sirleto (ur. w 1514 w Guardavalle, zm. 6 października 1585 w Rzymie) – włoski kardynał.
Życiorys.
Był synem lekarza, Tommasso. Miał rzadki dar cudownej pamięci, dzięki czemu ukończył wiele kierunków studiów m.in. filozofię, matematykę i teologię, a także znał język hebrajski, łacinę i grekę. W 1540 roku udał się do Rzymu, gdzie współpracował z kardynałem Marcello Cervinim. Kiedy wkrótce potem Cervini został papieżem, mianował Sirleto kustoszem Biblioteki Watykańskiej. Wówczas Sirleto opisał i uporządkował katalogi greckich manuskryptów i przygotował nowe wydanie Wulgaty. Następnie został protonotariuszem apostolskim i nauczycielem nepotów kilku papieży. Po śmierci Pawła IV był nauczycielem w klasztorze teatynów na Kwirynale, a jednym z jego uczniów był Karol Boromeusz.
12 marca 1565 został kreowany kardynałem diakonem i otrzymał diakonię San Lorenzo in Panisperna. 26 października tego samego roku został podniesiony do rangi kardynała prezbitera. 6 sierpnia 1566 został mianowany biskupem San Marco, a sakrę przyjął 13 października. Po dwóch latach, 27 lutego 1568 został biskupem Squillace, z czego jednak zrezygnował 29 maja 1573. Od 18 marca 1572 pełnił rolę Bibliotekarza Kościoła Rzymskiego, a od 1584 przez roczną kadencję był kamerlingiem Kolegium Kardynałów. W 1582 roku był przewodniczącym specjalnej komisji opracowującej kalendarz gregoriański.

</doc>
<doc id="3038655" url="https://pl.wikipedia.org/wiki?curid=3038655" title="Turniej kwalifikacyjny w curlingu do Zimowych Igrzysk Olimpijskich 2014">
Turniej kwalifikacyjny w curlingu do Zimowych Igrzysk Olimpijskich 2014



</doc>
<doc id="3038656" url="https://pl.wikipedia.org/wiki?curid=3038656" title="Aleksander Płonczyński">
Aleksander Płonczyński

Aleksander Płonczyński (ur. 20 marca 1820 w Krakowie, zm. 12 lipca 1858 tamże) – polski malarz, pejzażysta, rysownik, pedagog, uczestnik powstania z 1846 i 1848.
Życiorys.
W latach 1839–1844 studiował w krakowskiej Szkole Sztuk Pięknych u Jana Nepomucena Głowackiego. Już w okresie studiów brał udział w wystawach organizowanych w Krakowie i w Warszawie. Od 1847 uczył rysunku i malarstwa w Gimnazjum św. Anny w Krakowie, będąc równocześnie wykładowcą w SSP. Stworzył nowoczesną szkołę pejzażu, wprowadził zajęcie w plenerze. Do jego uczniów należeli między innymi: Aleksander Kotsis i Stanisław Bryniarski.
Płonczyński tworzył jasne, nasycone światłem pejzaże tatrzańskie np. „Droga do Kościelisk” z 1845. Widoki Krakowa np. „Dworek dr. Brodowicza” z 1844, „Ogród przy klinice na Wesołej”. W latach 1855–1856 malował widoki Wawelu. Pozostawił rysunki i akwarele wyburzanych za jego czasów murów miejskich w Krakowie, które wraz z rysunkami miasta po pożarze w 1850 mają dziś wartość dokumentalno-historyczną. Malował romantyczne pejzaże z ruinami, kapliczkami i cmentarzami np. „Ruiny zamku w Tęczynku” z 1854, „Zamek w Lanckoronie” z 1841, „Krzemionki z mogiły Kraka” z 1855, „Pejzaż z Czernej” z 1852. W 1842 opublikował album z autorskimi rycinami pt. "Groby i pomniki królów oraz sławniejszych mężów w świątyniach krakowskich".

</doc>
<doc id="3038658" url="https://pl.wikipedia.org/wiki?curid=3038658" title="23. Tarnowska Nagroda Filmowa">
23. Tarnowska Nagroda Filmowa

23. Tarnowska Nagroda Filmowa – odbyła się w dniach 10-16 maja 2009 roku.

</doc>
<doc id="3038660" url="https://pl.wikipedia.org/wiki?curid=3038660" title="Kwalifikacje w hokeju na lodzie do Zimowych Igrzysk Olimpijskich 2014">
Kwalifikacje w hokeju na lodzie do Zimowych Igrzysk Olimpijskich 2014



</doc>
<doc id="3038662" url="https://pl.wikipedia.org/wiki?curid=3038662" title="Kwalifikacje kobiet w hokeju na lodzie do Zimowych Igrzysk Olimpijskich 2014">
Kwalifikacje kobiet w hokeju na lodzie do Zimowych Igrzysk Olimpijskich 2014



</doc>
<doc id="3038665" url="https://pl.wikipedia.org/wiki?curid=3038665" title="Jingzhao Mihu">
Jingzhao Mihu

Jingzhao Mihu (; kor. 경조미호 "Kyŏngjo Miho"; jap. "Keichō Beiko"; wiet. "Kinh Triệu Mẽ Hò") – chiński mistrz chan ze szkoły guiyang.
Życiorys.
Prawdopodobnie był cudzoziemcem, gdyż „Mihu” znaczy „Mi Cudzoziemiec”. Był uczniem mistrza chan Guishana Lingyou. Nauczał w Jingzhao (była to inna nazwa stolicy Chang’an). Miał podobno wspaniałą brodę.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3038666" url="https://pl.wikipedia.org/wiki?curid=3038666" title="Matavun">
Matavun

Matavun (wł. "Mattauno", niem. "Mattaun") – wieś koło wejścia do Jaskiń Szkocjańskich w gminie Divača w słoweńskim regionie Przymorze.
Znajduje się 401,5 m n.p.m., 3,8 km na południowy wschód od stolicy gminy i 12,2 km od granicy włoskiej.
Podczas rządów habsburskich była częścią gminy Naklo (wł. "Nacla San Maurizio"). W okresie międzywojennym była chwilowo częścią włoskiej prowincji Triest (najpierw gmina Naklo, potem Divača - wł. "Divàccia-San Canziano").

</doc>
<doc id="3038668" url="https://pl.wikipedia.org/wiki?curid=3038668" title="Mitar Dzurits">
Mitar Dzurits

Mitar Dzurits, Mitar Đurić (gr. Μίταρ Τζούριτς, "Mítar Tzoúrits"; ur. 25 kwietnia 1989 w Sarajewie w Jugosławii) – grecki siatkarz pochodzenia bośniackiego, reprezentant kraju, grający na pozycjach środkowego oraz atakującego.
26 maja 2018 wziął ślub z włoską siatkarką Martiną Guiggi.
Sukcesy klubowe.
Liga cypryjska:
Liga grecka:
Puchar Grecji:
Superpuchar Grecji:
Klubowe Mistrzostwa Świata:
Superpuchar Włoch:
Puchar Włoch:
Liga Mistrzów:
Liga włoska:
Superpuchar Turcji:
Puchar Turcji:
Liga turecka:
Liga południowokoreańska:
Sukcesy reprezentacyjne.
Liga Europejska:

</doc>
<doc id="3038680" url="https://pl.wikipedia.org/wiki?curid=3038680" title="Tomé Ferreira da Silva">
Tomé Ferreira da Silva

Tomé Ferreira da Silva (ur. 17 maja 1961 w Cristina) – brazylijski duchowny katolicki, biskup São José do Rio Preto w latach 2012-2021.
Życiorys.
Prezbiterat.
1 stycznia 1987 otrzymał święcenia kapłańskie i został inkardynowany do diecezji Campanha. Pracował przede wszystkim jako duszpasterz parafialny, był także wicerektorem, a następnie rektorem filozoficznej części diecezjalnego seminarium.
Episkopat.
9 marca 2005 został mianowany biskupem pomocniczym archidiecezji São Paulo, ze stolicą tytularną "Giufi". Sakry biskupiej udzielił mu 13 maja 2005 w rodzinnym mieście kardynał Cláudio Hummes. Jako biskup odpowiadał początkowo za region Ipiranga, był także wikariuszem generalnym archidiecezji oraz kierownikiem wydziału kurialnego ds. powołań, seminariów i misji.
26 września 2012 został mianowany biskupem diecezji São José do Rio Preto, zaś 16 listopada 2012 kanonicznie objął rządy. 18 sierpnia 2021, w związku z ujawnieniem nagrania o podłożu seksualnym z jego udziałem, papież Franciszek przyjął jego rezygnację z pełnionego urzędu.

</doc>
<doc id="3038681" url="https://pl.wikipedia.org/wiki?curid=3038681" title="David Gitari">
David Gitari

David Gitari (ur. 16 września 1937, zm. 30 września 2013) – kenijski anglikański arcybiskup
Życiorys.
W 1972 roku otrzymał święcenia kapłańskie, a w dniu 20 lipca 1975 roku został konsekrowany na biskupa diecezji Mount Kenya. 12 stycznia 1997 roku został wybrany na arcybiskupa Kościoła anglikańskiego w Kenii. 14 lipca 1998 roku otrzymał doktorat honoris causa. W dniu 16 września 2002 roku przeszedł na emeryturę. Jego żoną była Grace Muna, z tego związku miał troje dzieci. Zmarł 30 września 2013 roku, mając 76 lat.

</doc>
<doc id="3038682" url="https://pl.wikipedia.org/wiki?curid=3038682" title="We Remain">
We Remain

We Remain – piosenka arena-popowa stworzona na ścieżkę dźwiękową z filmu fantastycznonaukowego "" (2013). Wykonywany przez amerykańską piosenkarkę Christinę Aguilerę oraz wyprodukowany przez Ryana Teddera i Brenta Kutzle’a, utwór wydany został jako drugi singel promujący soundtrack dnia 1 października 2013 roku.
Krytycy pozytywnie ocenili kompozycję. Wśród recenzji dominowały głosy chwalące potęgę i siłę piosenki, jej emocjonalność oraz wykonanie Aguilery. Opiniodawcy stwierdzili, że „We Remain” to przebojowy utwór, który porwie miłośników formy balladowej, a także fanów serii "Igrzyska śmierci". Padały słowa dotyczące uduchowienia piosenki, a niektóre głosy kwitowały nagranie jako „piękne”. Singel był też nazywany jednym z najlepszych utworów zawartych na ścieżce dźwiękowej z filmu. W grudniu 2013 Aguilera wystąpiła z „We Remain” podczas finału piątej edycji telewizyjnego talent show "The Voice". Gościnnie towarzyszyła jej Jacquie Lee, uczestniczka programu. Pomimo nikłej promocji, jesienią 2013 roku piosenka notowana była na listach przebojów w jedenastu państwach świata. Uplasowała się w Top 10 notowań najpopularniejszych singli w Indonezji, Libanie i Tajwanie.
Informacje o utworze.
26 września 2013 roku Christina Aguilera zawiadomiła swoich fanów, że nagrała piosenkę „We Remain”, która znajdzie się na trackliście ścieżki dźwiękowej z filmu science-fiction "" ("The Hunger Games: Catching Fire", 2013). Informacji udzieliła za pośrednictwem kont w serwisach społecznościowych Facebook i Twitter. Nowinę wokalistka opatrzyła komentarzem dotyczącym projektu: „Uwielbiam ukryte przesłanie "Igrzysk śmierci: W pierścieniu ognia". ‘We Remain’ to utwór specjalny, to wiadomość dla moich fanów i piosenka mówiąca o tym, w jaki sposób odbieram film”. Także 26 września opublikowano tekst utworu, a oficjalna strona internetowa magazynu "Rolling Stone" udostępniła na swojej witrynie trwający półtorej minuty fragment nagrania. „We Remain” wyciekł do sieci 30 września. Producentami piosenki są członkowie zespołu rockowego OneRepublic – Ryan Tedder i Brent Kutzle, jej autorami są natomiast Christina Aguilera, Mikky Ekko, Tedder i Kutzle. Aguilerę zaangażowano w etap tworzenia kompozycji oraz pracy nad melodią, ponieważ jest ona znana jako artystka kładąca nacisk na pracę przy wykonywanej przez siebie muzyce. Utwór jest balladą przynależną do gatunków arena popu i adult contemporary, opartą na soft-rockowej produkcji. Tematyka piosenki dotyczy siły i woli przetrwania. W refrenie Aguilera śpiewa: „Spal mnie w ogniu, utop w deszczu – i tak się obudzę, krzycząc twoje imię; tak, jestem grzesznicą, tak, jestem święta; cokolwiek się wydarzy (...), my będziemy trwać”.
W połowie grudnia 2013 powstała alternatywna wersja piosenki „We Remain”, śpiewana przez Jacquie Lee oraz Christinę Aguilerę. Lee była uczestniczką telewizyjnego programu typu talent show, "The Voice", w którym Aguilera spełniała rolę jurorki. Cover utworu nagrano specjalnie na potrzeby finałowego odcinka programu; Aguilera i Lee wykonały w nim „We Remain” przed publicznością. 16 grudnia 2013 nagranie udostępniono klientom sklepu internetowego iTunes Store w Ameryce Północnej. Wersja alternatywna trwa pół minuty krócej niż oryginał.
Obecność w kulturze masowej.
Wiosną 2016 roku nagranie znalazło się na playliście sporządzonej przez kandydującą na stanowisko prezydenckie byłą sekretarz stanu USA Hillary Clinton. Za pośrednictwem serwisu Spotify Clinton skompilowała playlistę trzydziestu utworów muzycznych; wykonawcą każdej z piosenek został artysta mocno zaangażowany w działalność społeczną. 6 czerwca 2016 odbył się koncert zorganizowany przez komitet Hillary Victory Fund. Wzięli w nim udział wspierani przez Hilton piosenkarze.
Wydanie singla.
1 października 2013 roku nastąpiła premiera singla w systemie digital download. „We Remain” został drugim po utworze „Atlas” z repertuaru zespołu Coldplay singlowym wydawnictwem promującym soundtrack z filmu "Igrzyska śmierci: W pierścieniu ognia". 7 października 2013 piosenka została wydana w polskich radiofoniach, a nazajutrz wysłano ją do rozgłośni radiowych na terenie Stanów Zjednoczonych w formacie CHR. „We Remain” został przebojem notowań sklepów internetowych iTunes Store w kategorii piosenek pochodzących ze ścieżek dźwiękowych; zajął miejsca pierwsze list w USA, Kanadzie, Hiszpanii i we Włoszech. W Stanach Zjednoczonych debiutował z pozycji sześćdziesiątej czwartej w zestawieniu wydawnictwa "Billboard" Hot Digital Songs. W połowie października 2013 „We Remain” pojawił się na indonezyjskich listach przebojów. Objął trzydziestą piątą pozycję notowania Top 50 Singles, wydawanego przez Creative Disc, a także zadebiutował na szczycie listy LIMA Top Digital Songs. Na pierwszej z list zdołał wspiąć się na szczytnie miejsce drugie.
Opinie.
Zespół dziennikarzy współpracujących z magazynem "Billboard" wskazał „We Remain” jako jedną z trzech najlepszych piosenek filmowych, które wydano w 2013 roku. Witryna allaboutmusic.pl nazwała singel jednym z dwudziestu najlepszych utworów roku. W 2014 serwis top50songs.org podał, że internauci uznają „We Remain” za jedną z piętnastu najlepszych piosenek Aguilery.
Recenzje.
Utwór został pozytywnie oceniony przez krytyków muzycznych. Tara Nicodemo napisała na oficjalnej stronie internetowej dziennikarza radiowego i prezentera telewizyjnego Ryana Seacresta: „Ta ognista ballada jest dużo mocniejsza niż materiały, które otrzymywaliśmy od Christiny w ostatnich latach, zwłaszcza dwa jej ostatnie albumy – "Bionic" i "Lotus", które przez opinię nie zostały przyjęte zbyt dobrze. Utwór ‘We Remain’ jest idealnym ożywieniem jej kariery”. Zdaniem Ryana Reeda z czasopisma "Rolling Stone", „We Remain” to „triumfalnie brzmiąca, arena-popowa ballada”, która „z pewnością stałaby się hitem radiofonii Dystryktu 12”. Michael Lopez ("The Huffington Post") uznał „We Remain” za jedną z najlepszych piosenek ze ścieżki dźwiękowej "W pierścieniu ognia", utwór, który „wywoła masę zamieszania”. Lopez dodał, że nagranie jest „mocną balladą” oraz „oddaje duszę i potęgę bohaterki "Igrzysk śmierci", Katniss Everdeen”. Sam Lansky, piszący dla magazynu "Idolator", porównał utwór do kompozycji Ryana Teddera oraz stwierdził, że jest on „silniejszy niż którakolwiek ballada zawarta na albumie Aguilery "Lotus" z 2012 roku”. Lansky napisał także, że „nazwanie ‘We Remain’ potężną balladą to całkowite niedomówienie”. Piosenkę skwitował jako „królewską”, nagraną w stylu twórczości Leony Lewis. Według dziennikarzy witryny muumuse.com, „We Remain” „nie zapada w pamięć tak jak single Aguilery 'Beautiful', 'Hurt' czy 'You Lost Me', lecz nadal zachwyci miłośników ballad”. W recenzji dla strony divadevotee.com publicysta podsumował utwór jako „piękny”, umiejętnie zaśpiewany, bogaty w podnoszący na duchu tekst. Recenzent okrzyknął „We Remain” mianem najbardziej emocjonalnego nagrania w karierze Aguilery. W odwołaniu do skali szkolnej, A–E, zespół divadevotee.com przyznał piosence ocenę w postaci B+. Pamflecista serwisu muzycznego ukmix.org napisał: „(...) Za pośrednictwem łagodnej ballady Aguilera, Ryan Tedder i Mikky Ekko produkują wyborną, miękką melodię, która poruszy zarówno fanów filmu, jak i artystki”. Opiniodawca chwalił „surowy” wokal Aguilery oraz „eteryczną atmosferę” utworu; singel wycenił na . W omówieniu aktualnych wydawnictw singlowych dziennikarz pracujący z serwisem creativedisc.com pozytywnie ocenił „sugestywną” melodię piosenki, jej emocjonalny przekaz oraz „uczuciowy” śpiew Aguilery. Na początku października 2013 redaktorzy pisma "Billboard" uznali, że „oczekiwanie na soundtrack z sequelu "Igrzysk śmierci" sięgnęło zenitu, gdy okazało się, iż na albumie śpiewa Christina Aguilera”. Zdaniem ekipy, „We Remain” tym różni się od innych utworów z repertuaru wykonawczyni, że „wokalne akrobacje artystki zostają w nim zastąpione przez naturalny i stanowczy przekaz”. Young Tan (sosogay.co.uk) wydał piosence pozytywną recenzję. Dziennikarz okrzyknął „We Remain” jako nagranie „odważne, uduchowione i zabarwione muzyką rockową”, w które Aguilera „wprowadza szczere emocje i typowe dla siebie, strzeliste wokale”. Tan skwitował singel jako „piękny, chwytający za serce utwór, doskonale oddający pozytywne przesłanie "Igrzysk śmierci"”. Omawiając soundtrack z filmu "Igrzyska śmierci: W pierścieniu ognia" dla witryny consequenceofsound.net, Rob Hakimian wskazał Aguilerę jako największą gwiazdę z grona wykonawców albumu, a jej kompozycję nazwał „tupoczącym, silnym hymnem”. Nick Catucci, w podobnej recenzji, pisanej dla pisma "Entertainment Weekly", określił „We Remain” mianem „jednej z najbardziej podnoszących na duchu piosenek roku” (2013 – przyp.), potężnej „balladzilli, którą postawić można na równi z 'Beautiful'”. Według Catucciego, utwór jest jednym z dwóch najlepszych na ścieżce dźwiękowej z filmu. Simon Reynolds (Digital Spy) uznał singel za „imponujące zjawisko”, podczas gdy Cristina Jaleru (The Huffington Post) stwierdziła, że „We Remain” jest „chwytliwym, mocarnie zaśpiewanym utworem”, za sprawą którego Aguilera „wnosi w film mainstreamową wiarygodność”.
Promocja.
Na początku listopada 2013 „We Remain” stał się muzycznym tłem dla oficjalnego spotu telewizyjnego, reklamującego film "Igrzyska śmierci: W pierścieniu ognia" w Stanach Zjednoczonych. 4 grudnia 2013 do informacji publicznej podano, że niebawem, 10 grudnia, Aguilera wykona piosenkę „We Remain” w trakcie odcinka półfinałowego telewizyjnego talent show "The Voice". Do występu nie doszło, ponieważ przełożono go na następny tydzień. W ten sposób Aguilera wystąpiła podczas finałowego odcinka piątego sezonu "The Voice", 16 grudnia. Singel „We Remain” odśpiewała wraz z gościnnie jej towarzyszącą Jacquie Lee, uczestniczką programu.

</doc>
<doc id="3038684" url="https://pl.wikipedia.org/wiki?curid=3038684" title="New Zealand Sevens 2001">
New Zealand Sevens 2001

New Zealand Sevens 2001 – druga edycja wchodzącego w skład IRB Sevens World Series turnieju New Zealand Sevens przeznaczonego dla męskich reprezentacji narodowych w rugby 7. Odbyła się w dniach 9–10 lutego 2001 roku na Westpac Stadium w Wellington będąc trzecim turniejem sezonu 2000/2001.
Informacje ogólne.
W związku z sankcjami nałożonymi na Fidżi po zamachu stanu z 2000 roku istniała możliwość niewydania reprezentantom tego kraju wiz wjazdowych, jednak nacisk ze strony New Zealand Rugby Union spowodował, iż fidżyjscy rugbyści otrzymali prawo wjazdu do Nowej Zelandii. Turniej zatem odbył się, w przeciwieństwie do Australii, gdzie nieustępliwość tamtejszego rządu doprowadziła do odwołania przez IRB zawodów w Brisbane.
Rozegrane na Westpac Stadium zawody były trzecim turniejem sezonu 2000/2001 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Po raz pierwszy wprowadzono "Shield" – nowe trofeum dla zespołów, które odpadły w ćwierćfinałach "Bowl".
W połowie stycznia 2001 roku opublikowano podział na grupy. Po raz pierwszy na turnieju pojawiły się zespoły Anglii, Chin i Walii, a po wycofaniu się Francuzów ich miejsce w turnieju zajęła reprezentacja Niue. Sędziowie zawodów zostali wyznaczeni natomiast 26 stycznia.
Zaskoczeniem pierwszego dnia turnieju była postawa reprezentacji USA i Wysp Cooka. Rozegrana w obecności 35 tysięcy widzów faza pucharowa również przyniosła niespodzianki, m.in. ćwierćfinałową porażkę Nowozelandczyków czy udział w półfinałach zespołu z Wysp Cooka, a w finale turnieju triumfowali reprezentanci Australii pokonując Fidżyjczyków. Została tym samym trzecim, po Fidżi i Nowej Zelandii, triumfatorem rozgrywek z cyklu SWS.
Bilety cieszyły się dużym powodzeniem, turniej przyniósł zaś miastu 8,6 miliona NZD dodatkowych przychodów.

</doc>
<doc id="3038685" url="https://pl.wikipedia.org/wiki?curid=3038685" title="Fiat 520 Super Fiat">
Fiat 520 Super Fiat

Fiat 520 Super Fiat – luksusowy samochód osobowy produkowany przez FIAT-a w latach 1921–1923. W źródłach pojawia się pod nazwą "Super Fiat", "Superfiat", czasem podawane jest oznaczenie modelu 519.
Po raz pierwszy i ostatni w historii Fiata do napędu samochodu osobowego wykorzystano silnik 12-cylindrowy silnikiem w układzie V (dwa rzędy cylindrów o kącie rozwarcia 60°). Pojemność silnika wynosiła 6805 cm3 a moc 90 KM co pozwalało osiągnąć prędkość 120 km/h. Zawory umieszczone były w głowicach. Napęd poprzez 3-biegową skrzynkę biegów (plus bieg wsteczny) przekazywany był na koła tylne. Pojazd wyposażono w hamulce hydrauliczne na wszystkie koła. Deska rozdzielcza zawierała szereg wskaźników rzadko spotykanych w tamtym okresie takich jak termometr, manometr, wskaźnik ładowania, zegar i wysokościomierz. Wnętrze nadwozia wykończono skórą i drewnem. Powstały dwie wersje nadwozia: torpedo oraz dorsay torpedo.
Powstało tylko 5 egzemplarzy. W swojej historii Fiat nie wracał już do produkcji modeli wyższych klas. Ze względu na niewielką produkcję oraz zastosowane rozwiązania można traktować model jedynie jako prezentację możliwości firmy w tamtym okresie.

</doc>
<doc id="3038686" url="https://pl.wikipedia.org/wiki?curid=3038686" title="Anastasis (album)">
Anastasis (album)

Anastasis – ósmy studyjny album zespołu Dead Can Dance, wydany 13 sierpnia 2012 roku. Jest pierwszym albumem wydanym po tym jak Brendan Perry i Lisa Gerrard rozwiązali w 1998 swój zespół. Album ukazał się 16 lat po siódmym studyjnym albumie grupy, "Spiritchaser".
Tytuł albumu oznacza w języku greckim „zmartwychwstanie” („ανάστασης”).
Album.
Okoliczności powstania.
Brendan Perry stwierdził, iż oboje z Lisą Gerrard rozmawiali o kolejnym albumie Dead Can Dance podczas światowej trasy zespołu w 2005 roku. Ponieważ długa trasa okazała się wyczerpująca, więc zabrakło motywacji i decyzję odłożono na później, aż uda się dobrać terminy, co nie było łatwe, od kiedy Perry zamieszkał w Irlandii (kraju swoich przodków) i gdzie "Anastasis" został nagrany, a Lisa Gerrard nadal mieszkała w południowej Australii. Ostatecznie do ich współpracy doszło dzięki wytwórni PIAS Recordings, która postanowiła wydać ich nowy album; muzycy byli wówczas już wolni od jakichkolwiek zobowiązań kontraktowych wobec ich poprzedniej wytwórni 4AD.
Muzyka.
"Anastasis" to pierwsze nagranie przez Dead Can Dance nowego materiału w studio od czasu wydanego w 1996 roku albumu "Spiritchaser". Lisa Gerrard i Brendan Perry. Wychodząc z doświadczeń muzyki gotyckiej wnieśli do wytwórni 4AD zmysł muzyczny bliski klasycznej dyscyplinie (i aspiracjom). Łącząc najnowocześniejszą technikę produkcji z tradycją muzyczną różnych narodów stworzyli muzykę głęboko atmosferyczną, o bujnej teksturze, będącej spektakularną odmianą muzyki post-gotyckiej. Wyprodukowany przez zespół i wydany przez wytwórnię Pias album "Anastasis" zawiera osiem utworów, trwających niespełna godzinę. W muzyce albumu wyraźnie rozpoznawalne są elementy składowe twórczości Dead Can Dance. Muzyczne inspiracje albumu pochodzą ze wschodniej części Morza Śródziemnego (głównie z greckiej i tureckiej muzyki ludowej), a także z różnych krajów Afryki Północnej. Brendan Perry ze swym charakterystycznym głosem wyróżnia się w utworach „Children of the Sun” i "Opium”, Lisa Gerrard natomiast dochodzi do głosu w utworach „Agape” i „Kiko”, które wykonuje z użyciem tradycyjnego instrumentarium arabskiego jak: darbuka, oud i cymbały. 
Okładka.
Na okładce "Anastasis" widoczne jest pole słoneczników, dojrzałych, a następnie sczerniałych pod wpływem słońca, stojących ze smutnymi, nieznacznie ukoronowanymi głowami. Nie tyle martwe, co raczej uśpione, ich głowy i łodygi będą pewnego dnia pocięte, ale potem, dzięki korzeniom, odżyją. W tym przypadku greckie słowo „anastasis” („zmartwychwstanie”) oznacza, iż pozornie martwe zatańczą ponownie. „Pomyślałem, że Anastasis to dobry tytuł, nadany naszemu ponownemu spotkaniu.” wyjaśnił Brendan Perry dodając: „Anastasis oznacza również "pomiędzy dwoma etapami"”, a ”odrodzenie przyjdzie z następnym sezonem.”.
Lista utworów.
CD.
Zestaw utworów na płycie CD:
LP.
Zestaw utworów na płycie LP:
Side A:
Side B:
Side C:
Side D:
Muzycy.
Dead Can Dance (teksty, muzyka, wykonanie):
Odbiór.
Opinie krytyków.
Album spotkał się generalnie z pozytywnym przyjęciem u 16 krytyków.
Według Thoma Jurka z AllMusic „od strony muzycznej jest to bardziej wycieczka po historii zespołu, niż próba stworzenia czegoś nowego, co jest zaskakujące, biorąc pod uwagę ogromne doświadczenie Lisy Gerrard w nagrywaniu ścieżek dźwiękowych czy solowe albumy Brendana Perry’ego, ich współpracę z innymi artystami czy dzieła filmowe. (...) Najpiękniejszym fragmentem albumu jest utwór 'Return of the She-King', w którym burdony i wielokrotnie nakładany głos Lisy Gerrard harmonizują ze smyczkami, głębokim brzmieniem tom-tomów, eterycznym brzmieniem gitar, oudów i innych instrumentów. Pod koniec utworu włącza się Brendan Perry, po czym ich kontrastujące głosy splatają się przy akompaniamencie neoklasycznych smyczków”.
„"Anastasis", pierwszy od 16 lat studyjny album australijskiego duetu Dead Can Dance, wykorzystuje ponury, multi-kulti dźwiękowy perfekcjonizm, jakiego można się spodziewać po tych cenionych weteranach (śpiewających multiinstrumentalistach Brendanie Perrym i Lisie Gerrard), z mnóstwem połyskujących dud i chińskich cymbałów, operowych śpiewów i złowieszczych syntezatorów” – ocenia Ryan Reed z Paste.
„Pomimo długiej przerwy, "Anastasis" jest logicznym postępem w stosunku do albumów zespołu z połowy lat 90., jak również solowych prac Brendana i Gerrard” - zauważa Ned Raggett z magazynu Pitchfork dodając: „Nie ma tu nic tak zdumiewająco melodramatycznego czy proklamacyjnego jak stare klasyki, takie jak 'Anywhere Out of the World' czy 'Host of Seraphim', gdzie wokalne popisy Perry’ego i Gerrard idą w parze z poczuciem ogromnych przestrzeni, napięciem i nabożną czcią. Ale Anastasis często się do tego zbliża, zwłaszcza w kończących album 'Return of the She-King' i 'All in Good Time'. Zapierająca dech w piersiach rozpiętość wokalna Gerrard pozostaje silna, podczas gdy głębszy, kontemplacyjny głos Perry’ego odczuwa się w mniejszym stopniu jako śpiew z irlandzkim akcentem, a bardziej jako spokojną inwokację starożytnej mądrości”.
Zdaniem Jake’a Cohena z Consequence of Sound „Silne związki albumu z muzyką Bliskiego Wschodu i Afryki Północnej błyszczą w falach modalnych melodii cymbałów, tworzących tło 'Anabasis', na których Gerrard wyśpiewuje bezsensowne sylaby z quasi-arabskimi ornamentami. Album nie jest szalenie nowy, co może ucieszyć lub ewentualnie zniechęcić oddanych fanów Dead Can Dance. W 'Opium', nad marokańskim rytmem z rezonującym dźwiękiem innego świata hang, Perry śpiewa: 'Czasami czuję, że chcę żyć za tymi wszystkimi wspomnieniami i przejść przez te drzwi'. Dead Can Dance wydają się szczęśliwi żyjąc we wspomnieniach; w końcu Anastasis to po grecku zmartwychwstanie. podczas gdy album udoskonala znajome dźwięki z okresu ich świetności z lat 80. i 90., które jeszcze nie całkiem porzucili przechodząc przez drzwi do nowego świata”.
Do zmartwychwstania oraz symboliki słoneczników nawiązuje również Matthew Haddrill z The Line of Best Fit: „Okładka płyty przedstawia pole słoneczników zwiędłych i poczerniałych od słońca. Pozornie martwe, po zebraniu ich korzenie zapewniają, że powstaną ponownie i dojrzeją. Tańczyły już wcześniej, a teraz Dead Can Dance tańczą ponownie”.
W ocenie Mica Wrighta z musicOMH „"Anastasis" to z pewnością płyta, która dobrze wpisuje się w dorobek Dead Can Dance, ale słucha się jej ciężko. Nie dlatego, że jest w którymkolwiek momencie dźwiękowo chropowata, ale bardziej dlatego, że pomimo momentów piękna, jest trochę monotonna. (...) Głosy i gra są wspaniałe, ale płyta zbyt często potyka się o pretensjonalność.
„Tytuł utworu zamykającego "Anastasis" wydaje się szczególnie trafnym sposobem na opisanie dźwiękowych eksploracji Dead Can Dance: 'All in Good Time' (wszystko w dobrym czasie)” – podsumowuje Arnold Pan z PopMatters.
Sprzedaż.
Do marca 2013 roku album rozszedł się na całym świecie w liczbie 150 000 egzemplarzy. W Polsce osiągnął status złotej płyty

</doc>
<doc id="3038690" url="https://pl.wikipedia.org/wiki?curid=3038690" title="Artviže">
Artviže

Artviže (wł. "Artuise", niem. "Artvische") – wieś w gminie Hrpelje-Kozina w słoweńskim regionie Przymorze. Znajduje się na wzgórzach Brkini na 786,9 m n.p.m., 10,2 km od stolicy gminy i 14,3 km od granicy włoskiej.
Podczas rządów habsburskich Artviže były osobną gminą.
Kościół w osadzie nosi wezwanie lokalnego świętego, Socerba (wł. "Servolo"), który mieszkał w jaskini w pobliżu wsi Socerb (wł. "San Servolo") i należy do parafii Brezovica.

</doc>
<doc id="3038691" url="https://pl.wikipedia.org/wiki?curid=3038691" title="Wellington Sevens 2000">
Wellington Sevens 2000



</doc>
<doc id="3038692" url="https://pl.wikipedia.org/wiki?curid=3038692" title="Wellington Sevens 2001">
Wellington Sevens 2001



</doc>
<doc id="3038693" url="https://pl.wikipedia.org/wiki?curid=3038693" title="Kaczyna">
Kaczyna

2 miejscowości w Polsce: 

</doc>
<doc id="3038694" url="https://pl.wikipedia.org/wiki?curid=3038694" title="Paris Sevens 2000">
Paris Sevens 2000



</doc>
<doc id="3038695" url="https://pl.wikipedia.org/wiki?curid=3038695" title="Suva Sevens 2000">
Suva Sevens 2000



</doc>
<doc id="3038696" url="https://pl.wikipedia.org/wiki?curid=3038696" title="Soryt">
Soryt



</doc>
<doc id="3038697" url="https://pl.wikipedia.org/wiki?curid=3038697" title="Soryt (logika)">
Soryt (logika)

Soryt – łańcuch skróconych sylogizmów, w którym wyniki rozumowania z wcześniejszych sylogizmów stanowią podstawę do wyprowadzenia dalszych sylogizmów. 

</doc>
<doc id="3038698" url="https://pl.wikipedia.org/wiki?curid=3038698" title="Tumova koča na Slavniku">
Tumova koča na Slavniku

Tumova koča na Slavniku – schronisko turystyczne trochę pod szczytem Slavnika (1028 m) w Ćićariji. Zostało wybudowane w 1957 i nosi imię dra Henrika Tumy (1848 – 1935). Schronisko jest otwarte w soboty, niedziele i święta. Ma przestrzeń dla gości z 70 miejscami siedzącymi i oferuje noclegi w pokojach z 8 łóżkami i wspólną salę z 20 łóżkami.

</doc>
<doc id="3038705" url="https://pl.wikipedia.org/wiki?curid=3038705" title="Arras Football">
Arras Football

Arras Football – francuski klub piłkarski z siedzibą w Arras założony w 1901 jako Racing Club d'Arras, który w 1997 został połączony z US Arras Ouest, tworząc Arras Football. Swoje mecze rozgrywa na Stade Degouve Brabant o pojemności 3 000 widzów.

</doc>
<doc id="3038707" url="https://pl.wikipedia.org/wiki?curid=3038707" title="Prešnica">
Prešnica

Prešnica (wł. "Bresenza") – wieś w gminie Hrpelje-Kozina w słoweńskim regionie Przymorze.
Miejscowość jest obsługiwana przez stację kolejową położoną na kolei istriańskiej; w pobliżu odchodzi z tej linii linia do Kopru.
Lokalny kościół nosi wezwanie świętej Gertrudy i należy do parafii Klanec pri Kozini.

</doc>
<doc id="3038708" url="https://pl.wikipedia.org/wiki?curid=3038708" title="Czubnik">
Czubnik



</doc>
<doc id="3038712" url="https://pl.wikipedia.org/wiki?curid=3038712" title="ES Viry-Châtillon">
ES Viry-Châtillon

ES Viry-Châtillon – francuski klub piłkarski z siedzibą w Viry-Châtillon założony w 1932 roku. Swoje mecze rozgrywa na Stade Henri Longuet o pojemności 5700 widzów. W zespole tym grał w młodości Thierry Henry.

</doc>
<doc id="3038713" url="https://pl.wikipedia.org/wiki?curid=3038713" title="Kosmkówka">
Kosmkówka



</doc>
<doc id="3038718" url="https://pl.wikipedia.org/wiki?curid=3038718" title="Tajemnice różańca">
Tajemnice różańca



</doc>
<doc id="3038719" url="https://pl.wikipedia.org/wiki?curid=3038719" title="Rewolucyjna Partia-Front Wyzwolenia Ludu">
Rewolucyjna Partia-Front Wyzwolenia Ludu



</doc>
<doc id="3038722" url="https://pl.wikipedia.org/wiki?curid=3038722" title="Floccularia luteovirens">
Floccularia luteovirens



</doc>
<doc id="3038723" url="https://pl.wikipedia.org/wiki?curid=3038723" title="Floccularia straminea">
Floccularia straminea



</doc>
<doc id="3038731" url="https://pl.wikipedia.org/wiki?curid=3038731" title="Kubek (grzyb)">
Kubek (grzyb)



</doc>
<doc id="3038732" url="https://pl.wikipedia.org/wiki?curid=3038732" title="Al Lohman">
Al Lohman

Al Lohman (ur. 15 stycznia 1933, zm. 13 października 2002) – amerykańska osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3038736" url="https://pl.wikipedia.org/wiki?curid=3038736" title="Kubek ogrodowy">
Kubek ogrodowy



</doc>
<doc id="3038737" url="https://pl.wikipedia.org/wiki?curid=3038737" title="FCM Dunărea Gałacz">
FCM Dunărea Gałacz

Fotbal Club Municipal Dunărea Galați w skrócie FCM Dunărea Galați – nieistniejący już rumuński klub piłkarski z siedzibą w Gałaczu. 
Został założony w 1970 roku. W swojej historii rozegrał pięć sezonów w pierwszej lidze. W 2014 roku został rozwiązany. Swoje mecze rozgrywał na Stadionul Nicolae Rainea o pojemności 23 000 widzów.

</doc>
<doc id="3038743" url="https://pl.wikipedia.org/wiki?curid=3038743" title="Tekstilac Bijelo Polje">
Tekstilac Bijelo Polje

Fudbalski Klub Tekstilac Bijelo Polje (Фудбалски Клуб Текстилац Бијело Поље) – nieistniejący czarnogórski klub piłkarski z siedzibą w Bijelo Polje, działający w latach 1962–2014. Po sezonie 2013/14 klub wycofał się z rozgrywek Trećej ligi.
Stadion.
Klub rozgrywał swoje mecze domowe na stadionie Stadion Gradski w Bijelo Polje, który może pomieścić 4.000 widzów.
Sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 Tekstilac Bijelo Polje przystąpił do rozgrywek Trećiej crnogorskiej ligi.

</doc>
<doc id="3038746" url="https://pl.wikipedia.org/wiki?curid=3038746" title="Lista wulkanów Gwatemali">
Lista wulkanów Gwatemali

Poniższa lista zawiera aktywne, drzemiące oraz wygasłe wulkany w Gwatemali. 

</doc>
<doc id="3038747" url="https://pl.wikipedia.org/wiki?curid=3038747" title="Johnny Gioeli">
Johnny Gioeli

Johnny Gioeli (Giovanni Giuseppe Baptista Gioeli, ur. 5 października 1967 roku w Nowym Jorku na Brooklynie) – amerykański wokalista hardrockowy.
Historia.
Początki kariery.
Kariera Johnny’ego rozpoczęła się we wczesnych latach '80, kiedy on i jego młodszy brat Joey założyli ich pierwszą formację Phaze, która się rozpadła. W roku 1983 zasilił szeregi formacji Killerhit jako perkusista. Wraz z bratem ćwiczyli swoje umiejętności wokalne śpiewając w objazdowym East Coast Club osiągając liczne sukcesy, które po krótkim czasie pozwoliły im na zakup własnego sprzętu. Gdy bracia powrócili do Hollywood, Killerhit związał się z Poison's Bret Michaels, co było jednoznaczne z brakiem możliwości powrotu Johnny’ego do grupy. Na pocieszenie frontman zespołu dał Johnny'emu namiary na Debrę Rosner, która w późniejszym czasie pełniła obowiązki ich managera. Johhny postanowił reaktywować swój zespół, lecz wiedział doskonale, że zasiadając na bębnach nie będzie mógł pełnić roli frontmana. Zwolnił więc miejsce perkusisty - zajął je Darek Thomas Cava z Las Vegas i stanął na czele grupy. Gdy członkowie zdali sobie sprawę, że nie ma wśród nich żadnego blondyna, postanowili zmienić nazwę zespołu na Brunette.
W krótkim czasie zespół zaczął osiągać pojedyncze sukcesy w Sunset Strip w Hollywood, przełamując niekiedy sławę i rozgłos The Doors czy Van Halen. Zmysłowość ich muzyki szybko zwróciła uwagę i podziw wytwórni płytowych, a o względy zespołu zabiegali najlepsi menedżerowie. Zespół zbudował lojalną rzeszę fanów na całym świecie.
Różnice i problemy między członkami formacji zaczęły pojawiać się jeszcze przed oficjalnym nagraniem albumu, tak więc w 1991 roku postanowili się rozejść.
Gioeli wraz z bratem tworzyli muzykę oraz pisali teksty do płyty, która miała nosić nazwę Brothers. W tym czasie Neal Schon, gitarzysta Journey, który spotykał się z siostrą Gioelich, zaproponował im współpracę, na którą obydwoje wyrazili zgodę. W 1992 roku, już jako Hardline, nagrali swój pierwszy album „Double Eclipse”, który nie odniósł większego sukcesu. Niedługo po tym zaczęto tworzyć nowe kawałki do drugiego albumu Hardline, ale prace zostały przerwane przez problemy z managerem grupy oraz Shonem. Johnny zniknął ze sceny muzycznej, aż w roku 1998, niemiecki gitarzysta Axel Rudi Pell znalazł się w pilnej potrzebie znalezienia nowego wokalisty po odejściu Jeffa Scott Soto. Axel przyznał, że podziwiał dokonania i kunszt wokalny Johnny’ego, a także myślał o współpracy z nim. Muzyk skontaktował się z Gioeli'm i rozpoczęli prace nad pierwszym wspólnym albumem, który ukazał się w
roku 1998 i nosi nazwę „Oceans of Time”. Do tej pory uważany jest jako jeden najlepszych albumów ARP.
Johnny współpracuje z Axelem do dnia dzisiejszego.
Gioeli brał udział również w kompilacji albumu Michaela Vossa zatytułowany „Voices of Rock - MMVII” wydany w 2007, na potrzeby którego wykonał kawałek „Phoenix Rising”. W 1994 roku Johnny współpracował z muzykiem Doug Aldrich. Gościł on na koncertach Brunette jako gitarzysta a także, wraz z Johnnym, wykonał utwór „Face Down”, który znalazł się na płycie „Alter Ego” z 2002 roku.
W 2006 wziął udział w nagraniach do albumu „She's On Fire” formacji Accomplice.
Reaktywacja Hardline.
Minęło 10 lat zanim Gioeli postanowił wskrzesić swoją formację. W 2002 roku, w nowym składzie, Hardline wydał swój drugi album zatytułowany „II”, a następnie w 2003 roku - CD i DVD z festiwalu Goods 2002. Ich trzeci album „Leaving the End Open” został wydany 17 kwietnia 2009 roku. W dniu 22 grudnia 2011 roku Gioeli wydał na oficjalnej stronie zespołu oświadczenie o powstaniu kolejnego albumu grupy w nowym składzie. Ukazał się on w dniu 18 maja 2012 pod nazwą „Danger Zone”.
Crush 40.
Oprócz współpracy z ARP muzyk rozpoczął nagrania z kompozytorem gry wideo i muzykiem Jun Senoue i użyczył swojego wokalu do albumu „Sons Of Angels CD; Thrill of the Feel”, wydanego w 2002 roku. Od tamtego czasu ich projekt nosi nazwę Crush 40.
Muzycy napisali i wydali wspólnie kilka utworów do gry Sonic the Hedgehog z serii gier wideo wyprodukowanych przez firmę Sega and Team Sonic. Johnny wystąpił również w utworze „Open Your Heart”, który był głównym tematem Sonic Adventure, „Live and Learn” z Sonic Adventure 2, „I am All of Me”, „Never Turn Back” z Shadow the Hedgehog czy „Knight of the Wind” z Sonic and the Black Knight. Dodatkowo Gioeli stworzył z Senoue cover Steve'a Conte'a „Seven Rings in Hand”, który to kawałek został użyty jedynie w japońskiej wersji „True Blue: The Best of Sonic the Hedgehog”. Napisał także refren do głównej piosenki z Sonic the Hedgehog „His World”.
W październiku 2008 roku w Tokyo Game Show, Gioeli i Senoue stanęli razem na scenie po raz pierwszy. Wykonali niektóre z najpopularniejszych utworów z serii Sonic. Efekty współpracy zostały docenione przez rzeszę fanów.
W 2009 roku Crush 40 wydał „The best of Crush 40 - Super Songs Sonic” a w 2010 roku wystąpił na Summer of Sonic convention w Londynie. Był to pierwszy występ muzyków poza Japonią. W 2012 roku zespół wystąpił w dwóch innych uroczystościach. Pierwszym z nich było Summer Sonic w Brighton a drugim Sonic Boom w San Diego podczas Comic-Conu.
Pierwszy album koncertowy „Live!” został wydany w 2012 roku. Pochodzi on z licznych występów w Tokio.
W 2013 wystąpili w Saint Louis na Sonic Boom 2013.
Dyskografia.
Accomplice:
Axel Rudi Pell:
Hardline:
Crush 40:

</doc>
<doc id="3038752" url="https://pl.wikipedia.org/wiki?curid=3038752" title="Olympique Romorantin">
Olympique Romorantin

Olympique Romorantin (właśc. Stade Olympique Romorantinais) – francuski klub piłkarski założony 5 maja 1930 roku. Swoje mecze rozgrywa na Stade Jules Ladoumègue o pojemności 6200 widzów.

</doc>
<doc id="3038753" url="https://pl.wikipedia.org/wiki?curid=3038753" title="Roger Barkley">
Roger Barkley

Roger Barkley (ur. 11 września 1936, zm. 21 grudnia 1997) – amerykańska osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3038754" url="https://pl.wikipedia.org/wiki?curid=3038754" title="Socerb">
Socerb

Socerb (wł. "San Servolo") – wieś w gminie miejskiej Koper.
Socerb jest skupioną osadą leżącą koło włoskiej granicy na obszarze zbudowanym z fliszu i wapienia. Około 30 metrów nad osadą stoją ruiny zamku Socerb, w których jest obecnie gospoda. W pobliżu zamku jest Święta Jaskinia (sł. "Sveta jama"), w której znajduje się jedyny podziemny kościół w Słowenii. W jaskini swego czasu zamieszkiwał święty Socerb, imię którego nosi miejscowość.
Historia.
Po zakończeniu II wojny światowej Socerb został częścią Wolnego Terytorium Triestu. Został przekazany Jugosławii wraz z innymi wsiami w gminie Muggia w 1954.
Kościół.
Kościół w osadzie nosi wezwanie świętego Socerba, lokalnego świętego, który mieszkał w pobliskiej jaskini, która jest też sanktuarium, znanym jako Święta Jaskinia. Kościół należy do parafii Klanec pri Kozini.
Masowe groby.
Socerb jest miejscem dwóch znanych grobów masowych związanych z II wojną światową. Grób „Jaskinia Socerbska za Vrhem” (słoweń. "Grobišče Socerbska jama za Vrhom") znajduje się w lesie na północny wschód od wsi Kastelec. Dno jaskini pokryte jest szczątkami ofiar przywiezionych z Triestu i jego okolic i zamordowanych tutaj. Grób Jaskinia 2 nad Socerbskim Stokiem (słoweń. "Grobišče Jama 2 nad socerbskim klancem") znajduje się w miejscu o nazwie Cesarjevič na wschód od Socerbu. Ogrodzone wejście znajduje się w terenie rzadko porośniętym sosnami. Grób zawiera szczątki nieznanej liczby ofiar. Szczątki dwóch ofiar, które zostały zabrane z jaskini w 1992 zostały pochowane na koperskim cmentarzu w 2004.

</doc>
<doc id="3038755" url="https://pl.wikipedia.org/wiki?curid=3038755" title="Florian Vlashi">
Florian Vlashi

Florian Vlashi (ur. 8 listopada 1963 w Durrësie) – albański kompozytor, dyrygent i skrzypek. Syn pisarza i reżysera Gjergja Vlashiego.
Życiorys.
Edukację muzyczną rozpoczął w wieku 6 lat. Ukończył szkołę muzyczną im. Jana Kukuzela w Durrësie, a następnie studia w Akademii Sztuk w Tiranie. W 1989 zdobył główną nagrodę w konkursie dla muzyków symfonicznych, odbywającym się w Tiranie. W 1989 został dyrygentem i pierwszym skrzypkiem Orkiestry Symfonicznej Jana Kukuzela.
Od 1992 występuje w Hiszpanii, gdzie związał się z Orquesta Sinfónica de Galicia, działającą w A Coruña. W 1996 założył grupę instrumentalną SIGLO XX. Koncerty grupy transmitowało Radio Nacional de España, a także kanały telewizji hiszpańskiej (TVE 2, Canal Internacional de España). Od kilku lat pełni funkcję dyrektora Festiwalu Muzyki Klasycznej w Durrësie.
Gra na skrzypcach wykonanych przez francuskiego lutnika J. Bocquaya. Ma syna Daniela (ur. 1997), który także jest skrzypkiem.

</doc>
<doc id="3038759" url="https://pl.wikipedia.org/wiki?curid=3038759" title="Kościół św. Jerzego i św. Macieja w Scherneck">
Kościół św. Jerzego i św. Macieja w Scherneck



</doc>
