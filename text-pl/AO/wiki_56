<doc id="3047793" url="https://pl.wikipedia.org/wiki?curid=3047793" title="Vladimír Labant">
Vladimír Labant

Vladimír Labant (ur. 8 czerwca 1974 w Czadcy) – słowacki piłkarz grający na pozycji obrońcy.
Kariera klubowa.
W piłkę nożną zaczął grać w wieku 6 lat w Żylinie, w dzielnicy Závodie. Pochodził z piłkarskiej rodziny – jego ojciec także był piłkarzem, podobnie jak brat Branislav, który grał w reprezentacji Słowacji. W młodzieżowej drużynie MŠK Žilina dotarł do finału mistrzostw Czechosłowacji, w którym MŠK przegrało minimalnie z Baníkiem Ostrawa. Później grał w Dukli Bańska Bystrzyca, do której był dwukrotnie wypożyczany i MFK Košice. W 1997 przeniósł się do ligi czeskiej, a konkretnie do Slavii Praga, w której grał dwa sezony, po czym za 3 miliony koron trafił do ówczesnego mistrza Czech – Sparty. W listopadzie 1999 podczas derbów Pragi między Slavią a Spartą zderzył się z kolegą z zespołu – Petrem Gabrielem. W wyniku wypadku Labant złamał nogę. Przez tę kontuzję pauzował 10 miesięcy. W barwach Sparty zagrał w fazie grupowej Ligi Mistrzów. Jest pierwszym Słowakiem, który strzelił gola w fazie grupowej LM oraz słowackim piłkarzem, który rozegrał najwięcej meczów (29) i zdobył najwięcej bramek (5) w tej fazie rozgrywek.
W styczniu 2002 za milion funtów trafił do West Hamu, stając się czwartym Słowakiem grającym wówczas w Premier League. W pierwszym sezonie spędzonym w tym klubie wystąpił w 12 spotkaniach, a w drugim rozegrał 20 minut meczu z Newcastle United. W grudniu 2002 został wypożyczony do Sparty Praga, a na początku 2004 podpisał kontrakt z tym zespołem. W kwietniu 2004 doznał kolejnej kontuzji – tym razem zerwał więzadła w kolanie. Na boisko wrócił 22 września 2004, kiedy zagrał w meczu drużyny rezerw z FK Ústí nad Labem, w którym strzelił jedynego gola. Do pierwszego zespołu wrócił 21 listopada 2004 w spotkaniu z Baumitem Jablonec.
W styczniu 2005 został wypożyczony do Admiry Mödling, w której grał ze swoim rodakiem Tomášem Oravcem. W czerwcu 2005 podpisał roczny kontrakt z Rapidem Wiedeń, w którym zagrał w 8 meczach, po czym w styczniu 2006 rozwiązał kontrakt z klubem. Później został zawodnikiem Spartaka Trnawa, w którym zakończył karierę.
Kariera reprezentacyjna.
W reprezentacji Słowacji Labant zagrał 26 razy i strzelił 2 gole. Zadebiutował 27 marca 1999 w meczu kwalifikacji do EURO 2000 z Rumunią. W rewanżu rozegranym 4 września 1999 strzelił swojego pierwszego gola w kadrze. Drugą bramkę w reprezentacji zdobył 9 października 1999 w wygranym 1:0 spotkaniu z Azerbejdżanem.
Kariera trenerska.
Po zakończeniu kariery został trenerem młodzieżowej drużyny MŠK Žilina. Przebywa na tym stanowisku od co najmniej 2008. W kwietniu 2020 wciąż pełnił tę funkcję, jednocześnie ze względu na kłopoty finansowe klubu związane z pandemią koronawirusa, zaczął pracę w fabryce należącej do właściciela klubu.

</doc>
<doc id="3047795" url="https://pl.wikipedia.org/wiki?curid=3047795" title="Philippe Léotard">
Philippe Léotard

Philippe Léotard, właśc. Ange Philippe Paul André Léotard-Tomas (ur. 28 sierpnia 1940 w Nicei, zm. 25 sierpnia 2001 w Paryżu) – francuski aktor filmowy, teatralny, radiowy i telewizyjny, poeta i piosenkarz.

</doc>
<doc id="3047796" url="https://pl.wikipedia.org/wiki?curid=3047796" title="Sromota">
Sromota

Sromota – szósty album Świetlików wydany po ośmiu latach od poprzedniej płyty, tj. 12 października 2013 roku Na album składają się trzy płyty, razem zawiera on trzydzieści sześć piosenek. Każda kolejna płyta zawiera więcej utworów od poprzedniej, a na ostatniej można usłyszeć zaproszonych gości.
Spis utworów.
Wykonawcy.
oraz gościnnie:

</doc>
<doc id="3047797" url="https://pl.wikipedia.org/wiki?curid=3047797" title="Mebelki (film)">
Mebelki (film)

Mebelki (ang. "Tiny Furniture") – amerykański film komediowo-obyczajowy z 2010 roku oparty na scenariuszu i reżyserii Leny Dunham. Wyprodukowany przez IFC Films.
Opis fabuły.
Po ukończeniu studiów Aura (Lena Dunham) wraca do rodzinnego domu. Ma za sobą nieudany związek i brak jej pomysłu na życie. W przeciwieństwie do swojej matki, odnoszącej sukcesy artystki, nie ma żadnych perspektyw. Młoda kobieta próbuje ustalić, co właściwie chciałaby robić.
Obsada.
i inni

</doc>
<doc id="3047801" url="https://pl.wikipedia.org/wiki?curid=3047801" title="Roman Borzęcki">
Roman Borzęcki

Roman Borzęcki (ur. 9 sierpnia 1891 w Warszawie, zm. ?) – pułkownik dyplomowany piechoty Wojska Polskiego, kawaler Orderu Virtuti Militari.
Życiorys.
W czasie I wojny światowej walczył w szeregach armii rosyjskiej, a następnie I Korpusu Polskiego w Rosji.
W czasie wojny z Ukraińcami dowodził batalionem 36 pułku piechoty Legii Akademickiej oraz załogą Bełza.
W 1920 pełnił służbę w dowództwie 17 Dywizji Piechoty. 15 lipca 1920 został zatwierdzony w stopniu majora z dniem 1 kwietnia 1920 roku w „grupie byłych Korpusów Wschodnich i byłej armii rosyjskiej”. 1 czerwca 1921 został oficerem Grodzieńskiego pułku strzelców. W okresie od stycznia do września 1921 kontynuował naukę na I Kursie Normalnym Wyższej Szkoły Wojennej. Po ukończeniu kursu otrzymał tytuł oficera Sztabu Generalnego i przydział do Dowództwa Okręgu Korpusu Nr I w Warszawie. 16 grudnia 1923 roku otrzymał przeniesienie ze stanowiska dyrektora nauk Oficerskiej Szkoły dla Podoficerów w Bydgoszczy do Dowództwa Okręgu Korpusu Nr IV w Łodzi na stanowisko zastępcy szefa sztabu, pozostając oficerem nadetatowym 81 pułku piechoty w Grodnie. 31 marca 1924 został mianowany podpułkownikiem ze starszeństwem z dniem 1 lipca 1923 i 52. lokatą w korpusie oficerów piechoty. W kwietniu 1925 został przydzielony do Oddziału V Sztabu Generalnego na stanowisko pełniącego obowiązki zastępcy szefa oddziału. W sierpniu 1926 został przeniesiony do 71 pułku piechoty w Zambrowie na stanowisko dowódcy pułku. 1 stycznia 1929 został mianowany pułkownikiem ze starszeństwem z dniem 1 stycznia 1929 roku i 5. lokatą w korpusie oficerów piechoty. 27 lutego 1932 został zwolniony ze stanowiska dowódcy pułku i oddany do dyspozycji II wiceministra spraw wojskowych – szefa Administracji Armii z zachowaniem dotychczasowego dodatku służbowego. W 1934 roku został wyznaczony na stanowisko na stanowisko inspektora poborowego w Dowództwie Okręgu Korpusu Nr I w Warszawie. W kwietniu 1935 roku został przeniesiony do Departamentu Uzupełnień Ministerstwa Spraw Wojskowych na stanowisko oficera sztabowego do spraw inspekcji powiatowych komend uzupełnień. Od 5 listopada 1938 pełnił służbę na stanowisku zastępcy szefa Departamentu Uzupełnień MSWojsk. We wrześniu 1939 przedostał się do Rumunii, gdzie był internowany. 14 marca 1941 został przekazany niemieckim władzom wojskowym i osadzony w Oflagu VI E Dorsten. 17 września 1942 został przeniesiony do Oflagu VI B Dössel.
Formy upamiętnienia.
Rondo pułkownika Romana Borzęckiego w Zambrowie. Znajduje się ono na skrzyżowaniu ulic Mazowieckiej i 71 Pułku Piechoty. Obiekt powstał w 2009 r. po przebudowie drogi krajowej nr 66. Nazwę nadano uchwałą nr 201/XL/10 Rady Miasta Zambrów z 31 marca 2010. Oznaczone jest niebieską tabliczką z nazwą i herbem miasta. W okresie letnim zdobi je zawsze dywan kwiatowy różnej kompozycji, zaś w 2012 roku był to napis EURO 2012 z kwiatów w barwach narodowych.

</doc>
<doc id="3047803" url="https://pl.wikipedia.org/wiki?curid=3047803" title="Susanne Ljungskog">
Susanne Ljungskog

Marie Susanne Ljungskog (ur. 16 marca 1976 w Halmstad) – szwedzka kolarka szosowa, dwukrotna mistrzyni świata.
Kariera.
Pierwszy sukces w karierze Susanne Ljungskog osiągnęła w 1996 roku, kiedy zdobyła brązowy medal w indywidualnej jeździe na czas podczas mistrzostw krajów nordyckich w Örebro. Dwa lata później zdobyła złoty medal w wyścigu ze startu wspólnego i srebrny w indywidualnej jeździe na czas na mistrzostwach Europy U-23 w Uppsali. Pierwszy medal w kategorii elite zdobyła w 2003 roku, kiedy zwyciężyła w wyścigu ze startu wspólnego podczas mistrzostw świata w Heusden-Zolder. W zawodach tych wyprzedziła Szwajcarkę Nicole Brändli oraz Joane Somarribę z Hiszpanii. Wynik ten powtórzyła na rozgrywanych rok później mistrzostwach świata w Hamilton, pozostałe miejsca na podium zajęły Holenderka Mirjam Melchers i Brytyjka Nicole Cooke. W sezonie 2001 była trzecia, a w sezonie 2005 zajęła drugie miejsce w klasyfikacji generalnej Pucharu Świata. Ljungskog wystąpiła także na igrzyskach olimpijskich w Atlancie (1996), igrzyskach w Atenach (2004) i igrzyskach w Pekinie (2008), najlepszy wynik osiągając w 2008 roku, kiedy była dziesiąta w indywidualnej jeździe na czas.

</doc>
<doc id="3047804" url="https://pl.wikipedia.org/wiki?curid=3047804" title="Kevin Hernández">
Kevin Hernández

Kevin Vance Hernández Kirkconnell (ur. 21 grudnia 1985 w Guanaji) – honduraski piłkarz występujący na pozycji bramkarza, obecnie zawodnik Realu España.
Kariera klubowa.
Hernández rozpoczynał swoją karierę piłkarską w klubie CD Victoria z siedzibą w mieście La Ceiba. Do pierwszej drużyny został włączony jako dwudziestolatek i niedługo po debiucie w Liga Nacional de Fútbol de Honduras został podstawowym golkiperem swojego zespołu. W wiosennym sezonie Clausura 2006 wywalczył z Victorią tytuł wicemistrza kraju, w tym samym roku zajął czwarte miejsce w rozgrywkach Copa Interclubes UNCAF, a ogółem barwy tej ekipy reprezentował przez trzy lata. W lipcu 2008 przeszedł do urugwajskiego klubu Club Atlético Bella Vista z siedzibą w stołecznym Montevideo. Tam występował przez rok, jednak przez ten czas nie zdołał wystąpić w żadnym ligowym spotkaniu i pozostawał rezerwowym dla doświadczonego Claudio Floresa, a ponadto na koniec sezonu 2008/2009 spadł z Bella Vistą do drugiej ligi urugwajskiej.
Latem 2009 Hernández powrócił do ojczyzny, podpisując umowę z zespołem Real España z miasta San Pedro Sula. W jesiennym sezonie Apertura 2010 zdobył z nim swoje premierowe mistrzostwo Hondurasu, jednak nie miał pewnego miejsca w wyjściowej jedenastce drużyny prowadzonej przez argentyńskiego szkoleniowca Mario Zanabrię, rywalizując o miejsce w składzie z urugwajskim golkiperem Marcelo Macíasem. Rok później, podczas rozgrywek Apertura 2011, zanotował natomiast kolejny tytuł wicemistrza kraju, tym razem będąc już podstawowym bramkarzem Realu España.
Kariera reprezentacyjna.
W 2012 roku Hernández został powołany do reprezentacji Hondurasu U-23 na eliminacje do Igrzysk Olimpijskich w Pekinie, gdzie pełnił rolę podstawowego golkipera, rozgrywając wszystkie siedem spotkań. Jego drużyna triumfowała ostatecznie w kwalifikacyjnym turnieju, awansując na olimpiadę, a on sam został wybrany najlepszym bramkarzem tych eliminacji. Po upływie kilku miesięcy znalazł się w ogłoszonym przez trenera Gilberto Yearwooda składzie na Igrzyska Olimpijskie w Pekinie, na których wystąpił w dwóch z trzech meczów, a Honduranie zanotowali wówczas komplet porażek, odpadając z męskiego turnieju piłkarskiego już w fazie grupowej.
W seniorskiej reprezentacji Hondurasu Hernández zadebiutował za kadencji kolumbijskiego selekcjonera Reinaldo Ruedy, 23 maja 2008 w wygranym 2:0 meczu towarzyskim z Belize. W 2013 roku został powołany na turniej Copa Centroamericana, gdzie jednak ani razu nie pojawił się na boisku, pozostając rezerwowym dla Donisa Escobera, a jego drużyna zajęła ostatecznie drugie miejsce w rozgrywkach. Kilka miesięcy później znalazł się w ogłoszonym przez trenera Luisa Fernando Suáreza składzie na Złoty Puchar CONCACAF. Tam rozegrał tylko jedno spotkanie, ponownie pełniąc rolę alternatywy dla Escobera, zaś Honduranie zakończyli swój udział w rozgrywkach na półfinale.

</doc>
<doc id="3047806" url="https://pl.wikipedia.org/wiki?curid=3047806" title="Dymorfizm sezonowy">
Dymorfizm sezonowy

Dymorfizm sezonowy – szczególna forma dymorfizmu, w której osobnik zmienia swój wygląd pod wpływem sezonowych zmian warunków środowiska w różnych porach roku. Występuje np. u zająca bielaka.

</doc>
<doc id="3047808" url="https://pl.wikipedia.org/wiki?curid=3047808" title="Regina Schleicher">
Regina Schleicher

Regina Schleicher (ur. 21 marca 1974 w Würzburgu) – niemiecka kolarka szosowa, mistrzyni świata.
Kariera.
Pierwszy sukces w karierze Regina Schleicher osiągnęła w 1995 roku, kiedy zdobyła złoty medal w wyścigu ze startu wspólnego podczas mistrzostw Europy U-23. W sezonie 2002 zajęła trzecie miejsce w klasyfikacji generalnej Pucharu Świata, przegrywając tylko ze swą rodaczką Petrą Rossner oraz Mirjam Melchers z Holandii. Rok później była druga, ulegając jedynie Brytyjce Nicole Cooke. Swój jedyny medal w kategorii elite wywalczyła w 2005 roku, zwyciężając w wyścigu ze startu wspólnego na mistrzostwach świata w Madrycie. W latach 2000 i 2006 wygrywała niemiecki Rund um die Nürnberger Altstadt. Nigdy nie brała udziału w igrzyskach olimpijskich.

</doc>
<doc id="3047809" url="https://pl.wikipedia.org/wiki?curid=3047809" title="Dymorfizm ekologiczny">
Dymorfizm ekologiczny

Dymorfizm ekologiczny – rodzaj dymorfizmu, w której dwie populacje tego samego gatunku są morfologicznie zróżnicowane, pod wpływem różnych warunków środowiska.

</doc>
<doc id="3047811" url="https://pl.wikipedia.org/wiki?curid=3047811" title="Ekstraliga polska kobiet w hokeju na lodzie (2013/2014)">
Ekstraliga polska kobiet w hokeju na lodzie (2013/2014)

Rozgrywki polskiej ligi hokeja kobiet były rozegrane na przełomie 2013 i 2014 roku. Była to 8. edycja rozgrywek o mistrzostwo Polski w hokeju na lodzie kobiet.
W sezonie 2013/2014 stworzono dwie grupy w rozgrywkach. W pierwszej rywalizowało sześć najlepszych drużyn poprzedniej edycji, a w drugiej pozostałe oraz nowo przyjęte drużyny (łącznie cztery). Przed startem do rozgrywek nie przystąpiły zespoły UKH Białe Jastrzębie i MKS Jaskółki Toruń.
Tytułu mistrzowskiego sprzed roku broniła drużyna Polonia Bytom. Mistrzostwo Polski wywalczyła drużyna Unii Oświęcim, która w finale pokonała drużynę Polonii Bytom 2:1.
Przed sezonem.
W sezonie 2013/2014 drużyny rywalizowały w dwóch grupach. W grupie A grało osiem drużyn z miejsc 1-8 z poprzedniego sezonu, jednak po wycofaniu się dwóch zespołów grupa liczyła sześć drużyn. Kluby rozegrały trzy rundy spotkań, dwie na zasadzie mecz i rewanż, a w rundzie trzeciej mecze rozgrywane były na lodowisku drużyny zajmującej wyższe miejsce w ligowej tabeli. Spotkania rozgrywane były w soboty. W grupie B grały cztery drużyny, które w sezonie zasadniczym rozegrały cztery rundy spotkań. Mecze rozgrywano w terminach niekolidujących ze spotkaniami grupy A. W fazie play-off wystąpiły wszystkie drużyny z grupy A oraz dwie najlepsze z grupy B. MKHL Krynica, jako jedyny klub, poprowadził zespoły w obydwu ligach, jednak druga drużyna nie mogła uczestniczyć w rundzie play-off. W grupie A w meczu mogły występować zawodniczki od trzynastego roku życia, w grupie B – tylko w juniorskim MKHL dziewczęta od piątej klasy.
Sezon zasadniczy.
Grupa A.
Terminarz i wyniki
Tabela sezonu zasadniczego
     = Zwycięzca sezonu zasadniczego i awans do fazy play-off
Grupa B.
Tabela sezonu zasadniczego
Faza play-off.
Faza play-off w rozgrywkach Polskiej Ligi Hokeja Kobiet w sezonie 2013/2014 składała się z trzech rund. Uczestniczyły w niej wszystkie drużyn z grupy A oraz dwie najlepsze drużyny grupy B (nie licząc drużyny rezerw Krynicy). Drużyna, która zajęła wyższe miejsce w sezonie zasadniczym w nagrodę zostaje gospodarzem ewentualnego trzeciego meczu. Z tym, że zwycięzca sezonu zasadniczego (w tym wypadku Unia Oświęcim) zawsze jest gospodarzem trzeciego meczu.

</doc>
<doc id="3047812" url="https://pl.wikipedia.org/wiki?curid=3047812" title="Wybory parlamentarne w Luksemburgu w 2009 roku">
Wybory parlamentarne w Luksemburgu w 2009 roku

Wybory parlamentarne w Luksemburgu w 2009 roku odbyły się 7 czerwca 2009 jednocześnie z wyborami do Parlamentu Europejskiego VII kadencji. W ich wyniku wybrano łącznie 60 posłów do Izby Deputowanych. Wybory zakończyły się zwycięstwem chadeków Jeana-Claude'a Junckera, którzy odnowili koalicję rządową z socjalistami. Frekwencja wyborcza wyniosła 90,9% (głosowanie obowiązkowe) – wyborcy zależnie od okręgu mogli oddawać różną liczbę głosów.

</doc>
<doc id="3047816" url="https://pl.wikipedia.org/wiki?curid=3047816" title="Wybory parlamentarne w Luksemburgu w 2004 roku">
Wybory parlamentarne w Luksemburgu w 2004 roku

Wybory parlamentarne w Luksemburgu w 2004 roku odbyły się 13 czerwca 2009 jednocześnie z wyborami do Parlamentu Europejskiego VI kadencji. W ich wyniku wybrano łącznie 60 posłów do Izby Deputowanych. Wybory zakończyły się zwycięstwem chadeków Jeana-Claude'a Junckera, którzy utworzyli koalicję rządową z socjalistami w miejsce dotychczasowej z demokratami. Frekwencja wyborcza wyniosła 91,9% (głosowanie obowiązkowe) – wyborcy zależnie od okręgu mogli oddawać różną liczbę głosów.

</doc>
<doc id="3047819" url="https://pl.wikipedia.org/wiki?curid=3047819" title="Ignazio Busca">
Ignazio Busca

Ignazio Busca (ur. 31 sierpnia 1731 w Mediolanie, zm. 12 sierpnia 1803 w Rzymie) – włoski kardynał.
Życiorys.
Pochodził ze szlacheckiej rodziny, był synem Lodovica Busci i Bianci Arconati Visconti. Studiował na Sapienzy, gdzie w 1759 uzyskał doktorat utroque iure. Po ukończeniu studiów został referendarzem Najwyższego Trybunału Sygnatury Apostolskiej, a następnie gubernatorem Rieti. 20 sierpnia 1775 przyjął sakrament święceń. 11 września tego samego roku został wybrany arcybiskupem tytularnym Hims, a sześć dni później przyjął sakrę. Dzień później został nuncjuszem apostolskim we Flandrii. Podczas pełnienia misji w Belgii, podlegało mu 7 regionów, jednak edykty cesarza Józefa II doprowadziły do rozszerzenia władzy Busci, zreformowały podział administracyjny i dzięki nim utworzono Główne Seminarium Duchowne w Leuven. Od 1775 do 1785 był także wikariuszem apostolskim w Holandii, a od 1785 do czasu promocji kardynalskiej – gubernatorem Rzymu i wicekamerlingiem Kościoła Rzymskiego.
30 marca 1789 został kreowany kardynałem prezbiterem i otrzymał kościół tytularny S. Mariae de Pace. Od 1791 przez roczną kadencję pełnił rolę kamerlinga Kolegium Kardynałów. 9 sierpnia 1796 został mianowany sekretarzem stanu; jego polityka stała się pretekstem do pierwszej inwazji Francji na Rzym, którą zakończył dopiero pokój w Tolentino w marcu 1797. Państwo Kościelne było zmuszone do zapłacenia też sporego odszkodowania finansowego i oddania eksklaw w Awinionie i hrabstwie Venaissin. W wyniku kolejnych niekorzystnych dla Kościoła posunięć (m.in. negocjacji z hiszpańską królową Marią Ludwiką Burbon-Parmeńską), 9 marca 1797 kardynał Busci złożył na ręce papieża rezygnację. Papież początkowo ją odrzucił, lecz 15 marca Busci ponownie podał się do dymisji, która została zaakceptowana 3 dni później. Podczas drugiej inwazji francuskiej majątek Busci został rozgrabiony, a on sam uciekł do Palermo. 2 grudnia 1800 został prefektem Kongregacji Dobrego Rządu.

</doc>
<doc id="3047821" url="https://pl.wikipedia.org/wiki?curid=3047821" title="Marta Bastianelli">
Marta Bastianelli

Marta Bastianelli (ur. 30 kwietnia 1987 w Velletri) – włoska kolarka szosowa, mistrzyni świata.
Kariera.
Pierwszy sukces w karierze Marta Bastianelli osiągnęła w 2004 roku, kiedy zdobyła srebrny medal w wyścigu ze startu wspólnego podczas mistrzostw świata juniorów. Rok później była trzecia w tej samej konkurencji na mistrzostwach Europy juniorów. Już na rozgrywanych w 2007 roku mistrzostwach świata w Stuttgarcie zdobyła swój pierwszy medal w kategorii elite, zwyciężając w wyścigu ze startu wspólnego. W zawodach tych wyprzedziła Holenderkę Marianne Vos oraz swą rodaczkę Giorgię Bronzini. W tym samym roku była druga na mistrzostwach Europy U-23, a rok później zdobyła brązowy medal. W połowie 2008 roku w jej organizmie wykryto niedozwoloną substancję - fenfluraminę, za co została zdyskwalifikowana na dwa lata. Do zawodowego kolarstwa powróciła w lipcu 2010 roku. Jak dotąd nie startowała na igrzyskach olimpijskich.

</doc>
<doc id="3047823" url="https://pl.wikipedia.org/wiki?curid=3047823" title="Skate America 2013">
Skate America 2013

Skate America 2013 – pierwsze w kolejności zawody łyżwiarstwa figurowego w cyklu Grand Prix 2013/2014. Zawody odbywały się od 18 do 20 października 2013 roku w hali Joe Louis Arena w Detroit.
Zwycięzcą wśród solistów został Japończyk Tatsuki Machida, a najlepszą solistką została jego rodaczka Mao Asada. W rywalizacji par tanecznych tytuł sprzed roku obronili Meryl Davis i Charlie White. Zwycięstwem Rosjan Tetiany Wołosożar i Maksima Trańkowa zakończyły się zmagania par sportowych.

</doc>
<doc id="3047824" url="https://pl.wikipedia.org/wiki?curid=3047824" title="Bażanty">
Bażanty

Bażanty (Phasianinae) – podrodzina ptaków z rodziny kurowatych (Phasianidae). U większości gatunków występuje wyraźny dymorfizm płciowy – samce (koguty) są jaskrawo ubarwione, natomiast upierzenie samic jest brunatne lub szare.
Zasięg występowania.
Podrodzina obejmuje gatunki występujące w Afryce, Eurazji, Australazji, Ameryce Północnej i Środkowej.
Systematyka.
Do podrodziny należą następujące plemiona:
Rodzaj o nieokreślonej pozycji systematycznej i nie umieszczany w żadnym z plemion:

</doc>
<doc id="3047825" url="https://pl.wikipedia.org/wiki?curid=3047825" title="Phasianinae">
Phasianinae



</doc>
<doc id="3047827" url="https://pl.wikipedia.org/wiki?curid=3047827" title="Angela Brodtka">
Angela Brodtka

Angela Brodtka-Hennig (ur. 15 stycznia 1981 w Guben) – niemiecka kolarka szosowa.
Kariera.
Największy sukces w karierze Angela Brodtka osiągnęła w sezonie 2004, kiedy zajęła trzecie miejsce w klasyfikacji generalnej Pucharu Świata. Wyprzedziły ją jedynie Australijka Oenone Wood oraz kolejna Niemka - Petra Rossner. Brodtka wygrała wtedy hiszpański Gran Premio Castilla y León, a w holenderskim Rotterdam Tour i niemieckim Rund um die Nürnberger Altstadt była druga. Nigdy ne zdobyła medalu na mistrzostwach świata, ale zdobyła srebrny medal w wyścigu ze startu wspólnego podczas mistrzostw Europy U-23 w 2001 roku. Jest także trzykrotną brązową medalistką mistrzostw Niemiec w tej samej konkurencji (2004, 2005 i 2007). Nigdy nie brała udziału w igrzyskach olimpijskich.

</doc>
<doc id="3047828" url="https://pl.wikipedia.org/wiki?curid=3047828" title="Łuskożer krasnobrzuchy">
Łuskożer krasnobrzuchy

Łuskożer krasnobrzuchy ("Catoprion mento") – gatunek słodkowodnej, łuskożernej ryby kąsaczokształtnej z rodziny piraniowatych (Serrasalmidae). Charakteryzuje się specyficznie ukształtowaną żuchwą, przystosowaną do szybkiego zrywania rzędów łusek z ciała innych ryb. Do tej cechy nawiązuje nazwa monotypowego rodzaju "Catoprion", wywodzona od greckich słów "kato" (dół) i "prion" (piła). Epitet gatunkowy "mento" pochodzi z języka greckiego i oznacza podbródek – nawiązuje do charakterystycznego zgrubienia na żuchwie.
Występowanie.
Jest gatunkiem pospolicie występującym w strumieniach i jeziorach dorzeczy Amazonki, Orinoko i Essequibo oraz w górnej części dorzecza Paragwaju – na obszarze Boliwii, Brazylii, Kolumbii, Gujany i Wenezueli. Przebywa w wodach obficie porośniętych roślinami wodnymi.
Budowa.
Żuchwa łuskożera jest silnie wysunięta do przodu. Szczęka zaopatrzona w dwa rzędy silnych zębów, co odróżnia ten gatunek od piranii właściwych. Pierwsze promienie płetwy grzbietowej są wydłużone.
Łuskożer krasnobrzuchy dorasta do 15 cm długości standardowej (SL). Osiąga około 170 g masy ciała. Dymorfizm płciowy jest słabo widoczny w wyraźniejszym zaokrągleniu płetwy odbytowej samców.
Biologia i zachowanie.
Łuski zdzierane z ciała innych ryb stanowią pokarm zarówno młodych, jak i dorosłych osobników łuskożera krasnobrzuchego. Uzupełnieniem jego diety są owady i glony. Starsze ryby żywią się już niemal wyłącznie łuskami. W celu zdobycia pokarmu nierzadko porywają się na ryby trzykrotnie większe od siebie. Atakują również przedstawicieli własnego gatunku.
"Catoprion mento" wykazuje nowatorskie, w znaczeniu ewolucyjnym, zachowania zmierzające do zdobycia pokarmu. Obejmują one taranujące ataki wykonywane z dużą prędkością i z otwartym pyskiem, kierowane w okolice środka ciężkości ciała ofiary. Kąt rozwarcia szczęk wynosi od 90° do prawie 120°, a czaszka ustawiana jest optymalnie do powierzchni ciała ofiary w celu wydłużenia czasu bezpośredniego kontaktu. Uderzenie twardymi zębami w ciało ofiary powoduje zerwanie z niego rzędów łusek, a siła zderzenia oddziela je od ciała. Drapieżnik zjada łuski pływające w słupie wody.

</doc>
<doc id="3047829" url="https://pl.wikipedia.org/wiki?curid=3047829" title="Catoprion mento">
Catoprion mento



</doc>
<doc id="3047830" url="https://pl.wikipedia.org/wiki?curid=3047830" title="Catoprion">
Catoprion



</doc>
<doc id="3047835" url="https://pl.wikipedia.org/wiki?curid=3047835" title="Marcin Tybura">
Marcin Tybura

Marcin Tybura (ur. 9 listopada 1985 w Turku) – polski zawodnik mieszanych sztuk walki wagi ciężkiej, zwycięzca turnieju M-1 Grand Prix 2013 oraz mistrz M-1 Global wagi ciężkiej w latach 2014–2015, od 2015 związany z Ultimate Fighting Championship.
Wczesne życie.
Treningi MMA rozpoczął w 2006 roku po tym, jak przyjaciel zapoznał go z tym sportem. W ciągu kilku tygodni zaczął odczuwać potrzebę rywalizacji. Zawodowo zadebiutował jednak dopiero kilka lat później.
Uzyskał tytuł magistra wychowania fizycznego na Uniwersytecie Łódzkim.
Kariera MMA.
Wczesna kariera.
Marcin zadebiutował w MMA w listopadzie 2011 roku, wygrywając turniej na Mistrzostwach Polski MMA, które odbywały się w Chorzowie. Kilkanaście dni później wziął udział w kolejnym turnieju "Carphatian Primus Belt", który miał miejsce tym razem w Rzeszowie – Tybura zwyciężył w eliminacyjnym pojedynku przed czasem i zakwalifikował się do ćwierćfinału. Na początku 2012 roku zorganizowano ćwierćfinały turnieju. Tybura swój pojedynek wygrał, również przed czasem dusząc rywala, ale do półfinałów nie doszło z niewiadomego powodu (nie zorganizowano kolejnej gali na których miały się odbyć półfinały turnieju). Zamiast tego zmierzył się w walce wieczoru z Szymonem Bajorem na "Prime FC 1" w Mielcu, którą wygrał na punkty po dogrywce.
Start w turnieju M-1.
21 stycznia 2013 roku związał się z czołową europejską organizacją M-1 Global na okres 2 lat, czyli według kontraktu ma mieć zagwarantowane min. sześć walk. Do pierwszej jego walki doszło niecały miesiąc później na "M-1 Challenge 37", zmierzył się w walce o prawo bycia rezerwowym na kwietniowym turnieju wagi ciężkiej M-1 Grad Prix 2013 z Dienisem Komkinem. Polak wygrał pojedynek kompletnie demolując rywala ciosami który w przerwie między rundami poddał walkę.
Do kwietniowego turnieju wagi ciężkiej "M-1 Grand Prix 2013" zostali zaproszeni: mistrz M-1 w wadze ciężkiej Kenny Garner, Konstantīns Gluhovs, Magomied Malikow, weteran światowych ringów Jeff Monson, wielokrotny mistrz w kickboxingu oraz zawodnik Bellatora Aleksiej Kudin, Francuski grappler Chaban Ka, Ibragim Ibragimow, Denis Smoldariew oraz jako rezerwowy na wypadek kontuzji któregoś zawodnika Marcin Tybura. W ćwierćfinałach zwyciężali Gluhovs, Malikow, Smoldariev oraz Chaban Ka. Do pierwszego półfinału miało dojść 21 sierpnia między Malikowem a Chaban Ka ale kontuzja wykluczyła Malikowa z turnieju. Natychmiast na jego miejsce wskoczył rezerwowy Tybura który w półfinale pokonał Francuza przez TKO w 1. rundzie kwalifikując się do finału. Drugi półfinał również nie obył się bez problemów, rywal Gluhovsa, Estończyk Smoldariev został kontuzjowany i nie mógł zmierzyć się z Łotyszem więc organizatorzy postanowili anulować drugi półfinał i automatycznie przenieść Gluhovsa do finału. Finał miał miejsce 20 października na "M-1 Challenge 42". Tybura zaraz po rozpoczęciu pojedynku sprowadził na ziemie Gluhovsa, zachodząc go przy tym zza plecy i próbując go natychmiast poddać duszeniem. Początkowo Łotysz sukcesywnie się bronił przed próbami poddań, więc Tybura zaczął uderzać krótkimi ciosami co w pewnym momencie poskutkowało i pozwoliło na zapięcie ciasnego duszenia, które Łotysz musiał poddać pod koniec 1. rundy. Tybura zwyciężył w całym turnieju inkasując czek na 1. milion rubli (ok 95 tys. zł) oraz prawo do pojedynku o pas mistrzowski w wadze ciężkiej.
Drabinka turnieju:
Walka rezerwowa:
Mistrzostwo M-1.
Rywalem Tybury, który zapewnił sobie prawo walki o pas wygrywając turniej M-1 Grand Prix okazał się inny Polak – Damian Grabowski, który zdobył mistrzostwo pod koniec 2013 roku, zwyciężając ówczesnego mistrza Amerykanina Kenny’ego Garnera. 23 stycznia 2014 została ogłoszona walka o tytuł, starcie zaplanowano na 14 marca 2014 lecz ostatecznie nie doszło do niego z powodu kontuzji szyi u Grabowskiego, której nabawił się na kilkanaście dni przed walką. Postanowiono przełożyć pojedynek na lato 2014. By przygotowania Tybury nie poszły na marne, organizatorzy zestawili go z Chorwatem Maro Perakiem z którym się zmierzył 4 kwietnia na gali "M-1 Challenge 47". Perak postawił duże wymagania m.in. trafiając kilkukrotnie mocnymi ciosami w stójce, ale Polak posiadał lepsze umiejętności zapaśnicze i grapplerskie, co przełożyło się na dominację w parterze i ostateczną wygraną przez TKO w 3. rundzie po wycieńczającym pojedynku.
15 sierpnia 2014 stoczył przełożony „polsko-polski” pojedynek o pas mistrza wagi ciężkiej z Damianem Grabowskim na pięćdziesiątej gali M-1. Tybura nieoczekiwanie poddał faworyzowanego Grabowskiego już na początku 1. rundy duszeniem rękoma i odebrał mu tytuł mistrza zostając jednocześnie jednym z najbardziej utytułowanych zawodników M-1 w historii tej organizacji (pas mistrzowski i wygrany turniej Grand Prix). 
2 maja 2015 stoczył „superfight” z mistrzem M-1 wagi półciężkiej Niemcem Stephanem Pützem. Tybura przegrał pojedynek wskutek otrzymanych obrażeń, przez które nie został dopuszczony do kontynuowania pojedynku, notując tym samym pierwszą zawodową porażkę.
Po dwóch udanych obronach pasa (przeciwko Denisowi Smoldariewowi i Ante Deliji) 13 grudnia 2015 zwakował mistrzostwo wagi ciężkiej z powodu wygasającego kontraktu na początku 2016, a 21 stycznia 2016 podpisał kontrakt z Ultimate Fighting Championship.
UFC.
W debiucie dla UFC, 10 kwietnia 2016 przegrał z Amerykaninem Timothym Johnsonem jednogłośnie na punkty.
W kolejnej walce dla amerykańskiej organizacji 6 sierpnia 2016 na "UFC Fight Night: Rodríguez vs Caceres", znokautował w 2. rundzie wysokim kopnięciem w głowę Czecha Viktora Peštę. Za tę wygraną otrzymał również dodatkowy bonus finansowy w ramach "występu wieczoru", w wysokości 50 tys. USD.
W kolejnym starciu stoczył na "UFC 209", 4 marca 2017 roku zmierzył się z Luisem Henrique. Wygrał walkę przez TKO w trzeciej rundzie.
17 czerwca 2017 podczas gali "UFC Fight Night: Holm vs. Correia" pokonał byłego mistrza UFC wagi ciężkiej, Białorusina Andreja Arłouskiego jednogłośnie na punkty.
19 listopada 2017 roku na gali UFC w Sydney miał zmierzyć się z Markiem Huntem. Hunt został wycofany z walki przez UFC, a nowym rywalem Tybury został Fabrício Werdum. Walkę przegrał przez jednogłośną decyzję
Kolejną porażkę odnotował w walce z Derrickiem Lewisem, kiedy to 18 lutego 2018 roku na gali "UFC Fight Night 126" przegrał przez techniczny nokaut.
22 lipca 2018 roku na gali "UFC Fight Night 134" zmierzył się ze Stefanem Struve. Walkę wygrał przez jednogłośną decyzję.
Następnie stoczył walkę z Szamilem Abdurachimowem, 20 kwietnia 2019 roku na gali "UFC Fight Night 149". Przegrał przez TKO w drugiej rundzie.
14 września 2019 roku na "UFC on ESPN+ 16" zmierzył się z Augusto Sakai. Walkę przegrał przez nokaut w pierwszej rundzie.
29 lutego 2020 roku odniósł zwycięstwo w pojedynku z Sergiejem Spivakiem na gali "UFC Norfolk" .
Oczekiwano, że 11 lipca 2020 roku na gali "UFC 251" stoczy walkę z Alexandrem Romanovem. Romanov został jednak wycofany z gali z powodu zarażenia się wirusem COVID-19 i został zastąpiony przez debiutującego w UFC Maxima Griszyna. Tybura wygrał walkę przez jednogłośną decyzję.
11 października 2020 roku na gali "UFC Fight Night 179" pokonał Bena Rothwella przez jednogłośną decyzję.
19 grudnia 2020 roku doszło do walki Tybury z Gregiem Hardy'm, podczas "UFC Fight Night 183". Walkę wygrał w drugiej rundzie przez techniczny nokaut. Zwycięstwo to przyniosło mu nagrodę za "występ wieczoru".
Oczekiwano, że 27 marca 2021 roku zawalczy z Błagojem Iwanowem na "UFC 260", jednak Iwanow wycofał się z walki z powodu kontuzji. Następnie Tybura zmierzył się z Waltem Harrisem 5 czerwca 2021 roku na gali "UFC Fight Night: Rozenstruik vs. Sakai". Po przetrwaniu początkowej dominacji Harrisa, Tybura obalił go i wykończył ciosami w parterze. Zwycięstwo to przyniosło mu nagrodę w postaci bonusu za "występ wieczoru".
Podczas "UFC 267" przegrał jednogłośną decyzją sędziów pojedynek z Rosjaninem Aleksandrem Wołkowem. Dwóch z sędziów punktowało go 30-27 na korzyść Wołkowa, a jeden z nich uznał, że Polak wygrał drugą rundę i punktował 29-28.
20 sierpnia 2022 roku na "UFC 278" doszło do jego walki z niepokonanym mołdawskim zapaśnikiem, Alexandrem Romanovem. Zwycięstwo po trzech rundach odniósł większościową decyzją sędziów Marcin Tybura, który zafundował rywalowi pierwszą porażkę w karierze.
Na gali "UFC Fight Night: Lewis vs. Spivac", która odbyła się 4 lutego 2023 roku skrzyżował rękawice z klasyfikowanym na 15. pozycji rankingu wagi ciężkiej UFC, Bułgarem, Błagojem Iwanowem. Tybura po trzech rundach walki zwyciężył przez jednogłośną decyzję sędziów (29-28, 29-28, 30-27) i dopisał do swojego rekordu kolejne zwycięstwo.
Walka bokserska.
26 kwietnia 2017 roku ogłoszono, że Tybura wystąpi 13 maja 2017 roku na charytatywnej "IV Gali Biznes Boxing Polska", z której dochód w całości wesprze Szlachetną Paczkę. W pokazowej walce zmierzył się z redaktorem naczelnym Super Expressu, Sławomirem Jastrzębowskim. Pojedynek zakończył się dziwną decyzją sędziów, którzy uznali walkę za nieodbytą.

</doc>
<doc id="3047837" url="https://pl.wikipedia.org/wiki?curid=3047837" title="Annette Beutler">
Annette Beutler

Annette Beutler (ur. 29 czerwca 1976 w Heimenschwand) – szwajcarska kolarka szosowa.
Kariera.
Największy sukces w karierze Annette Beutler osiągnęła w sezonie 2006, kiedy zajęła trzecie miejsce w klasyfikacji generalnej Pucharu Świata. Wyprzedziły ją jedynie Brytyjka Nicole Cooke oraz Niemka Ina-Yoko Teutenberg. Wygrała wtedy francuski wyścig Grand Prix de Plouay, a dwa lata wcześniej zwyciężyła w Tour Féminin en Limousin. Na mistrzostwach świata najlepszy wynik osiągnęła w 2006 roku, kiedy podczas mistrzostw w Salzburgu była siódma w wyścigu ze startu wspólnego. Czterokrotnie zdobywała medale mistrzostw kraju, w tym złoty w 2006 roku w wyścigu ze startu wspólnego. Nigdy nie brała udziału w igrzyskach olimpijskich.

</doc>
<doc id="3047843" url="https://pl.wikipedia.org/wiki?curid=3047843" title="Priska Doppmann">
Priska Doppmann

Priska Doppmann (ur. 10 maja 1971 w Cham) – szwajcarska kolarka szosowa.
Kariera.
Największy sukces w karierze Priska Doppmann osiągnęła w 2005 roku, kiedy zwyciężyła w klasyfikacji generalnej Tour de France Féminin. Na mistrzostwach świata najlepszy wynik osiągnęła w 2006 roku, kiedy podczas mistrzostw w Salzburgu była czwarta w indywidualnej jeździe na czas oraz piąta w wyścigu ze startu wspólnego. Doppmann startowała także na igrzyskach olimpijskich w Sydney (2000), igrzyskach w Atenach (2004) i igrzyskach w Pekinie (2008), najlepsze wyniki osiągając w 2008 roku, kiedy zajęła siódmą pozycję w wyścigu ze startu wspólnego, a indywidualną jazdę na czas ukończyła na ósmym miejscu. Wielokrotnie zdobywała medale mistrzostw kraju, w tym dwa złote: w wyścigu ze startu wspólnego 1999 roku oraz w indywidualnej jeździe na czas dwa lata później.

</doc>
<doc id="3047845" url="https://pl.wikipedia.org/wiki?curid=3047845" title="Jerzy Dybicki">
Jerzy Dybicki

Jerzy Dybicki (ur. 19 lipca 1923 w Baranowiczach, zm. 8 lipca 2015) − polski profesor medycyny, specjalista w zakresie torakochirurgii, chirurgii ogólnej i pulmonologii. Wieloletni kierownik I Katedry i Kliniki Chirurgii Ogólnej Akademii Medycznej w Gdańsku (1968-1994). Autor i współautor 266 publikacji ogłoszonych drukiem. Uczestnik powstania warszawskiego o ps. „Alex"; partyzant piątej kompanii 25 pułku piechoty AK Ziemi Piotrkowskiej ps. „Jaksa".
Życiorys.
Szkołę podstawową i gimnazjum ukończył w Nowogródku
Po wkroczeniu wojsk sowieckich w roku 1940 przeniósł się do Lublina, gdzie w roku 1943 ukończył Szkołę Chemo-techniczną FachowąW. Borodajki – uzyskał tytuł technika chemika. W czasie II wojny światowej członek organizacji „Miecz i Pług” – po przejęciu dokumentów organizacji przez Gestapo zmuszony do ucieczki do Warszawy. Uczestnik Powstania Warszawskiego ps. „Alex”. Partyzant AK w piątej Kompanii 25. pułku piechoty AK Ziemi Piotrkowskiej w oddziale Józefa Wyrwy („Starego”) – ps. „Jaksa”.
W latach 1943-1944 studia w Prywatnej Szkole Zawodowej dla Pomocniczego Personelu Sanitarnego (szkoła Zaorskiego) w Warszawie
1944-1946 student UMCS w Lublinie – Wydział Lekarski, Katedra Medycyny Wojskowej
Dyplom Lekarza 12.12.1946.
Od 1946 roku związany z Akademią Lekarską w Gdańsku (późniejszą AMG).
Zatwierdzona przez CKK i MZiOS w 1964
Patron pięciu rozpraw habilitacyjnych:
Pochowany na Cmentarzu Srebrzysko w Gdańsku (rejon IX, kwatera profesorów).

</doc>
<doc id="3047850" url="https://pl.wikipedia.org/wiki?curid=3047850" title="Binio Bill">
Binio Bill

Binio Bill – seria komiksów o przygodach Binio Billa. Autorem scenariusza i rysunków jest Jerzy Wróblewski.
Seria ta prawie w całości z wyjątkiem dwóch ostatnich albumów ukazała się tylko w gazecie harcerskiej Świat Młodych w latach 80. Komiks ten był tam drukowany na ostatniej stronie owej gazety. Bohaterem serii jest kowboj przeżywający różne przygody na Dzikim Zachodzie, towarzyszy mu w tym jego wyjątkowy koń Cyklon. 
Pierwszy komiks o przygodach Binio Bila - "Rio Klawo" powstał w roku 1975 jednak wydawnictwo "Sport i Turystyka" nie zdecydowało się go wydać, odrzuciło komiks ze względu na ograniczony przydział papieru. Również magazyn Relax z którym Wróblewski na stałe współpracował i który już miał drukować Binio Billa w 4. numerze się wycofał. Zaważyły względy ideologiczne. Ukazał się on po raz pierwszy 12 czerwca 1980 w "Świecie Młodych". Od 2016 przygody Binio Billa zostały wznowione i wydane w zbiorczych albumach przez wydawnictwo Kultura Gniewu.
Bezpośrednim protoplastą komiksu Binio Bill była historia wydana w roku 1968 w magazynie "Dookoła Świata" zatytułowana "Huczące Colty", w której bohater szeryf Dan ściga bandytę Czarnego Freda, który porwał ukochaną stróża prawa - Mary Williams. Seria ta powstała z fascynacji Jerzego Wróblewskiego westernem jako gatunkiem literackim i filmowym, potwierdza to siostra autora Maria Patyk, która mówi: " Jak w kinie grali western codziennie, siedem dni w ciągu tygodnia to tyle razy chodził, (J.W) codziennie szedł na ten sam film".

</doc>
<doc id="3047852" url="https://pl.wikipedia.org/wiki?curid=3047852" title="Leyland Titan (1927)">
Leyland Titan (1927)

Leyland Titan – podwozie kompletne przeznaczone do zabudowy autobusu piętrowego, produkowane w latach 1927–1969 z przerwą podczas II wojny światowej przez brytyjskie przedsiębiorstwo Leyland. Nadwozia autobusów wytwarzane były zarówno przez Leylanda jak i inne przedsiębiorstwa, m.in. Park Royal Vehicles, Metro Cammell Weymann, Charles H. Roe oraz East Lancs.
Autobus zaprojektowany został przez J. G. Rackhama jako piętrowa odmiana autobusu Leyland Tiger. Był pierwszym pojazdem dwupokładowym, który miał ciężar całkowity odpowiednio niski, by stosować w nim ówcześnie dostępne ogumienie pneumatyczne.
Historia.
W pierwotnej wersji, oznaczanej jako TD1, pojazd posiadał nadwozie Leylanda (w jednej z dwóch wersji: standardowej lub o obniżonej wysokości "lowbridge"), 6-cylindrowy silnik benzynowy umieszczony nad przednią osią, napędzający koła tylne. Pojazd mógł zabrać na pokład 51 pasażerów na miejscach siedzących. Stanowisko kierowcy mieściło się obok jednostki napędowej w „półkabinie”. Titan razem z pochodnym jednopokładowym Tigerem został zaprezentowany podczas London Olympia Motor Show w 1927. Obniżenie masy całej konstrukcji umożliwiające osadzenie autobusu na sześciu kołach z ogumieniem pneumatycznym (2 na przedniej i po 2 bliźniacze na tylnej osi) pozwoliło na wyższą dopuszczalną prędkość autobusu w stosunku do pojazdu na pełnych kołach według ówczesnych przepisów. Innymi innowacjami konstrukcyjnymi były: obniżona rama nośna i jednostopniowa przekładnia ślimakowa w tylnym moście oraz mechanizm różnicowy umieszczony niesymetrycznie, co umożliwiało uzyskanie nisko umieszczonej podłogi na całej długości dolnej kabiny pasażerskiej, do której z tylnego pomostu prowadził tylko jeden stopień. Konstrukcja "lowbridge" polegała na takim ukształtowaniu stropu/podłogi pomiędzy pokładami, by uzyskać obniżone przejście dla pasażerów na górnym pokładzie nad siedzeniami dolnego pokładu po prawej stronie. Obniżenie wysokości pojazdu do 4,1 m umożliwiło planowanie tras dotąd niedostępnych dla autobusów piętrowych. Rozwiązanie uzyskało dziesięcioletnią ochronę patentową co dawało producentowi dodatkowe dochody z licencjonowania go zewnętrznym firmom karosującym podwozia. Od 1929 klatka schodowa na górny pokład była całkowicie osłonięta. Wszystkie te rozwiązania pojawiły się już wcześniej osobno w konstrukcjach różnych producentów jednak ich połączenie w Titanie dało początek układowi autobusu piętrowego, który zdominował komunikację miejską Londynu i innych miast Wielkiej Brytanii na dziesięciolecia. Już w 1928 Rackham za namową Lorda Ashfielda przeszedł na stanowisko głównego inżyniera i projektanta do Associated Equipment Company (AEC), gdzie proponowano mu lepsze warunki finansowe. Zaprojektowany przez niego AEC Regent i jego kolejne generacje stały się bezpośrednim konkurentem Titana. Po scaleniu londyńskich przewoźników komunikacji miejskiej w London Passenger Transport Board (LPTB) w 1933 organizacja dysponowała ok. 300 Titanami PD1 i PD2, jednak stołeczny rynek nowych autobusów był dla Leylanda częściowo stracony. London General Omnibus Company, spółka matka AEC, która weszła w skład LPTB pod szefostwem Lorda Ashfielda, zagwarantowała swojemu producentowi autobusów 75% nowych zamówień. Do 1939 Leyland uzyskał tylko jeden kontrakt na 100 szt. modelu TD4 dla Londynu, jednak utrzymał dominującą pozycję w innych miastach Wielkiej Brytanii. Od wersji TD3 z 1933 dostępny był wybór między silnikiem benzynowym a 6-cylindrowym – wysokoprężnym z bezpośrednim wtryskiem oleju napędowego. Jako opcja wyposażenia pojawiła się też przekładnia hydrokinetyczna w przeniesieniu napędu. Od 1937 i wersji TD5 silnik wysokoprężny i 24-voltowa instalacja elektryczna stały się standardem. Produkcję ostatniej przedwojennej generacji TD7 zakończono w 1942.
Powojenna produkcja została wznowiona w 1946 modelem PD1 (ang. Passenger Double-decker" – pasażerski dwupokładowy) wraz z pochodnym Tigerem PS1. Kolejne wersje aż po finalną PD3 były pochodną zmian przepisów dopuszczających większą szerokość i długość nadwozia oraz większy ciężar całkowity pojazdu, rozwoju techniki motoryzacyjnej i wprowadzania nowych jednostek napędowych. Wszystkim powojennym generacjom Titana towarzyszyły wersje przeznaczone na eksport OPD (ang. Overseas PD" – międzynarodowy pasażerski dwupokładowy). W odróżnieniu do eksportowego Tigera nie było jednak wersji ze stanowiskiem kierowcy przeniesionym na lewą stronę, nawet gdy konstrukcja zabudowy miała wejście dla pasażerów dostosowane do ruchu prawostronnego. W wersjach przedłużonych wejście i schody na górny pokład mogły być przeniesione z tylnej platformy między osie autobusu. Do 1954 produkowane też były dla Londynu wersje: RTL (PD2-7RT według oznaczeń Leylanda, 1630 szt.) i poszerzona RTW (PD2-6RT. 500 szt.). Malejące zainteresowaniem modelem, wynikające ze spadku popularności autobusów przedniosilnikowych, doprowadziło do zakończenia jego produkcji w 1969 roku. Oprzyrządowanie produkcyjne zostało przeniesione do indyjskiej firmy Ashok Leyland, która produkowała pod swoją marką wielokrotnie modernizowany model Titan jeszcze w XXI wieku. W 1977 roku pod nazwą Titan British Leyland rozpoczął produkcję nowego modelu autobusu z silnikiem umieszczonym z tyłu pojazdu.
Eksploatacja w Warszawie.
W lutym 1946 w zniszczonej Warszawie rozpoczęły kursowanie 2 Titany TD2 z nadwoziami "lowbridge" Leylanda i 8 – TD4c (wyposażone w przekładnię hydrokinetyczną), skarosowanych przez Weymanna. Autobusy zostały przekazane przez Administrację Narodów Zjednoczonych do spraw Pomocy i Odbudowy (UNRRA). Zostały pozyskane spośród nieużywanych pojazdów komunikacji miejskiej Plymouth. Wszystkie pojazdy ze sprzęgłem hydrokinetycznym zostały wycofane z ruchu jeszcze w pierwszym roku użytkowania, w następnym roku po Warszawie jeździły już tylko 2 Titany. Ostatni egzemplarz wycofano przed 1950.

</doc>
<doc id="3047854" url="https://pl.wikipedia.org/wiki?curid=3047854" title="Leyland Titan">
Leyland Titan



</doc>
<doc id="3047856" url="https://pl.wikipedia.org/wiki?curid=3047856" title="Swietłana Bubnienkowa">
Swietłana Bubnienkowa

Swietłana Jurjewna Bubnienkowa-Stołbowa (ros. Светлана Юрьевна Бубненкова-Столбова, ur. 2 stycznia 1973 w Iżewsku) – rosyjska kolarka szosowa i torowa, dwukrotna mistrzyni świata w kolarstwie szosowym.
Kariera.
Pierwszy sukces w karierze Swietłana Bubnienkowa osiągnęła w 1993 roku, kiedy wspólnie z Olgą Sokołową, Aleksandrą Kolasiewą i Walentiną Połchanową zdobyła złoty medal w drużynowej jeździe na czas mistrzostw świata w Oslo. Wynik ten Rosjanki w identycznym składzie powtórzyły na rozgrywanych rok później mistrzostwach świata w Agrigento. Ponadto zwyciężyła między innymi w Trofeo Alfredo Binda i Giro d'Italia Femminile w 2002 roku, Emakumeen Euskal Bira w 2005 roku oraz Giro del Trentino Internazionale Femminile w 2005 i 2006 roku. W 1996 roku wystartowała na igrzyskach olimpijskich w Atlancie, gdzie nie ukończyła wyścigu ze startu wspólnego, a w indywidualnej jeździe na czas była osiemnasta. na dwóch kolejnych edycjach tej imprezy startowała tylko w wyścigu szosowym: na igrzyskach w Sydney była piąta, a na igrzyskach w Atenach ponownie nie ukończyła rywalizacji. Jest wielokrotną medalistką szosowych mistrzostw kraju, a w 2011 roku zdobyła także brązowy medal na torze - w drużynowym wyścigu na dochodzenie.
Podczas Tour de Limousin w 2006 roku w jej organizmie wykryto EPO, za co Francuska Agencja Antydopingowa zawiesiła ją na dwa lata. Wkrótce została zawieszona także przez UCI, jednak startowała jeszcze do połowy 2007 roku. Później została zdyskwalifikowana i do zawodowego kolarstwa powróciła dopiero w 2009 roku.

</doc>
<doc id="3047857" url="https://pl.wikipedia.org/wiki?curid=3047857" title="Swietłana Bubnenkowa">
Swietłana Bubnenkowa



</doc>
<doc id="3047858" url="https://pl.wikipedia.org/wiki?curid=3047858" title="Deirdre Demet">
Deirdre Demet



</doc>
<doc id="3047860" url="https://pl.wikipedia.org/wiki?curid=3047860" title="Roberto Ubaldini">
Roberto Ubaldini

Roberto Ubaldini (ur. w 1578 we Florencji, zm. 22 kwietnia 1635 w Rzymie) – włoski kardynał.
Życiorys.
Był synem Marca Antonia Ubaldiniego i Lucrezii della Gherardesca. Studiował nauki prawne w Perugii, a w Pizie uzyskał doktorat utroque iure. W latach 1595-1605 był kanonikiem katedry we Florencji, a w latach 1606-1607 w bazylice watykańskiej. Za krótkiego pontyfikatu Leona XI (kwiecień 1605), który był jego krewnym, stał na czele sekretariatu stanu.
20 sierpnia został mianowany nuncjuszem apostolskim we Francji. 1 października 1607 wybrano go biskupem Montepulciano, lecz sakrę przyjął dopiero 3 lutego 1608. 1 grudnia 1615 został kreowany kardynałem prezbiterem i otrzymał kościół tytularny S. Matteo in Merulana. 18 lutego 1621 został mianowany prefektem Kongregacji ds. Soboru Trydenckiego. Sprawował tę funkcję aż do śmierci, jednak z przerwą od maja 1623 do 1627. Był także członkiem Kongregacji ds. Biskupów i Zakonników, Kongregacji Konsystorialnej, Kongregacji Indeksu, Kongregacji Rozkrzewiania Wiary (utworzonej w 1622), Kongregacji ds. Ceremoniału (utworzonej w 1627) oraz Trybunału Apostolskiej Sygnatury Łaski
W 1623 zrezygnował z diecezji. W tym samym roku został mianowany legatem w Bolonii i pozostał tam do 1627. Od stycznia 1628 przez roczną kadencję był także kamerlingiem Kolegium Kardynałów.
Pod względem politycznym Ubaldini był przede wszystkim stronnikiem Wielkiego Księstwa Toskanii rządzonego przez jego dalekich krewnych Medyceuszy. Za pontyfikatu Pawła V był klientem rodu Borghese, jednak później poróżnił się z kardynałem Scipione Caffarelli-Borghese i podczas konklawe 1623 zaliczany był do stronników kardynała Ludovico Ludovisiego. Pobierał pensję zarówno od Hiszpanii, jak i od Francji. W 1632 poparł protest hiszpańskiego ambasadora Gaspara de Borja y Velasco przeciwko profrancuskiej polityce papieża Urbana VIII; wskutek tego popadł w niełaskę i nie odzyskał już nigdy swej pozycji w Kurii Rzymskiej.
Roberto Ubaldini zmarł w Rzymie w wieku 57 lat.

</doc>
<doc id="3047863" url="https://pl.wikipedia.org/wiki?curid=3047863" title="Kathryn Watt">
Kathryn Watt



</doc>
<doc id="3047865" url="https://pl.wikipedia.org/wiki?curid=3047865" title="Eugeniusz Grabda">
Eugeniusz Grabda

Eugeniusz Grabda (ur. 18 kwietnia 1908 w Warszawie, zm. 12 maja 1997 w Szczecinie) – polski profesor nauk biologicznych w zakresie zoologii i parazytologii, autor wielu specjalistycznych publikacji.
W roku 1934 po studiach przyrodniczych na Wydziale Biologii i Weterynarii Uniwersytetu Warszawskiego uzyskał tytuł magistra filozofii w zakresie zoologii z anatomią porównawczą, a w 1937 - absolutorium z weterynarii na tym uniwersytecie. Bezpośrednio po studiach został przyjęty na stanowisko asystenta w Katedrze Histologii i Embriologii. W kwietniu 1939 otrzymał stypendium specjalizacyjne w zakresie chorób ryb w pracowni parazytologa K. Janickiego u profesora F. Staffa. W 1947 roku wstąpił do PPS, od 1948 roku do 1980 roku należał do PZPR. W 1949 otrzymał dyplom lekarza weterynarii. Stopień naukowy doktora nauk przyrodniczych w zakresie parazytologii uzyskał w 1945 na Uniwersytecie Marii Skłodowskiej-Curie w Lublinie na podstawie rozprawy doktorskiej pt. O budowie i powstawaniu cysty u przywry "Nematobothrium sardae". W 1954 r. został profesorem nadzwyczajnym, a w 1963 r. – profesorem zwyczajnym.
W latach 1952–1954 kierownik katedry zoologii Wyższej Szkoły Rolniczej we Wrocławiu, od 1954 do 1966 kierownik katedry Ichtiobiologii i Zakładu Chorób Ryb WSR w Olsztynie (w latach 1958–1961 był rektorem tej uczelni). Od roku 1966 pracował w Akademii Rolniczej w Szczecinie, gdzie do 1969 był prorektorem ds. nauki oraz kierownikiem Katedry Ichtiobiologii. Prace profesora Grabdy dotyczyły głównie ichtiologii i parazytologii ryb (m.in. "Zoologia bezkręgowców" t. 1-2, 1972; współautor i redaktor wydania 2 1985). Wypromował 16 doktorów. W roku 1975 został uhonorowany tytułem doktor honoris causa Akademii Rolniczo-Technicznej w Olsztynie, a w 1989 - Akademii Rolniczej w Szczecinie. W 1993 odznaczony Krzyżem Oficerskim Orderu Odrodzenia Polski.
W 1992 roku został odznaczony Medalem im. Profesora Kazimierza Demela. Z żoną Jadwigą (doktor zoologii) miał cztery córki: Bożenę (prof. nauk biologicznych w zakresie parazytologii), Danutę (mgr inż. rybactwa), Hannę (dr inż. zootechniki) i Kalinę (mgr inż. rybactwa). Zmarł w 1997 w Szczecinie, spoczął na Szczecińskim Cmentarzu Centralnym (kwatera 73c).

</doc>
<doc id="3047869" url="https://pl.wikipedia.org/wiki?curid=3047869" title="Francesco Adriano Ceva">
Francesco Adriano Ceva

Francesco Adriano Ceva (ur. w 1580 w Mondovì, zm. 12 października 1655 w Rzymie) – włoski kardynał.
Życiorys.
Był synem Garzilasca Cevy. Po ukończeniu studiów przybył do Rzymu, gdzie został sekretarzem kardynała Maffeo Barberiniego. Następnie był kanonikiem w bazylice laterańskiej i sekretarzem ds. Memoriałów. Potem pełnił funkcje referendarza Najwyższego Trybunału Sygnatury Apostolskiej, prałata Jego Świątobliwości i sekretarza stanu. 13 czerwca 1643 został kreowany kardynałem prezbiterem i otrzymał kościół tytularny S. Prisca. Zmarł w wyniku podagry.

</doc>
<doc id="3047870" url="https://pl.wikipedia.org/wiki?curid=3047870" title="Fran Govekar">
Fran Govekar

Fran Govekar (ur. 9 grudnia 1871 w Igu, zm. 31 marca 1949 w Lublanie) – słoweński pisarz i dramaturg, jeden z czołowych przedstawicieli „nowego prądu”, czyli wariantu naturalizmu w literaturze słoweńskiej.
Był redaktorem czasopism „Slovenski narod” i „Slovan” oraz serii „Talija” publikującej dramaty oraz dyrektorem Słoweńskiego Teatru Narodowego. Autor pierwszej i najbardziej reprezentatywnej (choć artystycznie wtórnej, wzorowanej na prozie Émile’a Zoli) słoweńskiej powieści naturalistycznej "V krvi" („Ljubljanski zvon” 1896), ukazującej życie lublańskiego mieszczaństwa. Uprawiał także prozę historyczną ("Svitanje" 1921 – powieść o czasach słoweńskiego odrodzenia narodowego) i dramat. Dla potrzeb sceny adaptował utwory XIX-wiecznych pisarzy słoweńskich takich jak Josip Jurčič, Janko Kersnik czy Fran Levstik.

</doc>
<doc id="3047876" url="https://pl.wikipedia.org/wiki?curid=3047876" title="Lanfranco Margotti">
Lanfranco Margotti

Lanfranco Margotti (ur. w 1558 w Parmie, zm. 28 lutego 1611 w Rzymie) – włoski kardynał.
Życiorys.
Pochodził z biednej rodziny, w młodości przybył do Rzymu i został przedstawiony sekretarzem kardynała Cinzio Aldobrandiniego. Następnie został sekretarzem Klemensa VIII i protonotariuszem apostolskim. 24 listopada 1608 został kreowany kardynałem prezbiterem i otrzymał kościół tytularny S. Callisto. 26 stycznia 1609 został wybrany biskupem Viterbo, a 15 lutego przyjął sakrę. Zarządzał diecezją poprzez wikariusza. Zmarł po krótkiej chorobie, spowodowanej wrzodem w ramieniu.

</doc>
<doc id="3047881" url="https://pl.wikipedia.org/wiki?curid=3047881" title="Giovanni Battista Spada">
Giovanni Battista Spada

Giovanni Battista Spada (ur. 28 sierpnia 1597 w Lyonie, zm. 23 stycznia 1675 w Rzymie) – włoski kardynał.
Życiorys.
Pochodził ze szlaceckiej rodziny; w młodości przybył do Rzymu, gdzie pobierał nauki u swojego wuja, prawnika, Giambattisty Spada. W 1618 został prawnikiem przy Kamerze Apostolskiej, a sześć lat później – referendarzem Najwyższego Trybunału Sygnatury Apostolskiej. W 1624 został sekretarzem Kongregacji ds. Dobrego Rządu, a w 1629 – sekretarzem Świętej Konsulty. W latach 1635-1643 był gubernatorem Rzymu, natomiast od 1643 do 1644 – sekretarzem stanu. W 1645 został rektorem Sapienzy.
3 sierpnia 1643 został wybrany łacińskim patriarchą Konstantynopola, a 23 sierpnia przyjął sakrę. 2 marca 1644 został kreowany kardynałem prezbiterem i otrzymał kościół tytularny S. Susanna. Od 1666 przez roczną kadencję pełnił rolę kamerlinga Kolegium Kardynałów.

</doc>
<doc id="3047883" url="https://pl.wikipedia.org/wiki?curid=3047883" title="Satelita Eros">
Satelita Eros



</doc>
<doc id="3047884" url="https://pl.wikipedia.org/wiki?curid=3047884" title="Ingress (gra)">
Ingress (gra)

Ingress – gra z gatunku MMO w systemie rzeczywistości rozszerzonej. Producentem gry jest startup Google – Niantic Labs. Akcja gry toczy się w świecie rzeczywistym z wykorzystaniem podkładów OpenStreetMap, w którym umieszczone są tzw. portale i innego rodzaju wirtualne obiekty, z którymi gracz może wchodzić w interakcje posługując się dowolnym urządzeniem mobilnym z systemem Android lub iOS, zaopatrzonym w odbiornik GPS i bezprzewodowy dostęp do internetu. Gra posiada rozbudowaną fabułę stopniowo rozwijaną przez wydawcę, częściowo też zależną od działań graczy.
Gra w wersji zamkniętej "beta" została udostępniona 15 listopada 2012. Początkowo testowali ją wyłącznie pracownicy firmy Google, po czym była ona rozpowszechniana, wciąż w wersji "beta", w trybie zapraszania znajomych przez dotychczasowych graczy. Według dziennikarza Alexa Dalenberga, w maju 2013 r. było ok. 500 000 aktywnych graczy na całym świecie. 14 grudnia 2013 gra oficjalnie wyszła z fazy "beta" i jest dostępna bezpłatnie w Google Play. Do listopada 2018 gra została pobrana ponad 20 milionów razy, wtedy też udostępniono nową wersję gry pod nazwą Ingress Prime.
Fabuła.
Fabuła gry opiera się na wielowątkowej historii science fiction, którą Niantic przedstawia w odcinkach. Jej początkiem jest odkrycie w CERN nieznanej materii/energii zwanej XM ("Exotic Matter"), związanej z "The Shapers", nieznaną siłą, bądź obcą rasą. Oświeceni są przekonani, że "The Shapers" chcą pomóc ludzkości. Innego zdania jest "Ruch Oporu", który przejawia podejrzliwość co do ich działań i próbuje uchronić ludzkość przed przejęciem przez obcych.
Rozgrywka.
Uczestnictwo w grze wymaga zainstalowania na urządzeniu mobilnym specjalnej aplikacji zwanej "skanerem", którą można pobrać bezpłatnie z Google Play lub App Store oraz akceptacji regulaminu gry.
Gra polega na rywalizacji dwóch frakcji: Ruchu Oporu () – reprezentowanej w grze przez kolor niebieski i Oświeconych () – kolor zielony. Scenariuszowym celem gry jest opanowanie jak największego obszaru za pomocą łączenia w trójkąty tzw. portali. "Ingress" rozgrywa się na rzeczywistej mapie świata (dokładnie Google Maps), na której gracze mogą zgłaszać tzw. portale, tj. według scenariusza miejsca szczególnej koncentracji energii "XM". Portale muszą znajdować się przy interesujących obiektach realnych takich jak publicznie dostępne dzieła sztuki, zabytki, parki, budynki użyteczności publicznej czy miejsca kultu religijnego. Zgłoszenie portalu wymaga własnoręcznego wykonania geotagowanego zdjęcia oraz opisu obiektu i wysyłanie zgłoszenia z miejsca, w którym się on znajduje, za pomocą "skanera". Portale można ponownie zgłaszać od 25 września 2017. Wymagany jest co najmniej 10 poziom w grze.
Podstawowym zadaniem gracza jest przejmowanie istniejących portali i łączenie ich w trójkąty zwane polami (). Portale dla pełnej funkcjonalności wymagają zaopatrzenia ich przez graczy w 8 tzw. rezonatorów. Portale można "hakować" to jest wchodzić z nimi w prostą interakcję, w wyniku której przekazuje on graczowi od jednego do kilkunastu przedmiotów () dających bądź to możliwość obrony, bądź ataku na portal, których katalog jest systematycznie poszerzany przez twórców gry.
Przejęcie portalu polega na zniszczeniu rezonatorów wstawionych przez graczy z frakcji przeciwnej i umieszczeniu w ich miejsce własnych, lub gdy portal jest niczyj, tylko umieszczeniu własnych rezonatorów. Portale można łączyć ze sobą za pomocą tzw. linków, co wymaga posiadania klucza do portalu docelowego. Trzy połączone ze sobą portale w trójkąt tworzą pole, które na mapie jest przedstawiane w formie zabarwienia mapy kolorem odpowiadającym określonej frakcji.
Za wszelkie akcje zakończone sukcesem gracz zdobywa punkty dostępu (AP, ), oraz tzw. medale, które łącznie warunkują osiąganie coraz wyższych stopni wtajemniczenia z czym wiążą się też większe możliwości w grze. Do wersji 1.50.0 skanera istniało 8 poziomów graczy, zaś wraz z tą wersją wprowadzono poziomy od 9 do 16. Gracz do poziomu 8, aby awansować na kolejny poziom, musi zebrać wyłącznie odpowiednią liczbę punktów doświadczenia, zaś aby zdobyć poziomy 9-16, musi dodatkowo zebrać odpowiednią liczbę Odznak ().
Podobną skalę zaawansowania (od 1 do 8) posiadają niektóre przedmioty (rezonatory i bronie). Gracz może się posługiwać przedmiotem o określonym poziomie zaawansowania jeśli sam posiada odpowiedni poziom. Z rezonatorami wiąże się poziom portali, który jest obliczany jako średnia arytmetyczna zaokrąglona w dół stopnia zaawansowania poszczególnych rezonatorów. Im wyższy poziom portalu tym jest on trudniejszy do zdobycia oraz nagradza gracza przedmiotami o odpowiednio wyższym poziomie. Gracz z poziomem 8 i wyższym nie może jednak samodzielnie doprowadzić portalu do poziomu 8, ze względu na ograniczenia w liczbie rezonatorów jakie można umieszczać w portalach. Aby utworzyć portal o poziomie 8 konieczne jest odwiedzenie go przez ośmiu graczy z poziomem 8 lub wyższym.
Stworzone pola pokrywają obszar i znajdujących się w tym obszarze ludzi, tym samym „chroniąc” ich umysły. Liczba jednostek umysłów czyli "Mind Units" jest zależna od średniej gęstości zaludnienia obszaru znajdującego się pod polem. Za tworzenie pól zdobywa się dla siebie i swojej frakcji punkty MU (), na podstawie których tworzony jest ranking frakcji prezentowany globalnie i od wersji skanera 1.43.1. ranking graczy w rozbiciu na regionalne obszary o kształtach zbliżonych do prostokąta, utworzone na bazie tradycyjnej siatki geograficznej.
Gra nie ma określonego zakończenia, choć od momentu wprowadzenia regionalnych rankingów została podzielona na 150-godzinne przedziały czasowe, po których następują archiwizowane podsumowania wyników. Postęp gry można obserwować za pomocą skanera, jak i mapy dostępnej przez WWW „Ingress Intel Map”, która służy też do planowania tworzenia pól.
Od wersji 1.61.2 w grze pojawiły się tak zwane Misje. Gracz podczas misji, ma wykonać odpowiednie zadania. Przykładowo ma zhakować portal, utworzyć link bądź wpisać odpowiednie hasło (według wskazówek). Gracz może wykonywać tylko jedną misję w danym momencie. Po wykonaniu wszystkich zadań, w statystykach pojawia się odznaka wykonania konkretnej misji. Początkowo w Polsce misje były w zaledwie kilku miastach (utworzone przez graczy wytypowanych przez Niantic), obecnie gracze mogą samodzielnie tworzyć nowe misje, które zostają dodane do gry po weryfikacji przez pracowników Niantic. Liczba misji możliwych do utworzenia przez jednego gracza została w pewnym momencie ograniczona do 150.
Od wersji 1.76.0 gra jest dostępna (opisy tekstowe) w języku polskim, jak i również w językach: francuskim, niemieckim, portugalskim, rosyjskim i włoskim. W kolejnych wydaniach aplikacji były dodawane nowe wersje językowe. W grze występuje również ścieżka dźwiękowa w języku angielskim oraz japońskim.
Poziomy.
Do 8 maja 2014 gracze mogli awansować na 8 poziomów. Tego dnia ich liczbę powiększono do 16. Osiągnięcie poziomów od 9 do 16 wymaga nie tylko określonej liczby punktów AP, ale również kombinacji różnych rang medali w profilu agenta. Wraz ze wzrostem poziomu zwiększają się rezerwy energii XM i maksymalna odległość zdalnego ładowania portali.
Aby zdobyć kolejne poziomy trzeba spełnić następujące warunki:
Anomalie.
Okresowo występujące anomalie są zjawiskiem czasowego nagromadzenia dużej ilości energii XM ("Exotic Matter") na niewielkim obszarze. Są doskonałym momentem na zdobywanie punktów MU ("Mind Units") i osiągnięciem przewagi jednej frakcji nad drugą.
Występowanie anomalii powiązane jest z organizowaniem różnych imprez w miastach na obszarze całego świata.
Pierwsza oficjalna anomalia odbywała się w terminie od 15 lutego 2014 do 29 marca 2014 roku. Nosiła nazwę "„Recursion”."
Druga anomalia występowała w kwietniu, maju i czerwcu 2014 roku. Podczas jej przebiegu przyznawane były specjalne odznaczenia. Wystąpiła pod nazwą "„Interitus”". 21 czerwca gracze spotkali się w Krakowie.
Trzecia anomalia nazwana "„Helios”" miała miejsce w okresie lipca, sierpnia i września 2014 roku.
Czwarta anomalia określona jako "„Darsana”" rozpoczęła się w dniu 18 października 2014 i zakończyła się 13 grudnia 2014 roku.
Piąta anomalia nosiła nazwę "„Shōnin”" i trwała od 21 lutego 2015 do 28 marca 2015 roku.
Szósta anomalia rozpoczęła się w dniu 30 maja 2015, nazwana została "„Persepolis”". Jej akcja odbyła się również w Polsce, w dniu 20 czerwca 2015 w Poznaniu. 
Siódma anomalia "„Abaddon”" od 10.10.2015 do 12.12.2015. Dnia 12.12.2015 odbyła się też w Polsce, w Gdańsku.
Ósma anomalia o nazwie "„Obsidian”" była w lutym i kwietniu 2016. Była to też pierwsza anomalia hybrydowa (połączenie klastrów i "Shardów").
Dziewiąta anomalia - "„Aegis Nova”" odbyła się w maju i czerwcu 2016,
Dziesiąta anomalia odbyła się w Polsce we Wrocławiu i nosiła nazwę "„Via Lux”". Miała miejsce w sierpniu i wrześniu 2016.
Jedenasta anomalia ""Via Noir" odbyła się w listopadzie 2016.
Dwunasta anomalia o nazwie "13MAGNUS REAWAKENS" odbyła się w sierpniu i wrześniu 2017. Szczecinowi została przyznana anomalia "satelite."
Trzynasta anomalia "EXO5"" odbyła się w listopadzie i grudniu 2017.
Czternasta anomalia i jednocześnie pierwsza z nowego uniwersum fabularnego "Cassandra Prime" odbyła się w lipcu i sierpniu 2018. Główna anomalia pierwszej serii w Europie odbyła się w Warszawie 28 lipca.
Piętnasta anomalia „Recrusion Prime” odbyła się w październiku i listopadzie 2018.
Szesnasta anomalia „Darsana Prime” odbyła się w marcu i kwietniu 2019.
Siedemnasta anomalia „Abaddon Prime” odbyła się w maju 2019.
Osiemnasta anomalia „Nemesis: Myriad” odbyła się w lipcu 2019.
Kulturowe i społeczne aspekty gry.
Michael Andersen z serwisu „Wired” docenił mechanikę gry, która skłania graczy do formowania zespołów wspólnie podejmujących różnego rodzaju działania, od stałego kontrolowania określonych obszarów po tworzenie bardzo dużych, transgranicznych pól. Na terenach gdzie funkcjonują zorganizowane zespoły graczy, pojedynczy gracz nie może sam wiele zdziałać. Na gęsto zaludnionych obszarach rywalizujące ze sobą grupy toczą nieustające wojny o wpływy.
Niantic Labs wspiera społecznościowy aspekt gry poprzez organizację oficjalnych spotkań graczy, najczęściej wokół wydarzeń nazywanych „anomaliami”. W trakcie tych wydarzeń pojawiają się aktorzy wcielający się w role, którzy ujawniają kolejne elementy oficjalnej fabuły gry. Spotkania są relacjonowane w formie raportów filmowych publikowanych w serwisie YouTube oraz są dystrybuowane wśród graczy jako jeden z przedmiotów wyrzucanych przez portale w trakcie ich "hakowania". W role postaci wcielają się zazwyczaj zawodowi aktorzy:
Niantic Labs zachęcał też do tworzenia grup w serwisie społecznościowym google+, które można zgłaszać w na stronie „Communities Directory”.
Gra spotkała się jednak z krytyką za jej silnie uzależniający charakter i naruszanie prawa do prywatności poprzez gromadzenie danych o użytkownikach i ich otoczeniu.
Podobieństwo do "Shadow Cities".
Podstawowa koncepcja Ingress przypomina wcześniejszą grę o nazwie "Shadow Cities". Obie gry mają dwie frakcje walczące ze sobą przy pomocy urządzeń mobilnych o kształt przyszłości świata. Obie gry mają też podobną mechanikę gry i wygląd interfejsu użytkownika. W "Shadow Cities" gracze poruszali się jednak w wirtualnym świecie, który był dynamicznie tworzony w wyniku akcji samych graczy. Świat ten składał się z portali i sieci "kanałów teleportacji" między nimi, umożliwiających wirtualne wędrowanie po nawiązaniu kontaktu z jednym z portali. W Ingress wszystkie portale są zlokalizowane w realnym świecie i kontakt z nimi jest możliwy dopiero po fizycznym znalezieniu się gracza w jego pobliżu. Ponadto, w "Shadow Cities" nie tworzyło się pól, a jedynie kanały teleportacji.

</doc>
<doc id="3047886" url="https://pl.wikipedia.org/wiki?curid=3047886" title="Eros B">
Eros B



</doc>
<doc id="3047887" url="https://pl.wikipedia.org/wiki?curid=3047887" title="Georges Descrières">
Georges Descrières

Georges Descrières, właśc. Georges René Bergé (ur. 15 kwietnia 1930 w Bordeaux, zm. 19 października 2013 w Cannes) – francuski aktor filmowy, teatralny i telewizyjny, najbardziej znany jako tytułowy Arsène Lupin w serialu telewizyjnym ORTF "Arsène Lupin", emitowanym na początku lat 70.
Kariera.
W latach 1958–1985 był członkiem zespołu francuskiego teatru narodowego Comédie-Française. Grał wszystkie główne role w repertuarze.
W 1954 zadebiutował na ekranie w melodramacie Claude’a Autanta-Lary "Czerwone i czarne" ("Le rouge et le noir"). Wcielił się w rolę Atosa w filmach kostiumowych: "Trzej muszkieterowie cz.1: Diamentowe spinki królowej" ("Les Trois mousquetaires: La vengeance de Milady", 1961) i "Trzej muszkieterowie: Zemsta Milady" ("Les Trois mousquetaires: La vengeance de Milady", 1961). Zagrał także w amerykańsko-brytyjskim komediodramacie Stanleya Donena "Dwoje na drodze" (1967) jako kochanek głównej bohaterki, granej przez Audrey Hepburn.
Największą popularność przyniosła mu jednak tytułowa rola w popularnym serialu telewizyjnym "Arsène Lupin" (1971–1974). W serialu telewizyjnym "Sam i Sally" ("Sam et Sally", 1978–1980) kreował Sama Kramera, jedną z tytułowych postaci – obok Corinne Le Poulain. W telefilmie kanadyjskim "Szampański Charlie" ("Champagne Charlie", 1989) zagrał postać Pierre’a-Henriego u boku Hugh Granta, Megan Gallagher i Megan Follows.
W styczniu 2004 roku został Oficerem Legii Honorowej – najwyższego odznaczenia nadawanego przez rząd francuski, a w maju 2011 Wielkim Oficerem Orderu Narodowego Zasługi.
Zmarł 19 października 2013 w Cannes wskutek choroby nowotworowej w wieku 83 lat.

</doc>
<doc id="3047888" url="https://pl.wikipedia.org/wiki?curid=3047888" title="Angelus Lubelski">
Angelus Lubelski

Angelus Lubelski – nagroda przyznawana jest co roku od 2005 w Lublinie. Inicjatywa powstała w środowiskach twórczych Lublina. Koncepcję nagrody opracowali: pomysłodawca – Jerzy Jacek Bojarski, ks. Ryszard K. Winiarski i Andrzej A. Widelski w 2004 roku.
Skład założycielski:
Przewodniczącym Kapituły Nagrody Angelus od 2014 był Andrzej A. Widelski. Sekretarzem Kapituły Nagrody Angelus jest Grażyna Rumik.
Nagrodę „Angelus” przyznaje kapituła, w której skład wchodzą wybitni przedstawiciele różnych środowisk. Procedury wyborów określa regulamin nagrody.
Jest to nagroda apolityczna skierowana do ludzi aktywnych i odważnych, chociaż niekiedy niezauważanych, ale także dla tych, którzy są ludźmi sukcesu i spełnienia w swoich życiowych powołaniach. Otrzymują ją ludzie, którzy swoją postawą przywracają nadzieję i szacunek dla każdego człowieka. Laureatem Nagrody mogą zostać osoby fizyczne, instytucje czy środowiska, które poprzez swoje obowiązki, działalność artystyczną i dobroczynną wyrażają wartości humanistyczne.
Nagrodą jest statuetka „Angelusa” wykonana z brązu i usadowiona na granitowym cokole, przedstawiająca uskrzydloną postać człowieka, autorstwa Mileny i Arkadiusza Widelskich.
Preambuła Nagrody „Angelus”.
„Świadomi bogactwa charyzmatów rozsianych pośród ludzi, ufni w moc spełnianego dobra ustanawiamy Nagrodę Angelus, której celem będzie wskazywanie na ludzi o „anielskich osobowościach”, dla których inspiracją jest ewangeliczna koncepcja człowieka i jego odniesień. Chcemy oddać głos tym, których wyróżnia wrażliwość sumień, piękno poświęcenia i twórcza kreatywność.”
Kategorie i laureaci.
Nagrody wręczane są w siedmiu kategoriach:

</doc>
<doc id="3047890" url="https://pl.wikipedia.org/wiki?curid=3047890" title="Curtiss B-2 Condor">
Curtiss B-2 Condor

Curtiss B-2 Condor (Curtiss Model 52) – amerykański samolot bombowy z początku lat 30. Zaprojektowany w zakładach Curtiss Aeroplane and Motor Company dla United States Army Air Corps (USAAC) samolot bazował na wcześniejszym Martin NBS-1. Wyprodukowano 12 samolotów tego typu, które na początku lat 30. były jedynymi ciężkimi bombowcami w służbie USAAC.
Historia.
W 1926 Armia złożyła zamówienie na pojedynczy prototyp XB-2 (numer seryjny 26-211). Samolot bazował na wcześniejszym bombowcu Martin NBS-1, który zaprojektowany w zakładach Glenn L. Martin Company, ale część z samolotów była wyprodukowana w zakładach Curtiss.
Główne różnice pomiędzy NBS-1 a XB-2 polegały na innej konstrukcji kadłuba (metalowa, zamiast drewnianej), innych silnikach (użyto chłodzonych cieczą silników Curtiss Conqueror, zamiast Liberty L-12) i skrzydła o grubszym profilu (Curtiss C-72). Największą zmianą były metalowe elementy konstrukcji kadłuba i skrzydeł które były owocem współpracy Curtissa z Hall-Aluminum Aircraft, w wyniku której zbudowano także samolot Curtiss-Hall F4C.
Podobnie jak w pierwowzorze, silniki znajdowały się w gondolach wbudowanych w dolne skrzydło, w tylnej części gondoli znajdowały się stanowiska strzeleckie (podobne rozwiązanie użyto w powstałym w tym samym czasie Huff-Duff XB-1). Oprócz stanowisk w gondolach silnikowych, w przedniej części kadłuba znajdowało się jeszcze jedno obronne stanowisko strzeleckie, wszystkie uzbrojone były w podwójne karabiny maszynowe Lewis. Samolot miał ogon z dwoma statecznikami poziomymi co w 1927 było już raczej przestarzałym rozwiązaniem. B-2 były pierwszymi dużymi bombowcami z kołem ogonowym zamiast płozy.
Prototyp został dostarczony w lipcu 1927, jego pierwszy lot odbył się we wrześniu 1927. Pod koniec 1927 XB-2 był jednym z samolotów biorącym udział w konkursie Armii na nowy ciężki samolot bombowy, inne konstrukcje które brały udział w tym konkursie to Huff-Duff XB-1, Keystone XLB-6, Sikorsky S-37B i Atlantic XLB-2. W lutym 1927 odrzucono opcje XB-1B, XLB-2 i S-37B, ale Armia nie mogła zdecydować pomiędzy XB-2 a XLB-6. Samolot Curtissa miał znacznie lepsze osiągi, ale był ponad trzykrotnie droższy od XLB-6 (24.750 do 76.373 dolarów). Ostatecznie zdecydowano zamówić obydwa samoloty, 23 czerwca zamówiono tylko dwie maszyny Curtissa (numery seryjne 28-398/399), a w 1929 dodatkowych dziesięć samolotów (numery seryjne 29-28/37).
12 samolotów serii produkcyjnej zostało dostarczonych Armii pomiędzy majem 1929 a styczniem 1930. Samoloty różniły się od wersji prototypowej XB-2 użyciem trzypłatowych zamiast dwupłatowych śmigieł i innymi chłodnicami silnikowymi.
Jeden z B-2 używany był w 1930 do testowania systemu automatycznego pilota.
Dwanaście B-2 na początku lat 30. było jedynymi ciężkimi bombowcami w służbie USAAC. Szybko rozwijająca się technika lotnicza początku lat 30. spowodowała, że kryte płótnem bombowce takie jak B-2 stały się przestarzałe i zostały wycofane ze służby już w 1934. Ostatni B-2 złomowano w czerwcu 1936.
Opis konstrukcji.
Curtiss B-2 Condor (Curtiss Model 52) był dwusilnikowym, dwupłatowym, ciężkim samolotem bombowym o konstrukcji mieszanej. Kadłub samolotu wykonany ze stalowych rur; skrzydła miały stalowe, spawane dźwigary z aluminiowymi żebrami. Cała konstrukcja była kryta płótnem. Samolot napędzany był dwoma silnikami Curtiss GV-1570 Conqueror o mocy 600 KM każdy.
Wersje.
Pojedynczy prototyp, numer seryjny 26-211, oznaczenie Armii XP-477.
12 samolotów zamówionych w dwóch seriach produkcyjnych, numery seryjne; 28-398/9 i 29-28/37.
Jeden samolot z serii B-2 (numer seryjny 29-030) został przebudowany do wersji z podwójnymi sterami.

</doc>
<doc id="3047891" url="https://pl.wikipedia.org/wiki?curid=3047891" title="Janusz Zygmunt Beer">
Janusz Zygmunt Beer

Janusz Zygmunt Beer (ur. 18 kwietnia 1930 w Warszawie, zm. 17 października 2013 w Rockville) – polski i amerykański chemik, fizyk i matematyk, badacz promieniowania, specjalista w zakresie fotobiologii i radiobiologii.
Życiorys.
W 1964 otrzymał stopień doktora nauk matematyczno-fizycznych na Uniwersytecie Warszawskim, a w 1976 uzyskał habilitację z nauk biologicznych na tej samej uczelni. Wieloletni pracownik Instytutu Badań Jądrowych na Żeraniu. Od 1978 na emigracji w USA. Wieloletni pracownik naukowy Center for Devices &amp; Radiological Health Food &amp; Drug Administm w Rockville. Był autorem licznych artykułów i publikacji naukowych na temat między innymi rakotwórczego działania promieni UV czy dziedzicznych zmian w napromieniowanych komórkach ssaków.

</doc>
<doc id="3047892" url="https://pl.wikipedia.org/wiki?curid=3047892" title="Włodzimierz Waliszewski">
Włodzimierz Waliszewski

Włodzimierz Waliszewski (ur. 6 sierpnia 1934 w Ostrołęce, zm. 14 października 2013 w Łodzi) – polski matematyk, specjalista w zakresie geometrii różniczkowej, profesor zwyczajny doktor habilitowany.
Życiorys.
Po ukończeniu w 1951 Liceum Ogólnokształcącego w Łowiczu, studiował matematykę na Wydziale Matematyki, Fizyki i Chemii Uniwersytetu Łódzkiego. Po obronie egzaminu magisterskiego podjął pracę w charakterze asystenta, a następnie starszego asystenta na Politechnice Łódzkiej. 
W 1960 uzyskał stopień doktor nauk matematyczno-fizycznych na Wydziale Matematyki, Fizyki i Chemii Uniwersytetu Łódzkiego, na podstawie rozprawy pt. "Sur une condition suffisante d’existence de solution d’un système de équations algébriques non linéaires, Condi-tion nécessaire et suffisante pour qu’un certain système de deux équations a deux inconnues ait des solutions". Od 1962 rozszerzał wiedzę na seminarium naukowym prowadzonym przez prof. Stanisława Gołąba na Uniwersytecie Jagiellońskim. W 1965 uzyskał tytuł docenta, a po przedstawieniu pracy habilitacyjnej stopień doktora habilitowanego nauk matematyczno-fizycznych, a następnie objął stanowisko kierownika Zakładu Geometrii na Wydziale Matematyki, Fizyki i Chemii Uniwersytetu Łódzkiego. Od 1969 do 1994 pracował w Instytucie Matematycznym PAN. W 1976 na wniosek Rady Naukowej Instytutu Matematycznego PAN otrzymał tytuł profesora. 
W pracy naukowej do kręgu zainteresowań prof. Waliszewskiego należały między innymi tzw. przestrzenie różniczkowe. Był autorem podręcznika "Geometria różniczkowa w zadaniach" (PWN, Warszawa 1981), a także w latach 1973–1991 redaktorem naczelnym miesięcznika "Matematyka – Czasopismo dla Nauczycieli".

</doc>
<doc id="3047894" url="https://pl.wikipedia.org/wiki?curid=3047894" title="Werner Schneider">
Werner Schneider

Werner Schneider – niemiecki brydżysta, Senior Master (WBF), European Master oraz European Champion w kategorii Seniors (EBL).
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3047897" url="https://pl.wikipedia.org/wiki?curid=3047897" title="Horst-Dieter Uhlmann">
Horst-Dieter Uhlmann

Horst-Dieter Uhlmann – niemiecki brydżysta, Senior Master (WBF), European Master oraz European Champion w kategorii Seniors (EBL).
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3047898" url="https://pl.wikipedia.org/wiki?curid=3047898" title="Małgorzata Wróblewska">
Małgorzata Wróblewska

Małgorzata Irena Wróblewska (ur. 20 października 1956, zm. 16 października 2013) – polski biolog, specjalistka w zakresie biochemii klinicznej i metabolizmu lipoprotein, doktor habilitowany nauk farmaceutycznych w zakresie farmacji, wieloletni adiunkt Katedry Biochemii Klinicznej na Wydziale Lekarskim z Oddziałem Stomatologicznym, kierownik Zakładu Chemii Klinicznej Katedry Analityki Klinicznej Gdańskiego Uniwersytetu Medycznego, członek Zarządu Głównego Kolegium Medycyny Laboratoryjnej w Polsce.

</doc>
<doc id="3047908" url="https://pl.wikipedia.org/wiki?curid=3047908" title="Wojciech Froehlich">
Wojciech Froehlich

Wojciech Antoni Froehlich (ur. 25 marca 1943, zm. 10 października 2013) – polski geograf, prof. dr hab., specjalista w zakresie geomorfologii fluwialnej i hydrologii, wieloletni pracownik naukowy Instytutu Geografii i Przestrzennego Zagospodarowania im. S. Leszczyckiego PAN.
Członek między innymi Polskiej Akademii Nauk, Polskiej Akademii Umiejętności, Stowarzyszenia Geomorfologów Polskich oraz Międzynarodowej Asocjacji Badań Hydrologicznych (International Association Of Hydrological Sciences), Światowego Stowarzyszenia Badań nad Sedymentacją i Erozją (World Association of Sedimentation and Erosion Research). W latach 2002-2005 prezydent Międzynarodowej Komisji Erozji Kontynentalnej (International Commission on Continental Erosion).
Pochodził z Nowego Sącza, z którym był związany przez całe życie. W 1965 r. ukończył studia geograficzne na Uniwersytecie Mikołaja Kopernika w Toruniu. Po studiach został nauczycielem geografii w I LO im. Jana Długosza w Nowym Sączu. Od 1971 r. asystent w kierowanym przez prof. Leszka Starkla Zakładzie Geomorfologii i Hydrologii Gór i Wyżyn Instytutu Geografii PAN w Krakowie. W 1974 r. uzyskał stopień doktora nauk geograficznych z zakresu geografii fizycznej (praca pt. „Dynamika i roczny cykl procesów fluwialnych w dorzeczu Kamienicy Nawojowskiej”). Habilitację uzyskał w 1982 r., profesurę w 1995 r.

</doc>
<doc id="3047909" url="https://pl.wikipedia.org/wiki?curid=3047909" title="Felix Dexter">
Felix Dexter

Felix Dexter (ur. 26 lipca 1961 w Saint Kitts i Nevis, zm. 18 października 2013 w Londynie) – brytyjski aktor komediowy.
Filmografia.
seriale
film

</doc>
<doc id="3047910" url="https://pl.wikipedia.org/wiki?curid=3047910" title="Dean Norris">
Dean Norris

Dean Joseph Norris (ur. 8 kwietnia 1963 w South Bend, w stanie Indiana) – amerykański aktor filmowy i telewizyjny.
Życiorys.
Norris urodził się w South Bend, jako syn Rosemarie (z domu Lacay; 1934-2012) i Jacka Norrisa (1930-2008). W 1985 ukończył Harvard College.
Wystąpił między innymi w takich produkcjach kinowych jak ' (1991) i ' (2008), a także "Pamięć absolutna" ("Total Recall", 1990), "Żołnierze kosmosu" ("Starship Troopers", 1997), "Przed metą" ("Without Limits" 1998), "Mała miss" ("Little Miss Sunshine", 2006), "Evan Wszechmogący" ("Evan Almighty", 2007) czy "Dorwać gringo" ("Get the Gringo", 2012). Wystąpił gościnnie w serialu "Zagubieni".
Występował też w roli agenta DEA, Hanka Schradera w serialu telewizji AMC pod tytułem "Breaking Bad", jak również w roli Jamesa „Big Jima” Renniego w serialu "Pod kopułą" (2013-2015).

</doc>
<doc id="3047912" url="https://pl.wikipedia.org/wiki?curid=3047912" title="Oenone Wood">
Oenone Wood

Oenone Wood (ur. 24 września 1980 w Newcastle) – australijska kolarka szosowa, brązowa medalistka mistrzostw świata oraz dwukrotna zdobywczyni Pucharu Świata.
Kariera.
Pierwszy sukces w karierze Oenone Wood osiągnęła w sezonie 2004, kiedy zwyciężyła w klasyfikacji generalnej Pucharu Świata. Wyprzedziła wtedy dwie Niemki: Petrę Rossner i Angelę Brodtkę. Wygrała wtedy włoski Trofeo Alfredo Binda-Comune di Cittiglio oraz australijskie Bay Classic i Geelong Tour. W tym samym roku wystąpiła na igrzyskach olimpijskich w Atenach, gdzie była czwarta w wyścigu szosowym oraz szósta w indywidualnej jeździe na czas. Podczas rozgrywanych w 2005 roku mistrzostw świata w Madrycie była trzecia w wyścigu ze startu wspólnego, przegrywając tylko z Niemką Reginą Schleicher oraz Nicole Cooke z Wielkiej Brytanii. Ponadto w sezonie 2005 ponownie zwyciężyła w klasyfikacji generalnej PŚ, tym razem wyprzedzając Szwedkę Susanne Ljungskog i Holenderkę Mirjam Melchers. Na igrzyskach Wspólnoty Narodów w Melbourne w 2006 roku zwyciężyła w indywidualnej jeździe na czas, a w wyścigu ze startu wspólnego była druga. Kilkukrotnie zdobywała medale mistrzostw Australii, w tym cztery złote: w indywidualnej jeździe na czas w 2004 i 2005 roku oraz w wyścigu ze startu wspólnego w 2004 i 2008 roku. Wystąpiła również na igrzyskach olimpijskich w Pekinie w 2008 roku, ale zajmowała miejsca w trzeciej dziesiątce. Po tych igrzyskach zakończyła karierę.

</doc>
<doc id="3047914" url="https://pl.wikipedia.org/wiki?curid=3047914" title="Börje Haag">
Börje Haag

Börje Haag – szwedzki żużlowiec.
Brązowy medalista indywidualnych mistrzostw Szwecji (Sztokholm 1948). Trzykrotny medalista drużynowych mistrzostw Szwecji: dwukrotnie srebrny (1948, 1949) oraz brązowy (1950).
W lidze szwedzkiej reprezentant klubów: SMK Sztokholm (1948–1949) oraz Monarkerna Sztokholm (1950).

</doc>
<doc id="3047916" url="https://pl.wikipedia.org/wiki?curid=3047916" title="Einar Lindqvist">
Einar Lindqvist

Einar Lindqvist – szwedzki żużlowiec.
Brązowy medalista indywidualnych mistrzostw Szwecji (Sztokholm 1949). Czterokrotny medalista drużynowych mistrzostw Szwecji: dwukrotnie złoty (1949, 1951), srebrny (1950) oraz brązowy (1948).
Reprezentant Szwecji na arenie międzynarodowej. Uczestnik eliminacji indywidualnych mistrzostw świata (Linköping 1952 – X miejsce w finale szwedzkim).
W lidze szwedzkiej reprezentant klubu Vargarna Norrköping (1948–1952).

</doc>
<doc id="3047917" url="https://pl.wikipedia.org/wiki?curid=3047917" title="Linus Eriksson">
Linus Eriksson

Linus Eriksson – szwedzki żużlowiec.
Brązowy medalista indywidualnych mistrzostw Szwecji (Sztokholm 1950). Dwukrotny złoty medalista drużynowych mistrzostw Szwecji (1948, 1950).
Reprezentant Szwecji na arenie międzynarodowej. Uczestnik eliminacji indywidualnych mistrzostw świata (Linköping 1952 – XI miejsce w finale szwedzkim).
W lidze szwedzkiej reprezentant klubów: Filbyterna Linköping (1948–1952) oraz Dackarna Målilla (1952).

</doc>
<doc id="3047918" url="https://pl.wikipedia.org/wiki?curid=3047918" title="Ina-Yoko Teutenberg">
Ina-Yoko Teutenberg

Ina-Yoko Teutenberg (ur. 28 października 1974 w Düsseldorfie) – niemiecka kolarka szosowa i torowa, dwukrotna medalistka szosowych mistrzostw świata.
Kariera.
Pierwsze sukcesy w karierze Ina-Yoko Teutenberg osiągnęła w 1990 roku, kiedy zdobyła złote medale w wyścigu ze startu wspólnego podczas szosowych mistrzostw świata juniorów oraz w wyścigu punktowym podczas torowych mistrzostw świata juniorów. Pierwszy medal w kategorii elite zdobyła jednak dopiero na szosowych mistrzostwach świata w Kopenhadze w 2011 roku, gdzie była trzecia w wyścigu ze startu wspólnego. W zawodach tych wyprzedziły ją jedynie Włoszka Giorgia Bronzini oraz Holenderka Marianne Vos. Na rozgrywanych rok później mistrzostwach świata w Valkeburgu w barwach zespołu Team Specialized–lululemon wywalczyła złoty medal w drużynowej jeździe na czas. W sezonie 2006 zajęła drugie miejsce w klasyfikacji generalnej Pucharu Świata, przegrywając tylko Nicole Cooke z Wielkiej Brytanii. Na podium klasyfikacji PŚ stanęła także w sezonie 2007, kiedy była trzecia, za Vos i Cooke. W 2000 roku wystartowała w wyścigu ze startu wspólnego na igrzyskach olimpijskich w Sydney, ale nie ukończyła rywalizacji. Brała także udział w igrzyskach w Londynie w 2012 roku, zajmując czwarte miejsce w tej samej konkurencji. W walce o podium lepsza okazała się Rosjanka Olga Zabielinska. Teutenberg wygrywała też między innymi chiński Tour of Chongming Island w latach 2010 i 2011, holenderski Ronde van Gelderland w latach 2009 i 2011 oraz Rotterdam Tour w latach 2005 i 2006.
Jej bracia, Lars i Sven również są kolarzami.

</doc>
<doc id="3047919" url="https://pl.wikipedia.org/wiki?curid=3047919" title="Betsy Brandt">
Betsy Brandt

Betsy Ann Brandt (ur. 14 marca 1973 w Bay City) – amerykańska aktorka, najbardziej znana z roli Marie Schrader w serialu telewizji AMC pod tytułem "Breaking Bad" i jako Annie Henry w "Michael J. Fox Show". 
Absolwentka liceum Bay Western City High School w Auburn, w stanie Michigan z 1996 roku, zdobyła także Bachelor of Fine Arts (odpowiednik studiów licencjackich) na University of Illinois at Urbana-Champaign. Studiowała na Uniwersytecie Harvarda i w Royal Scottish Academy of Music and Drama w Glasgow.
Karierę zaczynała od ról epizodycznych w takich serialach jak: "Ostry dyżur" ("ER"), "" ("CSI: Crime Scene Investigation"), "Bez śladu" ("Without a Trace"), "Agenci NCIS" ("Navy NCIS: Naval Criminal Investigative Service"). Rozpoznawalność przyniosła jej rola Marie Schrader w serialu "Breaking Bad".

</doc>
<doc id="3047920" url="https://pl.wikipedia.org/wiki?curid=3047920" title="Olle Heyman">
Olle Heyman

Olle Heyman (ur. 31 marca 1930, zm. 7 lutego 1993) – szwedzki żużlowiec.
Brązowy medalista indywidualnych mistrzostw Szwecji (Sztokholm 1953). Trzykrotny medalista drużynowych mistrzostw Szwecji: dwukrotnie złoty (1955, 1956) oraz srebrny (1954).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Trondheim 1955 – XI miejsce w finale skandynawskim).
W lidze szwedzkiej reprezentant klubu Monarkerna Sztokholm (1951–1956).
W 1952 r. wystąpił w filmie "Farlig kurva".

</doc>
<doc id="3047921" url="https://pl.wikipedia.org/wiki?curid=3047921" title="Suzanne de Goede">
Suzanne de Goede

Suzanne de Goede (ur. 16 kwietnia 1984 w Zoeterwoude) – holenderska kolarka szosowa i torowa.
Kariera.
Pierwsze sukcesy w karierze Suzanne de Goede osiągnęła w 2002 roku, kiedy zdobyła złoty medal w wyścigu ze startu wspólnego na szosowych mistrzostwach świata juniorów oraz srebrny w indywidualnym wyścigu na dochodzenie podczas torowych mistrzostw świata juniorów. W kategorii elite jej największym osiągnięciem jej zajęcie drugiego miejsca w klasyfikacji generalnej Pucharu Świata kobiet w kolarstwie szosowym w sezonie 2008. Wyprzedziły ją wtedy jedynie Niemka Judith Arndt, a trzecie miejsce zajęła inna reprezentantka Holandii - Marianne Vos. Na mistrzostwach świata jej najlepszym wynikiem jest jedenaste miejsce w drużynowej jeździe na czas wywalczone podczas MŚ w Valkenburgu w 2012 roku. Ponadto de Goede wygrywała Omloop Het Nieuwsblad w latach 2006 i 2009 oraz Ronde van Gelderland w 2005 i 2012 roku. Nie brała udziału w igrzyskach olimpijskich.

</doc>
<doc id="3047925" url="https://pl.wikipedia.org/wiki?curid=3047925" title="Ośrodek duszpasterski Matki Bożej Nieustającej Pomocy w Mszanie Górnej">
Ośrodek duszpasterski Matki Bożej Nieustającej Pomocy w Mszanie Górnej



</doc>
<doc id="3047927" url="https://pl.wikipedia.org/wiki?curid=3047927" title="An-Nabigha az-Zubjani">
An-Nabigha az-Zubjani

An-Nabigha az-Zubjani (arab. النابغة الذبياني), właśc. Zijad ibn Mu’awija (ur. ok. 535; zm. ok. 604) – pisarz i poeta dworski, jeden z ostatnich arabskich poetów czasów przed-islamskich. "An-Nabigha" znaczy po arabsku: "geniusz".
Zaliczany do sześciu najznamienitszych poetów arabskich czasów przed-islamskich; wielu znawców tematu uważa go nawet za pierwszego pośród tych sześciu. Przebywał i tworzył m.in. na dworach: Ghassanidów i Lachmidów. Pisał głównie panegiryki, satyry i kasydy.
Najbardziej znana jego kasyda opisuje wielbłądzicę i dzikiego byka. Uznawana jest ona za tzw. mullakkę, czyli jedną z kasyd znajdującą się w zbiorze siedmiu najpiękniejszych kasyd staroarabskich, zestawionego w VIII w. przez Hammada ar-Rawiję.

</doc>
<doc id="3047928" url="https://pl.wikipedia.org/wiki?curid=3047928" title="Bo Andersson (żużlowiec)">
Bo Andersson (żużlowiec)

Bo Andersson – szwedzki żużlowiec.
Dwukrotny finalista indywidualnych mistrzostw Szwecji (Sztokholm 1951 – IX miejsce, Sztokholm 1952 – X miejsce). Złoty medalista drużynowych mistrzostw Szwecji (1952).
Reprezentant Szwecji na arenie międzynarodowej. Uczestnik eliminacji indywidualnych mistrzostw świata (Falköping 1952 – VI miejsce w finale kontynentalnym).
W lidze szwedzkiej reprezentant klubu Getingarna Sztokholm (1951–1952).
W 1952 r. wystąpił w filmie "Farlig kurva".

</doc>
<doc id="3047929" url="https://pl.wikipedia.org/wiki?curid=3047929" title="Bo Andersson">
Bo Andersson



</doc>
<doc id="3047931" url="https://pl.wikipedia.org/wiki?curid=3047931" title="Annemiek van Vleuten">
Annemiek van Vleuten

Annemiek Adriana van Vleuten (ur. 8 października 1982 w Utrecht) – holenderska kolarka szosowa i torowa, dwukrotna mistrzyni świata w jeździe indywidualnej na czas z 2017 i 2018 roku, zdobywczyni Pucharu Świata w kolarstwie szosowym.
Kariera.
Pierwsze sukcesy w karierze Annemiek van Vleuten osiągnęła w 2008 roku, kiedy zdobyła srebrny medal w indywidualnej jeździe na czas oraz brązowy w wyścigu ze startu wspólnego na uniwersyteckich mistrzostwach świata w kolarstwie. Pierwszy medal w kategorii elite wywalczyła podczas szosowych mistrzostw świata we Florencji w 2013 roku, gdzie w barwach zespołu Team Specialized–lululemon zdobyła srebrny medal w drużynowej jeździe na czas. Ponadto w sezonie 2011 zwyciężyła w klasyfikacji generalnej Pucharu Świata kobiet w kolarstwie szosowym. Wyprzedziła wtedy bezpośrednio swą rodaczkę Marianne Vos oraz Szwedkę Emmę Johansson. Ponadto wygrała między innymi Ronde van Drenthe w 2010 roku oraz Ronde van Vlaanderen voor Vrouwen rok później.
W latach 2014-2016 występowała w barwach drużyny Rabobank-Liv oraz Bigla; w 2016 zmieniła barwy klubowe na Orica-AIS (obecnie Mitchelton-Scott). W roku 2021 rozpoczęła występy w drużynie Movistar Team (WTW).
W 2012 roku wystartowała w wyścigu ze startu wspólnego podczas igrzysk olimpijskich w Londynie, kończąc rywalizację na czternastej pozycji.
W 2016 w trakcie Igrzysk Olimpijskich w Rio de Janeiro wskutek upadku nie ukończyła wyścigu ze startu wspólnego. Od 2017 ponownie osiąga sukcesy, wygrywając m.in. wyścig Cadel Evans Great Ocean Road Race Women. We wrześniu 2019 roku wygrała prolog wyścigu Boels Ladies Tour.

</doc>
<doc id="3047933" url="https://pl.wikipedia.org/wiki?curid=3047933" title="Bob Odenkirk">
Bob Odenkirk

Bob Odenkirk, właśc. Robert John Odenkirk (ur. 22 października 1962 w Berwyn w stanie Illinois) – amerykański aktor, komik, scenarzysta, reżyser i producent. Występował w roli prawnika Saula Goodmana w serialach AMC "Breaking Bad" i "Zadzwoń do Saula".
Życiorys.
Urodził się jako jedno z siedmiorga dzieci. Dorastał na przedmieściach Chicago i w Naperville.
Karierę zaczynał jako scenarzysta w "Saturday Night Live" (1987-91), a później "The Dennis Miller Show". Zauważony przez Bena Stillera, został przez niego zaangażowany jako scenarzysta i aktor przy realizacji "The Ben Stiller Show" (1992). Brał także udział w realizacji "The Dennis Miller Show".
Jako aktor wystąpił w kilkunastu filmach oraz licznych serialach, w tym między innymi w rolach epizodycznych i gościnnych w takich produkcjach jak "Roseanne", "Kroniki Seinfelda" ("Seinfeld"), "Trzecia planeta od Słońca" ("3rd Rock from the Sun"), "Wszyscy kochają Raymonda" ("Everybody Loves Raymond"), "Bogaci bankruci" ("Arrested Development"), "Trawka" ("Weeds"), "Jak poznałem waszą matkę" ("How I Met Your Mother") czy "Sposób użycia" ("Rules of Engagement"). Znaczną popularność przyniosła mu rola prawnika Saula Goodmana w serialu "Breaking Bad". Powrócił do tej roli w prequelu "Zadzwoń do Saula".
18 kwietnia 2022 roku aktor został wyróżniony gwiazdą w Alei Gwiazd, znajdującej się w Los Angeles.

</doc>
<doc id="3047936" url="https://pl.wikipedia.org/wiki?curid=3047936" title="Evelyn Stevens">
Evelyn Stevens

Evelyn Lee Stevens (ur. 9 maja 1983 w Claremont) – amerykańska kolarka szosowa, sześciokrotna medalistka mistrzostw świata.
Kariera.
Pierwszy sukces Evelyn Stevens osiągnęła w 2011 roku, kiedy zdobyła srebrny medal w indywidualnej jeździe na czas na mistrzostwach panamerykańskich w Rionegro. Na rozgrywanych rok później mistrzostwach świata w Valkenburgu zdobyła srebrny medal w indywidualnej jeździe na czas, a wspólne z koleżankami z Team Specialized–lululemon zwyciężyła w drużynowej jeździe na czas. W tym samym roku wystąpiła także na igrzyskach olimpijskich w Londynie, zajmując 24. miejsce w wyścigu ze startu wspólnego. Podczas mistrzostw świata we Florencji w 2013 roku ponownie zwyciężyła w drużynowej jeździe na czas. Na tych samych mistrzostwach była czwarta w indywidualnej jeździe na czas i piąta w wyścigu ze startu wspólnego. Ponadto w sezonie 2012 zajęła trzecie miejsce w klasyfikacji generalnej Pucharu Świata w kolarstwie szosowym, ulegając jedynie Holenderce Marianne Vos oraz Niemce Judith Arndt.

</doc>
<doc id="3047937" url="https://pl.wikipedia.org/wiki?curid=3047937" title="Piotr Regalado">
Piotr Regalado

Piotr Regalado OFM (ur. w 1390 w Valladolid, zm. 30 marca 1456 w La Aguilera) − hiszpański franciszkanin, reformator zakonu, święty Kościoła katolickiego.
Życiorys.
Piotr Regalado pochodził z rodziny szlacheckiej o korzeniach żydowskich. Urodził się w Valladolid. Po śmierci ojca, mając trzynaście lat wstąpił do klasztoru franciszkanów w rodzinnym mieście. Zafascynowany osobą reformatora franciszkańskiego Piotra z Villacreces, poprosił w 1404 o przeniesienie do eremu w Aguilera. Następnie wraz z Lope de Salinas y Salazarem rozpoczął zakładanie pustelni, w których miało przebywać w tym samym czasie nie więcej niż 25 zakonników. W 1414 podczas soboru w Konstancji reforma Piotra z Villacreces otrzymała aprobatę papieską. Podczas kapituły prowincjalnej w 1422 zmarł Piotr z Villacreces. Na nowego przywódcę dzieła reformy wybrano Piotra Regalado. W 1426 Piotr udał się do Burgos, by zachęcić Lope de Salinas, by nie rezygnował z wprowadzania reformy przedsięwziętej przed laty w Auguille. W 1427 podczas obrad w Medina del Campo Piotr Regalado był zwolennikiem pozostania w jedności z gałęzią franciszkanów konwentualnych. W 1442 wybrano Piotra Regalado wikariuszem braci zreformowanych, trzecim z kolei następcą Piotra z Villacreces. W 1456 wyruszył do Burgos, by prosić Lope de Salinasa o przyjęcie urzędu wikariusza braci reformowanych. Zmarł 30 marca 1456 w Auguile. U jego grobu wierni doświadczali cudownych uzdrowień, zaś w czasie przeniesienia ciała do kościoła z okazji beatyfikacji odnaleziono je zachowane po 36 latach od pochówku.
W historiografii opisywany jest jako mistyk i asceta odznaczający się umiłowaniem postu o chlebie i wodzie. Był obdarzony darem czynienia cudów i proroctwa.
Kult.
Beatyfikacji dokonał Innocenty XI 11 marca 1684. Kanonizacja miała miejsce 29 czerwca 1746 za pontyfikatu papieża Benedykta XIV. Wspomnienie liturgiczne patrona miasta Valladolid obchodzone jest 13 maja jako upamiętnienie dnia przeniesienia ciała, dokonanego w obecności królowej Izabeli Kastylijskiej.
Ikonografia.
Św. Piotr Regalado przedstawiany jest w habicie franciszkańskim z białym sznurem z trzema węzłami. Niekiedy też z gorejącym sercem.

</doc>
<doc id="3047938" url="https://pl.wikipedia.org/wiki?curid=3047938" title="Bogusław Karakula">
Bogusław Karakula

Bogusław Jan Karakula (ur. 28 sierpnia 1957 w Sokołowie Podlaskim) – polski samorządowiec, regionalista, od 1998 burmistrz Sokołowa Podlaskiego.
Życiorys.
W 1992 ukończył studia na Wydziale Transportu Politechniki Warszawskiej. W roku 2000 ukończył studia podyplomowe na Studium Prawno-Samorządowym, a w 2002 studia podyplomowe w zakresie europejskiego prawa samorządowego w Instytucie Nauk Prawnych Polskiej Akademii Nauk.
W latach 1977–1978 i 1981–1986 pracował w PKS Oddział Sokołów Podlaski. W latach 1980–1981 był zatrudniony w Rolniczej Spółdzielni Produkcyjnej w Morszkowie, a w latach 1986–1991 w Przedsiębiorstwie Przemysłu Mięsnego w Sokołowie Podlaskim. W roku 1998 był dyrektorem w Zakładzie Doskonalenia Zawodowego w Sokołowie Podlaskim. W latach 1990–1998 prowadził własną działalność gospodarczą.
Wybrany w 1998 do Rady Miejskiej w Sokołowie Podlaskim (z KW AWS), 13 listopada wybrany przez radę na stanowisko burmistrza miasta.
Od 2001 roku należy do Prawa i Sprawiedliwości. W wyborach parlamentarnych w 2005 roku jako kandydat tej partii, z siódmego miejsca, startował do Sejmu. Zdobył 2539 głosów. Nie uzyskał mandatu.
W roku 2002 został wybrany burmistrzem miasta w wyborach bezpośrednich, zdobywając w drugiej turze 3214 głosów, co stanowiło 67,79% głosów. W roku 2006 wybrany na trzecią kadencję w pierwszej turze wyborów, spośród pięciu kandydatów uzyskał 52,25% głosów. W roku 2010 wybrany na czwartą kadencję w drugiej turze, zdobywając 3651 głosów, co stanowiło 60,31% głosów. W drugiej turze wyborów wygrał także w 2014 roku. Oddano na niego 3808 głosów, co stanowiło 53.42%. W 2018 roku został wybrany na piątą kadencję w pierwszej turze zdobył 3930 głosów co stanowiło 43.67% głosów. W drugiej turze wyborów wygrał zdobywając 4313 głosów co stanowiło 54,86% 
W latach 2002–2014 kandydował z własnego komitetu wyborczego.
Członek Sokołowskiego Towarzystwa Społeczno-Kulturalnego, współautor wydawnictw historycznych i regionalnych. Wiceprezes Mazowieckiego Stowarzyszenia Gmin na rzecz Rozwoju Społeczeństwa Informacyjnego.
Odznaczony Srebrnym Krzyżem Zasługi (2008), Krzyżem Kawalerskim Orderu Odrodzenia Polski (2017).
Żonaty, ma córkę Sylwię.

</doc>
<doc id="3047939" url="https://pl.wikipedia.org/wiki?curid=3047939" title="CCC-Liv">
CCC-Liv

CCC-Liv () – polska profesjonalna kobieca grupa kolarska powstała w 2005 roku pod nazwą DSB Bank. Obecnie sponsorowana jest przez polską firmę obuwniczą CCC i producenta rowerów Giant, właściciela marki Liv.
Zespół, pod nazwą Rabobanku, zdobył srebrny medal w drużynowej jeździe na czas podczas szosowych mistrzostw świata 2012 i 2013 roku. Ponadto w sezonach 2011, 2012 i 2013 zwyciężał w klasyfikacji drużynowej Pucharu Świata kobiet w kolarstwie szosowym.
Ekipa prowadzona jest przez byłego kolarza Koosa Moerenhouta. Uznawana jest za jedną z najlepszych ekip w kobiecym peletonie, a jej zawodniczki wygrywają wiele ważnych imprez etapowych i jednodniowych.
Skład 2017.
"Stan na marzec 2017"

</doc>
<doc id="3047940" url="https://pl.wikipedia.org/wiki?curid=3047940" title="Rabobank Women Cycling Team">
Rabobank Women Cycling Team



</doc>
<doc id="3047943" url="https://pl.wikipedia.org/wiki?curid=3047943" title="Villacreces">
Villacreces

Villacreces − opustoszałe miasteczko w Hiszpanii w gminie Santervás de Campos, w prowincji Valladolid, we wspólnocie autonomicznej Kastylia i León.

</doc>
<doc id="3047944" url="https://pl.wikipedia.org/wiki?curid=3047944" title="Król Ralph">
Król Ralph

Król Ralph (ang. "King Ralph") – amerykański film komediowy z 1991 roku w reżyserii Davida S. Warda. Scenariusz oparto na powieści Emlyn Williams "Headlong".
Produkcja.
Zdjęcia do filmu kręcono w wielu miejscach w całej Anglii. Pałac Buckingham odgrywały w filmie inne rezydencje: liczne londyńskie pałace (Syon House, Somerset House, Apsley House, Lancaster House i Old Royal Naval College w Greenwich), Wrotham Park (hrabstwo Hertfordshire), Harewood House (West Yorkshire), Belvoir Castle (Leicestershire), Hagley Hall (Worcestershire) oraz Blenheim Palace (Oxfordshire). Wnętrza zamku w Warwick (Warwickshire) i Hever Castle (Kent) zastępowały prawdziwy zamek w Windsorze, który z kolei widać w filmie jedynie z zewnątrz oraz od strony parkowej promenady The Long Walk. Londyński dworzec kolejowy St Pancras International pojawił się w scenie z fińską rodziną królewską. Highclere Castle w hrabstwie Hampshire posłużył jako dom Lorda Gravesa. Dalton w hrabstwie South Yorkshire było zaś miejscem, w którym znajdował się dom rodziców Mirandy.
Fabuła.
W wyniku wypadku podczas robienia wspólnej fotografii, cała rodzina królewska panująca w Wielkiej Brytanii ginie. Wszyscy na liście sukcesji. Ogromnym wysiłkiem poszukuje się na całym świecie kogoś kto choć minimalnie był z nimi spokrewniony. Stwierdzono, że teraz pierwszy na liście jest Ralph, Amerykanin, piosenkarz i tancerz z Las Vegas. W Anglii przechodzi kurs dobrego wychowania i zapoznaje się z etykietą królewską. Jest to dla niego trudne zadanie, ponieważ jest stereotypowym Amerykaninem, a jego nawyki nie przystają do przyszłego króla Anglii. Wkrótce dowiaduje się, że przeciwko niemu szykuje się spisek.
Obsada.
Źródło: "Filmweb"

</doc>
<doc id="3047953" url="https://pl.wikipedia.org/wiki?curid=3047953" title="Mistrzostwa Polski w rugby 7 (2004)">
Mistrzostwa Polski w rugby 7 (2004)

X Mistrzostwa Polski Seniorów w Rugby 7 odbyły się 3 maja 2004 roku w Sochaczewie. Tytuł mistrza Polski obroniła drużyna Orkana Sochaczew.
Najlepszym graczem turnieju został wybrany Bogdan Wróbel.

</doc>
<doc id="3047955" url="https://pl.wikipedia.org/wiki?curid=3047955" title="Hans Leonhard Schäufelein">
Hans Leonhard Schäufelein

Hans Leonhard Schäufelein lub Schäuffelein (ur. ok. 1482 w Norymberdze, zm. między 1538 a 1540 w Nördlingen) – niemiecki malarz, rysownik i grafik okresu renesansu. 
Życie.
Był uczniem Michaela Wolgemuta i asystentem Albrechta Dürera. 
W l. 1503-07 działał w Norymberdze. W l. 1507-08 pracował w warsztacie Hansa Holbeina w Augsburgu. Następnie wyjechał do Tyrolu. W 1514 zorganizował własny warsztat w Nördlingen, gdzie w 1515 otrzymał stanowisko malarza miejskiego. 
Twórczość.
Wykonywał liczne obrazy ołtarzowe i portrety oraz wielkoformatowe drzeworyty. Tworzył też epitafia obrazowe, rysunki do drzeworytów, ryciny książkowe oraz karty do gry. Ilustrował m.in. dzieła Ulricha Pindera: "Der beschlossen gart des rosenkrantz Mariae" (Norymberga 1505) - 337 drzeworytów oraz "Speculum passionis domini nostri Ihesu christi" (Norymberga 1507) - 29 drzeworytów. Na zamówienie cesarza Maksymiliana I wykonał cykle drzeworytów do ówczesnych dzieł literackich: "Theuerdank" (od 1511), "Triumphzug" (od 1512), "Weisskunig" (od 1514). W ratuszu w Nördlingen zachował się jego fresk o tematyce biblijnej: "Zwycięska obrona miasta Betulii przeciwko Holofernesowi" (1515). 
Tworzył pod wpływem Albrechta Dürera, Hansa Holbeina, Lucasa Cranacha St. i Jörga Breu.

</doc>
<doc id="3047957" url="https://pl.wikipedia.org/wiki?curid=3047957" title="Shinhŭng sa">
Shinhŭng sa

Shinhŭng sa – jeden z najstarszych klasztorów koreańskich. Spotyka się także nazwę Sinhŭng sa.
Historia klasztoru.
Klasztor został założony przez Chajanga w 652 roku. W pewnym momencie Chajang, przebywający w stolicy Kyongju, poczuł, że oddalił się od swoich ideałów z wcześniejszych czasów. Opuścił więc stolicę i rozpoczął podróż na górę Odae, spodziewając się spotkać Mańdziuśriego. Po drodze zatrzymał się na górze Sŏrak i zbudował mały klasztor, który nosił nazwę Hyangsŏng.
W kilkadziesiąt lat później Ŭisang rozbudował klasztor równocześnie przenosząc go na dzisiejsze miejsce i zmieniając jego nazwę w 701 r. na Sŏnjong sa.
Jak wiele koreańskich klasztorów, tak i ten został zniszczony w czasie japońskiej inwazji w 1592 r. Po odbudowaniu uległ w 1642 r. spaleniu. W 1647 r. został ponownie odbudowany i nadano mu wtedy obecną nazwę.
W ciągu wielu lat istnienia tego klasztoru praktykowało w nim wielu wybitnych mnichów. Dziś jest w klasztorze mały budynek dla mnichów praktykujących medytację. 
Klasztor obecnie znajduje się Narodowym Parku góry Sŏrak. Jest uważany za najstarszy klasztor sŏn (zen) na świecie.
Jest klasztorem parafialnym, który zarządza 35 innymi klasztorami.
Budda.
W klasztorze znajduje się duży posąg Wielkiego Buddy Zjednoczenia (T'ongil Daebul), reprezentującego dążenia ludzi do zjednoczenia kraju. Mierzy on 14.6 metra wysokości i waży 108 ton. Znajduje się na piedestale o wysokości 4.3 metra. Tak więc w całości monument ten ma 18.9 metra wysokości. Piedestał obramowany jest 16 reliefami.
Budda siedzi w pozycji medytacyjnej w pozie "oświeconego". Oczy są wpół przymknięte a usta układają się w delikatny uśmiech. Wnętrze posągu jest puste. Znajdują się tam trzy relikwie Buddy, pozostałości po kremacji, przekazane w darze przez rząd Mjanmy, oraz Tripitaka.
Projekt i wykonanie posągu kosztowało 4.1 miliona dolarów, które zebrano od 300 000 anonimowych darczyńców odwiedzających klasztor.

</doc>
<doc id="3047958" url="https://pl.wikipedia.org/wiki?curid=3047958" title="Artur Binkowski">
Artur Binkowski

Artur „Art” Binkowski (ur. 19 lutego 1975 w Bielawie) – kanadyjski bokser pochodzenia polskiego, występujący w kategorii ciężkiej, olimpijczyk z Sydney.
W wieku 13 lat wyemigrował z rodziną do Kanady. W 2000 roku jako reprezentant tego kraju wystąpił podczas igrzysk olimpijskich w Sydney, dochodząc do ćwierćfinału. Potem przeszedł na zawodowstwo. Nie przegrał żadnej z pierwszych szesnastu walk (dwa razy remisował) na zawodowym ringu. Większość z nich stoczył w Stanach Zjednoczonych.
Gdy w 2007 roku znokautował go Mike Mollo, zawiesił karierę. Wrócił po pięciu latach, ale przegrał z Jonte Willisem. Od tego czasu głośniej było o jego konfliktach z prawem. Kanadyjski „The Record” pisał również o jego problemach z depresją i uzależnieniu od alkoholu. Tymczasem w Polsce zyskał rozgłos – wygłaszając monologi i udzielając wywiadów, w których obrażał rywali.
Życiorys.
Rodzina i wczesne lata.
Urodził się 1975 w Bielawie, gdzie również dorastał, w rodzinie o sportowych tradycjach. Jego dziadek, Józef Grzelczyk, był bokserem Górnika Wałbrzych i założycielem sekcji bokserskiej klubu Bielawianka Bielawa, natomiast matka, Czesława, trenowała lekkoatletykę. Ojciec, Andrzej Binkowski, był elektrykiem. Artur Binkowski ma dwóch młodszych braci: Piotra (ang. "Peter") i Grzegorza ("Greg").
W 1988 w wieku 13 lat Binkowski wyemigrował z rodziną do Kanady. Binkowscy początkowo zamieszkali przy ulicy Chandler Drive niedaleko ulicy Ottawa Street i Westmount Road w Kitchener. Artur Binkowski był wysportowanym chłopcem, który grywał w piłkę nożną. Pracował również w restauracji McDonald’s, uczęszczając równolegle do Kitchener-Waterloo Collegiate i Vocational School, jak również do Bluevale Collegiate Institute w Waterloo.
Początki z boksem.
Początkowo Binkowski trenował karate i kung-fu, ale w tych sportach, jak stwierdził, brakowało mu „konkretnego kontaktu z przeciwnikiem”. Jako 15-latek w mieście rozpoczął treningi boksu. Powodem były problemy z rówieśnikami, którzy z początku nie akceptowali obcokrajowca z Polski. Trafił do klubu Waterloo Regional Boxing Academy, gdzie trenował pod okiem Arnie Boehm, wieloletniego trenera Lennoxa Lewisa.
W trakcie amatorskiej kariery jego trenerem był Arnie Boehm. Binkowski jako 19-latek został mistrzem Kanady juniorów, a rok później był już wicemistrzem w kategorii seniorów. W 2000 roku zdobył złoty medal mistrzostw Kanady amatorów.
2000–2003: Igrzyska Olimpijskie i boks zawodowy.
W 2000 reprezentował Kanadę na Igrzyskach Olimpijskich w Sydney. Przed turniejem olimpijskim przygotowywał się m.in. na obozie treningowym w Poconos w Pensylwanii, odbywając sparingi z Lennoxem Lewisem i jego sparingpartnerami.
23 września 2000 r. w 1/16 finału pokonał decyzją sędziów reprezentanta Mauritiusa, Michaela Macaque. 27 września w ćwierćfinale walczył z Rustamem Saidovem z Uzbekistanu. Binkowski przegrywał zdecydowanie, a na skutek 15-punktowej (2-17) przewagi rywala walka została zatrzymana 13 sekund przed końcem II rundy. W klasyfikacji końcowej Binkowski zajął 8. miejsce.
Po występach na olimpiadzie Binkowski rozpoczął w Stanach Zjednoczonych karierę w boksie zawodowym. Zadebiutował 23 listopada 2001 w 4-rundowej walce z Michaelem Moncriefem, która zakończyła się remisem. Swoje pierwsze zwycięstwo odniósł w kolejnym pojedynku 9 kwietnia 2002, pokonując przez techniczny nokaut w II rundzie Tyrone’a Muexa. Również kolejne 3 starcia kolejno z Jamesem Porterem, Davidem Cherrym i Quintone Osgoodem zakończył przed czasem (TKO). 27 października 2002 decyzją sędziów pokonał Bryana Blakely’ego. Rok 2003 rozpoczął od wygrania w IV rundzie przez TKO z Brianem McIntyrem. Przez techniczny nokaut wyeliminował także w kolejnej walce Jessie Tuckera (2/6), a po zwycięstwie na punkty 25 kwietnia 2003 nad Thomasem Williamsem zmierzył z Edem Krasnicim w pojedynku o tytuł mistrza stanu Illinois wagi ciężkiej. Binkowski, kończąc walkę w II rundzie, zdobył swój pierwszy pas w zawodowej karierze. Następne walki wygrał przez TKO z Mario Cawleyem oraz decyzję sędziów z Kenem Murphym.
2004–2006: Udział w filmie "Człowiek Ringu", pierwsza porażka.
Na początku 2004 Binkowski pracował na planie filmu "Człowiek ringu", w którym u boku Russella Crowe zagrał boksera wagi ciężkiej Johna „Corn” Griffina, w związku z czym miał kilkumiesięczną przerwę w treningach. Podczas licznych sparingów uczył Crowe’a tajników boksu. Serwis Wirtualna Polska podkreślił, że za rolę Griffina pięściarz otrzymał wyższe honorarium niż za wszystkie jego walki zawodowe razem wzięte. Parę miesięcy po pracy na planie filmowym, 15 czerwca 2004, Binkowski pokonał przez techniczny nokaut w II rundzie Davida Cherry’ego.
18 czerwca 2005 zmierzył się z Patrice L'Heureux o pas mistrza Kanady wagi ciężkiej. Po 10-rundowej walce przegrał jednogłośną decyzją sędziów. W przedostatniej odsłonie padł na deski. Była to jego pierwsza porażka na zawodowym ringu po stoczonych 16 pojedynkach. Po przegranej walce rozważał zakończenie kariery. Po 10-miesięcznej przerwie wrócił na ring, remisując z Tiptonem Walkerem w walce stoczonej w ramach gali Lighting Strikes na Cicero Stadium.
2007–2011: zwycięstwo z Butlerem, porażka z Mikiem Mollo i problemy z prawem.
Na początku 2007 r. skończył pracę na planie do filmu "Ressurecting the Champ" z udziałem m.in. Samuela L. Jacksona. Po rocznej przerwie Binkowski miał walczyć podczas gali organizowanej w marcu 2007 r. w Nowym Jorku, jednak promotor nie znalazł dla niego rywala. Tymczasem przyjął od przedstawiciela telewizji Showtime propozycję walki z 23-letni Raphaelem Butlerem, z którym miał stoczyć pojedynek 2 tygodnie później.
Do starcia doszło 6 kwietnia 2007 w Minneapolis. W I rundzie Binkowski był trzykrotnie posyłany na deski, a przed ostatnią rundą przegrywał zdecydowanie na wszystkich kartach sędziowskich. Na 37 sekund przed końcem ostatniej ósmej rundy Binkowski trafił rywala ciosem z prawej ręki, a później prawym podbródkowym. Od tego momentu Butler tylko przyjmował ciosy Kanadyjczyka, który w ciągu 10 sekund sześciokrotnie trafił swojego oponenta. Amerykanin padł w końcu na deski, uderzając głową w matę ringu tak mocno, że wypadł mu ochraniacz na zęby. Sędzia zaczął go liczyć, ale kiedy Butler wypluł po raz kolejny ochraniacz, walka została przerwana.
W 2007 podpisał kontrakt z promotorem Donem Kingem. 13 października 2007 Binkowski przegrał przez techniczny nokaut z Mikiem Mollo. Amerykanin pomimo różnicy wzrostu przeważał, wyprowadzając mocne ciosy lewe sierpowe. Walka została przerwana w II rundzie po tym, jak Binkowski po raz trzeci padł na deski. Po tej porażce postanowił zakończyć karierę. W 2011 r. zaczął popadać w częste konflikty z prawem w Kanadzie. Za pobicie został skazany na pobyt w więzieniu (3,5 miesiąca).
Po 2012: Powrót na ring.
Na ring postanowił wrócić po 5-letniej przerwie. W październiku 2012 lokalne kanadyjskie czasopismo „Brampton Guardian” zwróciło uwagę, iż Binkowski przez ostatni okres więcej czasu spędził na sali sądowej niż na treningach. 3 listopada 2012 podejmował walkę z Jonte Willisem w ramach gali Return of the Gladiators organizowanej w Kitchener przez Syda Vanderpoola, długoletniego przyjaciela Binkowskiego. Przegrał jednogłośną decyzją sędziów po sześciu rundach.
19 października 2013 r. „The Polish Warior” przegrał walkę na punkty z Krzysztofem Zimnochem w ramach gali zorganizowanej w Kopalni Soli w Wieliczce. W trakcie konfrontacji Binkowski pogryzł swojego rywala w bark. Do przebiegu walki odniósł się m.in. serwis Wirtualna Polska, która stwierdził, iż „to nie była promocja tego sportu, tylko kompletna antypromocja szermierki na pięści”. Do ostrej wymiany zdań między bokserami dochodziło już przed walką podczas konferencji prasowej, w której Binkowski nazwał Polaka „konfidentem”. Po walce kanadyjski pięściarz odciął się od konfliktu Zimnocha z Arturem Szpilką i obelg kierowanych w stronę Zimnocha.
26 kwietnia 2014 r. zmierzył się z Michałem Cieślakiem. Od początku walki znajdował się w zdecydowanej defensywie. Już w pierwszej rundzie był liczony, natomiast w kolejnej odsłonie został znokautowany. Po porażce oświadczył, że był to prawdopodobnie jego ostatni występ w karierze.
W październiku 2017 podpisał kontrakt na walkę z Marcinem Najmanem podczas Narodowej Gali Boksu 25 maja 2018 na Stadionie Narodowym w Warszawie. W kwietniu 2018 po interwencji Stowarzyszenia „Nigdy Więcej” w sprawie publicznych rasistowskich wypowiedzi Binkowskiego jego udział w gali został odwołany.
Życie prywatne.
Był żonaty z Polką, Agatą, którą poślubił 2 lipca 2005 w Katedrze Najświętszego Imienia Jezus w Chicago. Wcześniej para wzięła ślub cywilny. Rozwiodła się w 2014 roku. Z tego związku Artur Binkowski ma 2 synów: Mikołaja i Aleksandra.
Binkowski studiował psychologię na Wilfrid Laurier University w Waterloo. Równolegle z karierą bokserską pracował m.in. jako trener personalny. Był również pracownikiem firmy produkującej meble kuchenne.
Wizerunek medialny.
Kanada i Stany Zjednoczone.
Artur Binkowski po wygraniu kilku pierwszych walk w karierze zawodowej, zdaniem jego menedżera Briana Nixa traktowany był jak idol przez dużą część młodzieży w Mississauga. Według niego popularność pięściarza wynikała z faktu, że wypełniał on pustkę pozostawioną przez zawodnika wagi ciężkiej Andrzeja Gołotę po przegranych jego walkach z Michaelem Grantem i Mikiem Tysonem. Binkowskiego opisywano jako sympatycznego i rozmownego, czym kontrastował się z Gołotą, który znany był z lekceważenia dziennikarzy i kibiców. Zdaniem miejscowej Polonii „The Polish Warrior” pozostawał skromną osobą podkreślającą, skąd pochodzi. Podczas walk z jego udziałem na trybunach obecnych było wielu Polaków z narodowymi flagami i biało-czerwonymi szalikami. W 2002 roku pięściarz otrzymał nagrodę Polonijnego Sportowca Roku przyznawaną przez Wietrzne Radio. Zawsze wchodził do ringu w polskich barwach narodowych. Jego trener i menadżer mimo innej narodowości również byli ubrani w polskie symbole.
W 2004 r. czasopismo „Wprost” typowało go jako następcę osiągnięć Gołoty.
Od 2011 r. na wizerunek Binkowskiego w Kanadzie zaczęły składać się częste konflikty z prawem, m.in. pobicie kobiety, napaść na policjanta czy nękanie byłej żony. W 2014 roku kanadyjski dziennik „The Record” opisał, że Binkowski popadł w alkoholizm oraz pobiera rentę inwalidzką z powodu problemów psychicznych i emocjonalnych, w tym depresji.
Polska.
W Polsce Artur Binkowski dla szerszego grona fanów boksu był dość anonimowym zawodnikiem. Rozgłos medialny zyskał w 2013 r. za sprawą udzielonych wywiadów przed walką z Krzysztofem Zimnochem. Hitem internetu okazał się filmik „Co boks robi z ludźmi”. Jego wywiad obejrzały i skomentowały tysiące osób.
Popularność zyskały jego liczne monologi, których treść pozbawiona była jakiejkolwiek logiki. Wielokrotnie podkreślał również, że jest wielkim patriotą. W swoich swobodnym i komicznych wypowiedziach obrażał swojego rywala. Śmiał się też z siebie i swojego życia. Wywiady z pięściarzem stały się popularne, gdyż ten wypowiada się w nich bardzo nieskładnie, poruszając nadmierną liczbę wątków. W wielu rozmowach Binkowski zapominał zadawanych wcześniej pytań, gwałtownie zmieniał tematy, a zdania najczęściej rozpoczynał od zwrotu „Ty...”. Prezentował swoje niekonwencjonalne pojmowanie rzeczywistości, analizy polityczno-społeczne, z których płynnie przechodził do śpiewania piosenek wojskowych z czasów wojny polsko-bolszewickiej.
W maju 2014 roku telewizja TVN24 określiła Binkowskiego jako najbardziej obśmiewanego boksera obok Najmana. W 2017 serwis Sport.pl oznajmił, iż Binkowski „bardziej jest znany z filmików w internecie niż z wysokich umiejętności pięściarskich. Podobnie jak Marcin Najman, który w środowisku bokserskim jest raczej uznawany za celebrytę niż za poważnego pięściarza”. W lutym 2018 portal Interia.pl ocenił, że pięściarz „jest cieniem człowieka z dawnych lat, tak pod względem sportowym, jak również sposobu zachowania”.
Stał się „freak fighterem” i celebrytą, którego walki zyskały więcej aspektu rozrywkowego niż sportowego.

</doc>
<doc id="3047960" url="https://pl.wikipedia.org/wiki?curid=3047960" title="Korost">
Korost

Korost (ukr. Корост) – wieś na Ukrainie, w obwodzie rówieńskim, w rejonie sarneńskim.
Prywatna wieś szlachecka, położona w województwie wołyńskim, w 1739 roku należała do klucza Stepań Lubomirskich.

</doc>
<doc id="3047968" url="https://pl.wikipedia.org/wiki?curid=3047968" title="Że życie ma sens (album)">
Że życie ma sens (album)

Że życie ma sens – pierwszy album studyjny polskiego rapera Z.B.U.K.A. Wydawnictwo ukazało się 16 października 2013 roku nakładem wytwórni muzycznej Step Records. Produkcji nagrań podjęli się Poszwixxx, Bob Air, Młody MD, DNA, PBH, Karaś, Eljot, KPSN i Udar. Z kolei wśród gości znaleźli się m.in. Rover, Bezczel i Bonson.
Nagrania dotarły do 18. miejsca zestawienia OLiS. Album osiągnął status złotej płyty 14 stycznia 2015 roku.
Lista utworów.
Opracowano na podstawie materiału źródłowego.

</doc>
<doc id="3047978" url="https://pl.wikipedia.org/wiki?curid=3047978" title="Velocio-SRAM Pro Cycling">
Velocio-SRAM Pro Cycling

Velocio-SRAM Pro Cycling () – nieistniejąca niemiecka profesjonalna kobieca grupa kolarska, sponsorowana była przez amerykańską firmę produkującą osprzęt rowerowy SRAM oraz producenta odzieży sportowej - Velocio. Zespół powstał w 2003 roku na niemieckiej licencji, pod nazwą Team T-Mobile. W latach 2003-2011 oraz 2013-2014 zespół startował na licencji amerykańskiej. 
Zespół ten zdobywał złote medale w drużynowej jeździe na czas podczas szosowych mistrzostw świata w Valkenburgu w 2012 roku, rozgrywanych rok później mistrzostw świata we Florencji, a także w 2015 roku w Richmond. Ponadto w sezonie 2008 zwyciężyła w klasyfikacji drużynowej Pucharu Świata kobiet w kolarstwie szosowym. W 2015 roku ogłoszono rozwiązanie zespołu.

</doc>
<doc id="3047979" url="https://pl.wikipedia.org/wiki?curid=3047979" title="Dziboni">
Dziboni

Dziboni (Gibboni) – polski herb szlachecki z indygenatu.
Opis herbu.
Opis z wykorzystaniem klasycznych zasad blazonowania:
"Na tarczy dzielonej w pas, w polu górnym, czerwonym, pół orła czarnego z dziobem złotym, w polu dolnym, zielonym, miecz srebrny z rękojeścią złotą, między dwoma kogutami walczącymi, naturalnymi."
"Klejnot: nad hełmem w koronie ramię zbrojne, trzymające pistolet srebrny."
"Labry: czerwone, podbite zielonym."
Juliusz Karol Ostrowski nie znał barw tego herbu, a ponadto podawał miecz w klejnocie w miejsce pistoletu.
Najwcześniejsze wzmianki.
Zatwierdzony indygenatem Janowi Dziboniemu, z rodziny włoskich kuźników, 20 marca 1654. Herb znany bez podania barw z opisów słownych w Volumina Legum, w herbarzu Kaspra Niesieckiego i Borkowskiego oraz z pieczęci z 1664. Przytoczone barwy oraz pistolet w klejnocie pochodzą z oryginalnego dokumentu indygenatu.
Herbowni.
Ponieważ herb pochodził z nobilitacji osobistej, prawo do niego ma tylko jedna rodzina herbownych:
Dziboni (Gibboni).

</doc>
<doc id="3047983" url="https://pl.wikipedia.org/wiki?curid=3047983" title="Pigułka wiedzy">
Pigułka wiedzy

Pigułka wiedzy () – mała jednostka wiedzy utrwalonej w formacie multimedialnym, tworzona przez eksperta w danej dziedzinie, którą można wykorzystać just-in-time.
Idea pigułek wiedzy.
Metodyka pigułek wiedzy zakłada wykorzystanie krótkich wskazówek multimedialnych (filmów instruktażowych) przedstawiających prawidłowy, łatwy do zrozumienia i naśladowania sposób wykonania danej czynności lub procedury. Nagranie nie powinno być dłuższe niż 5 minut i ma udzielać odpowiedź na jedno konkretne pytanie/wyjaśniać daną problematyczną kwestię. Pigułki wiedzy tworzone są w odpowiedzi na określone potrzeby firmy i są jej własnością. Tworzone są za pomocą kamery wideo, aparatu fotograficznego, telefonu komórkowego lub programów do nagrywania screencastów.

</doc>
<doc id="3047984" url="https://pl.wikipedia.org/wiki?curid=3047984" title="Mitchelton-Scott (kobiecy)">
Mitchelton-Scott (kobiecy)

Mitchelton-Scott () – australijska profesjonalna kobieca grupa kolarska, powstała w 2012 pod nazwą GreenEDGE-AIS. Od początku zawodniczki jeżdżą na rowerach firmy SCOTT Sports.
Zespół zdobył srebrny medal w drużynowej jeździe na czas podczas szosowych mistrzostw świata w Valkenburgu w 2012 i brązowy na rozgrywanych rok później mistrzostwach świata we Florencji. Ponadto w sezonach 2012 i 2013 zajmował drugie miejsce w klasyfikacji drużynowej Pucharu Świata kobiet w kolarstwie szosowym.

</doc>
<doc id="3047986" url="https://pl.wikipedia.org/wiki?curid=3047986" title="Dziejosław">
Dziejosław

Dziejosław – polski herb szlachecki nadany w Królestwie Polskim.
Opis herbu.
Opis z wykorzystaniem klasycznych zasad blazonowania:
"W polu błękitnym kotwica czarna, nad którą korona złota. klejnot: nad hełmem w koronie dwa skrzydła orle, między którymi gwiazda, wszystko srebrne. Labry: błękitne, podbite złotem."
Najwcześniejsze wzmianki.
Nadany 11 maja 1824 Karolowi Hoffmanowi, kontrolerowi generalnemu mennicy w Królestwie Polskim.
Herbowni.
Ponieważ herb pochodził z nobilitacji osobistej, prawo do niego ma tylko jedna rodzina herbownych:
Hoffman.

</doc>
<doc id="3047988" url="https://pl.wikipedia.org/wiki?curid=3047988" title="Schronisko na Przełęczy Puchaczówka">
Schronisko na Przełęczy Puchaczówka

Schronisko na Przełęczy Puchaczówka ("Puhu-Baude") – nieistniejące obecnie schronisko turystyczne, położone na Przełęczy Puchaczówka w Masywie Śnieżnika na wysokości 900 m n.p.m.
Obiekt mieścił się w budynku zbudowanej z początkiem XIX wieku gospody. Na początku XX wieku został on przebudowany na schronisko, dysponujące 28 miejscami noclegowymi. Było to miejsce bardzo popularne z uwagi na dostępność prowadzącymi na przełęcz drogami.
Okres II wojny światowej schronisko przetrwało nienaruszone. W 1947 roku zostało przejęte przez Polskie Towarzystwo Tatrzańskie i nazwane "Puchociówką". Nie doszło jednak do uruchomienia go dla turystów ze względu na wydany przez lokalne władze nakaz rozbiórki budynku. Uzyskane materiały zostały użyte do budowy koszar dla owiec na potrzeby jednego z PGR-ów.
Piesze szlaki turystyczne.
Przełęcz stanowi węzeł następujących szlaków turystycznych:

</doc>
<doc id="3047990" url="https://pl.wikipedia.org/wiki?curid=3047990" title="Dirk Schroeder">
Dirk Schroeder

Dirk Schroeder – niemiecki brydżysta, World International Master oraz Senior Master (WBF), European Master (EBL).
Dirk Schroeder w latach 1989-1993 był członkiem Komitetu Wykonawczego EBL (EBL Executive Committee) a w roku 1992 był członkiem Komitetu Młodzieży WBF (WBF Youth Committee). Pracował również w Komitecie Wykonawczym Niemieckiego Związku Brydżowego.
Dirk Schroeder ma uprawnienia sędziowskie uzyskane na kursie EBL w roku 1982. W latach 1986-1994 wielokrotnie był członkiem lub przewodniczącym Komisji Odwoławczych europejskich zawodów młodzieżowych.
Dirk Schroeder w roku 2010 został odznaczony brązowym medalem EBL.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3047992" url="https://pl.wikipedia.org/wiki?curid=3047992" title="Team Garmin-Cervélo">
Team Garmin-Cervélo

Team Garmin-Cervélo () – była brytyjska profesjonalna kobieca grupa kolarska. Powstała w 2004 roku na szwajcarskiej licencji pod nazwą Univega Pro Cycling Team. W 2008 roku sponsorem został producent rowerów - Cervélo, drużyna zmieniła nazwę na Cervélo Lifeforce Pro Cycling Team, a licencję na niemiecką. W 2010 roku startowała na licencji holenderskiej, a w 2011 na brytyjskiej jako Team Garmin-Cervélo. Z powodu problemów finansowych zespół został rozwiązany w 2011 roku, a sześć z dziesięciu zawodniczek, w tym wszystkie cztery Brytyjki przeszły do holenderskiego AA Drink-leontien.nl.
Zespół ten zwyciężył między innymi w klasyfikacji drużynowej Pucharu Świata kobiet w kolarstwie szosowym w sezonach 
2006, 2007, 2009 i 2010. 

</doc>
<doc id="3047997" url="https://pl.wikipedia.org/wiki?curid=3047997" title="Björn Andersson">
Björn Andersson



</doc>
<doc id="3047998" url="https://pl.wikipedia.org/wiki?curid=3047998" title="AA Drink-leontien.nl">
AA Drink-leontien.nl

AA Drink-Leontien.nl () – była holenderska profesjonalna kobieca grupa kolarska. Powstała w 2005 roku pod nazwą Van Bemmelen–AA Drink i sponsorowana była przez markę AA Drink należącą do holenderskiego producenta napojów energetycznych United Soft Drinks. Od 2009 roku sponsorem tytularnym była także witryna leontien.nl należąca do byłej holenderskiej kolarki - Leontien van Moorsel, której mąż, Michael Zijlaard, został managerem grupy. W 2011 roku do zespołu przeszło sześć zawodniczek ze zlikwidowanej brytyjskiej grupy Team Garmin-Cervélo (Pooley, Armitstead, Laws, Martin, Daams i Ryan). W 2012 roku firma AA Drink zdecydowała się nie przedłużać umowy sponsorskiej, a van Moorsel zdecydowała się nie szukać nowego sponsora i rozwiązać zespół. Zawodniczki jeździły na rowerach firmy Cervélo.
Zespół ten zdobył między innymi brązowy medal w drużynowej jeździe na czas podczas rozgrywanych w 2012 roku szosowych mistrzostw świata w Valkenburgu. AA Drink-Leontien.nl wystąpił tam w składzie: Chantal Blaak, Lucinda Brand, Jessie Daams, Sharon Laws, Emma Pooley i Kirsten Wild.

</doc>
<doc id="3048001" url="https://pl.wikipedia.org/wiki?curid=3048001" title="AA Drink-Leontien.nl">
AA Drink-Leontien.nl



</doc>
<doc id="3048002" url="https://pl.wikipedia.org/wiki?curid=3048002" title="Marian Słowiński">
Marian Słowiński

Marian Bogdan Słowiński (ur. 8 maja 1919 w Inowrocławiu, zm. 2 czerwca 2020) – major Wojska Polskiego, uczestnik kampanii wrześniowej 1939.
Życiorys.
Urodził się 8 maja 1919 w Inowrocławiu. W tym mieście skończył szkołę powszechną i wydziałową. W latach 1934–37 uczęszczał do Szkoły Podoficerów Piechoty dla Małoletnich Nr 1 w Koninie. Do początku września 1939 służył w 8. kompanii szkolnej w 67 pułku piechoty w Brodnicy. 
W połowie września 1939 skierowano go do Rzeszowa, na stanowisko instruktora w 167 Rezerwowym pułku piechoty. Stamtąd ewakuował się na Węgry. Do 4 kwietnia 1940 przebywał w węgierskim obozie dla internowanych w Érsekújvár, skąd uciekł do Francji. Dostał tam przydział do polskiego wojska. Przeszedł szkolenie przeciwpancerne i pod francuskim dowództwem brał udział w walkach pod Verdun. Następnie przedostał się do Wielkiej Brytanii na pokładzie polskiego okrętu. Do 1944 stacjonował w Liverpoolu, Crawford i Dundee, służąc w 65 Batalionie Czołgów, a następnie w 1 Pułku Pancernym.
W szeregach 1 Dywizji Pancernej generała Stanisława Maczka wziął udział w lądowaniu w Normandii i w walkach na linii Chambois-Falaise, wyzwalaniu Belgii i Holandii (w tym Bredy). Szlak bojowy zakończył pod Wilhelmshaven w Niemczech. Następnie do 1947 przebywał w Hanowerze i w tym roku wrócił do Polski. 
Od 1959 pracował w ambasadzie kanadyjskiej w Warszawie – najpierw jako kierowca, potem jako kierownik działu administracyjnego. W 1984 przeszedł na emeryturę. Działał w wielu stowarzyszeniach kombatantów, w tym w warszawskim kole byłych żołnierzy 1 Dywizji Pancernej gen. Stanisława Maczka. 
Zmarł 2 czerwca 2020 w wieku 101 lat. Pochowany na cmentarzu Bródnowskim (kwatera 30F-2-3).

</doc>
<doc id="3048005" url="https://pl.wikipedia.org/wiki?curid=3048005" title="Syryjski Front Wyzwolenia Islamu">
Syryjski Front Wyzwolenia Islamu

Syryjski Front Wyzwolenia Islamu (arab. جبهة تحرير سوريا الإسلامية, "Dżabhat Tahrir as-Surija al-Islamijja") – konfederacja zrzeszająca sunnickie ugrupowania zbrojne, aktywna podczas syryjskiej wojnie domowej od września 2012 do listopada 2013. Syryjski Front Wyzwolenia Islamski wchodził w skład syryjskiej opozycji, mającej na celu obalenie rządu Baszszara al-Asada.
Konfederacja została powołana we wrześniu 2012 po tajnych negocjacjach między umiarkowanymi ugrupowaniami Sukur asz-Szam, działających głównie w muhafazach Aleppo i Idlib, z Brygadami Al-Faruk spod Hims, wchodzących uprzednio w skład Wolnej Armii Syrii. Następnie do koalicji przystąpiła m.in. Liwa al-Islam, która we wrześniu 2013 przemianowała się w sojusz regionalnych ugrupowań pod nazwą Dżajsz al-Islam oraz Liwa at-Tauhid. Konfederacja zrzeszała 20 ugrupowań deklarujących braterskie relacje z Wolną Armią Syrii, jednak nie była od niej zależna, podobnie jak i od ciała politycznego syryjskiej opozycji - Syryjskiej Koalicji Narodowej na rzecz Opozycji i Sił Rewolucji (SKNOiSR), powołanej w listopadzie 2012. Celem bojowników nie był światowy dżihad, a wprowadzenie rządów islamskich w Syrii po obaleniu rządów obecnego prezydenta Baszszara al-Asada.
Na czele zbrojnej konfederacji stał, dowódca Sukur asz-Szam - Ahmad Abu Isa. Koalicja była wspierana finansowo i militarnie przez Arabię Saudyjską, a także Katar i Turcję. Konfederacja liczyła ok. 37-39 tys. umiarkowanych bojowników, którzy byli bardziej liberalni od Syryjskiego Frontu Islamskiego (powołanego w grudniu 2012) oraz ekstremistów z Islamskiego Państwa w Iraku i Lewancie (ISIS) oraz Frontu Wyzwolenia Ludności Lewantu. Była to najliczniejsza opozycyjna koalicja zbrojna w Syrii.
22 listopada 2013 po wielomiesięcznych negocjacjach ugrupowania tworzące Syryjski Front Wyzwolenia Islamu (Liwa at-Tauhid, Liwa Sukur asz-Szam i Dżajsz al-Islam) podpisały pakt z trzema ugrupowaniami wchodzącymi w skład innego islamistycznego bloku konfederacyjnego - Syryjskiego Frontu Islamu (Ahrar asz-Szam, Liwa al-Haqq, Ansar asz-Szam) oraz Kurdyjskim Frontem Islamskim, powołując do życia organizację pod nazwą Front Islamski. W zamyśle twórców ciała militarnego, jest to alternatywa wobec Syryjskiej Koalicji Narodowej na rzecz Opozycji i Sił Rewolucji, a także Islamskiego Państwa w Iraku i Lewancie. Syryjski Front Wyzwolenia Islamu swoją działalność oficjalnie zaprzestał 25 listopada 2013.

</doc>
<doc id="3048006" url="https://pl.wikipedia.org/wiki?curid=3048006" title="Góry Daralageskie">
Góry Daralageskie



</doc>
<doc id="3048008" url="https://pl.wikipedia.org/wiki?curid=3048008" title="Björn Andersson (żużlowiec)">
Björn Andersson (żużlowiec)

Björn Andersson (ur. 3 listopada 1962 w Alingsås) – szwedzki żużlowiec, brat Jana Anderssona, również żużlowca.
Brązowy medalista indywidualnych mistrzostw Szwecji młodzików (1977). Brązowy medalista indywidualnych mistrzostw Szwecji (Mariestad 1983). Złoty medalista mistrzostw Szwecji par klubowych (1983). Trzykrotny medalista drużynowych mistrzostw Szwecji: srebrny (1984) oraz dwukrotnie brązowy (1983, 1985). Brązowy medalista drużynowych mistrzostw Wielkiej Brytanii (1981)
Reprezentant Szwecji na arenie międzynarodowej. Uczestnik finału interkontynentalnego drużynowych mistrzostw świata (Vojens 1982 – IV miejsce). Uczestnik półfinału mistrzostw świata par (Fjelsted 1984 – IV miejsce). Wielokrotny uczestnik eliminacji indywidualnych mistrzostw świata (najlepszy wynik: Fjelsted 1982 – XI miejsce w finale skandynawskim).
W lidze szwedzkiej reprezentował barwy klubu Kaparna Göteborg (1979–1985), natomiast w brytyjskiej – Swindon Robins (1981–1984).

</doc>
<doc id="3048009" url="https://pl.wikipedia.org/wiki?curid=3048009" title="Hłyniwci">
Hłyniwci

Hłyniwci (ukr. Глинівці; hist. "Lachowce") – wieś na Ukrainie, w obwodzie żytomierskim, w rejonie andruszowskim.
Dawniej wieś należała do parafii Kodnia w dekanacie Żytomierz.

</doc>
<doc id="3048011" url="https://pl.wikipedia.org/wiki?curid=3048011" title="Nabigha">
Nabigha



</doc>
<doc id="3048012" url="https://pl.wikipedia.org/wiki?curid=3048012" title="Jezioro Tana">
Jezioro Tana



</doc>
<doc id="3048014" url="https://pl.wikipedia.org/wiki?curid=3048014" title="Jezioro Małgorzaty">
Jezioro Małgorzaty



</doc>
<doc id="3048016" url="https://pl.wikipedia.org/wiki?curid=3048016" title="Jezioro Abie">
Jezioro Abie



</doc>
<doc id="3048018" url="https://pl.wikipedia.org/wiki?curid=3048018" title="Ashenge">
Ashenge



</doc>
<doc id="3048021" url="https://pl.wikipedia.org/wiki?curid=3048021" title="Rahim Esfandiar Meszai">
Rahim Esfandiar Meszai



</doc>
<doc id="3048026" url="https://pl.wikipedia.org/wiki?curid=3048026" title="Amoniusz syn Hermiasza">
Amoniusz syn Hermiasza



</doc>
<doc id="3048028" url="https://pl.wikipedia.org/wiki?curid=3048028" title="Parviz Dawoodi">
Parviz Dawoodi



</doc>
<doc id="3048031" url="https://pl.wikipedia.org/wiki?curid=3048031" title="Shavez Hart">
Shavez Hart

Shavez Hart (ur. 6 września 1992 w Coopers Town, zm. 3 września 2022 tamże) – bahamski lekkoatleta specjalizujący się w biegach sprinterskich.
W 2011 sięgnął po dwa brązowe medale mistrzostw panamerykańskich juniorów. Dwa lata później zdobył złoto w sztafecie 4 × 100 metrów oraz zajął 4. miejsce w biegu na 100 metrów podczas czempionatu Ameryki Środkowej i Karaibów. Uczestnik mistrzostw świata w Moskwie (2013). W 2016 wszedł w skład bahamskiej sztafety 4 × 400 metrów, która zdobyła srebrny medal halowych mistrzostw świata. Medalista mistrzostw Bahamów, NCAA oraz CARIFTA Games.
Rekordy życiowe.
1 sierpnia 2014 bahamska sztafeta 4 × 100 metrów w składzie Adrian Griffith, Warren Fraser, Shavez Hart i Teray Smith ustanowiła aktualny rekord kraju na tym dystansie – 38,52.

</doc>
<doc id="3048035" url="https://pl.wikipedia.org/wiki?curid=3048035" title="Nowołabuń">
Nowołabuń

Nowołabuń (ukr. Новолабунь; hist. "Łabuń") – wieś na Ukrainie, w obwodzie chmielnickim, w rejonie połońskim
Pod rozbiorami siedziba w powiecie zasławskim guberni wołyńskiej.

</doc>
<doc id="3048036" url="https://pl.wikipedia.org/wiki?curid=3048036" title="Piotr Regalat">
Piotr Regalat



</doc>
<doc id="3048039" url="https://pl.wikipedia.org/wiki?curid=3048039" title="Pałac w Krzewinie">
Pałac w Krzewinie

Pałac w Krzewinie – wzniesiony od podstaw przez ks. Stanisława Wincentego Jabłonowskiego, kasztelana krakowskiego.
Historia.
W krzewińskim pałacyku znajdowały się okazałe zbiory numizmatyków i różnorodnych kamieni, wyszukana biblioteka oraz przeniesione do pałacu w Płużnie archiwum Jabłonowskich, zawierające bogatą kolekcję druków i obrazów. Zbiory te przepadły w 1919 r. Pod koniec XIX w. pałacowe oranżerie uległy zniszczeniu, a pałacyk i inne budowle przejęte zostały przez Żydów. Znany projektant ogrodów Dionizy Mikler urządził obok pałacyku park.

</doc>
<doc id="3048044" url="https://pl.wikipedia.org/wiki?curid=3048044" title="(W)Inna?">
(W)Inna?

(W)Inna? – czwarty polskojęzyczny album wokalistki Ewy Farnej, wydany 21 października 2013 nakładem wytwórni Magic Records. Pod względem muzycznym album łączy w sobie przede wszystkim muzykę pop, pop-rock. Charakteryzuje się również elementami innych gatunków muzycznych, takimi jak jazz, soul oraz dubstep. 
Płyta została nazywana przez wokalistkę jej najdojrzalszym albumem. Wokalistka zrezygnowała z publishingu, który był obecny na jej poprzednich albumach. Jest autorką pięciu tekstów, współautorką czterech oraz współautorką muzyki. Wydawnictwo dostało w większości pozytywne recenzje od krytyków muzycznych, którzy chwalili wokal piosenkarki. Album zadebiutował na 7. miejscu polskiej listy przebojów – OLiS.
W styczniu 2014 krążek uzyskał status złotej płyty.
Promocję "(W)Inna?" rozpoczęto w czerwcu 2013 roku, wraz z premierą pierwszego promującego singla, „Znak”. Kompozycja zajęła m.in. 3. miejsce w notowaniu AirPlay oraz 1. miejsce na liście AirPlay – TV. 18 października swoją premierę w radiu Eska miał drugi singel, „Ulubiona rzecz”. Kolejnym, trzecim singlem został utwór „Tajna misja”, który swoją premierę miał 7 czerwca 2014 roku podczas plebiscytu Superjedynki, na której płyta została nagrodzona tytułem "SuperAlbum". Dodatkowo piosenka zadebiutowała na 3. pozycji listy Polish Airplay Chart. „Rutyna” – ostatni, czwarty singiel promujące wydawnictwo. Premiera nastąpiła 5 sierpnia 2015 roku na antenie radia RMF FM.
Lista utworów.
Opracowano na podstawie materiału źródłowego.

</doc>
<doc id="3048046" url="https://pl.wikipedia.org/wiki?curid=3048046" title="La Aguilera">
La Aguilera

La Aguilera − miejscowość w Hiszpanii, w prowincji Burgos, w gminie Aranda de Duero.
W miejscowym klasztorze franciszkańskim zmarł św. Piotr Regalado.

</doc>
<doc id="3048050" url="https://pl.wikipedia.org/wiki?curid=3048050" title="Pałac w Płużnem">
Pałac w Płużnem

Pałac w Płużnem – wybudowany przez ks. Stanisława Wincentego Jabłonowskiego, kasztelana krakowskiego w drugiej połowie XIX w.
Obiekt powstał na wzgórzu nad niewielkim stawem na miejscu starego dworu, po którym pozostały tylko lochy. W willowym pałacu z wieżą widokową i loggiami znajdowało się przeniesione z pałacu w Krzewinie archiwum Jabłonowskich, zawierające bogatą kolekcję druków i obrazów. Zbiory te przepadły w 1919 r. Po pałacu pozostały dwa rysunki Napoleona Ordy oraz fotografie.

</doc>
<doc id="3048053" url="https://pl.wikipedia.org/wiki?curid=3048053" title="Too Weird To Live, Too Rare To Die!">
Too Weird To Live, Too Rare To Die!

Too Weird to Live, Too Rare to Die! – czwarty album studyjny amerykańskiego zespołu Panic! at the Disco wydany w październiku 2013. Jest to pierwszy album na którym można usłyszeć grę nowego członka zespołu, basisty Dallona Weekesa.

</doc>
<doc id="3048064" url="https://pl.wikipedia.org/wiki?curid=3048064" title="Wąsal czerwonobrewy">
Wąsal czerwonobrewy

Wąsal czerwonobrewy ("Lybius chaplini") – gatunek małego ptaka z rodziny tukanowatych (Ramphastidae). Narażony na wyginięcie. Jeden z dwóch gatunków ptaków, których zasięg występowania ograniczony jest do Zambii – inny, wąsaczek białogardły ("Pogoniulus makawai"), znany jest jedynie z zebranego holotypu. Nie wyróżnia się podgatunków.
Morfologia.
Długość ciała około 19 cm; masa ciała 64–75 g. Skrzydło mierzy 92 mm, dziób 25 mm, ogon 57 mm, zaś skok 25 mm. Wierzch głowy, szyja, pokrywy podskrzydłowe jak i cały spód ciała białe. Policzki i brew szkarłatne. Wierzch ciała brązowy, podobnie jak i skrzydła; bieleje w kierunku kupra. Chorągiewki zewnętrzne lotek żółto obrzeżone. Sterówki ciemnobrązowe, nogi i stopy czarniawe.
Zasięg występowania, środowisko.
Zasięg występowania, szacowany na około 76 tysięcy km², obejmuje niecałą południową połowę Zambii. Szacuje się jednak, że jedynie 9% z tego jest przez gatunek zamieszkane. Środowisko życia stanowią sawanny i obszary trawiaste na wysokości 900–1400 m n.p.m., odwiedza również tereny rolnicze. Występuje niemal wyłącznie na obszarach, gdzie rosną figowce sykomory ("Ficus sycomorus"), które zapewniają całoroczny zapas pożywienia, a także odpowiednie miejsca gniazdowania.
Behawior.
Wąsale czerwonobrewe żyją parami lub, częściej, w grupach do sześciu osobników. Żerują na owocach w niezbyt zwartej grupie. Rzadko zjadają opadłe owoce, najczęściej je zrywają. W trakcie dziennego odpoczynku powracają do dziupli, mogą być dwie, gdy grupa jest duża. W trakcie żerowania oddala się od dziupli do jednego kilometra. Niekiedy wchodzi w konflikt z wąsalem obrożnym ("L. torquatus"), jest jednak wobec niego dominujący.
Lęgi.
Okres lęgowy przypada na październik i listopad. Składa w dziupli 2–4 białe jaja bez wzorów. Mają one wymiary około 24,6×17,8 mm. Ich masa to około 3,7 grama. Nie są znane szczegółowe dane dotyczące inkubacji; wiadomo, że w jej trakcie jeden osobnik pilnuje wylotu dziupli, a zmiana wysiadującego ptaka ma miejsce co 30–50 minut.
Status zagrożenia i znaczenie w kulturze człowieka.
Do roku 2004 wąsal czerwonobrewy klasyfikowany był przez IUCN jako gatunek bliski zagrożenia, od roku 2008 posiada status narażonego (VU, "Vulnerable"). W 2007 roku całkowitą populację szacowano na co najmniej 5200 dorosłych osobników, trend liczebności uznawany jest za spadkowy. Zagrożenie stanowi wycinka obszarów zadrzewionych na rzecz uprawy zbóż, kukurydzy oraz trzciny cukrowej. Prócz tego lęg bywa pasożytowany przez miodowody szarogłowe ("Indicator minor"). "Lybius chaplini" spotykany jest na czterech obszarach uznanych za Important Bird Area, w tym w jednym parku narodowym (PN Kafue), Rezerwacie Chisamba oraz na obszarze chronionym rzeki Nkanga.
Od 2012 roku wizerunek wąsala czerwonobrewego znajduje się na odwrocie zambijskiej monety o wartości 1 kwachy.

</doc>
<doc id="3048066" url="https://pl.wikipedia.org/wiki?curid=3048066" title="Paweł Gąsowski">
Paweł Gąsowski

Paweł Gąsowski (Gąssowski) ps. "Pawełek" (ur. 22 sierpnia 1840 w Andrzejowie, zm. w 1898 roku) – polski żołnierz, działacz niepodległościowy, naczelnik wojenny powiatu warszawskiego od grudnia 1863 roku, powstaniec styczniowy, uczestnik wojny francusko-pruskiej.
Dzieciństwo i młodość.
Urodził się 22 sierpnia 1840 roku w Andrzejowie, był synem Wiktora i Kazimiery z domu Karwowskiej. W 1862 roku skończył Liceum Szlacheckie w Petersburgu, a następnie zaczął służbę wojskową w Brześciu.
Powstanie styczniowe.
Walczył w powstaniu styczniowym w oddziale „Dzieci Warszawy” jako porucznik i później rotmistrz. Był adiutantem pułkownika Ludwika Żychlińskiego. Brał udział w wielu bitwach, m.in. w przegranej pod Brenicą, po której zgromadził resztki oddziałów, oraz w starciach pod Grodziskiem i Młochowem, gdzie się znacznie zasłużył. Gąsowski dowodził kawalerią w niepomyślnej bitwie pod Żelazną, po której z powodu ciężkich ran Żychliński oddał dowództwo Józefowi Ślepowiczowi. Ten z kolei przekazałoddział pod dowództwo Gąsowskiego. Jego jednostka wielokrotnie musiała zmieniać miejsce pobytu, gdyż była tropiona przez oddziały rosyjskie, lepiej zaopatrzone oraz liczniejsze. 15 lutego 1864 roku Gąsowski wraz ze swoimi ludźmi został zaskoczony przez wojsko rosyjskie w miejscowości Lipa niedaleko Głowaczowa w wyniku czego doszło do krwawej potyczki, a oddział Gąsowskiego został rozbity. Sam dowódca prawdopodobnie pozostał na polu walki jeszcze do kwietnia.
Emigracja do Francji.
Następnie Gąsowski wyemigrował do Francji, gdzie 21 listopada 1864 roku wstąpił na 5 lat do Legii Cudzoziemskiej w Lyonie. Walczył w Afryce i Meksyku, za walki został odznaczony medalem Meksyku. 26 grudnia 1867 roku został wykreślony z Legii i skierowany do miasta Metz. Później, już jako pułkownik, brał udział w wojnie francusko-pruskiej. W 1871 roku trafił do niewoli, w której prawdopodobnie był 10 lat.
Powrót na ziemie polskie.
Powrócił na ziemie ojczyste i osiadł dobrach rodzinnych w Tajenku. Zmarł w 1898 roku. Pochowano go na cmentarzu w Bargłowie. Według nekrologu został po nim pamiętnik, który prawdopodobnie zaginął.

</doc>
<doc id="3048067" url="https://pl.wikipedia.org/wiki?curid=3048067" title="Pałac w Łabuniu">
Pałac w Łabuniu

Pałac w Łabuniu – wzniesiony na gruzach dawnego zameczku w XVIII w. przez Józefa Gabriela Stempkowskiego.
Historia.
W okazałym pałacu wybudowanym przez Józefa Gabriela Stempkowskiego, kasztelana i wojewodę kijowskiego, faworyta króla Polski Stanisława Augusta Poniatowskiego, odbywały się dawniej wspaniałe zabawy "urządzane z anarchiczną wspaniałością przez srogiego rozpustnika" powstał według projektu polskiego architekta niemieckiego pochodzenia Efraima Szregera. W tej luksusowej rezydencji, do której meble sprowadzano z Francji, Stempkowski gościł dwa razy króla Stanisława Augusta w 1781 i 1787 r. Koszty budowy i wyposażenia spowodowały jednak bankructwo Stempkowskiego, który uciekł przed wierzycielami do Warszawy, a pałac w 1792 r. został rozgrabiony przez wierzycieli i później rozebrany przez miejscową ludność. Jeszcze 8 kwietnia 1793 r. zgromadzeni w pałacu przedstawiciele szlachty i duchowieństwa dokonali przysięgi na wierność carycy Rosji Katarzynie.

</doc>
<doc id="3048068" url="https://pl.wikipedia.org/wiki?curid=3048068" title="Johann Georg Hagen">
Johann Georg Hagen

Johann Georg Hagen (ur. 6 marca 1847 w Bregencji, zm. 5 września 1930 w Rzymie) – austriacki uczony oraz jezuita. Zajmował się głównie astronomią, ale był wszechstronnie wykształcony. Jest znany z badań nad mgławicami, ciemnymi mgławicami oraz gwiazdami. Odkrył i zbadał również ciemne chmury, znajdujące się między gwiazdami, które nazywa się obecnie chmurami Hagena. Wielu współczesnych astronomów podaje jednak w wątpliwość ich istnienie, a jego obserwacje przypisują innym czynnikom, takim jak niedoskonałość ludzkiego oka. Obserwacje dotyczące chmur Hagena zostały zebrane w pracy, która ukazała się w "Specola Astronomica Vaticana 14"(1931).
Życiorys.
Jego rodzina pochodziła z Lochau, położonego nad Jeziorem Bodeńskim. Do Bregencji przeniósł się dopiero jego ojciec, Martin Hagen, który był nauczycielem. Tam poznał Teresę Schick, z którą się ożenił i miał trzech synów i trzy córki. W 1853 roku Johann rozpoczął naukę w miejscowej szkole podstawowej, która trwała do 1858 roku. Po zakończeniu tej szkoły kontynuował edukację w kolegium jezuickim w Feldkirch. W 1863 roku wstąpił do zakonu Jezuitów. Po zakończonym nowicjacie Johann kontynuował naukę, studiując retorykę i filologię klasyczną w Münsterze. W 1867 rozpoczął również studia z zakresu filozofii. Pod wpływem Eduarda Heisa, profesora miejscowego uniwersytetu, Hagen zainteresował się matematyką i astronomią. W związku z tym udał się do Bonn, aby studiować te nauki pod opieką między innymi profesora Rudolfa Lipschitza. W 1870 roku wybuchła wojna francusko-pruska, a Hagen zgłosił się na ochotnika do służby ambulatoryjnej. Jednak po kilku tygodniach pracy w szpitalu zachorował na dur brzuszny i sam potrzebował pomocy lekarskiej. W 1873 roku, w wyniku uchwalenia tak zwanych "praw Falka", był zmuszony opuścić tereny Cesarstwa Niemieckiego i wrócić do Austrii.
Osiadł wówczas w Feldkirch, gdzie przez kilka lat nauczał matematyki i fizyki w miejscowej szkole. W 1875 roku ponownie opuścił ojczyznę, wyjeżdżając na studia teologiczne do Liverpoolu. Po ich ukończeniu otrzymał nominację na nauczyciela w Prairie du Chien, w Wisconsin. Oprócz pracy dydaktycznej Hagen poświęcił się budowie małego obserwatorium, dzięki któremu mógł rozwijać swoje zainteresowanie astronomią. W 1888 roku został mianowany dyrektorem obserwatorium przy Georgetown University. Tu rozpoczął pracę nad jednym ze swoich najważniejszych dzieł: "Atlas Stellarum Variabilium". Pracował nad nim od 1893 do 1905 roku. W czasie pobytu w Waszyngtonie Hagen zajmował się również matematyką wyższą.
W 1906 roku arcybiskup Pizy, Pietro Maffia, polecił papieżowi Hagena. Pius X wezwał jezuitę do Rzymu i powierzył mu zadanie kontynuowania badań astronomicznych rozpoczętych jeszcze za pontyfikatu Leona XIII. Wynikiem prac, w które zaangażowanych było bardzo wielu uczonych, zarówno duchownych jak i świeckich, było wydanie dziesięciotomowej publikacji w 1928 roku. W międzyczasie Hagen opublikował jedno ze swoich najważniejszych dzieł, "Atlas Stellarum Variabilium", traktujące o obserwacjach gwiazd. Kolejną ważna publikacją w karierze naukowej Hagena była praca poświęcona kolorom gwiazd, w której bazował na osiągnięciach Benedikta Sestiniego. Badania tego jezuity przeszły niemal bez echa, dopiero dzięki odświeżeniu i uzupełnienie ich przez Hagena zostały zauważone i docenione przez środowisko naukowe. W 1911 roku ukazała się kolejna publikacja Hagena "La rotation de la terre, ses preuves mécaniques anciennes et nouvelles", która była przeglądem historii badań nad ruchem Ziemi, zawierała również wytłumaczenie omawianych teorii.
Następnym projektem Hagena było zbadanie jasności wszystkich mgławic skatalogowanych przez Johna Dreyera w New General Catalogue. Rezultaty tych badań opublikowano w trzech częściach, wydanych odpowiednio w 1922, 1925 i 1927 roku. Oprócz opisywania świecących mgławic, Hagen badał także ciemne mgławice, które zainteresowały go jeszcze w czasach gdy opracowywał "Atlas Stellarum Variabilium". Wielu astronomów podawało w wątpliwość istnienie ciemnych mgławic, co prowadziło często do polemik między nimi a Hagenem. Jego prace dotyczące mgławic zostały później wykorzystane przez Friedricha Beckera, który w 1928 roku opracował "The General Catalogue". W ostatnim roku swojego życia Hagen skupił się na badaniu własności wynikających z ruchu wahadła Foucaulta. Zmarł w 1930 roku w Rzymie.

</doc>
<doc id="3048069" url="https://pl.wikipedia.org/wiki?curid=3048069" title="Tan Jian">
Tan Jian

Tan Jian (; ur. 20 stycznia 1988 w Chengdu) – chińska lekkoatletka specjalizująca się w rzucie dyskiem.
Mistrzyni Azji juniorów z Makau (2006). W tym samym roku sięgnęła po brąz światowego czempionatu juniorów w Pekinie. Szósta zawodniczka mistrzostw świata w Daegu (2011). Rok później startowała na igrzyskach olimpijskich w Londynie, na których spaliła wszystkie trzy próby w eliminacjach i nie awansowała do finału. W 2013 zajęła 6. miejsce na światowym czempionacie w Moskwie, a rok później zdobyła brąz igrzysk azjatyckich. Srebrna medalistka mistrzostw Azji z 2015. Złota medalistka mistrzostw Chin oraz chińskiej olimpiady narodowej.
Rekord życiowy: 64,45 (12 maja 2012, Wiesbaden). 

</doc>
<doc id="3048071" url="https://pl.wikipedia.org/wiki?curid=3048071" title="Jian Tan">
Jian Tan



</doc>
<doc id="3048074" url="https://pl.wikipedia.org/wiki?curid=3048074" title="Uniwersytet w Lusace">
Uniwersytet w Lusace

Uniwersytet w Lusace – uniwersytet w mieście Lusaka, stolicy Zambii. Został ustanowiony przez Ministerstwo Edukacji w 1999 roku, zaś rozpoczął swą działalność w 2007 roku pod nazwą "Institute of Corporate Training and Applied Research (ICTAR)".

</doc>
<doc id="3048075" url="https://pl.wikipedia.org/wiki?curid=3048075" title="Wirtualne przedsiębiorstwo">
Wirtualne przedsiębiorstwo



</doc>
<doc id="3048079" url="https://pl.wikipedia.org/wiki?curid=3048079" title="93 Batalion WOP">
93 Batalion WOP

93 Batalion Wojsk Ochrony Pogranicza – samodzielny pododdział Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950 roku, na bazie 10 Brygady Ochrony Pogranicza, sformowano 9 Brygadę Wojsk Ochrony Pogranicza, a z dniem 1 stycznia 1951 roku słubicki 34 batalion przemianowano na 93 batalion WOP.
We wrześniu 1951 roku sztab batalionu i 44 strażnicę WOP przeniesiono ze zbyt obszernych koszar do wyremontowanych budynków przy ul. 3 Maja.
W 1956 roku rozwiązano 94 Batalion WOP, a jego strażnice przekazano 93 batalionowi.
W 1976 roku rozwiązano batalion. W jego miejsce zorganizowano sekcje zwiadu, kompanie odwodowe i grupy zabezpieczenia techniczno-kwatermistrzowskiego.
Po stanie wojennym odtworzono batalion w Słubicach.
W listopadzie 1989 rozformowano Lubuską Brygadę WOP, a słubicki batalion wszedł w podporządkowanie Pomorskiej Brygady WOP.
Struktura organizacyjna.
Struktura w latach 50.
1957
1 stycznia 1960 roku batalionowi WOP Słubice podlegały:
Struktura w latach 80.

</doc>
<doc id="3048080" url="https://pl.wikipedia.org/wiki?curid=3048080" title="Pavonini">
Pavonini

Pavonini – plemię ptaków z rodziny kurowatych (Phasianidae).
Zasięg występowania.
Plemię obejmuje gatunki występujące w Afryce i Azji.
Systematyka.
Do plemienia należą następujące rodzaje:
Fragment kladogramu obejmujący taksony z plemienia Pavonini:

</doc>
<doc id="3048083" url="https://pl.wikipedia.org/wiki?curid=3048083" title="Sofia Linde">
Sofia Linde

Sofia Linde (ur. 12 stycznia 1995) – szwedzka lekkoatletka, wieloboistka.
W 2011 zajęła 8. miejsce na mistrzostwach świata juniorów młodszych w Lille Metropole. Czwarta zawodniczka juniorskich mistrzostw świata z Barcelony (2012). Na początku 2013 zajęła 5. miejsce na halowych mistrzostwach Europy w Göteborgu. W tym samym roku została wicemistrzynią Europy juniorów w siedmioboju. Złota medalistka mistrzostw Szwecji.

</doc>
<doc id="3048088" url="https://pl.wikipedia.org/wiki?curid=3048088" title="AC72">
AC72

AC72 – klasa jachtów stworzona na potrzeby 34' Regat o Puchar Ameryki. Dwukadłubowa jednostka, napędzana sztywnym płatem – skrzydłem. Klasyczne miecze zastąpiono hydropłetwą, pozwalającą wznieść kadłuby nad taflę wody by zminimalizować tarcie.
Kontekst.
W latach 1992 – 2007 Regaty o Puchar Ameryki rozgrywane były na jednostkach IACC. Pojawiły się sugestie, że formuła regat oparta o tę klasę już się wyczerpała. Zaproponowano stworzenie nowej klasy – większych i bardziej zaawansowanych łodzi. Klasa ta miała nosić nazwę AC90 a jej debiut planowano na 33' Puchar Ameryki. Batalie sądowe prowadzone przez pretendentów wymusiły odsunięcie w czasie wprowadzenia jednostek AC90, a porażka obrońców pucharu w 2010 roku ostatecznie przypieczętowała rezygnację z tej klasy.
Decyzją komitetu organizacyjnego 34' Regaty o Puchar Ameryki miały się odbyć z wykorzystaniem jednostek klasy AC72.
Specyfikacja.
Zdefiniowane parametry jednostek:
Ideą przyświecająca stworzenie tej klasy było uatrakcyjnienie wyścigów. Nowe jednostki miały żeglować przy wietrze od 5 do 35 węzłów i już przy 18 osiągać prędkość 40 węzłów.
Incydenty.
Już na etapie projektowania jednostek pojawiały się informacje, że nowa klasa będzie wyzwaniem samym w sobie, a jej opanowanie przez załogę będzie kluczem do sukcesu w regatach. Sama wiedza nie wystarczyła żeby ustrzec się przed wypadkami:
Nie uniknięto także przygód w trakcie regat:

</doc>
<doc id="3048089" url="https://pl.wikipedia.org/wiki?curid=3048089" title="Utrapiony">
Utrapiony

Utrapiony (stylizowany zapis uTRAPiony) – drugi album solowy polskiego rapera Buczera. Wydawnictwo ukazało się 20 września 2013 roku nakładem wytwórni muzycznej Step Records. Produkcji nagrań podjęli się Juicy, Świerzba, MeloBeats, Johnny Beats, AiFa, Aglofellaz oraz S.S.Z. Wśród gości na płycie znaleźli się m.in. Bonson, Kobra, Kroolik Underwood, Zeus, VNM oraz Bezczel.
Nagrania dotarły do 33. miejsca zestawienia OLiS. 
Lista utworów.
Opracowano na podstawie materiału źródłowego.

</doc>
<doc id="3048092" url="https://pl.wikipedia.org/wiki?curid=3048092" title="Polyplectron">
Polyplectron

Polyplectron – rodzaj ptaka z podrodziny bażantów (Phasianinae) w rodzinie kurowatych (Phasianidae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała 35,5–76 cm; masa ciała 238–910 g (samce są większe i cięższe od samic).
Systematyka.
Podział systematyczny.
Do rodzaju należą następuje gatunkami:

</doc>
<doc id="3048097" url="https://pl.wikipedia.org/wiki?curid=3048097" title="Punhwang sa">
Punhwang sa

Punhwang sa (Świątynia Pachnącego Cesarza) – mały klasztor w dawnej stolicy Gyeongju.
Historia klasztoru.
Klasztor został wybudowany w 634 roku przez Chajanga, miał rangę królewskiego klasztoru i był zbudowany tuż obok wspaniałego kompleksu Hwangnyong (Klasztor Żółtego Smoka). Kompleks ten był najważniejszym i największym klasztorem w Silli. Niestety nic z niego nie pozostało, natomiast z dużo mniejszego klasztoru Punhwang została m.in. murowana z cegieł pagoda.
Świątynia ta została wybudowana za panowania królowej Sŏndŏk. Do dziś zachowała się stupa, niegdyś dziewięciopiętrowa, a obecnie trzypiętrowa, która jest najstarszą budowlą tego typu w Korei i nosi tytuł Skarbu Narodowego Nr 30. Jest ona wzorowana na budowanych z cegieł chińskich stupach z okresu panowania dynastii Tang. Jednak Koreańczycy wyciosali owe cegły z kamienia. Każda z czterech ścian budynku ma charakterystyczne wejścia, po lewej i prawej stronie których znajdują się figury strażników czyli Gŭmgan-yŏksa i Inwangsanga. 
Mnichem bardzo związanym z tym klasztorem był słynny Wŏnhyo. Właśnie tu pisał swoje słynne komentarze do sutr i tu został pochowany przez jego syna Sŏljonga.
Ponieważ stupa ta zawaliła się do środka, w 1915 r. Japończycy podczas odgruzowania jej odkryli pojemnik z relikwiami po kremacji mnicha. Znaleziono także drogocenne przedmioty, świadczące o tym, że jakaś kobieta królewskiej krwi, może właśnie królowa Sŏndŏk, była właścicielką tego obiektu.
Oprócz tego na terenie świątyni znajdują się takie cenne obiekty jak: Hogukyongbyŏnŏjŏng (호국용변어정) czyli oktagonalna górna cześć obudowy źródła, podstawa pomnika Hwajaengguksa (화쟁국사) zbudowana w 1101 r. i figura Yaksayŏrae (약세여래), rzeźba z 1774 r.

</doc>
<doc id="3048099" url="https://pl.wikipedia.org/wiki?curid=3048099" title="Tomasz Bando">
Tomasz Bando

Tomasz Bando pseud. "Borys", "Henryk", "Siwy", "Stary" (ur. 17 września 1897 w Przegorzałach, zm. 3 marca 1957 w Sosnowcu) – działacz komunistyczny i związkowy.
Po ukończeniu szkoły podstawowej został piekarzem, mieszkał i pracował w Stanisławowie. W 1914 wcielony do austriackiej armii, od 1916 walczył na froncie, ranny dostał się do rosyjskiej niewoli i umieszczony w szpitalu w Kijowie. Później pracował na folwarku koło Kupiańska w guberni charkowskiej, po skontaktowaniu się z SDKPiL współorganizował strajk, za co został na 6 tygodni aresztowany. W grudniu 1917 wrócił do Stanisławowa i organizował wraz z innymi SDKPiL-owcami związki zawodowe. Był sekretarzem Związku Zawodowego Robotników Przemysłu Mącznego, wstąpił do KPGW natychmiast po jej utworzeniu, później działał w KPZU. Był delegatem na I konferencję KPRP 30 V 1920 w Warszawie. W 1921 aresztowany i na 4 miesiące uwięziony w Stanisławowie, po zwolnieniu kontynuował działalność komunistyczną, będąc m.in. członkiem Centralnego Komitetu Wyborczego Związku Proletariatu Miast i Wsi (ZPMiW) na Galicję Wschodnią i pełnomocnikiem listy ZPMiW na okręg stanisławowski. 
W październiku 1923 ponownie aresztowany, sprawę umorzono po rocznym śledztwie. Po zwolnieniu został członkiem egzekutywy Komitetu Okręgowego (KO) KPZU w Stanisławowie. W 1925 zorganizował strajk robotników przemysłu spożywczego, za co został ponownie aresztowany, po zwolnieniu XI 1926 został kierownikiem lokalnego komitetu do walki o amnestię dla więźniów-komunistów. W marcu 1927 przeniósł się do Sosnowca, gdzie działał w KPP, MOPR i związkach zawodowych. 1927-1931 więziony, po zwolnieniu był członkiem egzekutywy KO KPP Zagłębie Dąbrowskie. III 1932 aresztowany pod zarzutem przerzucania z Niemiec odezw komunistycznych oraz broni i amunicji, XI 1932 uniewinniony z braku dowodów. VI 1933 - VIII 1936 ponownie więziony (skazany początkowo na 5 lat, po amnestii na 3 lata), później kontynuował działalność komunistyczną, za co w styczniu 1939 został wysłany do Berezy Kartuskiej. Jesienią 1939 udał się na wschód, w 1943 wstąpił w Tbilisi do ZPP, w 1946 wrócił do Sosnowca i wstąpił do PPR, a w 1948 do PZPR. Był dyrektorem administracyjnym fabryki papy i Miejskiego Przedsiębiorstwa Robót Budowlanych w Sosnowcu. 
Był odznaczony m.in. Orderem Sztandaru Pracy II klasy.

</doc>
<doc id="3048100" url="https://pl.wikipedia.org/wiki?curid=3048100" title="94 Batalion WOP">
94 Batalion WOP

94 Batalion Wojsk Ochrony Pogranicza – samodzielny pododdział Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950 roku, na bazie 10 Brygady Ochrony Pogranicza, sformowano 9 Brygadę Wojsk Ochrony Pogranicza, a z dniem 1 stycznia 1951 roku słoński 36 batalion OP przemianowano na 94 batalion WOP.
W 1956 roku rozwiązano 94 Batalion WOP, a jego strażnice przekazano 93 batalionowi.
Struktura organizacyjna.
Struktura w latach 50.

</doc>
<doc id="3048103" url="https://pl.wikipedia.org/wiki?curid=3048103" title="Coturnicini">
Coturnicini

Coturnicini – plemię ptaków z podrodziny bażantów (Phasianinae) w obrębie rodziny kurowatych (Phasianidae).
Zasięg występowania.
Plemię obejmuje gatunki występujące w Afryce, Eurazji i Australazji.
Systematyka.
Do plemienia należą następujące rodzaje:

</doc>
<doc id="3048104" url="https://pl.wikipedia.org/wiki?curid=3048104" title="91 Batalion WOP">
91 Batalion WOP

91 Batalion Wojsk Ochrony Pogranicza – samodzielny pododdział Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950 roku, na bazie 6 Brygady Ochrony Pogranicza, sformowano 8 Brygadę Wojsk Ochrony Pogranicza, a z dniem 1 stycznia 1951 roku tuplicki 30 batalion przemianowano na 91 batalion WOP i podporządkowano go 9 Brygadzie Wojsk Ochrony Pogranicza.
Jesienią 1971 roku przeformowano batalion z lądowego na techniczny.
W 1976 roku rozwiązano batalion.
Struktura organizacyjna.
Struktura w latach 50.
1957

</doc>
<doc id="3048105" url="https://pl.wikipedia.org/wiki?curid=3048105" title="Kudłacz">
Kudłacz

Kudłacz – osada leśna w Polsce położona w województwie podkarpackim, w powiecie leżajskim, w gminie Leżajsk.
Położony w głębi lasów, na obrzeżach wsi Brzóza Królewska, 1.8 km od drogi asfaltowej Brzóza Królewska – Biedaczów. Znajduje się tam okazała kaplica i osobliwe uroczysko.
W 1923 w miejscu tragicznego wypadku, któremu rok wcześniej uległa hrabina Julia Zamoyska, zwana Dziuli (Rognieda Stecka - Olechnowicz ze Steczanki, herbu Radwan), wybudowano kaplicę. Obok w 1933 Alfred i Jerzy Potoccy ufundowali pamiątkowy głaz poświęcony Adamowi Zamoyskiemu.
Przez uroczysko płynie niewielki strumień, który przepływa przez nowo powstałe stawy.

</doc>
<doc id="3048107" url="https://pl.wikipedia.org/wiki?curid=3048107" title="Zerwanka">
Zerwanka

Zerwanka – osada leśna w Polsce położona w województwie podkarpackim, w powiecie leżajskim, w gminie Leżajsk. 
W 2010 leśniczówka, wraz z budynkami gospodarczymi została przeniesiona do skansenu w Kolbuszowej. Obecnie na miejscu została tylko piwnica, a na miejscu leśniczówki i po drugiej stronie drogi, gdzie znajdowała się kancelaria, posadzono las.

</doc>
<doc id="3048108" url="https://pl.wikipedia.org/wiki?curid=3048108" title="Erminio Valenti">
Erminio Valenti

Erminio Valenti (ur. w 1564 w Spoleto, zm. 22 sierpnia 1618 w Faenzy) – włoski kardynał.
Życiorys.
Po ukończeniu studiów został doktorem prawa, i adwokatem w Rzymie u kardynała Ippolito Aldobrandiniego. Następnie był sekretarzem kardynała Pietro Aldobrandiniego i kanonikiem w bazylice watykańskiej. 9 czerwca 1604 został kreowany kardynałem prezbiterem i otrzymał kościół tytularny S. Maria in Traspontina. 3 sierpnia 1605 został wybrany biskupem Faenzy, a 18 września przyjął sakrę. Funkcję tę pełnił do śmierci.

</doc>
<doc id="3048110" url="https://pl.wikipedia.org/wiki?curid=3048110" title="UK Championship 2002">
UK Championship 2002

UK Championship 2002 – profesjonalny rankingowy turniej snookerowy. Rozegrany został w dniach 7–15 grudnia 2002 w Barbican Centre w Yorku.
Był to trzeci rankingowy turniej w sezonie 2002/2003.
W turnieju zwyciężył Walijczyk Mark Williams, który w finale pokonał Irlandczyka Kena Doherty'ego 10-9.
Nagrody.
Zwycięzca: £100 000
II miejsce: £54 000
Półfinalista: £27 250
Ćwierćfinalista: £14 500
Last 16: £11 500
Last 32: £9 200
Last 48: £5 200
Last 64: £4 175
Last 80: £2 950
Last 96: £2 000
Najwyższy break rundy 1: £2 000
Najwyższy break rundy 2: £10 000
Break maksymalny w rundzie 1: £5,000
Break maksymalny w rundzie 2: £25,000
Wyniki.
Runda 1.
"Do 9 frame'ów"
 Adrian Gunnell 9–5 John Parrott 
 Marco Fu 9–7 Gerard Greene 
 Drew Henry 9–7 Stuart Bingham 
 Mark Selby 9–8 Anthony Hamilton 
 Stephen Maguire 9–4 Fergal O’Brien 
 David Gray 9–7 Mark Davis 
 Steve Davis 9–2 Paul Wykes 
 Allister Carter 9–4 Nick Walker 
 Anthony Davies 9–3 Nick Dyson 
 Chris Small 9–8 Leo Fernandez 
 Kwan Poomjang 9–3 James Wattana 
 Dominic Dale 9–6 Euan Henderson 
 Barry Pinches 9–5 Michael Judge 
 Robert Milkins 9–8 Nigel Bond 
 Tony Drago 9–8 David Roe 
 Dave Harold 9–6 Ian McCulloch 
Runda 2.
"Do 9 frame'ów"
 Ronnie O’Sullivan 9–2 Adrian Gunnell 
 Marco Fu 9–7 Quinten Hann 
 Drew Henry 9–4 Jimmy White 
 Stephen Lee 9–6 Mark Selby 
 Ken Doherty 9–7 Stephen Maguire 
 Paul Hunter 9–1 David Gray 
 Steve Davis 9–7 Mark King 
 John Higgins 9–5 Allister Carter 
 Mark Williams 9–2 Anthony Davies 
 Chris Small 9–7 Joe Perry 
 Graeme Dott 9–8 Kwan Poomjang 
 Stephen Hendry 9–4 Dominic Dale 
 Matthew Stevens 9–4 Barry Pinches 
 Robert Milkins 9–1 Joe Swail 
 Alan McManus 9–6 Tony Drago 
 Peter Ebdon 9–7 Dave Harold 

</doc>
<doc id="3048111" url="https://pl.wikipedia.org/wiki?curid=3048111" title="Arnold Peralta">
Arnold Peralta

Arnold Fabián Peralta Sosa (ur. 29 marca 1989 w La Ceiba, zm. 10 grudnia 2015 tamże) – honduraski piłkarz występujący na pozycji prawego pomocnika.
Kariera klubowa.
Peralta pochodzi z miasta La Ceiba i jest wychowankiem tamtejszego klubu CDS Vida. Do seniorskiej drużyny został włączony jako dziewiętnastolatek i w Liga Nacional de Fútbol Profesional de Honduras zadebiutował w 2008 roku, od razu zostając podstawowym graczem zespołu. Premierowego gola w najwyższej klasie rozgrywkowej strzelił 4 listopada 2012 w zremisowanym 1:1 spotkaniu z Platense. Ogółem barwy Vidy reprezentował przez pięć lat, nie odnosząc większych sukcesów zarówno na arenie krajowej, jak i międzynarodowej, lecz jego udane występy zaowocowały zainteresowaniem klubów zagranicznych, między innymi z Major League Soccer.
W czerwcu 2013 Peralta przeszedł do beniaminka trzeciej ligi szkockiej – Rangers FC z siedzibą w Glasgow, podpisując z nim czteroletni kontrakt. Transfer doszedł jednak do skutku dopiero po upływie trzech miesięcy, po wygaśnięciu nałożonego na klub embargo na rejestrowanie graczy. Na koniec rozgrywek 2013/2014, będąc jednym z ważniejszych piłkarzy linii pomocy, awansował z Rangers do drugiej ligi, gdzie jednak stracił miejsce w wyjściowym składzie i w styczniu 2015 za porozumieniem stron rozwiązał swój kontrakt z klubem. Bezpośrednio po tym powrócił do Hondurasu, zostając graczem krajowego giganta – drużyny CD Olimpia ze stołecznej Tegucigalpy. W wiosennym sezonie Clausura 2015 wywalczył z nią krajowy dublet – jedyne w swojej karierze mistrzostwo Hondurasu i puchar kraju (Copa de Honduras).
Kariera reprezentacyjna.
W 2009 roku Peralta został powołany przez szkoleniowca Emilio Umanzora do reprezentacji Hondurasu U-20 na Mistrzostwa Świata U-20 w Egipcie. Tam pełnił funkcję podstawowego zawodnika drużyny, rozegrał wszystkie trzy spotkania i zdobył bramkę w grupowym spotkaniu z Węgrami (3:0) spektakularnym strzałem z dystansu. Jego kadra zanotowała wówczas zwycięstwo i dwie porażki, odpadając z młodzieżowego mundialu już w fazie grupowej. W 2010 roku wziął udział w Igrzyskach Ameryki Środkowej i Karaibów, gdzie wystąpił w obydwóch meczach rundy kwalifikacyjnej, a męski turniej piłkarski nie odbył się ostatecznie ze względu na sprzeciw CONCACAF.
W 2012 roku Peralta w barwach reprezentacji Hondurasu U-23 wziął udział w eliminacjach do Igrzysk Olimpijskich w Londynie, gdzie był podstawowym graczem zespołu, notując sześć spotkań, natomiast jego zespół dotarł do finału kwalifikacyjnego turnieju i zdołał awansować na olimpiadę. W tym samym roku został powołany na Igrzyska Olimpijskie w Londynie, na których wystąpił w trzech spotkaniach, mając pewne miejsce w wyjściowym składzie ekipy, a Honduranie odpadli z męskiego turnieju piłkarskiego w ćwierćfinale.
W seniorskiej reprezentacji Hondurasu Peralta zadebiutował za kadencji kolumbijskiego selekcjonera Luisa Fernando Suáreza, 6 września 2011 w przegranym 0:3 meczu towarzyskim z Paragwajem. W 2013 roku znalazł się w składzie na turniej Copa Centroamericana, gdzie był kluczowym punktem swojej drużyny narodowej i wystąpił we wszystkich czterech spotkaniach w wyjściowym składzie, a jego kadra dotarła do finału, przegrywając w nim ostatecznie z Kostaryką (0:1). Pewne miejsce w wyjściowym składzie miał również podczas eliminacji do Mistrzostw Świata 2014, w ramach których rozegrał dwanaście z szesnastu możliwych meczów. Jego kadra zakwalifikowała się wówczas na światowy czempionat, lecz on sam z powodu kontuzji nie znalazł się w składzie na rozgrywany w Brazylii mundial. Podobna sytuacja miała miejsce rok później – z powodu kiepskiej formy fizycznej i braku rytmu meczowego został w ostatniej chwili skreślony przez selekcjonera Jorge Luisa Pinto z listy powołanych na Złoty Puchar CONCACAF. Ogółem w zespole narodowym rozegrał 27 spotkań bez zdobyczy bramkowej.
Śmierć.
Peralta został zastrzelony 10 grudnia 2015, o godzinie 19:30 czasu lokalnego na parkingu obok centrum handlowego Uniplaza w La Ceiba. Poruszający się na motocyklu sprawca oddał w jego kierunku 18 strzałów. W wyniku wielu ran postrzałowych czaszki, twarzy i klatki piersiowej 26-letni zawodnik zginął na miejscu, zostawiając żonę i osierocając nowo narodzoną córkę. Sześć miesięcy wcześniej w tym samym mieście ofiarą brutalnego morderstwa padł również kuzyn Peralty. Piłkarz został pochowany 12 grudnia 2015 na cmentarzu Jardines de Paz Ceibeños.

</doc>
<doc id="3048112" url="https://pl.wikipedia.org/wiki?curid=3048112" title="Kuropatwa">
Kuropatwa



</doc>
<doc id="3048114" url="https://pl.wikipedia.org/wiki?curid=3048114" title="Jerzy Skrobecki">
Jerzy Skrobecki

Jerzy Skrobecki (ur. 7 października 1952 w Suwałkach) – polski trener siatkówki kobiet, trener reprezentacji Polski seniorek (1996-1999), zdobywca tytułu mistrza Polski z żeńską drużyną Pałacu Bydgoszcz (1993)
Życiorys.
Ukończył studia w Wyższej Szkole Wychowania Fizycznego w Gdańsku. Pracę trenerską rozpoczął jeszcze w czasach studenckich. W latach 80 był m.in. asystentem Janusza Badory w Gedanii, a następnie trenerem II-ligowego Startu Gdynia. Ze Startem wywalczył w sezonie 1988/1989 awans do ekstraklasy. Jego drużyna została zlikwidowana, a on sam ze swoimi zawodniczkami przeszedł do Gedanii. Z klubem z Gdańska wywalczył w 1991 wicemistrzostwo Polski. Od 1992 do 1997 był trenerem Pałacu Bydgoszcz. Z bydgoskim klubem wywalczył mistrzostwo Polski w 1993. 
W latach 1996-1999 trenował reprezentację Polski seniorek (w 1996 równocześnie z pracą w Pałacu). Z reprezentacją wystąpił na mistrzostwach Europy w 1997 (6 miejsce) i 1999 (8 miejsce). Pierwszy z tych startów uznano za umiarkowany sukces, natomiast drugi za porażkę, albowiem przed zawodami Polska była jednym z kandydatów do medalu. W 1999 prowadził także juniorską reprezentację Polski na mistrzostwach świata (5 miejsce). 
Po ME w 1999 został zwolniony z funkcji trenera reprezentacji i ponownie został trenerem Pałacu Bydgoszcz (do końca sezonu 1999/2000).
W 2004 i ponownie rok później zdobył z siatkarkami reprezentującymi Akademię Wychowania Fizycznego w Gdańsku akademickie mistrzostwo Europy. W kolejnych latach pracował w Gedanii, Stali Mielec, ponownie Gedanii i TPS Rumia. Ten ostatni klub wprowadził w 2010 do ekstraklasy. Z funkcji trenera klubu z Rumi został zwolniony przed końcem sezonu 2010/2011, a sam zespół nie uniknął ostatecznie degradacji. Od listopada 2018 trenuje chiński zespół KS AZS AWFiS Gdańsk Beijing Sport University I, którego zawodnicy przez 9 miesięcy 2019 będą przebywać w Polsce.
Jest wykładowcą Akademii Wychowania Fizycznego i Sportu w Gdańsku. W 2005 obronił pracę doktorską "Kryteria oceny sprawności fizycznej specjalnej siatkarek na różnych poziomach zaawansowania sportowego". Od 1983 mieszka w Rumi.

</doc>
<doc id="3048115" url="https://pl.wikipedia.org/wiki?curid=3048115" title="Kosmiczne przygody Jennifer">
Kosmiczne przygody Jennifer

Kosmiczne przygody Jennifer (ang. "The Glass Bottom Boat") – amerykańska komedia romantyczna z 1966 roku.
Treść.
Jennifer Nelson, atrakcyjna młoda wdowa, przypadkiem poznaje wpływowego Bruce'a Templetona, który zaplątuje się w jej kostium syreny. Zauroczony Jennifer Bruce zatrudnia ją, w swoim laboratorium badań kosmicznym. Próbuje równocześnie zdobyć jej serce. Jego przyjaciel generał Wallace Bleeker nabiera podejrzeń, że Jennifer jest rosyjskim szpiegiem i poddaje ją wnikliwej inwigilacji. 

</doc>
<doc id="3048116" url="https://pl.wikipedia.org/wiki?curid=3048116" title="Midnight Memories">
Midnight Memories

Midnight Memories – trzeci album brytyjsko-irlandzkiego boysbandu One Direction, wydany 25 listopada 2013 i promowany hitami „Best Song Ever” i „Story of my life”. Członkowie zespołu oznajmili, że tym razem chcą mieć większy wkład w pisanie piosenek na album oraz że ma on nieco bardziej rockowe brzmienie od poprzednich dwóch. Zespół nagrał również 4 dodatkowe utwory, które znajdują się na wersji Deluxe.
Album zadebiutował na pierwszej pozycji notowania Billboard 200. One Direction stali się pierwszym zespołem, którego trzy kolejne albumy debiutowały na szczycie notowania.
W Polsce nagrania uzyskały status podwójnej platynowej płyty.

</doc>
<doc id="3048117" url="https://pl.wikipedia.org/wiki?curid=3048117" title="National Assembly F.C.">
National Assembly F.C.

National Assembly F.C. – zambijski klub piłkarski z siedzibą w Lusace. Swoje mecze rozgrywa na Woodlands Stadium o pojemności 5 000 widzów (według innych źródeł drużyna gra na Edwin Imboela Stadium o pojemności 6 000 widzów).

</doc>
<doc id="3048120" url="https://pl.wikipedia.org/wiki?curid=3048120" title="Mistrzostwa Świata w Podnoszeniu Ciężarów 2013 (53 kg kobiet)">
Mistrzostwa Świata w Podnoszeniu Ciężarów 2013 (53 kg kobiet)

53 kg kobiet – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbyła się 21 października.

</doc>
<doc id="3048121" url="https://pl.wikipedia.org/wiki?curid=3048121" title="Lorenzo Azzolini">
Lorenzo Azzolini

Lorenzo Azzolini (ur. w 1583 w Fermo, zm. w listopadzie 1633 w Narni) – włoski biskup.
Życiorys.
Był spokrewniony z kardynałami Decio Azzolinim seniorem i Decio Azzolini juniorem. Po przyjęciu święceń kapłańskich był kanonikiem w katedrze w Fermo, a następnie wikariuszem generalnym tamże. 17 lutego 1620 został wybrany biskupem Ripatransone, a osiem dni później przyjął sakrę. 2 sierpnia 1632 został przeniesiony do diecezji Narni. Był także sekretarzem Świętej Konsulty. Urban VIII planował wynieść go do godności kardynalskiej na konsystorzu 28 listopada 1633, lecz Azzolini nie dożył promocji.

</doc>
<doc id="3048122" url="https://pl.wikipedia.org/wiki?curid=3048122" title="Mylesinus">
Mylesinus

Mylesinus – rodzaj ryb kąsaczokształtnych z rodziny piraniowatych (Serrasalmidae).
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Mylesinus schomburgkii".

</doc>
<doc id="3048123" url="https://pl.wikipedia.org/wiki?curid=3048123" title="Stefan II (książę Bawarii)">
Stefan II (książę Bawarii)

Stefan II (ur. 1319, zm. w maju 1375 w Landshut) – książę Bawarii wraz z braćmi od 1347 do 1349 r., książę Dolnej Bawarii wraz z braćmi od 1349 do 1353 r., książę Bawarii-Landshut od 1353 r. z dynastii Wittelsbachów.
Życiorys.
Stefan II był drugim synem cesarza i księcia bawarskiego Ludwika IV i jego pierwszej żony, Beatrycze, córki Bolka I Surowego, księcia świdnickiego. Od 1334 roku uczestniczył w życiu publicznym, wraz ze starszym bratem Ludwikiem. Stefan dostał urząd wikariusza Rzeszy w Szwabii i Alzacji. Obaj brali udział w bitwach i wojnach, w których odznaczyli się umiejętnościami dowódczymi. Śmierć ojca w październiku 1347 roku zastała Stefana podczas kampanii przeciwko miastom szwabskim, które opowiedziały się za przeciwnikiem Ludwika Bawarskiego i antykrólem Niemiec Karolem IV Luksemburskim. To zmieniło sytuację na niekorzyść Wittelsbachów. Stefan pogodził się z Karolem i uznał jego władzę, a nawet – na początku lat 50. – nawiązał z nim bliższe stosunki.
Początkowo po śmierci ojca Stefan, wraz z pięcioma braćmi, objął rządy w całej Bawarii (ojcowizna obejmowała także inne ziemie w Niemczech, jednak Brandenburgia i Tyrol przypadły starszemu bratu Stefana, Ludwikowi V, jeszcze za życia ojca). Już w 1349 roku bracia dokonali podziału ojcowizny, przy czym Stefanowi oraz dwóm młodszym braciom: Wilhelmowi I i Albrechtowi I przypadła Dolna Bawaria. Już w 1353 roku doszło do dalszego podziału Dolnej Bawarii, w którym Stefan zatrzymał sobie większą jej część ze stolicą w Landshut, braciom oddając część ze Straubing (Wilhelm został także hrabią Holandii).
W 1355 roku Stefan towarzyszył Karolowi IV Luksemburskiemu w jego wyprawie do Włoch i koronacji cesarskiej. Jednak wkrótce potem Stefan poróżnił się z cesarzem i zaczął szukać sojuszników u Habsburgów. Konflikt księcia z cesarzem pogłębiła Złota Bulla, która nie przyznała mu prawa głosu w elekcji cesarskiej.
W 1361 roku zmarł starszy brat Stefana, Ludwik, który po podziale z 1351 roku panował w Górnej Bawarii. Następcą został jeden bratanek, młody Meinhard. Wybuchła wojna domowa; Stefan II pokonał stronnictwo arystokratyczne, które wydało mu Meinharda i objął faktyczną kontrolę nad Górną Bawarią. Aby zagwarantować sobie przewagę, Stefan zawarł przymierze z księciem austriackim Rudolfem IV, faktycznie skierowane także przeciwko cesarzowi. Meinhard co prawda zdołał uciec do Tyrolu, jednak już wkrótce, w styczniu 1363 roku zmarł, i Stefan II bez większych problemów przyłączył Górną Bawarię do swego władztwa, jak najstarszy z jego stryjów. Cesarz jednak doprowadził do tego, aby Stefan nie mógł odziedziczyć Branenburgii w przypadku ewentualnej bezpotomnej śmierci innych jego braci.
Tymczasem Stefan rozpoczął walkę o pozostałą część dziedzictwa po Meinhardzie – Tyrol, który matka zmarłego księstwa oddała Rudolfowi Habsburgowi. Wojna o sukcesję tyrolską pomiędzy Stefanem a jego dotychczasowym sprzymierzeńcem i jego następcami (a także wspierającymi ich arcybiskupami Salzburga), trwała sześć lat, a szala zwycięstwa przechylała się na obie strony. Próba interwencji u cesarza okazała się bezskuteczna – niechętny Stefanowi Karol Luksemburski uznał władzę Habsburgów nad Tyrolem. Mimo to Stefan przyjął tytuł hrabiego Tyrolu. Wkrótce potem odwrócili się przeciwko niemu krewni – dwaj bracia władający Brandenburgią zawarli sojusz z Habsburgami. Dla odmiany, Stefan pozyskał sojuszników w hrabiach Gorycji i królu węgierskim Ludwiku. Kampania z 1368 roku przyniosła Stefanowi liczne sukcesy, jednak finansowe problemy księcia spowodowały, że w 1369 roku zgodził się w układzie pokojowym odstąpić swoje zdobycze w zamian za wysokie odszkodowanie (166 tys. florenów).
Stefan po raz kolejny zwrócił się wtedy przeciwko cesarzowi, zawierając sojusz z Wittelsbachami z Palatynatu, królem węgierskim i z niechętnym mu do niedawna bratem Albrechtem I. Cesarz zdołał jednak rozbić ten sojusz obiecując Albrechtowi, iż jego córka wyjdzie za cesarskiego syna. Stefan wysłał jednak swego syna Fryderyka na pomoc swemu bratu Ottonowi, który w Brandenburgii prowadził walki przeciwko cesarzowi. Nie zdołał jednak zapobiec utracie przez Wittelsbachów tego kraju. Stefan otrzymał w zamian jednak finansowe odszkodowanie, które pozwoliło mu na konsolidowanie bawarskiego państwa poprzez wykupywanie niewielkich władztw w tym regionie. Ostatnie lata życia Stefan spędził w pokoju, dbając o gospodarkę swego księstwa i próbując naprawić nadszarpnięte stosunki z dotychczasowymi przeciwnikami.
Rodzina.
Pierwszą żoną Stefana była Izabela, córka króla sycylijskiego Fryderyka II. Ze związku tego pochodziło czworo dzieci:
Izabela zmarła w 1349 roku. Dziesięć lat później Stefan poślubił Małgorzatę, córkę burgrabiego Norymbergi Jana II. To małżeństwo pozostało bezdzietne.

</doc>
<doc id="3048124" url="https://pl.wikipedia.org/wiki?curid=3048124" title="Gloria Lynne">
Gloria Lynne

Gloria Lynne, właśc. Gloria Mai Wilson (ur. 23 listopada 1929 w Nowym Jorku, zm. 15 października 2013 w Newark) – amerykańska piosenkarka jazzowa.
Życiorys.
Gloria Lynne urodziła się 23 listopada 1929 w Harlem w Nowym Jorku w rodzinie Johna i Mary Wilson, śpiewaczki Gospel.
Zaczęła śpiewać w chórze kościelnym. W wieku 15 lat zdobyła pierwszą nagrodę w amatorskim teatrze Apollo. W latach 50. występowała z nocnymi zespołami wokalnymi, jak również z Ellą Fitzgerald, nagrywała jako będąc członkinią takich grup jak: Enchanters i Dell-Tones.
Nagrywała jako solistka pod swoim nazwiskiem, choć większość jej prac została wydana pod pseudonimem na Everest i Fontana.
W czasie swojej kariery nagrała ponad 400 nagrań i znalazła się na ponad 25 albumach. Zmarła 15 października 2013 roku mając 83 lata.

</doc>
<doc id="3048126" url="https://pl.wikipedia.org/wiki?curid=3048126" title="Przepiórka">
Przepiórka



</doc>
<doc id="3048128" url="https://pl.wikipedia.org/wiki?curid=3048128" title="Szabiha">
Szabiha

Szabiha (arab. شبيحة) – syryjska milicja działająca na rzecz Partii Baas. Aktywna podczas wojny domowej w Syrii, kiedy to byłą przybudówką syryjskich sił zbrojnych i brała udział w operacjach wymierzonych w sunnickich rebeliantów i cywilów.
Szabiha została powołana do życia w latach 80. XX wieku, przez Namira al-Asada, kuzyna ówczesnego prezydenta Hafiza al-Asada. Członkowie milicji byli rozlokowani na wschodnim wybrzeżu Morza Śródziemnego i trudnili się głównie przemytem między Libanem a Syrią. W latach 90. XX wieku, szabiha w brutalny sposób egzekwowała prawo w Latakii. W 2000 została rozwiązana przez nowego prezydenta Baszszara al-Asada.
Jednak wraz z rozpoczęciem wojny domowej w 2011 roku milicję reaktywowano. W skład alawickiej organizacji paramilitarnej wchodzili cywilni ochotnicy oraz najemnicy wspierający reżim Baszszara al-Asada. W pierwszej fazie wojny członkowie organizacji tłumili demonstracje antyrządowe i zabijali demonstrantów. Szczególnym okrucieństwem wsławiali się snajperzy szabihy. W dalszych fazach wojny szabiha razem z armią rządową prowadziła operacje przeciwko siłom opozycji. Milicja brała udział w grabieżach, rozbojach oraz masakrach, porwaniach i masowych egzekucjach.
Pierwszą zbiorową masakrą, jakiej dopuściła się szabiha, były wydarzenia z Huli z 25 maja 2012. W masowych egzekucjach pozbawiono życia 108 osób. Z kolei 6 czerwca 2012 milicjanci w wioskach Al-Kubajr i Maazarif zamordowali 78 cywilów, z czego 35 osób pochodziło z jednej rodziny. Szabiha stała również za zbrodnią w At-Trimsie z 12 lipca 2012, kiedy zginęło łącznie 150 osób. Oskarżana jest za przeprowadzenie egzekucji w Akrab z 11 grudnia 2012 (125-150 zabitych) oraz czystek etnicznych w Al-Bajdzie i Banijas w dniach 2-3 maja 2013, kiedy zginęło 248 osób.

</doc>
<doc id="3048130" url="https://pl.wikipedia.org/wiki?curid=3048130" title="Boletus ferrugineus">
Boletus ferrugineus



</doc>
<doc id="3048132" url="https://pl.wikipedia.org/wiki?curid=3048132" title="Burnarj">
Burnarj

Burnarj – hiszpańskie wino musujące wytwarzane z pomarańczy uprawianych w gminie Palma del Río, w dolinie Gwadalkiwir, w Andaluzji. Wino wytwarzane jest w ilości ok. 200 000 butelek rocznie.
Receptura produkcji została opracowana w 2010 r. przez założycieli przedsiębiorstwa "VegaSud", Marię Dolores Jimenez i Alvaro Zamora. W 2011 r. uruchomiono masową produkcję tego trunku na wewnętrzny rynek hiszpański, w 2012 r. rozpoczęto jego eksport. "VegaSud" pozostaje jedynym producentem tego wina.
Winifikacja.
Według informacji własnych producenta do wyprodukowania jednej butelki tego wina zużywa się około 5 kg pomarańczy, z których uzyskuje się ok. 2 litry soku, który poddaje się winifikacji i starzeniu w sposób zbliżony do produkcji tradycyjnych win musujących z Andaluzji. Producent twierdzi, że w procesie produkcji nie stosuje się żadnych środków chemicznych, nie dodaje wody i nie nasyca produktu dwutlenkiem węgla. CO2 zawarte w produkcie pochodzi według danych producenta wyłącznie z wtórnego procesu fermentacji odbywającego się po zakorkowaniu butelek. 
Wino jest produkowane w trzech wariantach: 

</doc>
<doc id="3048133" url="https://pl.wikipedia.org/wiki?curid=3048133" title="Biblia (film 1966)">
Biblia (film 1966)

Biblia (ang. "The Bible: In the Beginning...") – amerykańsko-włoski film biblijny z 1966 roku. Film jest ekranizacją pięciu początkowych historii pierwszej księgi Biblii — Księgi Rodzaju. Polski tytuł alternatywny: "Biblia: Początki świata".
Treścią filmu są pradzieje ludzkości od stworzenia świata, do zniszczenie Sodomy i Gomory. Fabuła obejmuje czasy Adama i Ewy, Kaina i Abla, Noego oraz Abrahama. 
Film, powstały z inicjatywy Dino De Laurentiisa miała być początkiem cyklu obejmującego całe Pismo Święte. Brak sukcesu komercyjnego pierwszego obrazu spowodował zaniechanie tego ambitnego projektu.

</doc>
<doc id="3048134" url="https://pl.wikipedia.org/wiki?curid=3048134" title="L-Pro">
L-Pro

L-Pro właściwie Mateusz Patryk Łapot (ur. 27 kwietnia 1989 w Stargardzie), znany również jako Łapot – polski DJ, producent muzyczny, raper i inżynier dźwięku. L-Pro znany jest przede wszystkim ze współpracy z przedstawicielami polskiej sceny muzyki hip-hopowej, w tym takimi jak: Fu, Liroy, Proceente, Pezet, Hukos, czy Chada. Ponadto, muzyk współpracował z Edytą Górniak i Dorotą Rabczewską.
Walka freak show fight.
28 marca 2020 zadebiutował w walce freak show fight na zasadach MMA. Podczas gali "Fame MMA 6" zmierzył się z raperem, Jakubem „Kubańczykiem" Flasem, z którym miał konflikt. Pojedynek ten przegrał w pierwszej rundzie poprzez techniczny nokaut.

</doc>
<doc id="3048137" url="https://pl.wikipedia.org/wiki?curid=3048137" title="Myleus">
Myleus

Myleus – rodzaj ryb kąsaczokształtnych z rodziny piraniowatych (Serrasalmidae).
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Myleus setiger".

</doc>
<doc id="3048142" url="https://pl.wikipedia.org/wiki?curid=3048142" title="Sułówek (województwo lubuskie)">
Sułówek (województwo lubuskie)

Sułówek – osada leśna w Polsce położona w województwie lubuskim, w powiecie słubickim, w gminie Słubice.
W latach 1975–1998 miejscowość położona była w województwie gorzowskim.
Osada położona jest nad jeziorem Sułek i rzeką Lisia przy drodze lokalnej Sułówek – Zielony Bór.

</doc>
<doc id="3048147" url="https://pl.wikipedia.org/wiki?curid=3048147" title="Robert Watiyakeni">
Robert Watiyakeni

Robert Watiyakeni (ur. 18 października 1969 w Chingoli, zm. 27 kwietnia 1993 u wybrzeży Gabonu) – zambijski piłkarz grający na pozycji obrońcy. Zginął w katastrofie lotniczej u wybrzeży Gabonu.
W chwili śmierci reprezentował południowoafrykański klub Dynamos F.C. Grał w tym klubie co najmniej od lipca 1991.
Zagrał w dwóch meczach fazy grupowej Pucharu Narodów Afryki 1992 – z Egiptem (wszedł w 82. minucie) i Ghaną (zagrał cały mecz).

</doc>
<doc id="3048148" url="https://pl.wikipedia.org/wiki?curid=3048148" title="Marcin Pawłowski (muzyk)">
Marcin Pawłowski (muzyk)



</doc>
<doc id="3048150" url="https://pl.wikipedia.org/wiki?curid=3048150" title="Tomasz Janiszewski (producent muzyczny)">
Tomasz Janiszewski (producent muzyczny)



</doc>
<doc id="3048152" url="https://pl.wikipedia.org/wiki?curid=3048152" title="Jolanta Polikevičiūtė">
Jolanta Polikevičiūtė

Jolanta Polikevičiūtė (ur. 25 września 1970 w Poniewieżu) – litewska kolarka szosowa, srebrna medalistka mistrzostw świata.
Kariera.
Największy sukces w karierze Jolanta Polikevičiūtė osiągnęła w 1994 roku, kiedy wspólnie z Dianą Žiliūtė, Liudą Triabaitė i swą siostrą bliźniaczką Rasą Polikevičiūtė zdobyła srebrny medal w drużynowej jeździe na czas podczas mistrzostw świata w Agrigento. Dwa lata później wystartowała na igrzyskach olimpijskich w Atlancie, gdzie była piąta w wyścigu ze startu wspólnego i siódma w indywidualnej jeździe na czas. Na rozgrywanych osiem lat później igrzyskach olimpijskich w Atenach wystąpiła tylko w wyścigu ze startu wspólnego, kończąc rywalizację na 31. miejscu. Wystąpiła także na igrzyskach w Pekinie, zajmując jedenastą pozycję w tej samej konkurencji. Polikevičiūtė była też między innymi czwarta w tej konkurencji podczas mistrzostw świata w San Sebastián w 1997 roku, gdzie w walce o podium lepsza okazała się Francuzka Catherine Marsal.
Jej mężem był Wiktor Manakow, również kolarz.

</doc>
<doc id="3048161" url="https://pl.wikipedia.org/wiki?curid=3048161" title="Ostra jazda">
Ostra jazda



</doc>
<doc id="3048164" url="https://pl.wikipedia.org/wiki?curid=3048164" title="Gajusz Skryboniusz Kurion (trybun 50 p.n.e.)">
Gajusz Skryboniusz Kurion (trybun 50 p.n.e.)

Gaius Scribonius Curio (ur. ok. 84 p.n.e., zm. 24 sierpnia 49 p.n.e.) – trybun ludowy w 50 p.n.e., pretor w 49 p.n.e., rzymski polityk I w. p.n.e., początkowo przeciwnik, a później stronnik Cezara. W odróżnieniu od swego ojca również Gajusza Skryboniusza Kuriona zwany jest Gajuszem Skryboniuszem Kurionem Młodszym lub Kurionem-synem ("filius").
Pochodzenie i oceny współczesnych.
Był synem Gajusza Skryboniusza Kuriona konsula w 76 p.n.e. Przyjaźnił się z Pompejuszem, Cezarem, Markiem Antoniuszem i Cyceronem (znanych jest 7 listów napisanych do samego Kuriona, a zebranych w drugiej księdze listów "Ad Familiares"). Znany był jako bardzo dobry mówca, którego charakterystykę Cyceron podał w dialogu "Brutus". Poeta Lukan w Farsaliach, epopei historycznej o wojnie domowej między Pompejuszem a Cezarem, pisze, że Kurion to "zuchwały, człek sprzedajnego języka", który za złoto Cezara sprzedał ojczyznę. Przez Wellejusza Paterkulusa charakteryzowany jest jako "genialny nicpoń" ("homo ingeniosissime nequam"), który darem wymowy działał na szkodę państwa, czym przyczynił się do wybuchu wojny domowej.
Sprawa Klodiusza.
W trakcie procesu Klodiusza w maju 61 p.n.e. związanego ze zbezczeszczeniem misteriów ku czci Dobrej Bogini ("Bona Dea"), okazał swoje poparcie dla oskarżonego. Według Cycerona stał wtedy na czele zwolenników Klodiusza, których nazywał ironicznie "młodzieńcami z bródkami" ("barbatuli iuvenes") oraz sugerował sympatyzowanie Kuriona Młodszego z Katyliną, który w 63 p.n.e. chciał przemocą przejąć władzę. Poparcie dla Klodiusza wiązało się z organizowaniem wieców ("contiones"). W lipcu 59 p.n.e. podczas przedstawienia teatralnego wystawionego w czasie "ludi Apollinares" został przywitany przez widownię aplauzem przyrównanym przez Cycerona do oklasków witających dawniej Pompejusza, natomiast sprawujący w tym roku konsulat Cezar, który przybył tuż przed Kurionem, otrzymał bardzo mało braw. Reakcje te miały być wyrazem uznania ekwitów dla krytyki działalności Cezara, z którą publicznie występował Kurion-syn. Aby przeciwdziałać opozycji, Cezar wysłał trybuna Publiusza Watyniusza, by namówił Lucjusza Wettiusza do tego, żeby przekonał Kuriona Młodszego do udziału w spisku na życie Pompejusza. Misterna intryga nie udała się, gdyż Kurion poprzez swego ojca powiadomił Pompejusza o planowanym zamachu. Jednakże schwytany Wettiusz wskazał jako uczestników spisku m.in. Kuriona Młodszego oraz wielu wpływowych członków stronnictwa optymatów. Oskarżeniom tym nie dano wiary, a sam Wettiusz zginął zamordowany w więzieniu nie doczekawszy procesu.
Działalność ustawodawcza.
Z inicjatywy Skryboniusza około 56 p.n.e. powstało "lex Scribonia", które znosiło nabycie prawa własności dla służebności gruntowej przez zasiedzenie ("de usucapione servitutum").
Urzędy i kwestie rodzinne.
W 53 p.n.e. był kwestorem w Azji. Około 52 p.n.e. poślubił Fulwię, wdowę po Klodiuszu, wnuczkę Gajusza Grakchusa. Ze związku z Fulwią miał jednego syna Gajusza Skryboniusza Kuriona uśmierconego w 31 p.n.e. po bitwie pod Akcjum oraz pasierbicę Klodię Pulchrę. W 51 p.n.e. wybudował pierwszy w Rzymie amfiteatr, który tworzyły dwa drewniane obrotowe teatry i przeprowadził w nim igrzyska dla uczczenia pogrzebu swego ojca . Został wybrany na pontifeksa w 52 lub 51 p.n.e.
Przejście na stronę Cezara.
W czasie sprawowania urzędu trybuna ludowego w 50 p.n.e. wspierał Cezara, w zamian za co Cezar spłacił jego ogromne długi w wysokości 60 milionów sesterców. Przeszedł więc ze stronnictwa optymatów do popularów. Jako trybun złożył wniosek o zajęcie królestwa Numidii rządzonego przez Jubę. Przyczynił się do wybuchu wojny między Cezarem a Pompejuszem, gdy złożył 1 marca 50 p.n.e. w senacie weto wobec wniosku o wcześniejszym odwołaniu Cezara z namiestnictwa w Galii, oraz gdy złożył wniosek przegłosowany 1 grudnia tego roku o jednoczesnym zakończeniu dowództwa Pompejusza w Hiszpanii i Italii, oraz prokonsulatu Cezara w Galii. Po tym głosowaniu 4 grudnia Gajusz Klaudiusz Marcellus wezwał Pompejusza do ratowania ustroju Republiki.
Udział w wojnie domowej Cezara z Pompejuszem.
Działania w Italii.
W 49 p.n.e. był pretorem. 1 stycznia 49 p.n.e. przekazał senatowi list od Cezara. W pierwszych dniach wojny domowej w Italii stanął na czele trzech kohort i wyruszył z Ariminum, by zająć Pisaurum, Fanum i Ankonę, co nastąpiło odpowiednio 12, 13 i 14 stycznia. Następnie zajął Iguwium w centralnej Umbrii bronione przez pięć kohort pretora Kwintusa Mincjusza Termusa. Ze względu na sympatie procezariańskie w mieście Termus nie podjął walki i wycofał się z miasta, a jego oddziały uległy rozproszeniu.
Opanowanie Sycylii i kampania w Afryce.
Jako propretor i legat Cezara w wojnie domowej z Pompejuszem stanął na czele trzech legionów i zajął w kwietniu 49 p.n.e. Sycylię, gdzie rezydował zaciekły wróg Cezara Marek Porcjusz Katon. Następnie został w sierpniu tego samego roku wysłany przez Cezara do Afryki z dwoma niepełnymi legionami i 500 jeźdźców, by powstrzymał namiestnika prowincji Afryki Publiusza Attiusza Warusa oraz króla Jubę, którzy popierali Pompejusza.
Wylądował w Afryce razem z 8000 żołnierzy 11 sierpnia w pobliżu Ankwillarii ("Anquillaria"), położonej na wschód od Kartaginy i pierwszy drobny sukces odniósł w starciu z oddziałem jazdy numidyjskiej. To wystarczyło by żołnierze okrzyknęli go imperatorem.
Kolejnym sukcesem było zwycięstwo nad Warusem w bitwie pod Utyką odniesione 16 sierpnia. Pokonany Warus schronił się w swoim obozie, a następnie ukrył się wraz z wojskiem za murami Utyki. Wtedy Kurion rozkazał rozpoczęcie oblężenia miasta i usypanie wału oblężniczego. Wtedy dotarła do niego informacja o nadciągających licznych wojskach króla Juby, który był jego osobistym wrogiem z powodu wniosku o zajęcie królestwa Juby, złożonego w czasie sprawowania urzędu trybuna ludowego. W tej sytuacji Kurion planował przeczekać w obozie na przybycie wezwanych na pomoc dwóch legionów z Sycylii.
Kurion został wciągnięty w zasadzkę fałszywą informacją o wycofaniu się Juby do jego królestwa w Numidii i posłaniu na pomoc Warusowi tylko nielicznych wojsk pod wodzą Saburry. Ta informacja skłoniła Kuriona do wyjścia obozu i stoczenia bitwy z oddziałem numidyjskim. W rzeczywistości wojsko prowadzone przez Saburrę było strażą przednią armii Juby, która stacjonowała w odległości około 8 km od obozu Saburry.
Decydująca bitwa rozegrała się nad rzeką Bagradas. Przewaga konnicy numidyjskiej Saburry, wspartej przez 2000 jazdy galijskiej i hiszpańskiej ze straży przybocznej Juby wobec 200 jezdnych, którzy wzięli udział w bitwie po stronie legata Cezara oraz zmęczenie długim marszem w upale piechoty Kuriona doprowadziła do klęski cezarian w bitwie 24 sierpnia 49 p.n.e. W jej wyniku Cezar całkowicie utracił dwa legiony. Po bitwie odciętą głowę Kuriona, który nie skorzystał z rady swego dowódcy jazdy Gnejusza Domicjusza, by uciec z pola bitwy, odesłano do Juby.
W oddziałach jazdy Kuriona znajdowali się rośli Galowie i Germanie, którzy zostali wcieleni do wojsk Juby, a później walczyli najpierw przeciwko Cezarowi w okolicach Uzytty. Potem w wyniku niepowodzeń i utraty zaufania do dowódców część z nich z powrotem przyłączyła się do Cezara.

</doc>
<doc id="3048167" url="https://pl.wikipedia.org/wiki?curid=3048167" title="Skryboniusze Kurionowie">
Skryboniusze Kurionowie

Skryboniusze Kurionowie ("Scribonii Curio") – to gałąź rzymskiego rodu plebejskiego Skryboniuszy.
Przydomek ("cognomen") "Curio" w rodzinie Skryboniuszy prawdopodobnie pochodzi od urzędu głównego kuriona ("curio maximus"), który sprawował Gajusz Skryboniusz Kurion. Z rodziny Skryboniuszy Kurionów wywodziło się trzech utalentowanych mówców, których umiejętności opisał Cyceron w swoich pismach.

</doc>
<doc id="3048168" url="https://pl.wikipedia.org/wiki?curid=3048168" title="Mordercze starcie">
Mordercze starcie

Mordercze starcie (ang. "One in the Chamber") – amerykański film sensacyjny z 2012 roku w reżyserii Williama Kaufmana. Wyprodukowany przez Anchor Bay Entertainment.
Opis fabuły.
Po upadku komunizmu Praga staje się prawdziwą stolicą gangsterów. Gdy płatny morderca Ray (Cuba Gooding Jr.) zabija brata mafijnego bossa, ten zatrudnia rosyjskiego zabójcę Alekseya (Dolph Lundgren). Gdy orientują się oni, że stali się pionkami w gangsterskich porachunkach, postanawiają współpracować.
Obsada.
i inni

</doc>
<doc id="3048171" url="https://pl.wikipedia.org/wiki?curid=3048171" title="Pinar Atalay">
Pinar Atalay

Pinar Atalay (ur. 27 kwietnia 1978 w Lemgo, Nadrenia Północna-Westfalia) – niemiecka spikerka i prezenterka radiowa i telewizyjna. 
Urodzona w Niemczech Pinar Atalay jest córką tureckiego gastarbeitera. Karierę zawodową rozpoczęła jako praktykantka, a później wolontariuszka w lokalnej stacji radiowej powiatu Lippe należącej do grupy Radio NRW ("Nordrhein-Westfalen"). Pracowała też w stacji radiowej "Antenne Münster" jako prowadząca program poranny.
W telewizji WDR regularnie prowadziła program Cosmo TV, a także była reporterką i prezenterką w radiu i telewizji NDR ("NDR Fernsehen") oraz Radio Bremen. Obecnie Pinar Atalay prowadzi programy informacyjne i specjalne także w głównym programie ARD. 
Od 1 lutego 2014, jako pierwsza dziennikarka o korzeniach tureckich, prowadzić będzie wydania ""Tagesschau" – wiadomości "Das Erste"", pierwszego kanału niemieckiej telewizji publicznej.

</doc>
<doc id="3048172" url="https://pl.wikipedia.org/wiki?curid=3048172" title="Gajusz Skryboniusz Kurion (pretor 121 p.n.e.)">
Gajusz Skryboniusz Kurion (pretor 121 p.n.e.)

Gaius Scribonius Curio (ur. między 162 a 157 p.n.e., zm. ok. 110 p.n.e.) – znakomity mówca i polityk z II w. p.n.e., pretor w 121 p.n.e. Dla odróżnienia od swego syna i wnuka zwany jest Kurionem-dziadkiem ("avus").
Gajusz Skryboniusz Kurion był pretorem w 121 p.n.e. Bronił Serwiusza Fulwiusza Flakkusa, konsula w 135 p.n.e., oskarżonego o kazirodztwo ("de incestu"), być może w związku z oskarżeniem o złamanie ślubów czystości grupy westalek. Cyceron uznawał go za najwybitniejszego mówcę swoich czasów, lecz w jego czasach już zapomnianego. Wymienił go wśród takich mówców jemu współczesnych jak: Marek Skaurus, Publiusz Rutyliusz i Gajusz Grakchus. Był ojcem Gajusza Skryboniusza Kuriona, konsula w 76 p.n.e. uznawanego przez Cycerona również za wybitnego mówcę. Zmarł, gdy jego syn był jeszcze chłopcem.

</doc>
<doc id="3048175" url="https://pl.wikipedia.org/wiki?curid=3048175" title="Rasa Polikevičiūtė">
Rasa Polikevičiūtė

Rasa Polikevičiūtė (ur. 25 września 1970 w Poniewieżu) – litewska kolarka szosowa, czterokrotna medalistka mistrzostw świata.
Kariera.
Pierwszy sukces w karierze Rasa Polikevičiūtė osiągnęła w 1994 roku, kiedy wspólnie z Dianą Žiliūtė, Liudą Triabaitė i swą siostrą bliźniaczką Jolantą Polikevičiūtė zdobyła srebrny medal w drużynowej jeździe na czas podczas mistrzostw świata w Agrigento. Na rozgrywanych dwa lata później mistrzostwach świata w Lugano była druga w wysćigu ze startu wspólnego, przegrywając tylko z Barbarą Heeb ze Szwajcarii. W tm samym roku brała udział w igrzyskach olimpijskich w Atlancie, gdzie była dwunasta, zarówno w wyścigu ze startu wspólnego jak i w indywidualnej jeździe na czas. Kolejny medal zdobyła na mistrzostwach świata w Plouay, gdzie była trzecia w indywidualnej jeździe na czas, za Mari Holden z USA i Francuzką Jeannie Longo. Na igrzyskach w Sydney wystąpiła jednak tylko w wyścigu ze startu wspólnego, zajmując trzynaste miejsce. Ostatni medal wywalczyła na mistrzostwach świata w Lizbonie w 2001 roku, gdzie zwyciężyła w wyścigu ze startu wspólnego. Została tym samym trzecią w historii litewską mistrzynią świata w tej konkurencji (po Dianie Žiliūtė w 1998 i Edicie Pučinskaitė w 1999). W 2004 roku wystąpiła na igrzyskach olimpijskich w Atenach, ale zajmowała miejsca w trzeciej dziesiątce.

</doc>
<doc id="3048177" url="https://pl.wikipedia.org/wiki?curid=3048177" title="City of Lusaka F.C.">
City of Lusaka F.C.

City of Lusaka F.C. – zambijski klub piłkarski z siedzibą w Lusace, założony w 1937 roku. Swoje mecze rozgrywa na Woodlands Stadium o pojemności 5 000 widzów. We wrześniu 2022 trenerem i dyrektorem sportowym klubu został Sławomir Cisakowski.

</doc>
<doc id="3048179" url="https://pl.wikipedia.org/wiki?curid=3048179" title="Liuda Triabaitė">
Liuda Triabaitė

Liuda Triabaitė (ur. 7 lipca 1965) – litewska kolarka szosowa, srebrna medalistka mistrzostw świata.
Kariera.
Największy sukces w karierze Liuda Triabaitė osiągnęła w 1994 roku, kiedy wspólnie z Dianą Žiliūtė, Rasą Polikevičiūtė i Jolantą Polikevičiūtė zdobyła srebrny medal w drużynowej jeździe na czas podczas mistrzostw świata w Agrigento. Indywidualnie jej najlepszym osiągnięciem na imprezie tej rangi było osiemnaste miejsce w indywidualnej jeździe na czas na mistrzostwach świata w San Sebastián w 1997 roku. W tej samej konkurencji Triabaitė zdobyła brązowy medal mistrzostw Litwy w 1998 roku. Nigdy nie startowała na igrzyskach olimpijskich. 

</doc>
<doc id="3048181" url="https://pl.wikipedia.org/wiki?curid=3048181" title="Aphloia theiformis">
Aphloia theiformis

Aphloia theiformis – gatunek rośliny z monotypowego rodzaju Aphloia i rodziny Aphloiaceae Takht. 1985 należącej do rzędu "Crossosomatales". Są to zimozielone drzewa i krzewy występujące we wschodniej Afryce, na Madagaskarze, Maskarenach i Seszelach. Rosną w lasach górskich i nad rzekami.
Morfologia.
Krzewy i niskie drzewa (do 14, rzadko do 20 m wysokości). Liście skrętoległe, pojedyncze, o eliptycznej blaszce, karbowanej lub piłkowanej przynajmniej w górnej części. Kwiaty wyrastają pojedynczo w kątach liści, są niewielkie, obupłciowe, promieniste i pachnące. Płatków korony brak. Działek kielicha jest 5, z czego dwie są większe i białawe. Pręcików jest wiele (od 65 do 110). Słupek pojedynczy, jednokomorowy z 6 zalążkami. Owocem jest biała jagoda z 6 pomarańczowymi nasionami.
Systematyka.
Rodzina z rzędu "Crossosomatales" w obrębie kladu różowych roślin okrytonasiennych. Pozycja rodziny w kladogramie rzędu:

</doc>
<doc id="3048183" url="https://pl.wikipedia.org/wiki?curid=3048183" title="Aphloiaceae">
Aphloiaceae



</doc>
<doc id="3048184" url="https://pl.wikipedia.org/wiki?curid=3048184" title="Mylossoma">
Mylossoma

Mylossoma – rodzaj ryb kąsaczokształtnych z rodziny piraniowatych (Serrasalmidae).
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Myletes albiscopus" (="Mylossoma duriventre").

</doc>
<doc id="3048185" url="https://pl.wikipedia.org/wiki?curid=3048185" title="Janusz Badora">
Janusz Badora

Janusz Badora (ur. 6 marca 1931 w Częstochowie) – polski trener siatkówki kobiet, trener reprezentacji Polski seniorek (1989), zdobywca tytułu mistrza Grecji z męską drużyną Panathinaikosu Ateny (1984, 1985)
Życiorys.
W 1954 ukończył studia na Akademii Wychowania Fizycznego w Warszawie. Od 1955 mieszkał i pracował w Gdańsku. Początkowo prowadził męską i żeńską drużynę AZS Gdańsk i wprowadził obie te drużyny do ekstraklasy w 1960. Został też wybrany trenerem roku 1961 w Plebiscycie Dziennika Bałtyckiego. Jego zawodniczką była m.in. Krystyna Krupa. W kolejnych latach pracował w Spójni Gdańsk i Gedanii. W 1977 prowadził reprezentację Polski juniorek, która zajęła 4. miejsce na mistrzostwach Europy.
W latach 1983-1985 pracował z męską drużyną Panathinaikosu Ateny i zdobył z nią dwa tytuły mistrza Grecji (1984, 1985) i dwa razy Puchar Grecji (1984, 1985). W 1989 prowadził reprezentację Polski seniorek, m.in. na mistrzostwach Europy, w których drużyna ta zajęła 9. miejsce. Po ME zrezygnował z prowadzenia kadry.
Jest honorowym członkiem Akademickiego Związku Sportowego

</doc>
<doc id="3048186" url="https://pl.wikipedia.org/wiki?curid=3048186" title="Starksina">
Starksina



</doc>
<doc id="3048189" url="https://pl.wikipedia.org/wiki?curid=3048189" title="Skryboniusze">
Skryboniusze

Skryboniusze ("Scribonii") – rzymska rodzina plebejska, która dzieliła się na dwie gałęzie o przydomkach ("cognomen"): "Curio" i "Libo", którzy w czasach Augusta weszli do stanu senatorskiego.
Zobacz też.
Drzewo genealogiczne Skryboniuszów Libonów

</doc>
<doc id="3048190" url="https://pl.wikipedia.org/wiki?curid=3048190" title="Lucjusz Skryboniusz Libon (pretor 192 p.n.e.)">
Lucjusz Skryboniusz Libon (pretor 192 p.n.e.)

Lucius Scribonius Libo – rzymski urzędnik z II w. p.n.e., pretor w 192 p.n.e.
Lucjusz Skryboniusz Libon był edylem kurulnym w 194 p.n.e. i razem z drugim edylem Aulusem Atyliuszem Serranusem jako pierwszy urządził przedstawienia sceniczne na Igrzyskach Megalezyjskich. W 192 p.n.e. był pretorem jako pretor do spraw z obcymi ("praetor peregrinus"). Otrzymał razem z pretorem miejskim ("praetor urbanus") Markiem Fulwiuszem Centumalusem zadanie przygotowania 100 okrętów pięciorzędowych. Pod koniec 186 p.n.e. został powołany do trzyosobowej komisji ("triumviri coloniae deducendae"), mającej na celu zwerbowanie kolonistów do opustoszałych miast-kolonii Sypontum w północnej Apulii i Buksentum w Lukanii.

</doc>
<doc id="3048192" url="https://pl.wikipedia.org/wiki?curid=3048192" title="Swiss Indoors Basel 2013">
Swiss Indoors Basel 2013

Swiss Indoors Basel 2013 – tenisowy turniej ATP rangi ATP World Tour 500 z cyklu Swiss Indoors Basel rozgrywany w dniach 21–27 października 2013 roku w Bazylei na kortach twardych w hali o puli nagród 1 445 835 euro.

</doc>
<doc id="3048193" url="https://pl.wikipedia.org/wiki?curid=3048193" title="Gajusz Skryboniusz">
Gajusz Skryboniusz

Gaius Scribonius – rzymski dowódca w Hiszpanii w czasie walk z Celtyberami w 181 p.n.e.
Gajusz Skryboniusz dowodził oddziałami sprzymierzeńców ("praefectus socium") w Hiszpanii w czasie walk z Celtyberami. Brał udział w bitwie pod Aeburą, gdy pretor Hiszpanii Bliższej Kwintus Fulwiusz Flakkus wysłał go z częścią konnicy, by wywabić wojska przeciwnika z obwarowanego obozu i wciągnąć w zasadzkę. Celtyberownie zostali wciągnięci w pułapkę i pobici.

</doc>
<doc id="3048196" url="https://pl.wikipedia.org/wiki?curid=3048196" title="Zambijski Uniwersytet Katolicki">
Zambijski Uniwersytet Katolicki

Zambijski Uniwersytet Katolicki (ang. "Zambia Catholic University") – uniwersytet w Zambii z siedzibą w Kalulushi.
Został założony w 2008 przez zambijskich biskupów katolickich.

</doc>
<doc id="3048197" url="https://pl.wikipedia.org/wiki?curid=3048197" title="Park Narodowy Kasanka">
Park Narodowy Kasanka

Park Narodowy Kasanka – park narodowy leżący w Zambii, w Prowincji Centralnej, w dystrykcie Serenje. Od roku 2001 jako ostoja ptaków klasyfikowany jest również obszar 39.000 ha, tożsamy z terenem parku.
Fauna.
Wśród ssaków zamieszkujących Park Narodowy Kasanka wymienić można takie gatunki, jak koczkodan czarnosiwy ("Cercopithecus mitis"), nietoperze "Eidolon helvum" w milionowych stadach (listopad–grudzień), puku ("Kobus vardonii"), koczkodan tumbili ("Chlorocebus pygerythrus"), szakal pręgowany ("Canis adustus"), przedstawiciele łaszowatych z rodzaju "Genetta" oraz jeżozwierze.
Awifauna.
Park Narodowy Kasanka został uznany za IBA na podstawie występującego w nim narażonego na wyginięcie gatunku żurawia koralowego ("Bugeranus carunculatus") oraz jednego z gatunków bliskich zagrożenia, błotniaka stepowego ("Circus macrourus"). Pozostałe posiadają status gatunku najmniejszej troski. Są to m.in. żołna rudogłowa ("Merops boehmi"), brodacznik żółtolicy ("Stactolaema anchietae"), sikora rdzawobrzucha ("Melaniparus rufiventris"), błyszczak ostrosterny ("Lamprotornis acuticaudus"), nektarnik zielonogrzbiety ("Cinnyris talatala") oraz szponnik żółtobrewy ("Macronyx fuellebornii").

</doc>
<doc id="3048198" url="https://pl.wikipedia.org/wiki?curid=3048198" title="Memmiusze">
Memmiusze

Memmiusze ("Memmii") – rzymski ród plebejski, z którego wywodziło się kilku trybunów ludowych od czasów wojny jugurtyńskiej do czasów Augusta. Pierwszym członkiem rodu, który osiągnął znaczenie, był Gajusz Memmiusz pretor w 175 p.n.e.
W "Eneidzie" Wergiliusza jako eponim rodu Memmiuszów występuje Mnesteus jeden z towarzyszy Eneasza.
Publiusz Memmiusz Regulus, który był konsulem dodatkowym ("consul suffectus") w 31 n.e. oraz namiestnikiem Mezji, Macedonii i Achai w latach 35-44 n.e., przyczynił się do nadania obywatelstwa szeregu przedstawicieli elit Peloponezu, o czym świadczy liczne "nomen" Memmiuszy używane przez dostojników greckich.

</doc>
<doc id="3048199" url="https://pl.wikipedia.org/wiki?curid=3048199" title="Gajusz Memmiusz (pretor 175 p.n.e.)">
Gajusz Memmiusz (pretor 175 p.n.e.)

Gaius Memmius Gallus – rzymski polityk, pretor 175 p.n.e. i w 172 p.n.e.
Gajusz Memmiusz Gallus dwukrotnie sprawował urząd pretora w 175 p.n.e. i w 172 p.n.e., gdy przydzielono mu zarząd nad Sycylią. W razie konieczności miał wspierać pretora Gajusza Licyniusza Krassusa w przygotowywaniu floty pięćdziesięciu pięciorzędowców na wojnę z Macedonią. Jako legat senatu został wysłany do Etolii, by w Delfach wysłuchać stron i rozstrzygnąć spór z wygnańcami z miasta Hypata i uśmierzyć niepokoje wewnętrzne.

</doc>
<doc id="3048201" url="https://pl.wikipedia.org/wiki?curid=3048201" title="Kościół Narodzenia Najświętszej Maryi Panny w Niewirkowie">
Kościół Narodzenia Najświętszej Maryi Panny w Niewirkowie

Kościół Narodzenia Najświętszej Maryi Panny – łaciński kościół w Niewirkowie, wzniesiony w 1881 jako prawosławna cerkiew.
Historia.
Budynek został wzniesiony w 1881 jako cerkiew prawosławna, na miejscu działającej przed likwidacją unickiej diecezji chełmskiej cerkwi unickiej.
Świątynia w Niewirkowie działała jako parafialna cerkiew prawosławna do 1915, gdy miejscowa ludność tego wyznania udała się na bieżeństwo. W niepodległej Polsce nie została zwrócona prawosławnym, chociaż ubiegali się oni o otwarcie obiektu. Stanowili oni we wsi widoczną mniejszość. 15 sierpnia 1919 cerkiew w Niewirkowie została poświęcona jako kościół rzymskokatolicki.
Architektura.
Niewirkowska świątynia została wzniesiona w stylu bizantyjsko-rosyjskim. Jest to obiekt drewniany, jednonawowy i jednowieżowy. We wnętrzu znajdują się trzy ołtarze, główny z obrazem Serca Jezusa oraz boczne z wizerunkami Matki Bożej i św. Piotra Apostoła.
Przypisy.
 

</doc>
<doc id="3048202" url="https://pl.wikipedia.org/wiki?curid=3048202" title="Gajusz Memmiusz Kwirynus">
Gajusz Memmiusz Kwirynus

Gaius Memmius Quirinus – edyl plebejski przed 216 p.n.e. lub przed 202 p.n.e.
Gajusz Memmiusz Kwirynus znany jest jedynie z inskrypcji na monecie, która na awersie zawiera tekst: "C. MEMMI . C. F. QVIRINVS" a na rewersie: "MEMMIVS . AED. CEREALIA . PREIMVS . FECIT".
Moneta przedstawia na awersie głowę boga Kwiryna, a na rewersie boginię Cererę, która siedzi w prawo, w prawej ręce trzyma trzy kłosy zboża, w lewej ma pochodnię, a pod jej stopami znajduje się wąż. Z tekstu wynika, że Memmiusz, syn Gajusza, jako edyl pierwszy urządził Cerealia, które obchodzono co najmniej w 216 p.n.e. lub w 202 p.n.e.

</doc>
<doc id="3048203" url="https://pl.wikipedia.org/wiki?curid=3048203" title="Tytus Memmiusz">
Tytus Memmiusz

Titus Memmius – legat rzymski w 170 w. p.n.e. i polityk z II w. p.n.e.
Tytus Memmiusz został wysłany jako legat w 170 p.n.e. do Galów mieszkających w Alpach (Karnów, Histrów i Japydów), aby wytłumaczył stanowisko senatu w sprawie ich skargi na Gajusza Kasjusza Longinusa, konsula w 171 p.n.e., który podczas przemarszu przez Illirię do Macedonii spustoszył tereny aplejskich ludów sprzymierzonych z władcą Galów Cyncybilusem.

</doc>
<doc id="3048204" url="https://pl.wikipedia.org/wiki?curid=3048204" title="Gajusz Memmiusz (trybun 111 p.n.e.)">
Gajusz Memmiusz (trybun 111 p.n.e.)

Gaius Memmius (zm. 100 p.n.e.) – rzymski polityk ze stronnictwa popularów, mówca i trybun ludowy z okresu schyłku republiki.
Gajusz Memmiusz zaczynał karierę prawdopodobnie jako trybun wojskowy pod Numancją w armii konsula w 134 p.n.e. Scypiona Afrykańskiego Młodszego . Do niego może odnosić się niepochlebna opinia Scypiona, zanotowana przez Frontynusa z okresu, gdy konsul przywracał dyscyplinę w zdemoralizowanych oddziałach oblegających Numancję. Był trybunem ludowym w 111 p.n.e. W 104 p.n.e. był pretorem a następnie prawdopodobnie namiestnikiem Macedonii. Oskarżał przekupionych przez Jugurtę dowódców, m.in. Bestię i Skaurusa, którzy po pokonaniu Jugurty zawarli z nim pokój na zbyt łagodnych warunkach. Złożył wniosek przegłosowany przez komicja trybusowe, wzywający Jugurtę do Rzymu, aby wskazał senatorów, którzy brali od niego pieniądze. Na mocy uchwały pretor Lucjusz Kasjusz Longinus został wysłany do Numidii z gwarancjami nietykalności dla Jugurty. Gdy Jugurta przybył do Rzymu i został wezwany do wydania przekupnych senatorów, trybun ludowy Gajusz Bebiusz złożył weto. Gdy ubiegał się o konsulat na 99 p.n.e., został zatłuczony kijami na śmierć w 100 p.n.e. przez członków bandy Serwiliusza Glaucji. Sam Serwiliusz, który jako urzędujący pretor ubiegał się wbrew prawu o konsulat, w ten sposób pozbył się konkurenta.
Salustiusz opisuje go jako energicznego mówcę i zdecydowanego przeciwnika nobilów.

</doc>
<doc id="3048205" url="https://pl.wikipedia.org/wiki?curid=3048205" title="Lucjusz Memmiusz">
Lucjusz Memmiusz

Lucius Memmius – mówca i polityk rzymski z I w. p.n.e.
Lucjusz Memmiusz był młodszym bratem Gajusza Memmiusza trybuna ludowego w 111 p.n.e. W 90 p.n.e. został uznany za winnego i skazany na wygnanie razem z Lucjuszem Kalpurniuszem Bestią, konsulem w 111 p.n.e. i Gajuszem Aureliuszem Kottą, na podstawie "Lex Varia de Maiestate" powstałego na wniosek Kwintusa Wariusza Sewerusa Hybrydy, trybuna ludowego w tymże roku. Ustawa ta została podjęta w celu oskarżenia tych, którzy pomagali sprzymierzeńcom w wojnie z Rzymem. W 89 p.n.e. został trybunem ludowym. Prowadził działalność jako mówca i polityk w okresie walk Sulli ze stronnikami Mariusza w latach 87-81 p.n.e. Na podstawie opinii Cycerona wydaje się, że był stronnikiem Mariusza. Był teściem Gajusza Skryboniusza Kuriona.

</doc>
<doc id="3048206" url="https://pl.wikipedia.org/wiki?curid=3048206" title="Gajusz Memmiusz (kwestor)">
Gajusz Memmiusz (kwestor)

Gaius Memmius (zm. 75 p.n.e.) – rzymski polityk z I w. p.n.e., stronnik Pompejusza, kwestor w 77–75 p.n.e. w Hiszpanii.
Gajusz Memmiusz w 81 p.n.e. jako legat otrzymał od Pompejusza dowództwo na Sycylii, gdy ten przeprawiał się do Afryki, by walczyć z Gnejuszem Domicjuszem Ahenobarbusem, zięciem Cynny. Był mężem Pompei, siostry Pompejusza. W latach 77-75 p.n.e. był kwestorem przy Pompejuszu w Hiszpanii w czasie wojny z Sertoriuszem. Jesienią 77 p.n.e. Pompejusz wysłał go z wojskiem, by zajął Nową Kartaginę ("Carthago Nova"), ale poniósł klęskę i został zmuszony do odwrotu. Zginął w 75 p.n.e. bitwie z Sertoriuszem i Perperną nad rzeką Turią (uchodzącą do morza koło Walencji) niedaleko Saguntu lub według innych ustaleń w okolicach rzeki Durius (obecnie Duero) w pobliżu Segontii (obecnie Sigüenza) lub Segontii Lanki (obecnie Langa de Duero).

</doc>
<doc id="3048208" url="https://pl.wikipedia.org/wiki?curid=3048208" title="Gajusz Memmiusz (trybun 66 p.n.e.)">
Gajusz Memmiusz (trybun 66 p.n.e.)

Gaius Memmius Gemellus (zm. ok. 49 p.n.e.) – rzymski polityk, poeta i mówca z I w. p.n.e. Był patronem Lukrecjusza.
Życiorys.
Gajus Memmiusz Gemellus był synem Lucjusza Memmiusza. Początkowo był stronnikiem Pompejusza, gdy był jego kwestorem w Hiszpanii w 76 p.n.e. Po kłótni z Pompejuszem przeszedł na stronę Cezara. Był trybunem ludowym w 66 p.n.e. Wtedy też oskarżał Marka Licyniusza Lukullusa za jego działalność kwestora pod rozkazami Sulli, gdy miał dopuścić się świętokradztwa i sprzeniewierzenia publicznych pieniędzy. W wyniku procesu Marek został uniewinniony. Następnie Memmiusz wysunął zarzuty pod adresem jego starszego brata Lucjusza Licyniusza Lukullusa o zdzierstwa i nieuzasadnione przedłużanie wojny z Mitrydatesem po jego powrocie z Azji do Rzymu w 66 p.n.e. W tym przypadku ataki Memmiusza doprowadziły do odrzucenia przez lud uchwały senatu o przyznaniu Lukullusowi prawa do odbycia triumfu za zwycięstwa w wojnie z Mitrydatesem VI i Tigranesem II.
W 60 p.n.e. był edylem kurulnym, następnie w 58 p.n.e. pretorem jako "praetor urbanus" . Zarządzał Bitynią w 57 p.n.e. W 54 p.n.e. oskarżał Gajusza Rabiriusza Postumusa, którego bronił Cyceron, w procesie o zdzierstwa, przekupstwo i służbę u obcego władcy. W 54 p.n.e. był kandydatem na konsula na 53 p.n.e. razem z Markiem Emiliuszem Skaurusem, ale stracił poparcie Cezara, gdy wykryto nadużycia przy wyborach, za co został wygnany. Wcześniej dla obrony własnej osoby przed zarzutami próbował oskarżyć Scypiona Metellusa o przekupstwo, ale pod naciskiem Pompejusza wycofał oskarżenie. Udał się do Aten, gdzie wszedł w posiadanie pozostałości domu Epikura mocą dekretu areopagu, a następnie do Mityleny. Zmarł około 49 p.n.e. 
Lukrecjusz zadedykował mu poemat "O naturze wszechrzeczy" ("De Rerum Natura"). Według Owidiusza był autorem poematów erotycznych. Według opinii Cycerona posiadał znaczne umiejętności jako mówca, osłabione przez zamiłowanie do greckich wzorców oraz pogardę dla literatury łacińskiej. Swetoniusz wspomina o ostrych atakach w mowach Memmiusza na Cezara, które ten puścił w niepamięć i poparł jego starania o konsulat w 54 p.n.e. oraz o zarzutach wobec Cezara związanych z jego pobytem na dworze Nikomedesa władcy Bitynii.
Memmiusz prowadził rozwiązły tryb życia. Cyceron donosi o uwiedzeniu przez Gajusza Memmiusza żony Marka Licyniusza Lukullusa, który przeprowadził rozwód. Swetoniusz natomiast wspomina o niestosownych propozycjach składanych żonie Pompejusza. Tworzył nieprzyzwoite poematy.
Gajusz Memmiusz był pierwszym mężem Kornelii Fausty, córki Sulli. Mieli co najmniej jednego syna Gajusza Memmiusza, "consul suffectus" w 34 p.n.e.

</doc>
<doc id="3048211" url="https://pl.wikipedia.org/wiki?curid=3048211" title="Gajusz Memmiusz (konsul 34 p.n.e.)">
Gajusz Memmiusz (konsul 34 p.n.e.)

Gaius Memmius – rzymski polityk z I w. p.n.e., "consul suffectus" w 34 p.n.e.
Gajusz Memiusz był synem Gajusza Memmiusza, trybuna ludowego z 66 p.n.e. i Kornelii Fausty, córki Sulli. Był trybunem ludowym w 54 p.n.e. Oskarżał Aulusa Gabiniusza, konsula w 58 p.n.e. o nadużycia w zarządzaniu prowincją Syrią oraz Domicjusza Kalwinusa o łapówkarstwo w czasie wyborów konsularnych w 54 p.n.e. Został pasierbem Tytusa Anniusza Milona, który poślubił jego matkę po rozwodzie z Gajuszem Memmiuszem. W 34 p.n.e. został konsulem zastępczym od 1 lipca w miejsce Lucjusza Skryboniusza Libona razem z Lucjuszem Emiliuszem Lepidusem Paullusem. Został mianowany prokonsulem Azji jakiś czas po 30 p.n.e. W czasie sprawowania namiestnictwa postawił w Efezie monument ku czci swego dziadka Sulli.

</doc>
<doc id="3048213" url="https://pl.wikipedia.org/wiki?curid=3048213" title="Gajusz Skryboniusz Kurion (edyl 196 p.n.e.)">
Gajusz Skryboniusz Kurion (edyl 196 p.n.e.)

Gaius Scribonius Curio – rzymski urzędnik z II w. p.n.e., edyl plebejski w 196 p.n.e. i pretor miejski w 193 p.n.e.
Gajusz Skryboniusz Kurion był edylem plebejskim w 196 p.n.e. i razem z drugim edylem Gnejuszem Domicjuszem Ahenobarbusem zbudował świątynię na wyspie na Tybrze ku czci Fauna za pieniądze z grzywien od dzierżawców, którzy hodowali bydło, a od państwa wynajmowali pastwiska. W 193 p.n.e. był pretorem miejskim ("praetor urbanus") i wprowadził do senatu poselstwa z Grecji i Azji. W 174 p.n.e. został głównym kurionem ("curio maximus") w miejsce zmarłego w czasie zarazy Gajusza Mamiliusza Atellusa. Przydomek ("cognomen") "Curio" w rodzinie Skryboniuszy prawdopodobnie pochodzi od tego urzędu.

</doc>
<doc id="3048214" url="https://pl.wikipedia.org/wiki?curid=3048214" title="Kim Nilsson">
Kim Nilsson

Kim Nilsson (ur. 4 lutego 1990 w Sztokholmie) – szwedzki żużlowiec.
Sukcesy sportowe.
Brązowy medalista młodzieżowych indywidualnych mistrzostw Szwecji (2011). Czterokrotny medalista indywidualnych mistrzostw Szwecji : srebrny (2014) oraz trzykrotnie brązowy (2016, 2017, 2019). Srebrny medalista drużynowych mistrzostw Szwecji (2009). Brązowy medalista drużynowych mistrzostw Wielkiej Brytanii (2011).
Reprezentant Szwecji na arenie międzynarodowej. Trzykrotny medalista drużynowych mistrzostw świata juniorów: srebrny (Rye House 2010) oraz dwukrotnie brązowy (Holsted 2008, Gorzów Wielkopolski 2009). Dwukrotny finalista indywidualnych mistrzostw Europy juniorów (Stralsund 2008 – IX miejsce, Tarnów 2009 – XIV miejsce). Uczestnik turnieju o Grand Prix Skandynawii (Sztokholm 2013, jako zawodnik z dziką kartą – XVI miejsce).
W lidze szwedzkiej reprezentował barwy klubów: Bajen Speedway Sztokholm (2006), Eldarna Sztokholm (2006), Hammerby Sztokholm (2007–2008), Griparna Nyköping (2008–2010), Vargarna Norrköping (2009–2011) oraz Rospiggarna Hallstavik (2011–2013), natomiast w brytyjskiej – Newport Wasps (2010–2011), Lakeside Hammers (2011–2013) oraz Eastbourne Eagles (2013).
W lidze polskiej reprezentant klubu Unia Tarnów (2020).

</doc>
<doc id="3048216" url="https://pl.wikipedia.org/wiki?curid=3048216" title="Zapłata">
Zapłata



</doc>
<doc id="3048220" url="https://pl.wikipedia.org/wiki?curid=3048220" title="Publiusz Memmiusz Regulus">
Publiusz Memmiusz Regulus

Publius Memmius Regulus (zm. 63 n.e.) – rzymski polityk i dowódca wojskowy z I w. n.e., "consul suffectus" w 31 n.e.
Życiorys.
Publiusz Memmiusz Regulus był konsulem uzupełniającym ("consul suffectus") w 31 n.e. Brał wtedy czynny udział w pozbawieniu władzy Sejana. Na polecenie Kwintusa Sutoriusza Makrona prefekta wigilów ("praefectus vigilum"), którego cesarz Tyberiusz potajemnie wyznaczył na następcę Sejana na stanowisku prefekta gwardii pretoriańskiej, odczytał 18 października na posiedzeniu senatu jako jego przewodniczący list od Tyberiusza, który demaskował Sejana jako zdrajcę. Następnie wspólnie z dowódcą straży nocnej Publiuszem Grecyniuszem Lakonem oraz innymi urzędnikami aresztował Sejana.
Był namiestnikiem Mezji, Macedonii i Achai w latach 35-44 n.e. Tak długi okres sprawowania urzędu może świadczyć o sprawnym wywiązywaniu się z obowiązków. Otrzymał od Kaliguli polecenie rozebrania i przeniesienia posągu Zeusa z Olimpii autorstwa Fidiasza. Został uhonorowany trzema inskrypcjami w Epidauros przez przedstawicieli rodziny Statilii: Tytusa Statiliusa Lamprisa i jego syna (IG IV² 1.665), którzy nadzorowali wzniesienie posągu Publiusza Memmiusza Regulusa. Liczne inskrypcje honoryfikacyjne z dedykacjami z Epidauros, Koryntu i Olimpii świadczą o jego popularności wśród lokalnych społeczności Peloponezu. Przyczynił się do nadania obywatelstwa szeregu przedstawicieli elit tego regionu, o czym świadczy liczne "nomen" Memmiuszy używane przez dostojników greckich. Po 47 n.e., za czasów cesarza Klaudiusza, był prokonsulem Azji.
Memmiusz Regulus był członkiem kolegiów i stowarzyszeń kapłańskich: "sodales Augustales" (stowarzyszenie kapłanów ubóstwionego Augusta), "septemviri epulonum" i "frates arvales".
Był mężem Lolli Pauliny, z którą musiał się rozwieść na rozkaz Kaliguli. Kaligula ożenił się z Lollią Pauliną ok. 38 n.e., ale szybko ją porzucił. Prawdopodobnie był ojcem Gajusza Memmiusza Regulusa.
Memmiusz Regulus zmarł w 63 n.e.

</doc>
<doc id="3048221" url="https://pl.wikipedia.org/wiki?curid=3048221" title="Lucjusz Memmiusz Pollio">
Lucjusz Memmiusz Pollio

Lucius Memmius Pollio – rzymski polityk z I w. n.e., "consul suffectus" 49 n.e.
Lucjusz Memmiusz Pollio był konsulem uzupełniającym ("consul suffectus") w 49 n.e. razem z Kwintusem Allio Maksymusem. Zachęcony obietnicami Agrypiny, żony Klaudiusza, wystąpił z propozycją zaręczenia Oktawii, córki Klaudiusza, z Neronem, co zrównałoby jego prawa z Brytanikiem.

</doc>
<doc id="3048222" url="https://pl.wikipedia.org/wiki?curid=3048222" title="Gajusz Memmiusz Fidus Juliusz Albiusz">
Gajusz Memmiusz Fidus Juliusz Albiusz

Gaius Memmius Fidus Iulius Albius – legat cesarski, dowódca legionu, propretor, namiestnik Noricum, Afryki i Betyki, "consul suffectus" w II w. n.e.
Gajusz Memmiusz Fidus Juliusz Albiusz pochodził z Afryki i jest znany między innymi z inskrypcji z bazyliki św. Wawrzyńca w Lorch dzielnicy Enns w Austrii, która zawiera następujący tekst:
Inskrypcja informuje o darze wotywnym dla bóstwa opiekuńczego (geniusza) II Legionu Italskiego, dokonanej przez dowódcę legionowego wysokiej rangi ("primus pilus"), Marka Gawiusza Firmusa. Poświęcenia dokonał Gajusz Memmiusz Fidus Juliusz Albiusz, wyznaczony na konsula ("consul designatus"), legat cesarski, namiestnik Noricum jako propretor, 18 września za konsulatu Apronianusa i Bradua, czyli w 191 n.e.
Inna inskrypcja znaleziona na miejscu starożytnej miejscowości Vina (obecnie Henchir el-M'den w Tunezji) informuje o tym, że był legatem cesarskim, namiestnikiem Noricum jako propretor, kuratorem drogi via Flaminia, prefektem zaopatrzenia w zboże ("praefecus Miniciae"), prokonsulem Betyki, legatem cesarskim legionu VII Claudia, judycjariuszem Italii Transpadańskej, propretorem prowincji Afryki, edylem ("aedilis Cerialis"), kwestorem prowincji Azji i trybunem legionu II Augusta.

</doc>
<doc id="3048224" url="https://pl.wikipedia.org/wiki?curid=3048224" title="Edita Pučinskaitė">
Edita Pučinskaitė

Edita Pučinskaitė (ur. 27 listopada 1975 w Nowych Okmianach) – litewska kolarka szosowa, czterokrotna medalistka mistrzostw świata.
Kariera.
Pierwszy sukces w karierze Edita Pučinskaitė osiągnęła w 1995 roku, kiedy zdobyła brązowy medal w wyścigu ze startu wspólnego podczas mistrzostw świata w Duitamie. W zawodach tych wyprzedziły ją jedynie dwie Francuzki: Jeannie Longo i Catherine Marsal. Na rozgrywanych cztery lata później mistrzostwach świata w Weronie zwyciężyła w tej konkurencji, a w indywidualnej jeździe na czas była trzecia, za Holenderką Leontien van Moorsel i Australijką Anną Wilson. Została tym samym drugą w historii litewską mistrzynią świata (po Dianie Žiliūtė w 1998). W 2000 roku wystartowała na igrzyskach olimpijskich w Sydney, gdzie była dziesiąta w indywidualnej jeździe na czas, a wyścig ze startu wspólnego ukończyła na 25. pozycji. Ostatni medal wywalczyła na mistrzostwach świata w Lizbonie w 2001 roku, gdzie była druga w wyścigu ze startu wspólnego. Uległa tam jedynie swej rodaczce - Rasie Polikevičiūtė, a bezpośrednio wyprzedziła Jeannie Longo. W 2004 roku wystąpiła na igrzyskach olimpijskich w Atenach, zajmując dziewiąte miejsce ze startu wspólnego i dziesiąte w jeździe na czas. Brała także udział w igrzyskach w Pekinie, zajmując odpowiednio 9. i 23. miejsce. Ponadto Pučinskaitė wygrywała między innymi Tour de France Féminin w 1998 roku, Emakumeen Euskal Bira w 2002 roku oraz Giro d'Italia Femminile w latach 2006 i 2007.

</doc>
<doc id="3048225" url="https://pl.wikipedia.org/wiki?curid=3048225" title="Valencia Open 500 2013">
Valencia Open 500 2013

Valencia Open 500 2013 – tenisowy turniej ATP rangi ATP World Tour 500 z cyklu Valencia Open 500 rozgrywany w dniach 21–27 października 2013 roku w Walencji na kortach twardych w hali o puli nagród 1 496 095 euro.

</doc>
<doc id="3048227" url="https://pl.wikipedia.org/wiki?curid=3048227" title="Wybory parlamentarne w Luksemburgu w 2013 roku">
Wybory parlamentarne w Luksemburgu w 2013 roku

Wybory parlamentarne w Luksemburgu w 2013 roku odbyły się 20 października 2013. Były to wybory przedterminowe zarządzone przez premiera Jeana-Claude'a Junckera po ujawnieniu w lipcu 2013 skandalu w służbach specjalnych Service de Renseignement de l'Etat. W ich wyniku wybrano łącznie 60 posłów do Izby Deputowanych. Wybory zakończyły się kolejnym zwycięstwem chadeków, którzy utracili jednak 3 mandaty. Wyborcy zależnie od okręgu mogli oddawać różną liczbę głosów.

</doc>
<doc id="3048232" url="https://pl.wikipedia.org/wiki?curid=3048232" title="Leonard Allinson">
Leonard Allinson

Sir Leonard Walter Allinson KCVO CMG (ur. 1 maja 1926, zm. 28 grudnia 2022) – brytyjski urzędnik państwowy i dyplomata.
Jest jedynym synem Waltera Allinsona i Alice Frances Cassidy. Absolwent Friern Barnet Grammar School, Merton College i Uniwersytetu Oksfordzkiego immatrykulowany w 1944. W 1951 wziął ślub z Margaret Patricią Watts.
Kariera polityczna.
W 1976 został nagrodzony Orderem św. Michała i Jerzego, a w 1979 otrzymał Królewski Order Wiktorii.

</doc>
<doc id="3048233" url="https://pl.wikipedia.org/wiki?curid=3048233" title="Parafia Grant">
Parafia Grant

Parafia Grant (ang. "Grant Parish") – parafia cywilna w stanie Luizjana w Stanach Zjednoczonych. Obszar całkowity parafii obejmuje powierzchnię 664,65 mil2 (1 721,45 km2). Według danych z 2010 r. parafia miała 22 309 mieszkańców. Parafia powstała w 1869 roku i nosi imię generała Ulissesa Granta - osiemnastego prezydenta Stanów Zjednoczonych.

</doc>
<doc id="3048236" url="https://pl.wikipedia.org/wiki?curid=3048236" title="Szponnik żółtogardły">
Szponnik żółtogardły

Szponnik żółtogardły ("Macronyx croceus") – gatunek małego ptaka z rodziny pliszkowatych (Motacillidae). Zasiedla subsaharyjską część Afryki. Niezagrożony wyginięciem.
Morfologia.
Całkowita długość ciała wynosi około 19,8 cm, w tym 1,9 cm przypada na dziób oraz 5,5 cm na ogon. Skrzydło mierzy 9,9 cm, skok 3,6 cm. Z wierzchu ciemnobrązowy, pióra posiadają żółtobrązowe obrzeżenia, co sprawia efekt paskowania, drobniejszego na głowie. Tył szyi szarobrązowy, pióra posiadają ciemnobrązowy środek. Pióra na kuprze szarobrązowe, niemal jednokolorowe, jedynie na końcu nieznacznie ciemnieją. Pokrywy nadogonowe brązowe z żółtawymi obrzeżeniami. Sterówki ciemnobrązowe z żółtobrązowymi obrzeżeniami, cztery najbardziej zewnętrzne posiadają białe plamki na końcu, najbardziej zewnętrzne na chorągiewkach zewnętrznych posiadają białe obrzeżenie. Te cztery zewnętrzne sterówki posiadają oliwkowy odcień, którego nasilenie wzrasta im bliżej nasady. Lotki ciemnobrązowe z płowymi obrzeżeniami. Pokrywy małe II rzędu na chorągiewkach zewnętrznych oliwkowożółte. Skrzydełko oraz pokrywy I rzędu podobne jak lotki. Dookoła oka jasnożółta obrączka z piór. Pokrywy uszne jasnobrązowe. Brew, gardło i policzki cytrynowożółte, dookoła tego obszary wyraźnie czarno obrzeżone. Boki szyi szarobrązowe, zakończenia piór białawe. Spód ciała żółty, na piersi czarne kreskowanie. Boki ciała jasnobrązowe, pokryte brązowoczarnymi paskami. Pokrywy podogonowe i podskrzydłowe jasnożółte.
Zasięg występowania.
Całkowity zasięg występowania szacowany jest na 6 190 000 km². Rozciąga się od centralnego Mali, Senegalu oraz Gwinei po centralny Czad, następnie od Gabonu, Kongo i północnej Angoli po Ugandę, Rwandę i Burundi oraz wzdłuż wschodniej części Afryki od Kenii, poprzez Tanzanię, Mozambik, wschodnią Zambię po Suazi i południowe RPA. Spotykany na wysokości 0–2350 m n.p.m., na obszarach trawiastych, sawannach i w zakrzewieniach.
Pożywienie.
Pożywienie stanowią bezkręgowce, w tym prostoskrzydłe (Orthoptera), motyle (Lepidoptera), chrząszcze (Coleoptera), dwuparce (Diplopoda), modliszki (Mantidae) oraz mrówki.
Lęgi.
Okres lęgowy zależnie od rejonu występowania; zwykle ma miejsce w trakcie lub tuż po porze deszczowej. Np. w Afryce Zachodniej trwa głównie od maja do sierpnia (w Senegambii także w grudniu), a w Afryce Południowej od września do marca. Samiec w locie tokowym zatacza okręgi, jednocześnie trzymając ogon rozłożony. Gniazdo zwykle mieści się w bujnej trawie. Buduje je jedynie samica; jest to kulista konstrukcja z cienkimi ścianami z liści i łodyg traw, wyściełana cienką trawą i korzeniami. W lęgu 1–4 jaja, samica wysiaduje je sama przez 13–14 dni. Młode karmione są przez oboje rodziców, opuszczają gniazdo po 16–17 dniach; nie potrafią jeszcze latać, jednak sprawnie biegają.
Status.
IUCN uznaje szponnika żółtogardłego za gatunek najmniejszej troski (LC, "Least Concern"). Liczebność populacji nie została oszacowana; w odpowiednim dla niego środowisku nie jest to gatunek rzadki, chociaż opisywany jest jako rzadki w Senegalu, Gambii czy Mali. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za prawdopodobnie stabilny.
Podgatunki.
Wyróżnia się trzy podgatunki "M. croceus":

</doc>
<doc id="3048237" url="https://pl.wikipedia.org/wiki?curid=3048237" title="WCBS">
WCBS

WCBS, znana też jako CBS 2 – jedna ze sztandarowych stacji lokalnych należących do sieci CBS nadająca w Nowym Jorku, której właścicielem jest CBS Television Studios, część CBS Corporation. Jej siedziba znajduje się w CBS Broadcast Center, a nadajniki są umieszczone na Empire State Building.
Historia.
Pierwsze, eksperymentalne emisje tej stacji rozpoczęły się 21 lipca 1931 roku pod nazwą W2XAB. Ówcześnie była to jedyna w całych Stanach Zjednoczonych stacja nadająca siedem dni w tygodniu. W 1940 przeprowadzono pierwszą transmisję w kolorze.
Nazwa „WCBS” została wprowadzona w sierpniu 1940 r. W 1951, emitując pierwszą transmisję sportową, rozpoczęto stałą emisję w kolorze. W 1997 stacja przyjęła nazwę „CBS 2”, co oznacza, że stacja ta jest emitowana na kanale drugim.
Serwisy informacyjne.
Oprócz ogólnokrajowych serwisów informacyjnych, WCBS emituje własne serwisy informacyjne:

</doc>
<doc id="3048238" url="https://pl.wikipedia.org/wiki?curid=3048238" title="Trixi Worrack">
Trixi Worrack

Beatrix "Trixi" Worrack (ur. 28 września 1981 w Chociebużu) – niemiecka kolarka szosowa, torowa i przełajowa, pięciokrotna medalistka szosowych mistrzostw świata.
Kariera.
Pierwszy sukces w karierze Trixi Worrack osiągnęła w 1998 roku, kiedy zdobyła złoty medal w indywidualnej jeździe na cza podczas szosowych mistrzostw świata juniorów. Rok później była trzecia w tej konkurencji i druga w wyścigu ze startu wspólnego, a w 2002 roku zwyciężyła w wyścigu ze startu wspólnego na mistrzostwach Europy U-23. W 2004 roku wystąpiła na igrzyskach olimpijskich w Atenach, zajmując 25. miejsce ze startu wspólnego i 15. w indywidualnej jeździe na czas. Pierwszy medal w kategorii elite zdobyła w 2006 roku, kiedy na mistrzostwach świata w Salzburgu była druga ze startu wspólnego. W zawodach tych wyprzedziła ją jedynie Holenderka Marianne Vos, a trzecie miejsce zajęła Brytyjka Nicole Cooke. W tej konkurencji wystartowała także na igrzyskach w Pekinie, gdzie była dwudziesta. Od 2012 roku jeździ w zespole Velocio-SRAM Pro Cycling, w barwach którego zdobyła cztery złote medale w drużynowej jeździe na czas na mistrzostwach świata w latach 2012-2015. Brała także udział w igrzyskach w Londynie, zajmując 9. miejsce w jeździe na czas i 33. miejsce w wyścigu ze startu wspólnego. Wielokrotnie zdobywała medale szosowych mistrzostw kraju, w tym złote w 2003, 2009 i 2013 roku. Ponadto w 2008 roku została mistrzynią Niemiec w wyścigu punktowym, a w 2013 roku była najlepsza w kolarstwie przełajowym.

</doc>
<doc id="3048239" url="https://pl.wikipedia.org/wiki?curid=3048239" title="Xerocomellus chrysenteron">
Xerocomellus chrysenteron



</doc>
<doc id="3048240" url="https://pl.wikipedia.org/wiki?curid=3048240" title="Zapłata (ujednoznacznienie)">
Zapłata (ujednoznacznienie)

zapłata → funkcja płatnicza pieniądza

</doc>
<doc id="3048241" url="https://pl.wikipedia.org/wiki?curid=3048241" title="Ferenc Seres">
Ferenc Seres

Ferenc Seres (ur. 3 listopada 1945) – węgierski zapaśnik w stylu klasycznym.
Na Igrzyskach Olimpijskich w Moskwie w 1980 zdobył brązowy medal w wadze papierowej (do 48 kg). Do jego osiągnięć należy także brązowy medal mistrzostw świata (Teheran 1973). Ma w swoim dorobku również dwa brązowe medale mistrzostw Europy (1975), (1976). Trzeci w Pucharze Świata w 1982 roku.

</doc>
<doc id="3048242" url="https://pl.wikipedia.org/wiki?curid=3048242" title="Venus (utwór Lady Gagi)">
Venus (utwór Lady Gagi)

Venus – pierwszy singel promocyjny amerykańskiej wokalistki Lady Gagi, do albumu "ARTPOP", który został wydany 28 października 2013 roku przez Interscope na iTunes. Został zapowiedziany 10 października 2013 roku na Twitterze jako drugi oficjalny singel zanim został pierwszym singlem priomocyjnym. „Venus” rozpocznie muzyczną „trylogię”, nie powiązaną jednak z historią z „Paparazzi”. Teledysk miał być nakręcony przez Ruth Hogben, która już wcześniej współpracowała z Lady Gagą przy min. jej trasie koncertowej The Monster Ball Tour.
Tło.
Początkowo piosenka miała zostać oficjalnym singlem, lecz mimo sukcesu jaki odniosła piosenka "Do What U Want" (miejsce pierwsze w ponad 70 krajach), wytwórnia postanowiła zmienić zdanie i tym samym utwór "Venus" został pierwszym singlem promocyjnym.
Występy na żywo.
Pierwszy raz piosenka została wykonana w brytyjskim programie X-Factor razem z piosenką "Do What U Want". Następnie zaśpiewano ją w programie "The Graham Norton Show" 30 października. 10 listopada 2013 roku piosenkę wykonano na koncercie artRave. 2 grudnia wokalistka wystąpiła w popularnym japońskim programie "SMAP x SMAP". Piosenkę wykonywano podczas trasy koncertowej (2014).

</doc>
<doc id="3048245" url="https://pl.wikipedia.org/wiki?curid=3048245" title="Andreas Kirmse">
Andreas Kirmse

Andreas Kirmse (ur. 24 stycznia 1965) – niemiecki brydżysta, World International Master (WBF), European Master (EBL).
Andreas Kirmse z wykształcenia jest matematykiem.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3048247" url="https://pl.wikipedia.org/wiki?curid=3048247" title="Lisa Brennauer">
Lisa Brennauer

Lisa Brennauer (ur. 8 czerwca 1988 w Kempten) – niemiecka kolarka szosowa i torowa, złota medalistka szosowych mistrzostw świata i dwukrotna medalistka torowych mistrzostw Europy.
Kariera.
Pierwszy sukces w karierze Lisa Brennauer osiągnęła w 2005 roku, kiedy zdobyła złoty medal w indywidualnej jeździe na cza podczas szosowych mistrzostw świata juniorów. W 2010 roku wspólnie z Vereną Jooß i Madeleine Sandig zdobyła srebrny medal w drużynowym wyścigu na dochodzenie na torowych mistrzostwach Europy w Pruszkowie. W tym samym składzie Niemki zdobyły srebrny medal na rozgrywanych rok później mistrzostwach Europy w Apeldoorn. Ponadto Brennauer w barwach zespołu Velocio-SRAM Pro Cycling wywalczyła trzykrotnie w latach 2013-2015 złoty medal w drużynowej jeździe na czas na szosowych mistrzostwach świata. Brała także udział w igrzyskach olimpijskich w Londynie w 2012 roku, gdzie reprezentacja Niemiec z nią w składzie zajęła ósmą pozycję w drużynowym wyścigu na dochodzenie. Jej największym sukcesem jest jednak zdobycie tytułu mistrzyni świata w kolarstwie szosowym w jeździe indywidualnej na czas oraz wywalczenie srebrnego medalu w wyścigu ze startu wspólnego na mistrzostwach świata w Ponferradzie w 2014 roku.
We wrześniu 2019 roku wygrała dwuetapowy wyścig Madrid Challenge by la Vuelta.
Bibliografia.
 

</doc>
<doc id="3048251" url="https://pl.wikipedia.org/wiki?curid=3048251" title="Bermuda Bowl">
Bermuda Bowl



</doc>
<doc id="3048257" url="https://pl.wikipedia.org/wiki?curid=3048257" title="Marc-André Zoro">
Marc-André Zoro



</doc>
<doc id="3048261" url="https://pl.wikipedia.org/wiki?curid=3048261" title="Inteligencja rozproszona">
Inteligencja rozproszona

Inteligencja rozproszona (fr. "Intelligence distribuée", ang. "Swarm intelligence" (inteligencja roju)) – pojęcie oznaczające tworzenie się współpracy pomiędzy wieloma sprawcami naturalnymi (np. kolonia mrówek) lub sztucznymi (np. roboty) bez uprzednio zdefiniowanego planu i bez jednego organu dowodzącego, gdzie pojęcie to występuje najczęściej w pracach nad sztuczną inteligencją.
Nazwa została wprowadzona przez Gerardo Beni i Jing Wang w 1989 roku, w kontekście zrobotyzowanych systemów komórkowych
Stanisław Lem zaproponował ilustrację pojęcia "inteligencji rozproszonej": "robiono takie eksperymenty, bardzo proste, kładąc na ich (mrówek) drodze jakiś mały przedmiot, którego żadna mrówka nie byłaby w stanie osobno unieść. I wtedy zbierają się dwie mrówki, trzy mrówki, potem się do nich przyłączają jeszcze cztery mrówki, po czym zaczynają nieść wspólnie ten ciężar do mrowiska. A nikt przecież nie zaprogramował ich węzłów nerwowych, żeby tak postępować. To jest właśnie inteligencja rozproszona". Autor zastosował inteligencję rozproszoną w utworze Niezwyciężony, gdzie miniaturowe roboty obdarzone sztuczną inteligencją wyniszczyły życie na całej planecie.
Inteligencja rozproszona związana jest też ze zjawiskiem globalizacji, które ułatwiło wymianę danych na poziomie globalnym i pozwoliło na stworzenie nowych perspektyw między innymi w edukacji, gdzie przykładem tego może być współtworzenie narzędzi informatycznych przez wielu nieskoordynowanych sprawców (twórców). Owocami tego rodzaju działań są Linux i wolne oprogramowanie, oraz Firefox, przeglądarka internetowa stworzona w dużej części przez wolontariuszy. Wikipedia jako całość też powstała w ten sam sposób. 
Znani badacze inteligencji rozproszonej (roju) to: Marco Dorigo, inżynier elektryk Russell C. Eberhart, zastępca dyrektora szwajcarskiego "Instytutu Badań Sztucznej Inteligencji" Luca Maria Gambardella i psycholog społeczny James Kennedy.

</doc>
<doc id="3048263" url="https://pl.wikipedia.org/wiki?curid=3048263" title="Venice Cup">
Venice Cup



</doc>
<doc id="3048265" url="https://pl.wikipedia.org/wiki?curid=3048265" title="D’Orsi Seniors Bowl">
D’Orsi Seniors Bowl



</doc>
<doc id="3048266" url="https://pl.wikipedia.org/wiki?curid=3048266" title="Katie Colclough">
Katie Colclough

Katie Colclough (ur. 20 stycznia 1990 w Frieston) – brytyjska kolarka szosowa i torowa, złota medalistka szosowych mistrzostw świata i torowych mistrzostw Europy.
Kariera.
Pierwszy sukces w karierze Katie Colclough osiągnęła w 2008 roku, kiedy zdobyła złoty medal w drużynowym wyścigu na dochodzenie podczas torowych mistrzostw Europy U-23. Dwa lata później zdobyła pierwszy medal w kategorii elite - wspólnie z Wendy Houvenaghel i Laurą Trott zdobyła złoty medal w drużynowym wyścigu na dochodzenie na mistrzostwach Europy w Pruszkowie. Od 2011 roku Brytyjka jeździ w barwach zespołu Team Specialized–lululemon, z którym wywalczyła złoty medal w drużynowej jeździe na czas na szosowych mistrzostwach świata we Florencji. W 2008 roku była wicemistrzynią kraju w wyścigu punktowym, a w 2013 roku zdobyła brązowy medal w indywidualnej jeździe na czas. Nie brała udziału w igrzyskach olimpijskich.

</doc>
<doc id="3048267" url="https://pl.wikipedia.org/wiki?curid=3048267" title="Międzynarodowe otwarte mistrzostwa świata teamów">
Międzynarodowe otwarte mistrzostwa świata teamów



</doc>
<doc id="3048268" url="https://pl.wikipedia.org/wiki?curid=3048268" title="Aura (utwór Lady Gagi)">
Aura (utwór Lady Gagi)

„Aura” – utwór amerykańskiej piosenkarki Lady Gagi, pochodzący z trzeciego albumu studyjnego "ARTPOP". Został napisany przez wokalistkę, Zedda i członków grupy Infected Mushroom, a wyprodukowany przez Gagę wspólnie z Zeddem. Lady Gaga po raz pierwszy wykonała utwór na żywo 1 września 2013 roku podczas występu na iTunes Festival, a wersja studyjna została wykorzystana w trailerze filmu "Maczeta zabija", w którym artystka wciela się w postać La Camaleón. Pomimo iż utwór nie został wydany w postaci cyfrowej ani w radiu, dostał się na 14. pozycję listy Hot Dance/Electronic Songs magazynu Billboard.
Historia.
"Aura" oryginalnie została zatytułowana "Burqa", lecz w trakcie produkcji tytuł utworu został zmieniony. Lady Gaga wyznała, że nie nosi burki w celach politycznych, lecz po to, by identyfikować się z tymi którzy ją noszą. Ze względu na swą treść utwór został skrytykowany przez środowiska muzułmańskie. Umema Aimem z Washington Post skrytykował temat utworu, twierdząc: "piosenka zaczęła się nieźle [...] aż do momentu, kiedy próbujesz zrobić z tak ważnego islamskiego symbolu egzotyczny kostium. To nie jest coś co można założyć na Halloweenową imprezę".
5 sierpnia piosenka nieoficjalnie "wyciekła" do internetu, gdzie wielu wierzyło, że jest to pełna wersja utworu wcześniej oficjalnie zapowiedzianego jako "Burqa". Lady Gaga potwierdziła, że ta wersja utworu była wersją demonstracyjną, a oficjalny tytuł "Burqi" został zmieniony na "Aura".
Promocja.
1 września 2013 roku Lady Gaga dała koncert na iTunes Festival w Londynie, na którym zagrała utwory z "ARTPOP", w tym "Aurę". Był to utwór rozpoczynający koncert, podczas którego Lady Gaga ubrana była na czarno, miała na sobie czarną burkę i nóż z napisem "HOLLYWOOD" (jako nawiązanie do tekstu piosenki). Artystka rozpoczęła "Aurą" również koncert "Le Poission Rouge" w Nowym Jorku.
W ramach promocji filmu "Maczeta zabija", w którym Lady Gaga wciela się w postać La Chameleón, twórcy użyli piosenkę w celach komercyjnych, stworzono również teledysk składający się z tekstu utworu i scen z filmu. Został wydany 9 października 2013 roku na YouTube i Vevo.

</doc>
<doc id="3048270" url="https://pl.wikipedia.org/wiki?curid=3048270" title="Zambian Open University">
Zambian Open University

Zambian Open University – prywatny uniwersytet w Zambii z siedzibą w Lusace. Został założony w 2002 roku, lecz pierwszych 369 studentów rozpoczęło naukę na tej uczelni w styczniu 2005. Studia odbywały się wtedy na trzech wydziałach:
Oficjalnie uniwersytet został otwarty 25 marca 2005 przez Levy′ego Patricka Mwanawasę.

</doc>
<doc id="3048274" url="https://pl.wikipedia.org/wiki?curid=3048274" title="Carmen Small">
Carmen Small

Carmen Small (ur. 22 kwietnia 1980 w Durango) – amerykańska kolarka szosowa i torowa, trzykrotna medalistka mistrzostw świata.
Kariera.
Największe sukcesy w karierze Carmen Small osiągnęła w 2013 roku, kiedy zdobyła dwa medale na mistrzostwach świata we Florencji. W indywidualnej jeździe na czas zdobyła brązowy medal, ulegając jedynie Holenderce Eleonorze van Dijk i Lindzie Villumsen z Nowa Zelandii. Ponadto w barwach zespołu Team Specialized–lululemon wywalczyła złoty medal w drużynowej jeździe na czas. W 2013 roku zdobyła także srebrny medal w indywidualnej jeździe na czas na mistrzostwach panamerykańskich. Nie brała udziału w igrzyskach olimpijskich.

</doc>
<doc id="3048277" url="https://pl.wikipedia.org/wiki?curid=3048277" title="Janusz Cedro">
Janusz Cedro

Janusz Cedro (ur. 12 lipca 1958 w Kielcach) – muzyk, kompozytor, aranżer, reżyser, manager i producent muzyczny.
Znany szerszej publiczności jako wokalista, manager i konferansjer grupy Spirituals Singers Band oraz z występów w projekcie Janusz Cedro Live In Concert, przekształconego później w formację Janusz Cedro and The Band, a od 2016 roku, po powrocie na scenę, z projektów Janusz Cedro - Solo, Janusz Cedro &amp; Jan Młynarczyk, oraz Janusz Cedro &amp; Friends.
Urodzony w Kielcach (absolwent V Liceum Ogólnokształcącego w Kielcach (klasa z poszerzonym programem języka angielskiego prowadzone przez prof. Tomira Nosala). Od 1977 roku związany z Wrocławiem (studiował w tym mieście w latach 1977–1981), a od 1983 absolwent Akademii Wychowania Fizycznego Wydział Turystyki i Rekreacji.
Chóralistyka.
Karierę rozpoczął w latach 1977–1978, śpiewając w Chórze Politechniki Wrocławskiej „Madrygaliści Wrocławscy” i właśnie z tym zespołem po raz pierwszy wyjechał na koncert za granicę, w 1978 razem z chórem wziął udział w Międzynarodowym Festiwalu Muzyki Polifonicznej w Arezzo (Włochy), gdzie „Madrygaliści„ w gronie 24 chórów z całej Europy, zajęli 4, premiowane, miejsce w konkursie. Z „Madrygalistami” wziął udział w wielu festiwalach muzyki chóralnej, w sesjach nagraniowych dla Polskiego Radia oraz razem z chórem zaśpiewał wiele koncertów w kraju.
Piosenka studencka.
Również w 1977 roku założył na Akademii Wychowania Fizycznego we Wrocławiu zespół poezji śpiewanej "PONAD NAMI", gdzie był kompozytorem wszystkich utworów. Autorem tekstów dla tego zespołu był, również student AWF Wrocław, Witold Palusiński. W skład zespołu wchodzili studenci AWF: Janusz Cedro (gitara, wokal), Jerzy Mucha (gitara i wokal), Krzysztof Skorupski (instrumenty perkusyjne, wokal), Tadeusz Hołowiński (instrumenty perkusyjne i wokal) oraz Marek Borkowski (gitara basowa). Zespół brał udział w wielu festiwalach m.in., Festiwalu Piosenki Turystycznej „Włóczęga „Zielona Góra, Festiwalu Piosenki Turystycznej „Sabatar” i został laureatem I miejsca na Festiwalu Piosenki Studenckiej „Kaktus„ na SGPiS w Warszawie w 1980 roku. Zespół był również laureatem eliminacji we Wrocławiu do Festiwalu Piosenki Studenckiej, które wygrał, dzięki czemu wystąpił w Finale Festiwalu Piosenki Studenckiej w Krakowie w 1981 roku. ”Ponad nami” przestało istnieć z chwilą ukończenia AWF przez członków zespołu, tj. w 1981 roku.
Repertuar zespołu "Ponad nami" (muzyka: Janusz Cedro, słowa: Witold Palusiński):
Gospel &amp; Negro Spirituals.
W 1978 roku z inicjatywy Rektora AWF Wrocław prof.Juliana Jonkisza powstał na uczelni zespół Spirituals Singers Band wykonujący na wysokim, profesjonalnym poziomie muzykę murzynów amerykańskich spiritual i gospel. Z czasem repertuar został poszerzony o standardy jazzowe i zaaranżowane na jazzowo polskie kolędy. W pierwszym składzie pojawił się również Janusz Cedro, który był wokalistą, frontmanem i managerem oraz dzięki biegłej znajomości języka angielskiego tłumaczył wszystkie teksty i uczył członków zespołu prawidłowej intonacji co przy wykonywanym repertuarze (muzyka negro spirituals) wkład ten jest uważany za istotny i zaważył m.in. na późniejszych sukcesach zespołu w kraju i za granicą.
W latach 1978–1994 Janusz Cedro prowadził zespół jako menedżer, był wokalistą, konferansjerem i tłumaczem, zaś za granicą prowadził koncerty w języku angielskim. Razem z zespołem zagrał i poprowadził około 2500 koncertów w kraju i za granicą.
Spirituals Singers Band zadebiutował w listopadzie 1978 r. na Festiwalu Poezji i Piosenki Poetyckiej we Wrocławiu. Zespół uczestniczył we wszystkich ważniejszych festiwalach jazzowych w kraju, m.in. w Studenckim Festiwalu Jazzowym „Jazz nad Odrą” we Wrocławiu w latach 1979–1993, Studenckim Festiwalu Fama w Świnoujściu (1982), Konkursie Jazzu Tradycyjnego „Złota Tarka” w Warszawie w 1980, 1981 (nagroda J. Balceraka), 1982 (nagroda wydziału kultury miasta stołecznego Warszawy), 1983 (wyróżnienie) i w 1984 r., Międzynarodowym Spotkaniu Wokalistów Jazzowych w Zamościu w latach 1983–1984 i Międzynarodowym Festiwalu Jazzowym „Jazz Jamboree” w Warszawie w 1988 r. zespół wystąpił także na Festiwalu Chórów Akademickich we Wrocławiu i Warszawie w 1983 r., Festiwalu Muzyki Negro Spirituals w Częstochowie i Wratislavia Cantans w 1986 i 1991 r., Festiwalu Artystów Chrześcijan w Katowicach w latach 1990–1991, oraz na „Sopot Festiwal” w Operze Leśnej w 1990 r. Inne ważne festiwale, w których udział brał zespół Spirituals Singers Band to: I Międzynarodowy Festiwal Muzyki Gospel w Poniewieżu (Litwa, 1989 rok), Festiwal International de Choral w Nancy (Francja, 1988), Festiwal Unsere Zeit w Berlinie (Niemcy, 1992), Nancy Jazz Pulsation w Nancy (Francja, 1989) oraz Festiwal Standardów Jazzowych w Bredzie (Holandia, 1991).
Należy wspomnieć również o licznych zagranicznych tournée, m.in.: w Niemczech, Włoszech, byłej ZSRR (Litwa), Czechosłowacji, Holandii, Litwie i Francji. Od 1989 roku zespół związał się z agencją koncertową Palast Promotion z Wiesbaden (Niemcy) i właśnie dzięki współpracy z tą agencją zespół zagrał w latach 1989–1994 około 200 koncertów na terenie Niemiec. Również dzięki współpracy z Palast Promotion zespół nagrał w 1989 roku płytę live zawierającą nagranie koncertu w Wiesbaden: „Fare You Well”. Zespół został laureatem nagrody Polskiej Agencji Artystycznej „Pagart” im. Wacława Kisielewskiego za najlepszy debiut zagraniczny w 1990 r.
W latach 1992 oraz 1993 zespół grał jako "support" przed topowym amerykańskim zespołem w kategorii „spirituals and gospel”, biorąc udział w ich trasie koncertowej. Ważne koncerty w ramach tej trasy to: Sala Kongresowa w Warszawie i Teatr Polski we Wrocławiu.
Momentem najważniejszym w karierze „Spirituals Singers Band” było nominowanie i przyznanie zespołowi przez miesięcznik „Jazz Forum" w 1992 roku I miejsca w kategorii „najlepszy zespół jazzowy w Polsce".
Dla Janusza Cedro praca ze „Spirituelsami”, jak potocznie nazywany był zespół, zaowocowała również licznymi występami w programach telewizyjnych dla TVP1, TVP2 i TVP3 Wrocław.
W 1994 roku Janusz Cedro odszedł od zespołu i rozpoczął solową karierę artystyczną.
Projekty solowe.
W latach 1994–2000 kontynuował karierę artystyczną w ramach dwóch projektów. Pierwszym z nich był „Janusz Cedro – Live in Concert”, czyli duet ze znanym wrocławskim pianistą jazzowym Markiem Markowskim. Duet ten dał wiele koncertów w kraju w klubach i na festiwalach m.in. Festiwalu Jazzu Tradycyjnego „Złota Tarka” w Iławie w 1997, Festiwalu Muzyki Gospel „Camp Meeting„ w Osieku (w latach: 1997 i 1998). Zrealizował również dwa programy telewizyjne: „Janusz Cedro Live in Concert" dla TVP Wrocław, i „Kolędy, kolędy" dla TV Katowice.
Drugim przedsięwzięciem realizowanym równolegle z projektem Live in Concert, był projekt „Janusz Cedro and THE BAND” – muzykowi towarzyszył w koncertach kwartet w składzie: Marek Markowski (pianino), Tomek Grabowy (gitara basowa), Darek Kaliszuk (perkusja) i Adam Went (saksofon). W tym składzie zespół wziął udział m.in., w Festiwalach: Festiwal Muzyki Gospel „Camp Meeting„ w Osieku w 1998, Festiwal „Gaude Fest" (w 1997 roku w Spodku Katowickim i w 1998 roku w amfiteatrze w Wiśle).
Należy tu wspomnieć o występach Janusza Cedro z muzyką w stylu negro spirituals and gospel w Stanach Zjednoczonych, gdzie sukcesem artystycznym okazał się jego koncert w 1995 roku z pianistką jazzową Susan Grey na festiwalu „Jazz in the park” w Charlotte (USA).
W listopadzie 2000 zagrał pożegnalny koncert wokalny „Janusz Cedro and The Band” w słynnym wrocławskim Klubie Jazzowym „Rura".
Reżyser i producent muzyczny.
Od 2000 roku Janusz Cedro działa na rynku muzycznym jako producent zaś przy specjalnych wydarzeniach podejmuje się realizacji imprezy już nie tylko jako producent, ale również jako autor scenariusza i reżyser. W latach 2000–2013 zrealizował jako producent ponad 400 różnych wydarzeń w kraju i za granicą.
Lista przedstawia niektóre wydarzenia których realizacji podjął się Janusz Cedro:
Organizator i współorganizator m.in.:
Dyskografia ze Spirituals Singers Band:
Janusz Cedro - Solo.
W połowie 2016, po 15-to letniej przerwie, Janusz Cedro powrócił na scenę z nowym projektem JANUSZ CEDRO - SOLO (wokal plus gitara akustyczna) i recitalem pt. „Najpiękniejsze Piosenki Świata, czyli polskie przeboje muzyki rozrywkowej lat 60-tych i 70-tych". Na program recitalu składają się utwory muzyczne takich zespołów i wykonawców jak: Czerwone Gitary, Piotr Szczepanik, Dwa plus jeden, Niebiesko-Czarni, Sława Przybylska , Czesław Niemen, Tadeusz Woźniak, Maryla Rodowicz, Michaj Burano, Karin Stanek, Maciej Kossowski, Andrzej i Eliza, czy Skaldowie.
Aranżacje utworów są bliskie oryginalnym wykonaniom, a podstawowym założeniem jest wspólne śpiewanie z publicznością. Recital prezentowany był w całej Polsce, ale najczęściej w miastach i małych miejscowościach Dolnego Śląska, którego uznaje za swoją "Małą Ojczyznę". Koncerty odbywały się w miejscach takich, jak rynki miast i małych miejscowości, centra i domy kultury oraz podczas imprez masowych, np. festynów lub dni miast.
Koncerty w ramach recitalu odbyły się m.in. w: Kątach Wrocławskich, Sycowie, Strzelinie, Siechnicach, Kamieńcu Wrocławskim, Dusznikach Zdroju, Długołęce, Jeszkowicach, Polanicy Zdroju, Zieleńcu, Smolcu, Szczawnie Zdroju, Środzie Śląskiej, Niemczy, Strzegomiu, Wołowie, Kłodzku, Lubinie, Brzegu Dolnym, Dzierżoniowie, Gryfowie Śląskim i w wielu innych. 
W wywiadach z tego okresu, Janusz Cedro wyjaśnił, że koncerty z recitalem pt. „Najpiękniejsze Piosenki Świata, czyli polskie przeboje muzyki rozrywkowej lat 60-tych i 70-tych" mają za zadanie rozśpiewać publiczność, ale też ocalić te piosenki od zapomnienia. Według słów artysty, koncerty zawsze są gorąco przyjmowane przez zgromadzoną publiczność .
Patronat Medialny nad Projektem Janusz Cedro Solo sprawują m.in. Gazeta Wyborcza i Telewizja ECHO24.
Janusz Cedro &amp; Jan Młynarczyk.
Projekt Janusz Cedro i Jan Młynarczyk powstał w 2019 roku, w wyniku fascynacji muzyką amerykańską, m.in. gospel &amp; negro spirituals. Obaj muzycy, którzy wiele razy występowali na tej samej scenie, przy okazji koncertów swoich formacji, postanowili połączyć siły- wynikiem tego był recital “Pieśni Gospel- Korzenie Jazzu”.
Na na recital składają się uznane standardy jazzowe, takie jak: “Amazing Grace”, “When the Saints Go Marching In”, “Gospel Train”, “Nobody knows the trouble I’ve seen”, czy “Joshua fit the battle of Jerycho”. Część z tych utworów ma polskie tłumaczenie i są wykonywane w języku polskim.
Projekt Janusz Cedro &amp; Jan Młynarczyk ma na swoim koncie koncerty we Wrocławiu i na Dolnym Śląsku oraz sesję nagraniową w Uniq Studio Sound, gdzie 03.08.2020 roku zarejestrowali wybrane utwory ze swojego recitalu.
Janusz Cedro &amp; Friends.
W kolejnych latach, Janusz Cedro rozpoczął dwa nowe projekty muzyczne. Pierwszy z nich, powstały w 2020 roku, to Janusz Cedro &amp; Zdzisław Babiarski, który wykonuje recital autorski "Uwierz mi" (muzyka: Janusz Cedro, słowa: Janusz Cedro i Michał Kozłowski). Do tego projektu zaproszony został znany pianista jazzowy, Zdzisław Babiarski, który na koncertach w ramach recitalu gra
na melodyce.
W 2022 roku powstał drugi projekt, Janusz Cedro &amp; Friends, oraz recital "Jazz Standards". W tym projekcie Janusz Cedro jest wokalistą, a na gitarach gra Janusz Konefał oraz Marek Waszczyński- znani wrocławscy muzycy jazzowi.
Premiera recitalu "Jazz Standards" odbyła się 26.09.2022 we Wrocławiu, w legendarnej "Kawiarni pod Kalamburem", w ramach również premierowego koncertu "4 x JANUSZ CEDRO", na którym, podczas jednego wieczoru, zaprezentowane zostały również pozostałe projekty artysty.
Życie prywatne.
Od 1995 roku żonaty (żona Dorota). Dzieci (czterech synów): Dominik, Marceli i Maksymilian oraz syn z pierwszego małżeństwa Adam.

</doc>
<doc id="3048279" url="https://pl.wikipedia.org/wiki?curid=3048279" title="Krówniki (stacja kolejowa)">
Krówniki (stacja kolejowa)

Krówniki − zamknięta w 1994 roku kolejowa stacja towarowa w Krównikach, w gminie Przemyśl, w powiecie przemyskim, w woj. podkarpackim, w Polsce. Położona jest przy linii kolejowej nr 120 i linii kolejowej nr 123 ze stacji Hurko. Została oddana do użytku w 1953 roku przez Polskie Koleje Państwowe.

</doc>
<doc id="3048281" url="https://pl.wikipedia.org/wiki?curid=3048281" title="Do What U Want">
Do What U Want

Do What U Want – piosenka synthpopowa stworzona na czwarty album studyjny amerykańskiej wokalistki Lady Gagi "Artpop" (2013). Powstały przy gościnnym udziale amerykańskiego piosenkarza R. Kelly’ego oraz wyprodukowany przez Lady Gagę i DJ-a White Shadow, utwór wydany został jako drugi singel promujący krążek dnia 21 października 2013. Utwór odniósł ogromny sukces komercyjny, stając się numerem 1 w ponad 70 krajach.
Singel został entuzjastycznie przyjęty przez krytyków, którzy chwalili prostotę utworu i wokal Gagi. Dziennikarze muzyczni słowa uznania kierowali także w kierunku produkcji piosenki, inspirowanej muzyką lat osiemdziesiątych. „Do What U Want” odniósł sukces komercyjny, plasując się głównie w Top 20 światowych list przebojów. Objął miejsce 13. notowania "Billboard" Hot 100, 3. na Canadian Hot 100, a także 9. w zestawieniu UK Singles Chart. Istnieją dwa oficjalne remiksy utworu: jeden w wykonaniu Lady Gagi, R. Kelly’ego i Ricka Rossa, drugi nagrany przez Gagę przy gościnnym współudziale Christiny Aguilery.
Wydanie singla.
Piosenka miała być pierwszym singlem promocyjnym z albumu "Artpop", lecz z powodu popularności, z jaką spotkała się wśród klientów sklepu online iTunes Store, została wydana jako singel oficjalny, zastępując tym samym utwór „Venus”. Nagranie zdobyło szczyt list przebojów iTunes w ponad siedemdziesięciu krajach świata (również w Polsce).
Teledysk.
4 listopada 2013 roku rozpoczęły się prace nad teledyskiem do „Do What U Want”. Reżyserem teledysku został Terry Richardson. Teledysk nigdy nie ujrzał światła dziennego, ponieważ wytwórnia nie wyraziła zgody na jego publikację.
Promocja i wykonania koncertowe.
Po raz pierwszy piosenka została wykonana w brytyjskim programie "X-Factor", razem z utworem „Venus”. Następnie Lady Gaga zaśpiewała ją w programie "The Graham Norton Show" 30 października. 10 listopada 2013 roku piosenkę wykonano na koncercie artRave. 16 listopada 2013 roku wokalistka poprowadziła program "Saturday Night Live" i wykonała w nim kilka swoich kompozycji, między innymi „Do What U Want”. 24 listopada wokalistka wykonała „Do What U Want: podczas gali American Music Awards razem z R. Kellym. Singel zaśpiewano też w programie "Alan Carr: Chatty Man" 6 grudnia 2013 roku. 17 grudnia 2013, wokalistka razem z Christiną Aguilerą wykonała singel w finale amerykańskiego talent show "The Voice".
Remiksy.
DJWS Remix.
Alternatywna wersja piosenki, znana pod nazwą „DJWS Remix”, wykonywana jest przez Lady Gagę oraz R. Kelly’ego i Ricka Rossa na featuringu. Remiks wydany został 20 grudnia 2013 roku w formacie digital download. W wywiadzie udzielonym telewizji MTV Ross wyznał, że „nie był gotowy na współpracę z Gagą”. Wersja ta rozpoczynana jest wokalem R. Kelly’ego na tle nowej ścieżki melodyjnej; następnie rapować zaczyna Rick Ross. Remiks zyskały negatywne recenzje krytyków muzycznych, którzy uznali, że jest „niepotrzebny”, „aseksualny” i „brzmi niezręcznie”. Krytykowano także wstawki w wykonaniu Rossa.
Wersja nagrana z Christiną Aguilerą.
Drugi remiks „Do What U Want” powstał w ramach kolaboracji Lady Gagi z Christiną Aguilerą i był następstwem wspólnego występu obu artystek podczas finału piątej edycji talent show NBC "The Voice", w którym Aguilera pełniła rolę jurorki/trenera wokalnego. Piosenkę nagrywano w ostatnich dniach grudnia 2013 roku. Jej premiera nastąpiła 1 stycznia 2014 w sprzedaży cyfrowej. Remiks wydano najpierw w Stanach Zjednoczonych, Kanadzie i Meksyku, a następnego dnia, 2 stycznia, w pozostałych regionach świata.
Gdy Lady Gaga otrzymała ofertę występu w finałowym odcinku "The Voice", zaproponowała, by na scenie towarzyszyła jej Christina Aguilera. 17 grudnia 2013, po wspólnym wykonaniu „Do What U Want”, Aguilera wyznała, że „darzy Gagę wielkim szacunkiem”, opisała ją także jako „innowacyjną artystkę, niebojącą się ryzyka”. W Wigilię, 24 grudnia, Aguilera udostępniła za pośrednictwem serwisu internetowego Twitter zdjęcie przedstawiające ją w studio nagraniowym. Artystka opatrzyła fotografię komentarzem: „Pracując nad czymś wyjątkowym; życzę wszystkim wesołych świąt! XoXtina”. Remiks nagrywano w rezydencji wokalistki Carly Simon w Martha’s Vineyard, w asyście producenta muzycznego Jimmy’ego Parra. O planach reedycji singla poinformowano po raz pierwszy 31 grudnia; wtedy też oficjalnie potwierdzono, że Gaga zaprosiła do studyjnej kolaboracji Aguilerę. Zdaniem Alexy Camp z wydawnictwa "Slant Magazine", wersy wykonywane przez Aguilerę traktują o „miłości obu wykonawczyń do świateł reflektorów oraz oddaniu własnej profesji”. Drugi remiks „Do What U Want” pozostaje w dużej mierze niezmieniony względem oryginału.
Krytycy muzyczni pozytywnie ocenili nagranie. Wielu z nich stwierdziło, że współpraca może okazać pomocna zarówno Lady Gadze, jak i Christinie Aguilerze w osiągnięciu sukcesów komercyjnych. W recenzji dla witryny PopCrush.com Amy Sciarretto doszła do wniosku, że „fakt, iż w remiksie męskie wokale przejmuje kobieta wnosi utwór na wyższy poziom zuchwalstwa”. Sciarretto chwaliła też wykonanie Aguilery, pisząc, że artystka „radzi sobie ze swoimi partiami bez zarzutu”. Alexa Camp wydała opinię, według której w bazowej wersji piosenki Gaga brzmiała zanadto jak Aguilera, w związku z czym podważyła sens współpracy obu wokalistek; zauważyła jednak, że remiks może okazał się hitem, zważywszy na „zakres ostatnich sukcesów wykonawczyni singla 'Dirrty' na listach przebojów, który w całości składał się z duetów”. Melissa Locker ("Time") uznała remiks za przebojowy, a Lady Gagę okrzyknęła „łebskim marketingowcem”.

</doc>
<doc id="3048283" url="https://pl.wikipedia.org/wiki?curid=3048283" title="Sunni Ali">
Sunni Ali

Sunni Ali lub Sonni Ali lub Sonni Ali Ber (zm. listopad 1492), władca Songhaj w latach 1464 - 1492. Pokonał Tuaregów zdobywając w 1469 Timbuktu a w 1473 Dżenne. Dzięki tym zwycięstwom uzyskał autorytet i uznanie. W listopadzie 1492 podczas wyprawy przeciwko krajowi Gurma utonął w rzece Koni.

</doc>
<doc id="3048288" url="https://pl.wikipedia.org/wiki?curid=3048288" title="Shara Gillow">
Shara Gillow

Shara Gillow (ur. 23 grudnia 1987 w Nambour) – australijska kolarka szosowa, trzykrotna medalistka mistrzostw świata.
Kariera.
Pierwszy sukces w karierze Shara Gillow osiągnęła w 2011 roku, kiedy zdobyła złote medale w wyścigu ze startu wspólnego i indywidualnej jeździe na czas na kolarskich mistrzostwach Oceanii. Od 2012 roku jeździ w barwach teamu Orica-AIS, z którym zdobyła srebrny medal w drużynowej jeździe na czas na mistrzostwach świata w Valkenburgu. W tej samej konkurencji zdobyła także brązowy medal podczas rozgrywanych rok później mistrzostw świata we Florencji. W 2012 roku wystąpiła na igrzyskach olimpijskich w Londynie, gdzie była trzynasta w indywidualnej jeździe na czas, a wyścig ze startu wspólnego ukończyła na 39. miejscu. Ponadto w latach 2011-2013 zdobywała złote medale mistrzostw Australii w indywidualnej jeździe na czas.

</doc>
<doc id="3048290" url="https://pl.wikipedia.org/wiki?curid=3048290" title="Loes Gunnewijk">
Loes Gunnewijk

Loes Anna Gunnewijk (ur. 27 listopada 1980 w Groenlo) – holenderska kolarka szosowa, torowa i przełajowa, dwukrotna medalistka szosowych mistrzostw świata.
Kariera.
Pierwszy sukces w karierze Loes Gunnewijk osiągnęła w 2006 roku, kiedy zdobyła złoty medal w indywidualnej jeździe na czas na uniwersyteckich mistrzostwach świata. Od 2012 roku jeździ w barwach teamu Orica-AIS, z którym zdobyła srebrny medal w drużynowej jeździe na czas na mistrzostwach świata w Valkenburgu. W tej samej konkurencji zdobyła także brązowy medal podczas rozgrywanych rok później mistrzostw świata we Florencji. W 2012 roku wystąpiła na igrzyskach olimpijskich w Londynie, gdzie w wyścigu ze startu wspólnego została zdublowana. kilkakrotnie zdobywała medale torowych i szosowych mistrzostw kraju. Staruje także w kolarstwie przełajowym, ale bez większych sukcesów.

</doc>
<doc id="3048291" url="https://pl.wikipedia.org/wiki?curid=3048291" title="Amanda Spratt">
Amanda Spratt

Amanda Spratt (ur. 17 września 1987 w Penrith) – australijska kolarka szosowa i torowa, trzykrotna medalistka szosowych mistrzostw świata.
Kariera.
Pierwszy sukces w karierze Amanda Spratt osiągnęła w 2004 roku, kiedy zdobyła brązowy medal w indywidualnej jeździe na czas na szosowych mistrzostwach świata juniorów. W 2006 roku zdobyła brązowy medal w indywidualnym wyścigu na dochodzenie podczas igrzysk Oceanii w Melbourne. Od 2012 roku jeździ w barwach teamu Orica-AIS, z którym zdobyła srebrny medal w drużynowej jeździe na czas na mistrzostwach świata w Valkenburgu. W 2012 roku wystąpiła na igrzyskach olimpijskich w Londynie, gdzie w wyścigu ze startu wspólnego została zdublowana. kilkakrotnie zdobywała medale torowych i szosowych mistrzostw kraju, w tym złote w drużynowym wyścigu na dochodzenie w 2007 roku i wyścigu ze startu wspólnego w 2012 roku. W styczniu 2020 roku zdobyła mistrzostwo Australii w wyścigu ze startu wspólnego.

</doc>
<doc id="3048292" url="https://pl.wikipedia.org/wiki?curid=3048292" title="Nyambwezi Falls">
Nyambwezi Falls

Nyambwezi Falls – wodospad w Zambii w Prowincji Północno-Zachodniej o wysokości 20 metrów. W jego pobliżu znajdują się koleby z petroglifami i innymi pozostałościami z epoki kamienia.

</doc>
<doc id="3048306" url="https://pl.wikipedia.org/wiki?curid=3048306" title="Ford C-3">
Ford C-3

Ford C-3 – amerykański samolot transportowy z lat 30. XX wieku, używana przez United States Army Air Corps (USSAC) wojskowa wersja samolotu Ford Trimotor 4-AT-13.
Historia.
W lutym 1928 USAAC zakupił jeden egzemplarz samolotu transportowego Ford Trimotor (4-AT-13) do jego ewaluacji do roli lekkiego samolotu transportowego i pasażerskiego. 8 lutego samolot został dostarczony do bazy Wright Field, gdzie otrzymał oznaczenie XC-3 (numer seryjny 28-348), po zakończeniu testów został przemianowany na C-3 i wszedł do normalnej służby. W czasie służby samolot wielokrotnie powracał do Wright Field lub Fairfield Air Depot, gdzie używany był do różnego rodzaju testów. Został wycofany ze służby w lipcu 1932.
Zamontowane na skrzydłach silniki samolotu miały unikatowy i skomplikowany system wydechowy, który odprowadzał gazy spalinowe poprzez krawędź natarcia skrzydła ponad jego górna powierzchnią. Poważnym problemem takiego rozwiązania była bliskość gorących rur wydechowych do znajdujących się w skrzydłach zbiorników paliwowych. Po zmianie tego systemu na mniej złożony i bardziej tradycyjny, w 1929 Armia zakupiła dziewięć następnych samolotów (numery seryjne: 29-220/226) tego typu, z silnikami o większej mocy, które otrzymały oznaczenie C-3A. W latach 20. i 30. zwyczajowo przydzielano tylko jeden lub dwa samoloty transportowe do każdej bazy USAAC i siedem samolotów C-3A służyło w sześciu różnych bazach Bolling Field, Brooks Field, Fort Crockett, Mitchel Field, Selfridge Field i Wright Field.
W połowie 1929 wszystkie siedem C-3A otrzymało nowe silniki o większej mocy i - zgodnie z ówczesnymi zasadami nazewnictwa samolotów Armii - nowe oznaczenia: C-9. Wszystkie samoloty tego typu zostały wycofane ze służby do końca 1936.
Ostatni z C-9, numer seryjny 29-226, został w styczniu 1936 użyty do przeprowadzenia testów odporności samolotów krytych metalem na ogień z karabinów maszynowych. Zbiorniki paliwa zostały częściowo napełnione benzyną lotniczą i włączono silniki samolotu pracujące na niskich obrotach. Samolot został dwukrotnie ostrzelany dwoma długimi seriami i na początku trzeciej serii stanął w płomieniach. Płonący samolot został całkowicie zniszczony w wybuchu, a eksperyment dowiódł niezaskakujących wniosków, że karabiny maszynowe są skuteczną bronią przeciwko stojącym na ziemi i nieruchomym samolotom.

</doc>
<doc id="3048307" url="https://pl.wikipedia.org/wiki?curid=3048307" title="Kájov (stacja kolejowa)">
Kájov (stacja kolejowa)

Kájov – stacja kolejowa w miejscowości Kájov, w kraju południowoczeskim, w Czechach. Znajduje się na linii 194 Czeskie Budziejowice – Černý Kříž, na wysokości 530 m n.p.m.. 

</doc>
<doc id="3048308" url="https://pl.wikipedia.org/wiki?curid=3048308" title="Lucinda Brand">
Lucinda Brand

Lucinda Brand (ur. 2 lipca 1989 w Dordrecht) – holenderska kolarka szosowa i przełajowa, czterokrotna medalistka szosowych mistrzostw świata.
Kariera.
Pierwszy sukces w karierze Lucinda Brand osiągnęła w 2011 roku, kiedy zdobyła brązowy medal w wyścigu ze startu wspólnego podczas szosowych mistrzostw Europy U-23. Na rozgrywanych rok później mistrzostwach świata w Valkenburgu w barwach zespołu AA Drink-Leontien.nl zdobyła brązowy medal w drużynowej jeździe na czas. Od 2013 roku jeździ w zespole Rabobank Women, z którym zdobyła srebrny medal w drużynowej jeździe na czas na mistrzostwach świata we Florencji. Nie brała udziału w igrzyskach olimpijskich. Ponadto w 2013 roku została mistrzynią Holandii w wyścigu ze startu wspólnego. W 2017 roku na mistrzostwach świata w Bergen wraz z drużyną Team Sunweb zdobyła złoty medal w jeździe drużynowej. Rok później w Innsbrucku zajęła trzecie miejsce.
Startuje także w kolarstwie przełajowym. Największym jej sukcesem jest zdobyty w 2019 roku tytuł wicemistrzyni świata w Bogense.

</doc>
<doc id="3048314" url="https://pl.wikipedia.org/wiki?curid=3048314" title="Hořice na Šumavě (stacja kolejowa)">
Hořice na Šumavě (stacja kolejowa)

Hořice na Šumavě – stacja kolejowa w miejscowości Hořice na Šumavě, w kraju południowoczeskim, w Czechach. Znajduje się na linii 194 Czeskie Budziejowice – Černý Kříž, na wysokości 635 m n.p.m.. 

</doc>
<doc id="3048315" url="https://pl.wikipedia.org/wiki?curid=3048315" title="Thalita de Jong">
Thalita de Jong

Thalita de Jong (ur. 6 listopada 1993 w Bergen op Zoom) – holenderska kolarka szosowa i przełajowa, trzykrotna medalistka mistrzostw świata.
Kariera.
Pierwszy sukces w karierze Thalita de Jong osiągnęła w 2013 roku, kiedy wspólnie z koleżankami z zespołu Rabobank Women zdobyła srebrny medal w drużynowej jeździe na czas na mistrzostwach świata we Florencji. W barwach Rabobanku de Jong zajęła w tej samej konkurencji czwarte miejsce na rozgrywanych rok wcześniej mistrzostwach świata w Valkenburgu. W 2016 roku zdobyła złoty medal w kategorii elite podczas przełajowych mistrzostw świata w Zolder. W zawodach tych wyprzedziła bezpośrednio Francuzkę Caroline Mani i Belgijkę Sanne Cant Nie brała udziału w igrzyskach olimpijskich.

</doc>
<doc id="3048316" url="https://pl.wikipedia.org/wiki?curid=3048316" title="Polná na Šumavě (stacja kolejowa)">
Polná na Šumavě (stacja kolejowa)

Polná na Šumavě – stacja kolejowa w miejscowości Polná na Šumavě, w kraju południowoczeskim, w Czechach. Znajduje się na linii 194 Czeskie Budziejowice – Černý Kříž, na wysokości 740 m n.p.m.. 

</doc>
<doc id="3048317" url="https://pl.wikipedia.org/wiki?curid=3048317" title="Julius Helfft">
Julius Helfft

Julius Helfft (ur. 6 kwietnia 1818 w Berlinie, zm. 28 marca 1894 w Berlinie) – niemiecki malarz krajobrazów i architektury.
Życiorys.
Julius Helfft studiował jako uczeń malarza krajobrazu Wilhelma Schirmera w Królewskiej Pruskiej Akademii Sztuk Pięknych w Berlinie. W Akademii od 1836 pokazywał wystawy krajobrazu i widoki architektoniczne z Brandenburgii, Saksonii, Czech i Śląska, a po jego pierwszym pobycie za granicą także z Florencji, Rzymu, Neapolu i Genui. Niektóre z jego obrazów nabył Fryderyk Wilhelm IV. W ostatnich latach życia Helfft nie mógł malować z powodu złego stanu wzroku.

</doc>
<doc id="3048318" url="https://pl.wikipedia.org/wiki?curid=3048318" title="Polečnice (stacja kolejowa)">
Polečnice (stacja kolejowa)

Polečnice – stacja kolejowa w miejscowości Polná na Šumavě, w kraju południowoczeskim, w Czechach. Znajduje się na linii 194 Czeskie Budziejowice – Černý Kříž, na wysokości 770 m n.p.m.. 

</doc>
<doc id="3048324" url="https://pl.wikipedia.org/wiki?curid=3048324" title="Panteon (ujednoznacznienie)">
Panteon (ujednoznacznienie)

Budynki i miejsca pochówku w Polsce
Budynki i miejsca pochówku w innych krajach
Inne znaczenia

</doc>
<doc id="3048325" url="https://pl.wikipedia.org/wiki?curid=3048325" title="Černá v Pošumaví (stacja kolejowa)">
Černá v Pošumaví (stacja kolejowa)

Černá v Pošumaví – stacja kolejowa w miejscowości Černá v Pošumaví, w kraju południowoczeskim, w Czechach. Znajduje się na linii 194 Czeskie Budziejowice – Černý Kříž, na wysokości 730 m n.p.m.. 

</doc>
<doc id="3048328" url="https://pl.wikipedia.org/wiki?curid=3048328" title="Roxane Knetemann">
Roxane Knetemann

Roxane Knetemann (ur. 1 kwietnia 1987 w Alkmaarze) – holenderska kolarka szosowa i torowa, dwukrotna medalistka mistrzostw świata.
Kariera.
Największy sukces w karierze Roxane Knetemann osiągnęła w 2013 roku, kiedy wspólnie z koleżankami z zespołu Rabobank Women zdobyła srebrny medal w drużynowej jeździe na czas na mistrzostwach świata we Florencji. Wielokrotnie zdobywała medale torowych mistrzostw kraju, w tym złote w madisonie w latach 2010 i 2012. Nie brała udziału w igrzyskach olimpijskich.
Jest córką byłego holenderskiego kolarza, Gerriego Knetemanna.

</doc>
<doc id="3048329" url="https://pl.wikipedia.org/wiki?curid=3048329" title="Juan Ignacio González Errázuriz">
Juan Ignacio González Errázuriz

Juan Ignacio González Errázuriz (ur. 5 lipca 1956 w Santiago) – chilijski duchowny katolicki, biskup San Bernardo od 2003.
Życiorys.
W 1971 wstąpił do prałatury Opus Dei. Studiował na katolickim uniwersytecie w Santiago oraz Rzymie, gdzie 31 stycznia 1993 przyjął święcenia diakonatu, zaś 13 czerwca 1993 święcenia kapłańskie. Po powrocie do kraju został wykładowcą Uniwersytetu ds los Andes, zaś w 1998 został także głównym kapelanem tejże uczelni.
Episkopat.
10 października 2003 papież Jan Paweł II mianował go biskupem ordynariuszem San Bernardo. Sakry biskupiej udzielił mu 22 listopada 2003 jego poprzednik - biskup Orozimbo Fuenzalida y Fuenzalida.

</doc>
<doc id="3048331" url="https://pl.wikipedia.org/wiki?curid=3048331" title="Horní Planá (stacja kolejowa)">
Horní Planá (stacja kolejowa)

Horní Planá – stacja kolejowa w miejscowości Horní Planá, w kraju południowoczeskim, w Czechach. Znajduje się na linii 194 Czeskie Budziejowice – Černý Kříž, na wysokości 735 m n.p.m.. 

</doc>
<doc id="3048334" url="https://pl.wikipedia.org/wiki?curid=3048334" title="Kirim sa">
Kirim sa

Kirim sa (기림사 Klasztor Jethavana, Las Modlitw) – klasztor w okolicy dawnej stolicy Gyeongju.
Historia klasztoru.
Klasztor został założony przez indyjskiego mnicha Kwangyu, który przybył do Silli nauczać. Nosił nazwę Imjŏng sa. W kilka lat później jego opatem został słynny mnich Wŏnhyo, który bardzo go rozbudował i zmienił nazwę najpierw na Kiwonjŏng sa a później na Kirim. 
W czasie japońskiej inwazji w 1592 r. klasztor służył jak kwatera główna dla walczących mnichów, których wezwał do walki Sosan Taesa. Teren, pełen głębokich dolin, sprzyjał partyzanckiej walce.
Mniej więcej do połowy lat 40. XX wieku był to jeden z największych klasztorów, większy nawet od Pulguksa, który nawet był przez pewien czas klasztorem podległym. Jednak później, być może ze względu na trudność dostępu do niego, zaczął podupadać. Obecnie kompleks składa się z szesnastu budynków.
Kirim sa jest także słynny ze swojej wody, która ma pięć różnych smaków.

</doc>
<doc id="3048336" url="https://pl.wikipedia.org/wiki?curid=3048336" title="Portret Garcii Ibañeza Múgica de Bracamonte">
Portret Garcii Ibañeza Múgica de Bracamonte

Portret Garcii Ibañeza Múgica de Bracamonte – obraz olejny przypisywany hiszpańskiemu malarzowi pochodzenia greckiego Dominikosowi Theotokopulosowi, znanemu jako El Greco.
Autorstwo obrazu jest podważane. Nie jest wymieniany jako praca El Greca w monografii Harolda Wetheya, ale w pierwszej obszernej pracy na temat dzieł malarza autorstwa Manuela Cossia oraz u Augusta L. Mayera, Jose Camona i Gudiola jest już wymieniany.
Opis obrazu.
Portret przedstawia mężczyznę w czarnej pelerynie, spod której widać biały kołnierzyk. Podobnej grubości białe mankiety wystają spod rękawów. Białe elementy kontrastują z czernią stroju i szarym tłem oraz z jasną twarzą o wysokim czole i z tradycyjną hiszpańską bródką. Prawa ręka mężczyzny uniesiona jest do piersi, gdzie palce jakby przytrzymywały zapięcie peleryny. Lewa ręka spoczywa na stole obok biretu.
Portret nie został w całości namalowany przez El Greca. Z dużą pewnością dłonie mężczyzny zostały namalowane przez jego syna Jorga Manuela. Podobna faktura i miękkie pociągnięcia pędzla można zaobserwować w innej pracy z tego samego okresu, w "Portrecie nieznanego mężczyzny" z Musée de Picardie. Portret zachował się w złym stanie co utrudnia stylistyczną analizę.

</doc>
<doc id="3048338" url="https://pl.wikipedia.org/wiki?curid=3048338" title="Zakłady Mięsne „Pekpol Ostrołęka” S.A.">
Zakłady Mięsne „Pekpol Ostrołęka” S.A.



</doc>
<doc id="3048340" url="https://pl.wikipedia.org/wiki?curid=3048340" title="Ładyhy">
Ładyhy

Ładyhy (ukr. Ладиги) – wieś na Ukrainie w rejonie starokonstantynowskim obwodu chmielnickiego.

</doc>
<doc id="3048346" url="https://pl.wikipedia.org/wiki?curid=3048346" title="Łysin">
Łysin

Łysin (ukr. Лисин) – wieś na Ukrainie w rejonie demidowskim, obwodu rówieńskiego.
Zabytki.
W maju 1943 r. tutejszy proboszcz, ks. Jerzy Jan Cimiński (1905-1943) wraz z ks. Henrykiem Szczerbickim, proboszczem parafii w Tesłuhowie, został zamordowany przez nacjonalistów ukraińskich we wsi Wołkowyje.
W lipcu 1943 roku Łysin był miejscem krwawego napadu UPA na miejscowych Polaków i Czechów.

</doc>
<doc id="3048347" url="https://pl.wikipedia.org/wiki?curid=3048347" title="Łopawsze">
Łopawsze

Łopawsze (ukr. Лопавше) – wieś na Ukrainie w rejonie demidowskim, obwodu rówieńskiego.

</doc>
<doc id="3048350" url="https://pl.wikipedia.org/wiki?curid=3048350" title="Zespół anankastyczny">
Zespół anankastyczny



</doc>
<doc id="3048351" url="https://pl.wikipedia.org/wiki?curid=3048351" title="Destylacja rozkładowa">
Destylacja rozkładowa



</doc>
<doc id="3048352" url="https://pl.wikipedia.org/wiki?curid=3048352" title="Limfocyt szpikozależny">
Limfocyt szpikozależny



</doc>
<doc id="3048353" url="https://pl.wikipedia.org/wiki?curid=3048353" title="Kodeks uncjalny">
Kodeks uncjalny



</doc>
<doc id="3048354" url="https://pl.wikipedia.org/wiki?curid=3048354" title="Pisownia fonetyczna">
Pisownia fonetyczna



</doc>
<doc id="3048355" url="https://pl.wikipedia.org/wiki?curid=3048355" title="Sport saneczkowy">
Sport saneczkowy



</doc>
<doc id="3048356" url="https://pl.wikipedia.org/wiki?curid=3048356" title="Dziesięć Oświadczeń">
Dziesięć Oświadczeń



</doc>
<doc id="3048357" url="https://pl.wikipedia.org/wiki?curid=3048357" title="Znak fabryczny">
Znak fabryczny



</doc>
<doc id="3048358" url="https://pl.wikipedia.org/wiki?curid=3048358" title="Kryptograficzny algorytm szyfrujący">
Kryptograficzny algorytm szyfrujący



</doc>
<doc id="3048360" url="https://pl.wikipedia.org/wiki?curid=3048360" title="Limfocyt grasicozależny">
Limfocyt grasicozależny



</doc>
<doc id="3048361" url="https://pl.wikipedia.org/wiki?curid=3048361" title="LAV">
LAV



</doc>
<doc id="3048362" url="https://pl.wikipedia.org/wiki?curid=3048362" title="Bazylika Bożego Grobu">
Bazylika Bożego Grobu



</doc>
<doc id="3048363" url="https://pl.wikipedia.org/wiki?curid=3048363" title="Bazylika Pańskiego Grobu">
Bazylika Pańskiego Grobu



</doc>
<doc id="3048364" url="https://pl.wikipedia.org/wiki?curid=3048364" title="Natriuretyki">
Natriuretyki



</doc>
<doc id="3048365" url="https://pl.wikipedia.org/wiki?curid=3048365" title="Tielman van Gameren">
Tielman van Gameren



</doc>
<doc id="3048366" url="https://pl.wikipedia.org/wiki?curid=3048366" title="Metapleks">
Metapleks



</doc>
<doc id="3048367" url="https://pl.wikipedia.org/wiki?curid=3048367" title="West Village">
West Village



</doc>
<doc id="3048368" url="https://pl.wikipedia.org/wiki?curid=3048368" title="The Village">
The Village

The Village – miasto w Stanach Zjednoczonych, w stanie Oklahoma, w hrabstwie Oklahoma.

</doc>
<doc id="3048369" url="https://pl.wikipedia.org/wiki?curid=3048369" title="Łamacz lodu">
Łamacz lodu



</doc>
<doc id="3048370" url="https://pl.wikipedia.org/wiki?curid=3048370" title="Funkcja Lagrange’a">
Funkcja Lagrange’a



</doc>
<doc id="3048371" url="https://pl.wikipedia.org/wiki?curid=3048371" title="Dziecko z nieprawego łoża">
Dziecko z nieprawego łoża



</doc>
<doc id="3048372" url="https://pl.wikipedia.org/wiki?curid=3048372" title="Sanaa">
Sanaa



</doc>
<doc id="3048373" url="https://pl.wikipedia.org/wiki?curid=3048373" title="San’a">
San’a



</doc>
<doc id="3048374" url="https://pl.wikipedia.org/wiki?curid=3048374" title="Obrządek grecki">
Obrządek grecki



</doc>
<doc id="3048375" url="https://pl.wikipedia.org/wiki?curid=3048375" title="Konfiguracja bezwzględna">
Konfiguracja bezwzględna



</doc>
<doc id="3048376" url="https://pl.wikipedia.org/wiki?curid=3048376" title="Dorohostaje">
Dorohostaje

Miejscowości na obecnej Ukrainie, historycznie powiązane ze szlacheckim rodem Dorohostajskich herbu Leliwa; w okresie II RP znajdowały się w gminie Młynów w powiecie dubieńskim województwa wołyńskiego:

</doc>
<doc id="3048377" url="https://pl.wikipedia.org/wiki?curid=3048377" title="Choroba wieku">
Choroba wieku



</doc>
<doc id="3048378" url="https://pl.wikipedia.org/wiki?curid=3048378" title="Łuk sklepienny">
Łuk sklepienny



</doc>
<doc id="3048379" url="https://pl.wikipedia.org/wiki?curid=3048379" title="Metropolitalne Seminarium Duchowne w Krakowie">
Metropolitalne Seminarium Duchowne w Krakowie



</doc>
<doc id="3048380" url="https://pl.wikipedia.org/wiki?curid=3048380" title="Tubylczy Amerykanin">
Tubylczy Amerykanin



</doc>
<doc id="3048383" url="https://pl.wikipedia.org/wiki?curid=3048383" title="Le Havre Athletic Club">
Le Havre Athletic Club



</doc>
<doc id="3048384" url="https://pl.wikipedia.org/wiki?curid=3048384" title="Antropoid">
Antropoid



</doc>
<doc id="3048385" url="https://pl.wikipedia.org/wiki?curid=3048385" title="Gratyfikacja">
Gratyfikacja



</doc>
<doc id="3048386" url="https://pl.wikipedia.org/wiki?curid=3048386" title="Caesar Titus Aelius Hadrianus Antoninus Augustus Pius">
Caesar Titus Aelius Hadrianus Antoninus Augustus Pius



</doc>
<doc id="3048387" url="https://pl.wikipedia.org/wiki?curid=3048387" title="Fosfotłuszczowce">
Fosfotłuszczowce



</doc>
<doc id="3048388" url="https://pl.wikipedia.org/wiki?curid=3048388" title="Bęben taktowy">
Bęben taktowy



</doc>
<doc id="3048389" url="https://pl.wikipedia.org/wiki?curid=3048389" title="Dúnedain">
Dúnedain



</doc>
<doc id="3048390" url="https://pl.wikipedia.org/wiki?curid=3048390" title="Dunedain">
Dunedain



</doc>
<doc id="3048391" url="https://pl.wikipedia.org/wiki?curid=3048391" title="Númenorejczyk">
Númenorejczyk



</doc>
<doc id="3048393" url="https://pl.wikipedia.org/wiki?curid=3048393" title="Liga Venezolana">
Liga Venezolana



</doc>
<doc id="3048394" url="https://pl.wikipedia.org/wiki?curid=3048394" title="Wyraz obcy">
Wyraz obcy



</doc>
<doc id="3048395" url="https://pl.wikipedia.org/wiki?curid=3048395" title="Ścięgno mięśnia trójgłowego łydki">
Ścięgno mięśnia trójgłowego łydki



</doc>
<doc id="3048396" url="https://pl.wikipedia.org/wiki?curid=3048396" title="Szkunerbryg">
Szkunerbryg



</doc>
<doc id="3048397" url="https://pl.wikipedia.org/wiki?curid=3048397" title="Wielki Sanhedryn">
Wielki Sanhedryn



</doc>
<doc id="3048398" url="https://pl.wikipedia.org/wiki?curid=3048398" title="Føroya løgting">
Føroya løgting



</doc>
<doc id="3048399" url="https://pl.wikipedia.org/wiki?curid=3048399" title="Wiązanie elektrowalencyjne">
Wiązanie elektrowalencyjne



</doc>
<doc id="3048400" url="https://pl.wikipedia.org/wiki?curid=3048400" title="Wiązanie heteropolarne">
Wiązanie heteropolarne



</doc>
<doc id="3048401" url="https://pl.wikipedia.org/wiki?curid=3048401" title="Wiązanie biegunowe">
Wiązanie biegunowe



</doc>
<doc id="3048402" url="https://pl.wikipedia.org/wiki?curid=3048402" title="Pierworództwo">
Pierworództwo



</doc>
<doc id="3048403" url="https://pl.wikipedia.org/wiki?curid=3048403" title="Prawo pierworództwa">
Prawo pierworództwa



</doc>
<doc id="3048404" url="https://pl.wikipedia.org/wiki?curid=3048404" title="Panowie z Górki">
Panowie z Górki



</doc>
<doc id="3048405" url="https://pl.wikipedia.org/wiki?curid=3048405" title="Historiografia filozofii">
Historiografia filozofii



</doc>
<doc id="3048406" url="https://pl.wikipedia.org/wiki?curid=3048406" title="Analiza wykresów">
Analiza wykresów



</doc>
<doc id="3048407" url="https://pl.wikipedia.org/wiki?curid=3048407" title="Near VOD">
Near VOD



</doc>
<doc id="3048408" url="https://pl.wikipedia.org/wiki?curid=3048408" title="Literaturoznawstwo porównawcze">
Literaturoznawstwo porównawcze



</doc>
<doc id="3048409" url="https://pl.wikipedia.org/wiki?curid=3048409" title="Kojarzenie wsobne">
Kojarzenie wsobne



</doc>
<doc id="3048410" url="https://pl.wikipedia.org/wiki?curid=3048410" title="Hodowla w pokrewieństwie">
Hodowla w pokrewieństwie



</doc>
<doc id="3048411" url="https://pl.wikipedia.org/wiki?curid=3048411" title="Gleby farralityczne">
Gleby farralityczne



</doc>
<doc id="3048412" url="https://pl.wikipedia.org/wiki?curid=3048412" title="Ferrasole">
Ferrasole



</doc>
<doc id="3048413" url="https://pl.wikipedia.org/wiki?curid=3048413" title="Hausawa">
Hausawa



</doc>
<doc id="3048414" url="https://pl.wikipedia.org/wiki?curid=3048414" title="Cykliczna kontrola nadmiarowa">
Cykliczna kontrola nadmiarowa



</doc>
<doc id="3048415" url="https://pl.wikipedia.org/wiki?curid=3048415" title="Surwiwal">
Surwiwal



</doc>
<doc id="3048416" url="https://pl.wikipedia.org/wiki?curid=3048416" title="Przeciążenie żelazem">
Przeciążenie żelazem



</doc>
<doc id="3048417" url="https://pl.wikipedia.org/wiki?curid=3048417" title="Wskaźnik Queteleta II">
Wskaźnik Queteleta II



</doc>
<doc id="3048418" url="https://pl.wikipedia.org/wiki?curid=3048418" title="Rejestr zdarzeń">
Rejestr zdarzeń



</doc>
<doc id="3048419" url="https://pl.wikipedia.org/wiki?curid=3048419" title="Sztuka zdobnicza">
Sztuka zdobnicza



</doc>
<doc id="3048420" url="https://pl.wikipedia.org/wiki?curid=3048420" title="Irfaan Khan">
Irfaan Khan



</doc>
<doc id="3048421" url="https://pl.wikipedia.org/wiki?curid=3048421" title="Posłaniec">
Posłaniec



</doc>
<doc id="3048422" url="https://pl.wikipedia.org/wiki?curid=3048422" title="Bystrzyca Zielona">
Bystrzyca Zielona



</doc>
<doc id="3048423" url="https://pl.wikipedia.org/wiki?curid=3048423" title="Twór retikularny">
Twór retikularny



</doc>
<doc id="3048424" url="https://pl.wikipedia.org/wiki?curid=3048424" title="Kora pnia mózgu">
Kora pnia mózgu



</doc>
<doc id="3048426" url="https://pl.wikipedia.org/wiki?curid=3048426" title="Sfera rozpraszania">
Sfera rozpraszania



</doc>
<doc id="3048428" url="https://pl.wikipedia.org/wiki?curid=3048428" title="Viveik Oberoi">
Viveik Oberoi



</doc>
<doc id="3048429" url="https://pl.wikipedia.org/wiki?curid=3048429" title="Pakiet programowy">
Pakiet programowy



</doc>
<doc id="3048430" url="https://pl.wikipedia.org/wiki?curid=3048430" title="Układ inercyjny">
Układ inercyjny



</doc>
<doc id="3048431" url="https://pl.wikipedia.org/wiki?curid=3048431" title="Metafonia">
Metafonia



</doc>
<doc id="3048432" url="https://pl.wikipedia.org/wiki?curid=3048432" title="Przekaz mówiony">
Przekaz mówiony



</doc>
<doc id="3048433" url="https://pl.wikipedia.org/wiki?curid=3048433" title="Wizualizm">
Wizualizm



</doc>
<doc id="3048434" url="https://pl.wikipedia.org/wiki?curid=3048434" title="Współkról">
Współkról



</doc>
<doc id="3048435" url="https://pl.wikipedia.org/wiki?curid=3048435" title="Współwładca">
Współwładca



</doc>
<doc id="3048436" url="https://pl.wikipedia.org/wiki?curid=3048436" title="Organizacja Obrońców Polski">
Organizacja Obrońców Polski



</doc>
<doc id="3048437" url="https://pl.wikipedia.org/wiki?curid=3048437" title="Zęby gardzielowe">
Zęby gardzielowe



</doc>
<doc id="3048438" url="https://pl.wikipedia.org/wiki?curid=3048438" title="Falasza">
Falasza



</doc>
<doc id="3048439" url="https://pl.wikipedia.org/wiki?curid=3048439" title="Paranoja prawdziwa">
Paranoja prawdziwa



</doc>
<doc id="3048440" url="https://pl.wikipedia.org/wiki?curid=3048440" title="Dożynki chmielowe">
Dożynki chmielowe



</doc>
<doc id="3048441" url="https://pl.wikipedia.org/wiki?curid=3048441" title="Napad Morgagniego">
Napad Morgagniego



</doc>
<doc id="3048443" url="https://pl.wikipedia.org/wiki?curid=3048443" title="Uwarunkowania pozycyjne głosek">
Uwarunkowania pozycyjne głosek



</doc>
<doc id="3048444" url="https://pl.wikipedia.org/wiki?curid=3048444" title="Laruku">
Laruku



</doc>
<doc id="3048445" url="https://pl.wikipedia.org/wiki?curid=3048445" title="Zautomatyzowana manualna skrzynia biegów">
Zautomatyzowana manualna skrzynia biegów



</doc>
<doc id="3048446" url="https://pl.wikipedia.org/wiki?curid=3048446" title="Edurozrywka">
Edurozrywka



</doc>
<doc id="3048447" url="https://pl.wikipedia.org/wiki?curid=3048447" title="Dwuwiersz">
Dwuwiersz



</doc>
<doc id="3048448" url="https://pl.wikipedia.org/wiki?curid=3048448" title="Konferencja Amerykańskich Biskupów Katolickich">
Konferencja Amerykańskich Biskupów Katolickich



</doc>
<doc id="3048449" url="https://pl.wikipedia.org/wiki?curid=3048449" title="Ziemia Kobiet">
Ziemia Kobiet



</doc>
<doc id="3048450" url="https://pl.wikipedia.org/wiki?curid=3048450" title="Wyspa Jabłek">
Wyspa Jabłek



</doc>
<doc id="3048451" url="https://pl.wikipedia.org/wiki?curid=3048451" title="Wyspa Jabłoni">
Wyspa Jabłoni



</doc>
<doc id="3048452" url="https://pl.wikipedia.org/wiki?curid=3048452" title="Imbros">
Imbros



</doc>
<doc id="3048453" url="https://pl.wikipedia.org/wiki?curid=3048453" title="Imvros">
Imvros



</doc>
<doc id="3048454" url="https://pl.wikipedia.org/wiki?curid=3048454" title="Imroz Adasi">
Imroz Adasi



</doc>
<doc id="3048455" url="https://pl.wikipedia.org/wiki?curid=3048455" title="Lobotomia czołowa">
Lobotomia czołowa



</doc>
<doc id="3048456" url="https://pl.wikipedia.org/wiki?curid=3048456" title="Ogród kwiatowy">
Ogród kwiatowy



</doc>
<doc id="3048457" url="https://pl.wikipedia.org/wiki?curid=3048457" title="Cecha diakrytyczna">
Cecha diakrytyczna



</doc>
<doc id="3048458" url="https://pl.wikipedia.org/wiki?curid=3048458" title="Warstwa monomolekularna">
Warstwa monomolekularna



</doc>
<doc id="3048459" url="https://pl.wikipedia.org/wiki?curid=3048459" title="Warstwa jednocząsteczkowa">
Warstwa jednocząsteczkowa



</doc>
<doc id="3048460" url="https://pl.wikipedia.org/wiki?curid=3048460" title="Paesiello">
Paesiello



</doc>
<doc id="3048461" url="https://pl.wikipedia.org/wiki?curid=3048461" title="Budyka">
Budyka



</doc>
<doc id="3048462" url="https://pl.wikipedia.org/wiki?curid=3048462" title="Kołbań">
Kołbań



</doc>
<doc id="3048463" url="https://pl.wikipedia.org/wiki?curid=3048463" title="Verinder Raj Anand">
Verinder Raj Anand



</doc>
<doc id="3048464" url="https://pl.wikipedia.org/wiki?curid=3048464" title="Ek Dhun Banaras Kee">
Ek Dhun Banaras Kee



</doc>
<doc id="3048465" url="https://pl.wikipedia.org/wiki?curid=3048465" title="Poemat celowy">
Poemat celowy



</doc>
<doc id="3048466" url="https://pl.wikipedia.org/wiki?curid=3048466" title="Przekłuwanie">
Przekłuwanie



</doc>
<doc id="3048467" url="https://pl.wikipedia.org/wiki?curid=3048467" title="Płytka ruchowa">
Płytka ruchowa



</doc>
<doc id="3048468" url="https://pl.wikipedia.org/wiki?curid=3048468" title="Środki odstraszające">
Środki odstraszające



</doc>
<doc id="3048469" url="https://pl.wikipedia.org/wiki?curid=3048469" title="Odstraszacz">
Odstraszacz



</doc>
<doc id="3048470" url="https://pl.wikipedia.org/wiki?curid=3048470" title="Znaczniki nowotworowe">
Znaczniki nowotworowe



</doc>
<doc id="3048471" url="https://pl.wikipedia.org/wiki?curid=3048471" title="Wyrażenie omowne">
Wyrażenie omowne



</doc>
<doc id="3048472" url="https://pl.wikipedia.org/wiki?curid=3048472" title="Zastawka przedsionkowo-komorowa prawa">
Zastawka przedsionkowo-komorowa prawa



</doc>
<doc id="3048473" url="https://pl.wikipedia.org/wiki?curid=3048473" title="Teatr Form Niebywałych">
Teatr Form Niebywałych



</doc>
<doc id="3048474" url="https://pl.wikipedia.org/wiki?curid=3048474" title="Kabaret Form Niebywałych">
Kabaret Form Niebywałych



</doc>
<doc id="3048476" url="https://pl.wikipedia.org/wiki?curid=3048476" title="Pojemność statku">
Pojemność statku



</doc>
<doc id="3048477" url="https://pl.wikipedia.org/wiki?curid=3048477" title="Liczba argumentów">
Liczba argumentów



</doc>
<doc id="3048478" url="https://pl.wikipedia.org/wiki?curid=3048478" title="Orbital cząsteczkowy">
Orbital cząsteczkowy



</doc>
<doc id="3048479" url="https://pl.wikipedia.org/wiki?curid=3048479" title="Omacywanie">
Omacywanie



</doc>
<doc id="3048480" url="https://pl.wikipedia.org/wiki?curid=3048480" title="Muzyk towarzyszący">
Muzyk towarzyszący



</doc>
<doc id="3048481" url="https://pl.wikipedia.org/wiki?curid=3048481" title="Faza bierna oddechu">
Faza bierna oddechu



</doc>
<doc id="3048482" url="https://pl.wikipedia.org/wiki?curid=3048482" title="Mnoga gruczolakowatość wewnątrzwydzielnicza typu 2B">
Mnoga gruczolakowatość wewnątrzwydzielnicza typu 2B



</doc>
<doc id="3048483" url="https://pl.wikipedia.org/wiki?curid=3048483" title="Raj Zutchi">
Raj Zutchi



</doc>
<doc id="3048484" url="https://pl.wikipedia.org/wiki?curid=3048484" title="Nath Zutshi">
Nath Zutshi



</doc>
<doc id="3048485" url="https://pl.wikipedia.org/wiki?curid=3048485" title="Rajendra Zutshi">
Rajendra Zutshi



</doc>
<doc id="3048486" url="https://pl.wikipedia.org/wiki?curid=3048486" title="Raj Zutshi">
Raj Zutshi



</doc>
<doc id="3048487" url="https://pl.wikipedia.org/wiki?curid=3048487" title="Zutshi">
Zutshi



</doc>
<doc id="3048489" url="https://pl.wikipedia.org/wiki?curid=3048489" title="Faza czynna oddechu">
Faza czynna oddechu



</doc>
<doc id="3048490" url="https://pl.wikipedia.org/wiki?curid=3048490" title="Żuk gnojak">
Żuk gnojak



</doc>
<doc id="3048491" url="https://pl.wikipedia.org/wiki?curid=3048491" title="Społeczeństwo usługowe">
Społeczeństwo usługowe



</doc>
<doc id="3048492" url="https://pl.wikipedia.org/wiki?curid=3048492" title="Interakcja leków">
Interakcja leków



</doc>
<doc id="3048493" url="https://pl.wikipedia.org/wiki?curid=3048493" title="Zrywania mięśniowe">
Zrywania mięśniowe



</doc>
<doc id="3048494" url="https://pl.wikipedia.org/wiki?curid=3048494" title="Port Laoighise">
Port Laoighise



</doc>
<doc id="3048495" url="https://pl.wikipedia.org/wiki?curid=3048495" title="Psałterz Dawidowy">
Psałterz Dawidowy



</doc>
<doc id="3048496" url="https://pl.wikipedia.org/wiki?curid=3048496" title="Madhavan Ranganathan">
Madhavan Ranganathan



</doc>
<doc id="3048497" url="https://pl.wikipedia.org/wiki?curid=3048497" title="Głoski ścieśnione">
Głoski ścieśnione



</doc>
<doc id="3048498" url="https://pl.wikipedia.org/wiki?curid=3048498" title="Tensor energii">
Tensor energii



</doc>
<doc id="3048499" url="https://pl.wikipedia.org/wiki?curid=3048499" title="Uogólnione twierdzenie Pitagorasa">
Uogólnione twierdzenie Pitagorasa



</doc>
<doc id="3048500" url="https://pl.wikipedia.org/wiki?curid=3048500" title="Prawo karno-administracyjne">
Prawo karno-administracyjne



</doc>
<doc id="3048501" url="https://pl.wikipedia.org/wiki?curid=3048501" title="Islamoznawstwo">
Islamoznawstwo



</doc>
<doc id="3048502" url="https://pl.wikipedia.org/wiki?curid=3048502" title="Rozmiękanie kości">
Rozmiękanie kości



</doc>
<doc id="3048503" url="https://pl.wikipedia.org/wiki?curid=3048503" title="Krzywica dorosłych">
Krzywica dorosłych



</doc>
<doc id="3048504" url="https://pl.wikipedia.org/wiki?curid=3048504" title="Cytopempsja">
Cytopempsja



</doc>
<doc id="3048505" url="https://pl.wikipedia.org/wiki?curid=3048505" title="Basen uderzeniowy Hellas">
Basen uderzeniowy Hellas



</doc>
<doc id="3048506" url="https://pl.wikipedia.org/wiki?curid=3048506" title="Czeska Nowa Fala">
Czeska Nowa Fala



</doc>
<doc id="3048507" url="https://pl.wikipedia.org/wiki?curid=3048507" title="Szkoła praska">
Szkoła praska



</doc>
<doc id="3048508" url="https://pl.wikipedia.org/wiki?curid=3048508" title="III Germański Korpus Pancerny SS">
III Germański Korpus Pancerny SS



</doc>
<doc id="3048509" url="https://pl.wikipedia.org/wiki?curid=3048509" title="Ranvir Shoerey">
Ranvir Shoerey



</doc>
<doc id="3048510" url="https://pl.wikipedia.org/wiki?curid=3048510" title="Ranveer Shourieis">
Ranveer Shourieis



</doc>
<doc id="3048511" url="https://pl.wikipedia.org/wiki?curid=3048511" title="Redigast">
Redigast



</doc>
<doc id="3048513" url="https://pl.wikipedia.org/wiki?curid=3048513" title="Objętościowy współczynnik przepływu">
Objętościowy współczynnik przepływu



</doc>
<doc id="3048514" url="https://pl.wikipedia.org/wiki?curid=3048514" title="Jednostka dydaktyczna">
Jednostka dydaktyczna



</doc>
<doc id="3048515" url="https://pl.wikipedia.org/wiki?curid=3048515" title="Tegument">
Tegument



</doc>
<doc id="3048516" url="https://pl.wikipedia.org/wiki?curid=3048516" title="Receptor bólowy">
Receptor bólowy



</doc>
<doc id="3048517" url="https://pl.wikipedia.org/wiki?curid=3048517" title="Vijay Raaj">
Vijay Raaj



</doc>
<doc id="3048518" url="https://pl.wikipedia.org/wiki?curid=3048518" title="Vijay Raj">
Vijay Raj



</doc>
<doc id="3048519" url="https://pl.wikipedia.org/wiki?curid=3048519" title="Druga bitwa pod Murfreesboro">
Druga bitwa pod Murfreesboro



</doc>
<doc id="3048520" url="https://pl.wikipedia.org/wiki?curid=3048520" title="IQR">
IQR



</doc>
<doc id="3048521" url="https://pl.wikipedia.org/wiki?curid=3048521" title="Filologia węgierska">
Filologia węgierska



</doc>
<doc id="3048522" url="https://pl.wikipedia.org/wiki?curid=3048522" title="Kulturoznawstwo węgierskie">
Kulturoznawstwo węgierskie



</doc>
<doc id="3048523" url="https://pl.wikipedia.org/wiki?curid=3048523" title="Pamięć zdarzeń">
Pamięć zdarzeń



</doc>
<doc id="3048524" url="https://pl.wikipedia.org/wiki?curid=3048524" title="Datowanie relatywne">
Datowanie relatywne



</doc>
<doc id="3048525" url="https://pl.wikipedia.org/wiki?curid=3048525" title="Dimple Shah">
Dimple Shah



</doc>
<doc id="3048526" url="https://pl.wikipedia.org/wiki?curid=3048526" title="Minispeedway">
Minispeedway



</doc>
<doc id="3048527" url="https://pl.wikipedia.org/wiki?curid=3048527" title="Natryt">
Natryt



</doc>
<doc id="3048528" url="https://pl.wikipedia.org/wiki?curid=3048528" title="Soda rodzima">
Soda rodzima



</doc>
<doc id="3048529" url="https://pl.wikipedia.org/wiki?curid=3048529" title="Soda naturalna">
Soda naturalna



</doc>
<doc id="3048530" url="https://pl.wikipedia.org/wiki?curid=3048530" title="Krwiotwórcza komórka macierzysta">
Krwiotwórcza komórka macierzysta



</doc>
<doc id="3048531" url="https://pl.wikipedia.org/wiki?curid=3048531" title="Czerwioch">
Czerwioch



</doc>
<doc id="3048532" url="https://pl.wikipedia.org/wiki?curid=3048532" title="Semitologia">
Semitologia



</doc>
<doc id="3048533" url="https://pl.wikipedia.org/wiki?curid=3048533" title="Czuchunia">
Czuchunia



</doc>
<doc id="3048534" url="https://pl.wikipedia.org/wiki?curid=3048534" title="Guńka">
Guńka



</doc>
<doc id="3048535" url="https://pl.wikipedia.org/wiki?curid=3048535" title="Casper Bauhin">
Casper Bauhin



</doc>
<doc id="3048536" url="https://pl.wikipedia.org/wiki?curid=3048536" title="Eli’ad Kohen">
Eli’ad Kohen

Eli’ad Kohen, "Eliad Cohen" (hebr. אליעד כהן; ur. 11 maja 1988 w Akce) – izraelski aktor, producent filmowy, model, przedsiębiorca branży turystycznej
Założyciel "Gay-ville", organizacji turystycznej z siedzibą w Tel Awiwie, nastawionej na obsługę mężczyzn o orientacji homoseksualnej. Jego międzynarodowa popularność datuje się od chwili pojawienia się jego zdjęcia na okładce międzynarodowego katalogu turystycznego Spartacus International Gay Guide w edycji na rok 2011–2012, wydawanego w 5 językach.
Życiorys i kariera zawodowa.
Po ukończeniu szkoły średniej, a następnie odbyciu trzyletniej służby wojskowej w jednostkach specjalnych armii izraelskiej, po przeniesieniu się do Tel Awiwu, pracował krótko w różnych barach jako barman i kelner. Tam zauważony przez pracownika jednej z agencji reklamowej, został zwerbowany do pracy modela. Uczestniczył w organizowaniu koncertów zespołu kabaretowo-komediowego "Arisa" oraz izraelskiej rewii gejowskiej "PAPA". Ta działalność przyniosła mu największą popularność. Uczestniczył w promocji oprawy artystycznej z okazji parady środowisk LGBT Tel Aviv Gay Pride oraz imprez turystycznych na terenie Izraela. Z tą chwilą zdobył rozpoznawaną na całym świecie markę "Gay-ville", zarejestrowaną w międzynarodowej organizacji turystycznej "IGLTJA" dla środowisk LGBT.
Koncerty zespołu kabaretowo-komediowego "Arisa" z jego udziałem były prezentowane na terenie obu Ameryk i w krajach Europy Zachodniej. Koncerty te charakteryzują się wykorzystywaniem klasycznej muzyki izraelskiej oraz arabskiej do parodiowania jej. Filmy wideo z parodią muzyki izraelskiej i arabskiej w wykonaniu zespołu "Arisa", prezentowane m.in. na YouTube, uznawane za kontrowersyjne, spotykały się z krytyką religijnych i konserwatywnych środowisk żydowskich i muzułmańskich. Pierwszy koncert zagraniczny zespołu "Arisa" z udziałem Kohena odbył się w listopadzie 2011 r. w São Paulo (Brazylia).
Jego popularność jako artysty była dużym wsparciem w rozwoju jego firmy "Gay-ville", oferującej własne ośrodki turystyczne na terenie Izraela. Rewia Kohena, "PAPA", która zapoczątkowała działalność w 2012 z okazji "Tel Aviv Gay Pride" była m.in. zaprezentowana w obu Amerykach i Europie podczas tamtejszych parad LGBT. Kohen ze swoją rewią wystąpił 23 listopada 2013 również w Warszawie, w klubie „Minus Music Club”.
W listopadzie 2012 hiszpański magazyn "OhMyGod" opublikował serię zdjęć Kohena wykonanych przez fotografa Juana Pablo Santamarię. Na okładce tego wydania opublikowano zdjęcie Kohena w cierniowej koronie z podpisem: "Eliad Cohen – nowy gejowski Mesjasz z Izraela" (hiszp.: Eliad Cohen: El nuevo mesías gay de Israel). Publikacja ta wywołała protesty miejscowej społeczności hiszpańskich katolików.
W Polsce zaprezentowano długometrażowy film paradokumentalny z jego udziałem, w reżyserii Michaela Lucasa, pt.: "Rozbierając Izrael. Geje W Ziemi Obiecanej" (tytuł ang.: "Undressing Israel. Gay men in the Promised Land"). Pierwsza projekcja odbyła się podczas LGBT Film Festival w Gdańsku, 25 kwietnia 2013.

</doc>
<doc id="3048538" url="https://pl.wikipedia.org/wiki?curid=3048538" title="Iskui Abalan">
Iskui Abalan

Iskui Mirykauna Abalan (, , "Iskui Mirikowna Abalan"); ur. 23 grudnia 1970 w Biszkeku) – mieszkająca na Białorusi piosenkarka pochodzenia ormiańskiego, wykonawczyni popularnego repertuaru, prowadząca programy muzyczne i koncerty, występująca na Białorusi, w Federacji Rosyjskiej i na Ukrainie.
Życiorys.
Urodziła się 23 grudnia 1970 roku w Biszkeku w Kirgiskiej SRR, ZSRR. Ma ormiańskie pochodzenie etniczne. Jej ojciec jest architektem, matka – pracownicą służby zdrowia. W wieku dwóch lat Iskui wraz z rodziną przeprowadziła się do Smoleńska, gdzie skończyła szkołę ogólnokształcącą, uczyła się w szkole muzycznej oraz, w latach 1986–1990, w Smoleńskiej Szkole Muzycznej w klasie teorii muzyki. W 1990 roku zamieszkała w Białoruskiej SRR i podjęła studia w Białoruskim Konserwatorium Państwowym (późniejszej Białoruskiej Państwowej Akademii Muzyki). W 1995 roku ukończyła tę uczelnię ze specjalnością dyrygent chóru, wykładowca dyscyplin chórowych. Pracowała jako kierowniczka chóru w Mohylewskim Liceum Muzyki i Choreografii, solistka studia „Remiks” Mohylewskiej Filharmonii Obwodowej. Od 2004 roku mieszka w Mińsku. Posiada tytuł artystki-wokalistki wyższej kategorii Mohylewskiej Filharmonii Obwodowej.
Karierę muzyczną rozpoczęła w 1996 roku, zwyciężając w konkursie telewizyjnym „Zornaja rostań”. Na konkursie „Pamukkale 1997” w Turcji otrzymała dyplom FIDOF za znaczny potencjał twórczy. Jej repertuar opiera się na popularnych piosenkach wykonywanych głównie w językach rosyjskim i angielskim, rzadziej w białoruskim, ormiańskim, włoskim i francuskim. Do jej najbardziej znanych piosenek należą "Eto prosto lubow′", "Wsie ostanietsia", "Wiecznaja wiesna", "Twoi glaza", "Drugaja żyzń" (z A. Patlisem), "Diewuszka uchodit iz doma", "Sierdce bjotsia". Występowała na Białorusi, w Federacji Rosyjskiej i na Ukrainie. Reprezentowała Białoruś w Międzynarodowym Konkursie Młodych Wykonawców Piosenki Estradowej „Słowiański Bazar” (Witebsk, 1996), uczestniczyła w festiwalach „Złoty Szlagier” (Mohylew, 1997, 1998), „Discovery 1998” (Warna, Bułgaria). Występuje jako ekspertka w projekcie "Ja poju" ().
Iskui Abalan jest laureatką 3 nagród i nagrody publiczności Międzynarodowego Konkursu Młodych Wykonawców „Wilno 1996”, zdobywczynią Grand Prix konkursu młodych wykonawców na festiwalu „Złoty Szlagier 1997” i laureatką I nagrody Międzynarodowego Konkursu Piosenki „Discovery 1998”.
Twórczość.
Iskui Abalan wystąpiła także w teledyskach: "Molbiert" i "Nocznyje dożdi" (reż. Anatol Wieczar), a także "Drugaja żyzń" (reż. A. Butar, 2005).
Styl.
Według Lilii Kamluk z czasopisma „Narodnaja Hazieta”, Iskui Abalan wypracowała swój niepowtarzalny styl w sposobie wykonywania piosenek, stroju i zachowaniu wśród publiczności. Abalan twierdzi, że w czasie występów jest otwarta na eksperymenty i dopuszcza prawie wszystko, włącznie z groteską i humorem.
Życie prywatne.
Iskui Abalan jest mężatką z białoruskim producentem muzycznym Andrejem Kaliną, około 1999 roku urodziła się jej córka Ksenia. Iskui także siostrę o imieniu Asmik, która jest projektantką, mieszka i pracuje w Moskwie.

</doc>
<doc id="3048542" url="https://pl.wikipedia.org/wiki?curid=3048542" title="Yar">
Yar

Yar – białoruski duet muzyczny z Mińska, występujący w stylu etno-awangarda.
Charakterystyka.
Duet istnieje od kwietnia 2002 roku w niezmiennym składzie: Maryja „Jar” Łahodzicz – wokal, dudy, perkusja oraz Natalla Piatrowicz – wiolonczela. Do 2003 roku występował w składzie grupy Ur'ia. Wykonuje własne opracowania pieśni ludowych i stylizowane na ludowe autorskie utwory Maryi Łahodzicz. Występował w Niemczech (2004) i w Polsce (2005). Uczestniczył w festiwalach: „Mikołajki Folkowe” (Polska, 2002, 2003), „Fimu” (Belfort, Francja, 2003), „Burg Waldeck” (Niemcy, 2003), Narodowy Festiwal Pieśni i Poezji „Mołodeczno” (2003), „Singetrafen” (Niemcy, 2003−2005), „Taukaczyki” (Mińsk, 2004), „Jawornik” (Polska, 2005), «» (Lwów, Ukraina, 2008).
Duet Yar otrzymał I miejsce w konkursie „Scena otwarta” w ramach festiwalu „Mikołajki Folkowe” (Polska, 2002) i nagrodę główną − nagranie w telewizji w Warszawie. Zdobył także nagrodę specjalną jury w konkursie w ramach festiwalu „Burg Waldeck” (Niemcy, 2003).

</doc>
<doc id="3048543" url="https://pl.wikipedia.org/wiki?curid=3048543" title="Luis Miguel">
Luis Miguel

Luis Miguel Gallego Basteri (ur. 19 kwietnia 1970 w San Juan) – meksykański piosenkarz pochodzenia włoskiego. Został czterokrotnie uhonorowany nagrodą Latin Grammy Awards i pięciokrotnie nagrodą Grammy. Ma swoją gwiazdę w Hollywoodzkiej Alei Gwiazd.

</doc>
<doc id="3048545" url="https://pl.wikipedia.org/wiki?curid=3048545" title="Answald (1909)">
Answald (1909)

SMH „Answald” (Flugzeugmutterschiff 1, FS 1) – pomocniczy tender wodnosamolotów i torpedowców używany przez Kaiserliche Marine w okresie I wojny światowej.
Historia.
„Answald”.
Statek pasażersko-towarowy „Answald” został zbudowany dla Hamburg-Bremer Afrika Line, zwodowany był we wrześniu 1909. Statek mierzył 133,6 metrów długości, 16,6 metrów szerokości, jego zanurzenie wynosiło do 7,4 metrów. Napęd stanowiły dwie maszyny parowe z trzema kotłami i pojedynczą śrubą}. Moc silników wynosiła 2800 IHP, prędkość maksymalna statku wynosiła 11 węzłów. Rejestr LLoyda podaje nieco odmienne dane: długość 127,9 m, szerokość 13,8 m i zanurzenie 8,4 m, nośność brutto 5401 BRT i netto 3436 NRT. Statek miał dwa pokłady, oświetlenie elektryczne, napędzany był przez dwie śruby, dwie dwucylindrowe maszyny parowe o średnicy tłoka 48 cm i skoku 140 cm, pracujące pod ciśnieniem roboczym 134 psi, o mocy nominalnej 450 NHP.
SMH „Answald”.
3 lipca 1914 statek został wynajęty przez Kaiserliche Marine w celu przystosowania go do roli jednostki pomocniczej ("Seiner Majestät Hilfsschiff", SMH, Okręt Pomocniczy Jego Cesarskiej Mości), prace wykonano w stoczni Danzig Kaiserliche Werft. Okręt został przystosowany do roli pomocniczego tendra wodnosamolotów, a także tendra torpedowców przenoszącego bunkier, ogólne zaopatrzenie i wodę, zbudowano na nim także dobrze wyposażony szpital okrętowy}. Do obsługi wodnosamolotów wybudowano na nim dwa duże hangary, dziobowy liczył 16,4 x 12,4 metry, a rufowy 16,9 x 12 metrów, mógł przewozić do sześciu wodnosamolotów}. Uzbrojenie stanowiły dwie armaty przeciwlotnicze 88 mm.
17 lipca okręt został wcielony do Floty jako Flugzeugmutterschiff 1 (FS1).
25-28 lipca przeprowadzono próby morskie w okolicach Wilhelmshaven, które wykazały, że okręt nie nadaje się operacji na Morzu Północnym z powodu małej prędkości maksymalnej i dużej niestabilności spowodowanej wybudowanymi na pokładzie hangarami. Okręt powrócił do portu, gdzie zwiększono jego balast i dodano jeszcze jedną armatę przeciwlotniczą 88 mm.
Pomiędzy 20 lipca a 12 maja 1916 okręt stacjonował w Libau, a później, już do końca wojny w Swinemünde, samoloty okrętu używane były najczęściej do rutynowych patroli okolicznych terenów.
W czasie wojny na „Answaldzie” zaokrętowany były wodnosamoloty z serii Friedrichshafen, począwszy od Friedrichshafen FF.29, do Friedrichshafen FF.64, ale głównie różne wersje Friedrichshafen FF.33.
Vulcan City.
Po wojnie, w 1919 roku, okręt pod swoją oryginalną nazwą, został przekazany Wielkiej Brytanii w ramach reparacji; w 1921 roku zakupił go armator St.Just Steamship Co.Ltd., który przemianował go na „Vulcan City”. Po przebudowach, nośność brutto spadła do 5297 BRT, a netto 3324 NRT. Statek został wyposażony w radio, kotły przystosowania do opalania paliwem płynnym, maszyny parowe miały tłoki o średnicy 66 cm, a moc ich wzrosła do 876 NHP. W 1929 jednostkę przejęło przedsiębiorstwo Reardon Smith Line Ltd., pod którego flagą pływał do 1933, kiedy został złomowany w stoczni Hughes Bolckow Co. w Blyth.

</doc>
<doc id="3048546" url="https://pl.wikipedia.org/wiki?curid=3048546" title="Heinz Ulzheimer">
Heinz Ulzheimer

Heinrich Otto „Heinz” Ulzheimer (ur. 27 grudnia 1925 we Frankfurcie nad Menem, zm. 18 grudnia 2016 w Bad Sooden-Allendorf) – zachodnioniemiecki lekkoatleta (średniodystansowiec i sprinter), dwukrotny medalista olimpijski z 1952.
Zdobył brązowe medale na igrzyskach olimpijskich w 1952 w Helsinkach w biegu na 800 metrów (za Amerykaninem Malem Whitfieldem i Jamajczykiem Arthurem Wintem; był po pierwszy medal olimpijski zdobyty dla Niemiec po II wojnie światowej) oraz w sztafecie 4 × 400 metrów (biegła w składzie: Hans Geister, Günther Steines, Ulzheimer i Karl-Friedrich Haas). Sztafeta ustanowiła wówczas rekord Europy czasem 3:06,6.
Na mistrzostwach Europy w 1954 w Bernie Ulzheimer zdobył srebrny medal w sztafecie 4 × 400 metrów (w składzie: Geister, Helmut Dreher, Ulzheimer i Haas).
Ulzheimer był mistrzem Niemiec w biegu na 800 metrów w latach 1946-1949, wicemistrzem w 1951 i 1952 oraz brązowym medalistą w 1950, a także mistrzem w sztafecie 3 × 1000 metrów w 1947 i 1948. Zwyciężył również w halowych mistrzostwach Stanów Zjednoczonych w biegu na 1000 jardów w 1953.
Rekordy życiowe:

</doc>
<doc id="3048548" url="https://pl.wikipedia.org/wiki?curid=3048548" title="Marilyn Miller">
Marilyn Miller

Marilyn Miller (ur. 1 września 1898 w Evansville, zm. 7 kwietnia 1936 w Nowym Jorku) – amerykańska piosenkarka, aktorka I tancerka.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3048550" url="https://pl.wikipedia.org/wiki?curid=3048550" title="Günther Steines">
Günther Steines

Günther Steines (ur. 28 września 1928 w Pfalzel, zm. 4 czerwca 1982 w Bad Neuenahr-Ahrweiler) – zachodnioniemiecki lekkoatleta (średniodystansowiec i sprinter), medalista olimpijski z 1952.
Zdobył brązowy medal na igrzyskach olimpijskich w 1952 w Helsinkach w sztafecie 4 × 400 metrów (biegła w składzie: Hans Geister, Steines, Heinz Ulzheimer i Karl-Friedrich Haas). Sztafeta ustanowiła wówczas rekord Europy czasem 3:06,6. Na tych samych igrzyskach Steines zajął 6. miejsce w finale biegu na 800 metrów.
Był mistrzem Niemiec w biegu na 800 metrów w 1950 i 1952, wicemistrzem w 1949 oraz brązowym medalistą w 1948, a także mistrzem w sztafecie 4 × 400 metrów w 1950.
Rekordy życiowe:
Jego młodszy brat Bert Steines był również znanym lekkoatletą specjalizującym się w biegu na 110 metrów przez płotki, medalistą mistrzostw Europy w 1954.

</doc>
<doc id="3048552" url="https://pl.wikipedia.org/wiki?curid=3048552" title="Nieświszczuk Gunnisona">
Nieświszczuk Gunnisona



</doc>
<doc id="3048554" url="https://pl.wikipedia.org/wiki?curid=3048554" title="Hans Geister">
Hans Geister

Hans-Günter Geister (ur. 28 września 1928 w Hamborn, zm. 16 maja 2012 w Krefeld) – zachodnioniemiecki lekkoatleta (sprinter), medalista olimpijski z 1952.
Zdobył brązowy medal na igrzyskach olimpijskich w 1952 w Helsinkach w sztafecie 4 × 400 metrów (biegła w składzie: Geister, Günther Steines, Heinz Ulzheimer i Karl-Friedrich Haas). Sztafeta ustanowiła wówczas rekord Europy czasem 3:06,6. Na tych samych igrzyskach Geister odpadł w półfinale biegu na 400 metrów.
Na mistrzostwach Europy w 1954 w Bernie zdobył srebrny medal w sztafecie 4 × 400 metrów (w składzie: Geister, Helmut Dreher, Ulzheimer i Haas). W biegu na 400 metrów odpadł w półfinale.
Geister był mistrzem Niemiec w biegu na 400 metrów w 1951, wicemistrzem w 1950 i 1952-1954 oraz brązowym medalistą w 1948 i 1955, a także mistrzem w sztafecie 4 × 400 metrów w latach 1951-1953 i 1955.
Miał następujące rekordy życiowe:

</doc>
<doc id="3048562" url="https://pl.wikipedia.org/wiki?curid=3048562" title="Kafka (film)">
Kafka (film)

 Kafka – amerykańsko-francuski film dramatyczny z 1991 roku. Film swobodnie nawiązuje do biografii austriackiego pisarza Franza Kafki oraz do jego twórczości.

</doc>
<doc id="3048563" url="https://pl.wikipedia.org/wiki?curid=3048563" title="Uładzimir Arłou">
Uładzimir Arłou



</doc>
<doc id="3048565" url="https://pl.wikipedia.org/wiki?curid=3048565" title="Nieświszczuk czarnoogonowy">
Nieświszczuk czarnoogonowy

Nieświszczuk czarnoogonowy, dawniej: nieświszczuk ("Cynomys ludovicianus") zwany też pieskiem preriowym – gatunek ssaka z rodziny wiewiórkowatych (Sciuridae). Jest jednym z pięciu gatunków gryzoni zaliczanych do rodzaju nieświszczuk ("Cynomys"). Zamieszkuje prerie na dużym obszarze Ameryki Północnej: od południowej części kanadyjskiej prowincji Saskatchewan po południowe regiony meksykańskiego stanu Coahuila oraz od wschodniej części stanu Nebraska po zachodnie krańce Montany.
Historia odkrycia i nazewnictwo.
W dzienniku ekspedycji Lewisa i Clarka w górę rzeki Missouri (1804–1806) kapitan armii amerykańskiej Meriwether Lewis zanotował pod datą 7 września 1804: „...odkryliśmy wieś małych zwierząt, które kopią nory w ziemi (zwierzęta te są po francusku nazywane „małymi psami”). W norze znaleźliśmy dwie żaby, martwego grzechotnika oraz ziemnego szczura [psa preriowego]. Są to zwierzęta o wielkości małego susła i przypominają susła pod każdym względem... gdy jest zaniepokojony potrząsa ogonem i gwiżdże. Mówi się, że z tymi zwierzętami pomieszkują pewne jaszczurki i wąż...”. Dopiero w 1815 roku amerykański zoolog George Ord opublikował pracę „North American Zoology” zawierającą pierwszy naukowy opis gatunku, który oznaczył nazwą "Arctomys ludoviciana". Współczesna nazwa "Cynomys ludovicianus" została po raz pierwszy użyta przez Spencera Bairda w 1858 roku.
Nazwa zwyczajowa.
W polskiej literaturze zoologicznej dla oznaczenia gatunku używane były nazwy zwyczajowe „nieświszczuk”, „piesek preriowy”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” dla gatunku zaproponowano oznaczenie nieświszczuk czarnoogonowy, rezerwując nazwę nieświszczuk dla rodzaju "Cynomys".
Budowa ciała.
Nieświszczuk czarnoogonowy jest gryzoniem o zwartej budowie ciała, największym przedstawicielem rodzaju "Cynomys". Tułów wraz z głową osiąga długość do około 30 cm przy masie ciała około 1 kg. Sierść w części grzbietowej ma barwę szarawożółtą, brązową lub czerwonobrązową, zaś w części brzusznej jest jaśniejsza. Ogon osiąga długość około 10 cm i z wierzchu jest pokryty ciemnobrunatną sierścią.
Masa ciała dorosłych nieświszczuków czarnoogonowych zmienia się w poszczególnych częściach roku:
Tryb życia.
Nieświszczuk czarnoogonowy wiedzie dzienny tryb życia, nie zapada w sen zimowy, lecz okresowo może zmniejszać swoją aktywność na powierzchni. Gdy temperatura powietrza przekracza 30 °C, nieświszczuk pozostaje w norze.
Organizacja społeczna.
Nieświszczuk czarnoogonowy żyje w koloniach, które mogą liczyć od kilku osobników do wielu tysięcy zwierząt. Jest gatunkiem socjalnym i silnie terytorialnym. Kolonie dzielą się na kilka obwodów. Podział następuje naturalnie, zgodnie z lokalnym ukształtowaniem terenu. Te grupy dzielą się z kolei na koterie, w skład których wchodzi kilka rodzin. Członkowie koterii wspierają i bronią się wzajemnie, lecz w relacjach zewnętrznych wykazują agresję. Rodzina jest z natury poligamiczna. Na początku sezonu składa się zwykle z jednego samca i kilku samic, by wraz z dojrzewaniem młodych samców i samic rozrastać się. W rok po narodzinach młode samce zazwyczaj opuszczają rodzinne terytorium i ruszają tworzyć własne rodziny. Ich nowe terytorium jest zazwyczaj zlokalizowane w promieniu 2,5 km od nory rodzinnej. Z kolei samice spędzają całe życie w jednym miejscu. Samce poszukując nowych terenów poruszają się czasem wzdłuż lokalnych traktów.
Migracje młodych samców i zdolność kolonii do stałych ekspansji jest czynnikiem znacznie zwiększającym zdolność gatunku do zwiększania liczebności populacji. Podczas badań przeprowadzonych w Parku Narodowym Wind Cave w Dakocie Południowej stwierdzono, że w młodej kolonii odnotowywany był wyraźnie wyższy odsetek udanych ciąż, mioty były liczniejsze, młode nieświszczuki rosły wyraźnie szybciej, a jednoroczne samce wykazywały aktywność płciową. Ponadto zagęszczenie kolonii było dwukrotnie wyższe niż w kolonii starej, a umieralność zauważalnie niższa.
Nieświszczuk czarnoogonowy często zatrzymuje się w wyprostowanej pozycji. Zaniepokojony alarmuje członków stada gwizdem.
Cykl życiowy.
Młode nieświszczuki czarnoogonowe przystępują do rozrodu po osiągnięciu wieku 2 lat, ale w sytuacji dobrych warunków bytowych i dostatku pożywienia mogą odbywać kopulacje i rozmnażać się już po 1 roku życia. Okres godowy trwa od końca lutego do kwietnia, lecz jest nieco zróżnicowany dla poszczególnych lokalizacji. Owulacja u samic tego gatunku trwa tylko przez jeden dzień w roku. Po trwającej 34 dni ciąży przychodzi na świat średnio 3–4,9 młodych. Rodzą się ślepe i niezdolne do samodzielnego życia. Przez pierwsze 7 tygodni pozostają w podziemnym gnieździe pod opieką matki, zaś oczy otwierają się po 30. dniu życia. Dojrzałość płciową osiągają w 15. miesiącu życia. Umieralność wśród nieświszczuków jest stosunkowo duża w pierwszym roku życia. Do głównych przyczyn należy działanie drapieżników, ale także dzieciobójstwo ze strony dorosłych nieświszczuków czarnoogonowych. Najczęściej sprawcami dzieciobójstwa były karmiące samice. W badanej populacji zabitych w ten sposób zostało aż 39% młodych. Badania przeprowadzone w Parku Narodowym Wind Cave w Dakocie Południowej wykazały, że pierwszy rok przeżyło 54% samic oraz mniej niż 50% samców. Wśród samców umieralność wzrasta znacząco już po osiągnięciu wieku 3 lat. Samce na wolności dożywają wieku około 5 lat, zaś samice 7 lat.
Ekologia.
Zamieszkuje prerie Ameryki Północnej. Żywi się trawami i ziołami. Jest szkodnikiem upraw rolnych i z tego powodu jest tępiony przez człowieka.
Meriwether Lewis, jeden z pierwszych obserwatorów tych gryzoni, zwracał uwagę na szereg gatunków zwierząt, których funkcjonowanie było ściśle powiązane z koloniami piesków preriowych. Obecnie nieświszczuk jest uważany za gatunek zwornikowy ekosystemu prerii. Postępujące tępienie gatunku może mieć bezpośredni, negatywny wpływ na funkcjonowanie powiązanych gatunków: tchórza czarnołapego, myszołowa królewskiego, sieweczki preriowej czy pójdźki ziemnej.
Siedlisko.
Na dobór siedliska przez nieświszczuka czarnoogonowego ma wpływ rodzaj i obfitość roślinności, rodzaj gleby czy suma opadów. Lubią prerie porośnięte niską trawą ("Buchloe dactyloides", "Bouteloua gracilis", "Pascopyron smithii"), preriową roślinnością mieszaną, bylicą "Artemisia tridentata" lub florą pustynną. Tereny młodych kolonii mogą być zdominowane przez trawy, ale wraz ze starzeniem się kolonii zaczyna dominować siedlisko porośnięte niskimi krzewami i roślinnością typową dla pastwisk . W kolonii żyjącej w Parku Narodowym Wind Cave zaobserwowano trzy strefy wegetacyjne. W części zewnętrznej dominowały charakterystyczne dla prerii trawy: "Pascopyron smithii", "Bouteloua dactyloides" oraz ostnica. Bliżej środka rosły niskie trawy "B. gracilis" i "B. dactyloides", zaś w centralnej części królowała roślinność pastwiskowa. Nieświszczuki żerują zazwyczaj wyłącznie na terenie swojej kolonii. Naukowcy bardzo sporadycznie odnotowywali osobniki żerujące w odległości większej niż 5 m od krawędzi terenu kolonii.
Ze względu na potrzebę zachowania komunikacji wzrokowej z członkami stada oraz monitorowania niebezpieczeństwa ze strony drapieżników roślinność nie powinna przekraczać wysokości 13 cm. Nieświszczuk lubi tereny płaskie, a ewentualne stoki w typowym siedlisku są zazwyczaj niezbyt strome i nie przekraczają spadku około 2–5%. Ważnym czynnikiem doboru lokalizacji jest występowanie rzek, jezior lub potoków.
Nora.
Nieświszczuki czarnoogonowe budują nory z rozległym systemem korytarzy i wykorzystują je w kolejnych pokoleniach. Badane przez naukowców tunele zwierząt z kolonii w Oklahomie były zlokalizowane około 50–60 cm poniżej poziomu terenu. Nora zapewnia nieświszczukom schronienie przed drapieżnikami, służy jako miejsce do rozrodu i wychowywania młodych. Wejście jest zwykle usytuowane na szczycie usypanego kopca, co podczas ulewnych opadów chroni korytarze przed zalaniem. Komora gniazdowa wyścielana jest sianem, które zbierane jest na bieżąco przez wszystkich członków rodziny niezależnie od płci i wieku. W przeciętnej kolonii nieświszczuki drążą 20–57 nor/akr (ok. 49–140 nor/ha).
Zależności międzygatunkowe.
Z funkcjonowaniem kolonii nieświszczuków czarnoogonowych związane jest życie setek gatunków zwierząt. Badania przeprowadzone na zachodnim brzegu Missouri w stanie Montana wykazały, że około 40% (czyli ok. 100 gatunków) kręgowców mających swoje siedliska na prerii jest związanych z funkcjonowaniem kolonii piesków preriowych, na których mają swoje ostoje, gniazda i na terenie których żerują. Podobne wyniki osiągnęli naukowcy badające populacje nieświszczuków w stanie Oklahoma.
W warunkach naturalnych nieświszczuk bywa głównym pokarmem wielu lokalnych drapieżników. Do naturalnych wrogów polujących na nieświszczuki należy kojot preriowy, borsucznik amerykański, ryś rudy, orzeł przedni, myszołów królewski, myszołów rdzawosterny oraz grzechotnik preriowy. W przeszłości głównym wrogiem był (obecnie dość rzadko już spotykany) tchórz czarnołapy. Żerowanie piesków preriowych na porastającej siedlisko roślinności zielonej skutkuje utrzymaniem flory w stłumionym stanie wegetatywnym, co z kolei powoduje, że uzyskuje wyższe wartości odżywcze. Trawy porastające kolonie nieświszczuków przyciągają więc stada bizonów, jeleni szlachetnych, widłorogi amerykańskie, ale także i bydło domowe.
Zagrożenia i ochrona.
Naukowcy podkreślają sprzeczność między poglądami i działaniami ekologów i farmerów w odniesieniu do piesków preriowych.
Od czasów ekspedycji Lewisa i Clarka nieświszczuki zostały w znacznym stopniu wytępione na Wielkich Równinach. Zostały zdziesiątkowane przez kampanie trucia ich jako szkodnika upraw oraz chorobę wywołaną przez pałeczkę dżumy. Na terenie południowo-zachodniej części Nowego Meksyku, południowo-wschodniej Arizony oraz na innych lokalnych obszarach gatunek został już całkowicie wytępiony. Siedliska nieświszczuka zostały przekształcone w pastwiska i pola uprawne.
Do głównych zagrożeń gatunku IUCN zalicza:
W połowie XIX wieku liczebność populacji nieświszczuków czarnoogonowych była zbliżona do 5 miliardów osobników, zaś wielkość pojedynczej, rozległej kolonii szacowana była na 400 000 zwierząt. Obecna liczebność populacji piesków preriowych liczona jest w milionach, lecz oszacowanie łącznej liczby zwierząt tego gatunku jest znacznie utrudnione. Poszczególne populacje są izolowane i znacznie zmniejszyły swoją liczebność. United States Fish and Wildlife Service (USFaWS) publikuje informacje na temat powierzchni zajmowanych lub potencjalnych siedlisk. Obliczono, że na terenie Stanów Zjednoczonych jest blisko 159,6 mln ha potencjalnych siedlisk nieświszczuków, z czego zasiedlone są tereny jedynie o powierzchni 0,4 mln ha. Historycznie w jednym czasie zajętych było maksymalnie 20% siedlisk, czyli około 32 mln ha (według innych źródeł 45 mln ha). Biorąc pod uwagę powyższe wyniki, National Wildlife Federation (NWF) złożyła w 1998 roku do United States Fish and Wildlife Service wniosek o objęcie gatunku ochroną prawną na podstawie „Endangered Species Act”, jednak – mimo spełnienia w opinii NWF aż czterech z pięciu wymogów, jakie muszą spełniać gatunki objęte aplikacją – wniosek został odrzucony. USFaWS potwierdziło zasadność zgłoszenia, a jako przyczynę odmowy wskazało szereg innych zagrożeń ekologicznych o wyższym priorytecie oraz brak środków finansowych.
W 1998 roku NWF opublikował rezolucję w sprawie spadku liczebności piesków preriowych degradacji ekosystemu prerii w Ameryce Północnej. Rezolucja została przyjęta przez American Society of Mammalogists. Druga rezolucja NWF w sprawie ochrony ekosystemu zasiedlanego przez nieświszczuki została przyjęta przez amerykańskie Society for Conservation Biology.
W opublikowanej w 1974 roku Czerwonej księdze gatunków zagrożonych Międzynarodowa Unia Ochrony Przyrody i Jej Zasobów (IUCN) wymieniała "C. ludovicianus" na liście gatunków zagrożonych wyginięciem. W kolejnych edycjach księgi IUCN wskazuje że mimo zagrożeń nieświszczuk nie jest gatunkiem „silnie zagrożonym” i klasyfikuje go w grupie gatunków najmniejszej troski (LC).
W Polsce nieświszczuki czarnoogonowe można zobaczyć w zoo w Opolu.

</doc>
<doc id="3048566" url="https://pl.wikipedia.org/wiki?curid=3048566" title="Uładzimir Arłou (ur. 1938)">
Uładzimir Arłou (ur. 1938)

Uładzimir Arłou (, , "Władimir Orłow"; ur. 6 stycznia 1938 w Baku) – białoruski reżyser kina i teatru, pisarz, poeta, autor tekstów piosenek.
Życiorys.
Urodził się 6 stycznia 1938 roku w Baku, w Azerbejdżańskiej SRR, ZSRR. W 1963 roku ukończył studia na Wydziale Reżyserskim Białoruskiego Państwowego Instytutu Teatralno-Artystycznego ze specjalnością reżysera. Pracę w kinematografii rozpoczął jako pomocnik reżysera. W 1956 roku został asystentem reżysera. Od 1963 roku pracował jako reżyser w TA „Telefilm” Białoruskiej Telewizji. Zrealizował około 100 filmów dokumentalnych i artystycznych, a także filmy-koncerty. Pełnił funkcję scenarzysty i prowadzącego tematyczne programy-koncerty "Wmiestie z Utiosowym", "Diuk Ellington" i innych. Jest autorem wielu popularnych piosenek, między innymi "Na rasswietie" (film kinowy "Lubimaja"), "Dom moj, stolica", cyklu "Pomniu" (wszystkie do muzyki Jauhiena Hlebaua), tekstów piosenek dla rewii "Etot dołgij korotkij czas", "Kraski mira" (wszystkie do muzyki Wasila Rainczyka, "Wy domoj, żurawli" (muzyka Dz. Smolskiego), "Sołniecznyj wals", "Iszczu swojo echo", "Trubaczi, trubaczi" (wszystkie do muzyki Ja. Hryszmana) i innych. Był uczestnikiem i laureatem wielu festiwalów kinowych.

</doc>
<doc id="3048567" url="https://pl.wikipedia.org/wiki?curid=3048567" title="Bogdan Przywarski">
Bogdan Przywarski



</doc>
<doc id="3048569" url="https://pl.wikipedia.org/wiki?curid=3048569" title="Jeanne-Geneviève Garnerin">
Jeanne-Geneviève Garnerin

Jeanne-Geneviève Garnerin, z domu Labrosse (ur. 1775 w Paryżu, zm. 1847 tamże) – francuska baloniarka i spadochroniarka. Była uczennicą i żoną André-Jacques'a Garnerina, baloniarza i wynalazcy spadochronu, który w 1797 jako pierwszy człowiek wykonał skok ze spadochronem. Ona sama wkrótce podążyła za jego przykładem i jako pierwsza kobieta na świecie skoczyła ze spadochronem w 1799.

</doc>
<doc id="3048573" url="https://pl.wikipedia.org/wiki?curid=3048573" title="Jörgen Johansson">
Jörgen Johansson

Jörgen Johansson (ur. 27 kwietnia 1967 w Gamleby) – szwedzki żużlowiec.
Trzykrotny medalista indywidualnych mistrzostw Szwecji młodzików: złoty (1982) oraz dwukrotnie srebrny (1981, 1983). Wielokrotny finalista indywidualnych mistrzostw Szwecji (najlepszy wynik: Västervik 1994 – IX miejsce). Dwukrotny brązowy medalista drużynowych mistrzostw Szwecji (1993, 2001). 
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: 1992 – V miejsce w końcowej klasyfikacji finału szwedzkiego i awans – jako rezerwowy – do finału skandynawskiego).
W lidze szwedzkiej reprezentował barwy klubów: Skepperna Västervik (1984–1985, 1990–2001), Dackarna Målilla (1986–1989) oraz Lejonen Gislaved (2001), w brytyjskiej – Poole Pirates (1993–1994, 1996), natomiast w polskiej – Polonia Bydgoszcz (1991).

</doc>
<doc id="3048574" url="https://pl.wikipedia.org/wiki?curid=3048574" title="Jorgen Johansson">
Jorgen Johansson



</doc>
<doc id="3048575" url="https://pl.wikipedia.org/wiki?curid=3048575" title="Joergen Johansson">
Joergen Johansson



</doc>
<doc id="3048578" url="https://pl.wikipedia.org/wiki?curid=3048578" title="Robin Barnett">
Robin Barnett

Robin Barnett (ur. w 1958) – prawnik, brytyjski dyplomata, były ambasador Wielkiej Brytanii w Polsce, ambasador Wielkiej Brytanii w Irlandii
Życiorys.
Robin Barnett urodził się w 1958. Ukończył prawo na Uniwersytecie w Birmingham. W 1980 został zatrudniony w brytyjskim Ministerstwie Spraw Zagranicznych. Na swoją pierwszą placówkę wyjechał w 1982 do Polski. W brytyjskiej ambasadzie pełnił wówczas funkcję, najpierw 3. a następnie 2. Sekretarza. W Polsce przebywał wówczas do 1985. W latach 1990-1995 był 1. Sekretarzem w placówkach dyplomatycznych Wielkiej Brytanii w Wiedniu i Nowym Jorku. W 1998 ponownie wrócił do Polski jako zastępca ambasadora. W latach 2006-2010 był ambasadorem Wielkiej Brytanii w Rumunii. Od 4 lipca 2011 jest ambasadorem Wielkiej Brytanii w Polsce. 19 sierpnia 2011 złożył listy uwierzytelniające na ręce prezydenta Bronisława Komorowskiego.

</doc>
<doc id="3048581" url="https://pl.wikipedia.org/wiki?curid=3048581" title="Jörgen Hultgren">
Jörgen Hultgren

Jörgen Hultgren (ur. 24 listopada 1971 w Västervik) – szwedzki żużlowiec.
Srebrny medalista indywidualnych mistrzostw Szwecji młodzików (1986). Złoty medalista młodzieżowych indywidualnych mistrzostw Szwecji (Västervik 1991). Dwukrotny finalista indywidualnych mistrzostw Szwecji (Västervik 1994 – V miejsce, Kumla 1995 – XIII miejsce). Dwukrotny brązowy medalista drużynowych mistrzostw Szwecji (1993, 2001). 
Reprezentant Szwecji na arenie międzynarodowej. Finalista indywidualnych mistrzostw świata juniorów (Pfaffenhofen 1992 – VIII miejsce). Wielokrotny uczestnik eliminacji indywidualnych mistrzostw świata (najlepszy wynik: Mariestad 1997 – XII miejsce w finale szwedzkim).
W lidze szwedzkiej reprezentował barwy klubów: Skepperna Västervik (1990–2004, 2006), Lejonen Gislaved (2001–2002) oraz Griparna Nyköping (2005–2006), natomiast w brytyjskiej – Ipswich Witches (1995).

</doc>
<doc id="3048582" url="https://pl.wikipedia.org/wiki?curid=3048582" title="Jorgen Hultgren">
Jorgen Hultgren



</doc>
<doc id="3048583" url="https://pl.wikipedia.org/wiki?curid=3048583" title="Joergen Hultgren">
Joergen Hultgren



</doc>
<doc id="3048584" url="https://pl.wikipedia.org/wiki?curid=3048584" title="Hiron Trophy">
Hiron Trophy



</doc>
<doc id="3048585" url="https://pl.wikipedia.org/wiki?curid=3048585" title="Kolonia Krępa">
Kolonia Krępa

Kolonia Krępa – wieś w Polsce położona w województwie łódzkim, w powiecie radomszczańskim, w gminie Lgota Wielka.
W latach 1975–1998 miejscowość administracyjnie należała do województwa piotrkowskiego.

</doc>
<doc id="3048586" url="https://pl.wikipedia.org/wiki?curid=3048586" title="AXN Black">
AXN Black

AXN Black – kanał telewizyjny będący własnością medialnego skrzydła (Sony Pictures Television International) japońskiego koncernu Sony.
Historia.
AXN Black rozpoczął nadawanie w październiku 2013 roku. Razem z kanałem AXN White zastąpił dotychczas istniejące kanały AXN Crime i AXN Sci-Fi. Kanał jest dostępny w Polsat Box, Platforma Canal+ i Orange TV, a także w wybranych sieciach kablowych.

</doc>
<doc id="3048587" url="https://pl.wikipedia.org/wiki?curid=3048587" title="Linda Villumsen">
Linda Villumsen

Linda Melanie Villumsen Serup (ur. 9 kwietnia 1985 w Herning) − nowozelandzka kolarka szosowa i torowa pochodzenia duńskiego, sześciokrotna medalistka szosowych mistrzostw świata. Od 2013 roku zawodniczka zespołu Wiggle-Honda.
Kariera.
Pierwszy sukces w karierze Linda Villumsen osiągnęła w 2006 roku, kiedy zdobyła złoty medal w indywidualnej jeździe na czas podczas szosowych mistrzostw Europy U-23. Wynik ten powtórzyła rok później, a w 2008 roku wystąpiła na igrzyskach olimpijskich w Pekinie, gdzie była piąta w wyścigu ze startu wspólnego, a indywidualną jazdę na czasu ukończyła na trzynastej pozycji. Na rozgrywanych w 2009 roku mistrzostwach świata w Mendrisio zdobyła swój pierwszy medal w kategorii elite. W indywidualnej jeździe na czas zajęła trzecie miejsce, przegrywając tylko z Kristin Armstrong USA i Włoszką Noemi Cantele. W 2010 roku przyznano jej obywatelstwo Nowej Zelandii i od tej pory reprezentuje ten kraj. Jeszcze w tym samym roku wywalczyła dla nowej ojczyzny brązowy medal w swej koronnej konkurencji podczas mistrzostw świata w Geelong. W zawodach tych wyprzedziły ją jedynie Brytyjka Emma Pooley i Niemka Judith Arndt. W tej samej konkurencji była druga za Arndt rok później, na mistrzostwach świata w Kopenhadze. Blisko kolejnego medalu była na igrzyskach olimpijskich w Londynie w 2012 roku, gdzie zajęła czwarte miejsce w indywidualnej jeździe na czas. W walce o podium lepsza okazała się Rosjanka Olga Zabielinska. Na rozgrywanych w tym samym roku mistrzostwach świata w Valkenburgu zdobyła za to dwa medale: brązowy w indywidualnej jeździe na czas oraz srebrny w drużynowej (w barwach zespołu Orica-AIS). Kolejny sukces osiągnęła na mistrzostwach świata we Florencji, gdzie zdobyła srebrny medal w indywidualnej jeździe na czas. Uległa jedynie Holenderce Eleonorze van Dijk, a bezpośrednio wyprzedziła Carmen Small z USA. Ponadto Villumsen wygrywała między innymi Route de France Féminine w latach 2006 i 2013, Thüringen Rundfahrt der Frauen w 2009 roku oraz Giro del Trentino Internazionale Femminile w 2012 roku. Wielokrotnie zdobywała medale szosowych mistrzostw Danii i Nowej Zelandii, a w 2006 roku zdobyła również brązowy medal w indywidualnym wyścigu na dochodzenie podczas torowych mistrzostw Danii.

</doc>
<doc id="3048588" url="https://pl.wikipedia.org/wiki?curid=3048588" title="McConnell Cup">
McConnell Cup



</doc>
<doc id="3048589" url="https://pl.wikipedia.org/wiki?curid=3048589" title="Min Dikkha">
Min Dikkha

Min Dikkha (birm. //; 1515–1556) – król Arakanu od roku 1554 do 1556.
Przez 22 lata panowania swojego ojca, króla Min Bina, był on następcą tronu. Dikkha był zdolnym dowódcą wojskowym, który prowadził flotę arakańską podczas prowadzonego w latach 1532–1533 przez Min Bina podboju Bengalu.
Na jego polecenie wzniesiono świątynię Koethaung, największą spośród wszystkich świątyń Myauk U. Budowa ta miała odwrócić złą wróżbę – według królewskich astrologów król miał umrzeć po 6 miesiącach panowania. Zmiana fatalnego przeznaczenia wymagała także czasowego przeniesienia królewskiego pałacu w pobliże nowej świątyni.

</doc>
<doc id="3048591" url="https://pl.wikipedia.org/wiki?curid=3048591" title="Rand Cup">
Rand Cup



</doc>
<doc id="3048593" url="https://pl.wikipedia.org/wiki?curid=3048593" title="Rosenblum Cup">
Rosenblum Cup



</doc>
<doc id="3048595" url="https://pl.wikipedia.org/wiki?curid=3048595" title="Wełyka Medwediwka (rejon krasiłowski)">
Wełyka Medwediwka (rejon krasiłowski)

 
Wełyka Medwediwka (ukr. Велика Медведівка, pol. "Medwedówka Wielka") – wieś na Ukrainie, w obwodzie chmielnickim, w rejonie krasiłowskim.

</doc>
<doc id="3048596" url="https://pl.wikipedia.org/wiki?curid=3048596" title="Jörg Breu (starszy)">
Jörg Breu (starszy)

 
Jörg Breu (starszy) (ur. ok. 1475 w Augsburgu, zm. w 1537 tamże) – niemiecki malarz i grafik okresu renesansu.
Życie.
Był synem tkacza. Uczył się u Ulricha Apta. W 1502 został mistrzem malarskim. W l. 1500-1502 przebywał w Austrii, gdzie wykonał wielu malowideł ołtarzowych. Prawdopodobnie w l. 1514-15 podróżował do Włoch. Jego mecenasami byli cesarz Maksymilian I oraz książę Wilhelm IV Bawarski.
Twórczość.
Malował wiele obrazów ołtarzowych dla klasztorów w Austrii (m.in. dla benedyktynów w Melku, cystersów w Zwettl-Niederösterreich oraz augustianów w Herzogenburgu). Tworzył ilustracje książkowe i drzeworyty, projektował witraże. Ok. 1520 wykonał skrzydła obudowy organów w kaplicy Fuggerów w augsburskim kościele św. Anny. Namalował też freski w ratuszu w Augsburgu, które nie zachowały się do naszych czasów. Tworzył pod wpływem Albrechta Altdorfera i Hansa Burgkmaira. Uważany jest za prekursora szkoły naddunajskiej.
W XIX w. niemieccy historycy przypisywali Breuowi autorstwo obrazu "Bitwa pod Orszą", jednak współcześnie ta hipoteza nie jest przyjmowana.
Jörg Breu (młodszy) (1510-1557), syn i uczeń artysty, przejął jego pracownię w 1534. Był płodnym rytownikiem. Pracował jako nadworny malarz w Neuburgu. 

</doc>
<doc id="3048597" url="https://pl.wikipedia.org/wiki?curid=3048597" title="Jörg Breu Starszy">
Jörg Breu Starszy



</doc>
<doc id="3048599" url="https://pl.wikipedia.org/wiki?curid=3048599" title="Alex Rhodes">
Alex Rhodes

Alexis "Alex" Rhodes (ur. 1 grudnia 1984 w Alice Springs) − australijska kolarka szosowa i torowa, srebrna medalistka szosowych mistrzostw świata. Od 2012 roku zawodniczka zespołu Orica-AIS.
Kariera.
Pierwszy sukces w karierze Alex Rhodes osiągnęła w 2002 roku, kiedy zdobyła złoty medal w indywidualnym wyścigu na dochodzenie podczas torowych mistrzostw świata juniorów. W 2009 roku zdobyła złoty medal w wyścigu ze startu wspólnego i srebrny w indywidualnej jeździe na czas podczas kolarskich mistrzostw Oceanii, a była trzecia w indywidualnej jeździe na czas. W barwach zespołu Orica-AIS zdobyła ponadto srebrny medal w drużynowej jeździe na czas na szosowych mistrzostwach świata w Valkenburgu w 2012 roku. Jej najlepszym indywidualnym wynikiem na imprezie tej rangi jest trzynaste miejsce w indywidualnej jeździe na czas wywalczone na rozgrywanych w 2009 roku mistrzostwach świata w Mendrisio. Nie brała udziału w igrzyskach olimpijskich. Kilkakrotnie zdobywała medale mistrzostw kraju, zarówno w kolarstwie szosowym, jak i torowym.

</doc>
<doc id="3048600" url="https://pl.wikipedia.org/wiki?curid=3048600" title="Antonina Nowosielska">
Antonina Nowosielska

Maria Antonia Nowosielska – córka Jana Nowosielskiego herbu Ślepowron, posła 1696, łowczego mielnickiego (1682–1691), stolnika podlaskiego (1691–1699), starosty łukowskiego (1699–1711) i Anny Widlicz-Domaszewskiej z Domaszewnicy h. Nieczuja ur. ok. 1640. Żona Kazimierza Rudzińskiego h. Prus. Posiadali syna Michała Kazimierza Rudzińskiego h. Prus, (ur. 14 V 1730, zm. 8 V 1764) senatora, wojewodę mazowieckiego w latach 1760–1764, starostę żydaczowskiego i chęcińskiego, pułkownika wojsk koronnych od 1754.
Maria Antonina kontynuując rodzinną filantropie Nowosielskich prowadziła działalność dobroczynną w ziemi mielnickiej i mazowieckiej wspierając ubogie środowiska żydowskie. W latach 1740–1742 wybudowała z mężem Kazimierzem Rudzińskim dwór w Pogorzeli zaprojektowany przez Antoniego Solariego nadwornego architekta królewskiego i Symeona Gaygiera.

</doc>
<doc id="3048601" url="https://pl.wikipedia.org/wiki?curid=3048601" title="AXN White">
AXN White

AXN White – kanał telewizyjny będący własnością medialnego skrzydła japońskiego koncernu Sony.
Historia.
AXN White rozpoczął nadawanie w październiku 2013 roku. Razem z kanałem AXN Black zastąpił dotychczas istniejące kanały AXN Crime i AXN Sci-Fi. Kanał jest dostępny w Cyfrowym Polsacie, Platforma Canal+ i Orange TV, a także w wybranych sieciach kablowych.

</doc>
<doc id="3048602" url="https://pl.wikipedia.org/wiki?curid=3048602" title="Lakówka">
Lakówka



</doc>
<doc id="3048604" url="https://pl.wikipedia.org/wiki?curid=3048604" title="M/M/1">
M/M/1

M/M/1 - system kolejkowy, w którym rozkład czasu pomiędzy kolejnymi zgłoszeniami do systemu oraz rozkład czasu obsługi pojedynczego zgłoszenia są rozkładami wykładniczymi, istnieje jedno stanowisko obsługi i nieskończenie długa kolejka.

</doc>
<doc id="3048606" url="https://pl.wikipedia.org/wiki?curid=3048606" title="Flaga Sokołowa Podlaskiego">
Flaga Sokołowa Podlaskiego



</doc>
<doc id="3048608" url="https://pl.wikipedia.org/wiki?curid=3048608" title="Pierre Félix Louis">
Pierre Félix Louis



</doc>
<doc id="3048609" url="https://pl.wikipedia.org/wiki?curid=3048609" title="Pierre Louis">
Pierre Louis

Pierre Louis (ur. 1989 w mieście Meksyk) – meksykański aktor i piosenkarz.

</doc>
<doc id="3048610" url="https://pl.wikipedia.org/wiki?curid=3048610" title="Sharon Laws">
Sharon Laws

Sharon Laws (ur. 7 lipca 1974 w Nairobi, zm. 16 grudnia 2017) − brytyjska kolarka szosowa, brązowa medalistka mistrzostw świata. Od 2013 roku zawodniczka zespołu Lotto Belisol Ladies.
Kariera.
Największy sukces w karierze Sharon Laws osiągnęła w 2012 roku, kiedy wspólnie z koleżankami z zespołu AA Drink-leontien.nl wywalczyła brązowy medal w drużynowej jeździe na czas na szosowych mistrzostwach świata w Valkenburgu. Jej najlepszym indywidualnym wynikiem na imprezie tej rangi jest trzynaste miejsce w indywidualnej jeździe na czas wywalczone na rozgrywanych w 2010 roku mistrzostwach świata w Melbourne. W 2008 roku wystartowała na igrzyskach olimpijskich w Pekinie, gdzie zajęła 35. miejsce w wyścigu ze startu wspólnego. W tym samym roku zwyciężyła w indywidualnej jeździe na czas podczas szosowych mistrzostw Wielkiej Brytanii, a w 2012 roku była najlepsza w wyniki ze startu wspólnego. W 2013 roku przeszła do zespołu Lotto Belisol Ladies.

</doc>
<doc id="3048612" url="https://pl.wikipedia.org/wiki?curid=3048612" title="Jessie Daams">
Jessie Daams

Jessie Daams (ur. 28 maja 1990 w Neerpelt) − belgijska kolarka szosowa i torowa, brązowa medalistka szosowych mistrzostw świata. Od 2013 roku zawodniczka zespołu Boels Dolmans Cycling Team.
Kariera.
Pierwsze sukcesy w karierze Jessie Daams osiągnęła w 2008 roku, kiedy zdobyła trzy medale w kategorii juniorów. Na szosowych mistrzostwach Europy juniorów była trzecia w wyścigu ze startu wspólnego, na torowych mistrzostwach Europy juniorów była trzecia w drużynowym wyścigu na dochodzenie, a na torowych mistrzostwach świata juniorów w tej samej konkurencji zdobyła srebrny medal. Największy sukces odniosła jednak w 2012 roku, kiedy wspólnie z koleżankami z zespołu AA Drink-leontien.nl wywalczyła brązowy medal w drużynowej jeździe na czas na szosowych mistrzostwach świata w Valkenburgu. Na tych samych mistrzostwach zajęła także siedemnaste miejsce w wyścigu ze startu wspólnego. Nie brała udziału w igrzyskach olimpijskich. W 2013 roku przeszła do zespołu Boels Dolmans Cycling Team.
Jej ojciec to były holenderski kolarz Hans Daams.

</doc>
<doc id="3048613" url="https://pl.wikipedia.org/wiki?curid=3048613" title="Chantal Blaak">
Chantal Blaak

Chantal Blaak (ur. 22 października 1989 w Rotterdamie) − holenderska kolarka szosowa i torowa, złota medalistka szosowych mistrzostw świata, zawodniczka zespołu Boels Dolmans Cycling Team.
Kariera.
Pierwszy sukces w karierze Chantal Blaak osiągnęła w 2008 roku, kiedy zdobyła srebrny medal w wyścigu ze startu wspólnego podczas uniwersyteckich mistrzostw świata. W tej samej konkurencji zdobyła złoty medal na rozgrywanych rok później mistrzostwach Europy do lat 23. Największy sukces odniosła jednak w 2014 roku, kiedy wspólnie z koleżankami z zespołu Team Specialized–lululemon wywalczyła złoty medal w drużynowej jeździe na czas na szosowych mistrzostwach świata w Ponferradzie. Kilkakrotnie zdobywała medale mistrzostw Holandii w różnych kategoriach wiekowych, zarówno na torze jak i na szosie. Nie brała udziału w igrzyskach olimpijskich. W 2015 roku przeszła do zespołu Boels Dolmans Cycling Team.

</doc>
<doc id="3048614" url="https://pl.wikipedia.org/wiki?curid=3048614" title="Nerw uszno-skroniowy">
Nerw uszno-skroniowy

Nerw uszno-skroniowy (łac. "nervus auriculotemporalis") – nerw czuciowy, gałąź nerwu żuchwowego zaopatrujący skórę okolicy skroniowej. Posiada zazwojowe włókna przywspółczulne unerwiające śliniankę przyuszną i gruczoły policzkowe, które otrzymuje ze zwoju usznego, który to otrzymuje je za pośrednictwem nerwu skalistego mniejszego wychodzącego ze splotu bębenkowego od nerwu językowo-gardłowego.
Przebieg.
Rozpoczyna się odchodzą od tylnego brzegu nerwu żuchwowego zazwyczaj dwoma korzeniami nieco poniżej otworu owalnego ("foramen ovale"). Oba korzenie obejmują tętnicę oponową środkową i łącząc się tworzą jeden pień, który owija się dookoła wyrostka kłykciowego żuchwy. Następnie nerw kieruje się ku górze między stawem skroniowo-żuchwowym i przewodem słuchowym zewnętrznym, znajdując się pod górną częścią ślinianki przyusznej, do tyłu od tętnicy skroniowej powierzchownej.

</doc>
<doc id="3048616" url="https://pl.wikipedia.org/wiki?curid=3048616" title="Oscylator Van der Pola">
Oscylator Van der Pola



</doc>
<doc id="3048617" url="https://pl.wikipedia.org/wiki?curid=3048617" title="Ogólnopolski Związek Zawodowy Oficerów i Marynarzy">
Ogólnopolski Związek Zawodowy Oficerów i Marynarzy

Ogólnopolski Związek Zawodowy Oficerów i Marynarzy ("Polish Seafarers' Union", OZZOiM) – związek zawodowy zrzeszający polskich marynarzy i oficerów floty handlowej.
Historia.
Inicjatywę powołania Związku Zawodowego Polskich Oficerów i Marynarzy podjęła 89 osobowa grupa założycielska na spotkaniu w Szczecinie 11 grudnia 1990. 18 stycznia 1991 Związek Zawodowy Polskich Oficerów i Marynarzy został wpisany przez Sąd Wojewódzki w Warszawie do rejestru ponadzakładowych związków zawodowych. 
Na przełomie 1991/1992 OZZOiM rozpoczął negocjacje układów zbiorowych pracy dla polskich marynarzy zatrudnionych na statkach bander polskich i obcych. Związek podpisał swój pierwszy układ zbiorowy pracy w 1992. 
Związek zaangażował się w działalność europejskich i światowych struktur ruchu zawodowego transportowców. 1 października 1993 OZZOiM został afiliowany w ITF - Międzynarodowej Federacji Pracowników Transportu i jest członkiem Polskiego Komitetu Koordynacyjnego Afiliantów ITF. Jest członkiem założycielem ETF - Europejskiej Federacji Pracowników Transportu, która powstała w Brukseli w dniach 14-15 czerwca 1999.
Cele.
Zgodnie z art. 9 Statutu związku jego celami są:
Działalność.
OZZOiM jest członkiem Zespołu Trójstronnego ds. Żeglugi i Rybołówstwa Morskiego, działającego przy Ministerstwie Transportu, Budownictwa i Gospodarki Morskiej. 
Związek uczestniczył w sporze zbiorowym dotyczącym Morskiej Służbie Poszukiwania i Ratownictwa, starał się przeciwdziałać zamiarowi likwidacji Portowej Straży Pożarnej, monopolizacji usług holowniczych w polskich portach i rozwiązać problem podwójnego opodatkowania polskich pracowników pracujących na statkach pod banderą norweską. Członkowie związku uczestniczyli w manifestacjach organizowanych przez NSZZ Solidarność 11 i 14 września 2013 w Warszawie. 
Od 2008 związek wydaje czasopismo "Azymut Alfa".

</doc>
<doc id="3048618" url="https://pl.wikipedia.org/wiki?curid=3048618" title="Fleksja języka polskiego">
Fleksja języka polskiego



</doc>
<doc id="3048621" url="https://pl.wikipedia.org/wiki?curid=3048621" title="Cerkiew św. Mikołaja w Bratysławie">
Cerkiew św. Mikołaja w Bratysławie

Cerkiew św. Mikołaja – prawosławna cerkiew parafialna w Bratysławie. Należy do , w eparchii preszowskiej Kościoła Prawosławnego Czech i Słowacji.
Cerkiew znajduje się na Starym Mieście, przy ulicy Mikulášskiej 11, u podnóża Zamku Bratysławskiego.
Budowla murowana, wczesnobarokowa, wzniesiona w 1661 r. w miejscu dawnego gotyckiego kościoła. Fundatorką była Františka Khuen, wdowa po palatynie Paulu Pálffym.
Początkowo kościół rzymskokatolicki, ok. 1940 r. przekazany grekokatolikom. W 1945 r. uległ uszkodzeniom wskutek pożaru (spłonęły wieża-dzwonnica i dach). Szkody naprawiono do 1950 r. Od czasu przymusowej likwidacji Kościoła Greckokatolickiego w Czechosłowacji (1950), świątynia jest użytkowana przez prawosławnych. W 2008 r. obiekt stał się wyłączną własnością Kościoła Prawosławnego Czech i Słowacji.

</doc>
<doc id="3048622" url="https://pl.wikipedia.org/wiki?curid=3048622" title="Młodzieżowe Indywidualne Mistrzostwa Szwecji na Żużlu 2013">
Młodzieżowe Indywidualne Mistrzostwa Szwecji na Żużlu 2013

Młodzieżowe Indywidualne Mistrzostwa Szwecji na Żużlu 2013 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2013. Tytuł wywalczył Fredrik Engman. 

</doc>
<doc id="3048624" url="https://pl.wikipedia.org/wiki?curid=3048624" title="Młodzieżowe Indywidualne Mistrzostwa Szwecji na Żużlu 2012">
Młodzieżowe Indywidualne Mistrzostwa Szwecji na Żużlu 2012

Młodzieżowe Indywidualne Mistrzostwa Szwecji na Żużlu 2012 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2012. Tytuł wywalczył Dennis Andersson. 

</doc>
<doc id="3048625" url="https://pl.wikipedia.org/wiki?curid=3048625" title="Amsterdam Express">
Amsterdam Express

Amsterdam Express inny tytuł England on My Roof – albańsko-brytyjsko-holenderski film fabularny z roku 2013 w reżyserii Fatmira Koçiego.
Opis fabuły.
Akcja filmu rozgrywa się współcześnie. Młody emigrant albański Bekim, mieszkający w Amsterdamie pracuje jako śmieciarz. Życie Bekima zaczynają się gwałtownie komplikować, kiedy wpada w sidła gangu, handlującego narkotykami i żywym towarem. Mimo iż jest już zakochany, na polecenie gangu ma ożenić się z młodą Holenderką.

</doc>
<doc id="3048627" url="https://pl.wikipedia.org/wiki?curid=3048627" title="Młodzieżowe Indywidualne Mistrzostwa Szwecji na Żużlu 2011">
Młodzieżowe Indywidualne Mistrzostwa Szwecji na Żużlu 2011

Młodzieżowe Indywidualne Mistrzostwa Szwecji na Żużlu 2011 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2011. Tytuł wywalczył Simon Gustafsson.

</doc>
<doc id="3048628" url="https://pl.wikipedia.org/wiki?curid=3048628" title="Japoński Czerwony Krzyż">
Japoński Czerwony Krzyż

 – japońskie stowarzyszenie humanitarne, założone w roku 1877 (jako "Philanthropic Society") w celu niesienia pomocy ofiarom klęsk i wojen; współcześnie jest członkiem Międzynarodowego Ruchu Czerwonego Krzyża i Czerwonego Półksiężyca, do którego należy wiele krajowych Stowarzyszeń Czerwonego Krzyża, Czerwonego Półksiężyca i Czerwonej Gwiazdy Dawidowej oraz Międzynarodowy Komitet Czerwonego Krzyża (ICRC) z siedzibą w Genewie.
Podstawowymi zasadami Ruchu są: humanitaryzm, bezstronność, neutralność, niezależność, dobrowolność, jedność i powszechność. Czerwony Krzyż udziela pomocy bez względu na narodowość, rasę, wyznanie, pozycję społeczną lub przekonania polityczne. Wolontariusze i pracownicy Ruchu działają dobrowolnie, bezinteresownie i solidarnie; w każdym kraju działa tylko jedno stowarzyszenie Czerwonego Krzyża lub Czerwonego Półksiężyca, a wszystkie Stowarzyszenia krajowe mają równe prawa i obowiązki.
Rys historyczny.
Za narodziny JRC uznaje się powstanie "Philanthropic Society" (博愛社, "Hakuaisha"). Utworzył je Tsunetami Sano w roku 1877, w czasie buntu Satsumy. W roku 1886 zostało uznane – na podstawie Konwencji Genewskiej z roku 1864 – za członka stowarzyszenia międzynarodowego, powstającego wówczas z inicjatywy H. Dunanta (pierwszego laureata Pokojowej Nagrody Nobla). W tym samym roku stowarzyszenie otworzyło w Tokio swój pierwszy szpital (w roku 1888 utworzono w tym szpitalu szkołę pielęgniarek). 2 września 1887 roku zostało uznane przez Międzynarodowy Komitet Czerwonego Krzyża, jako "Japanese Red Cross Society".
W czerwcu 1888 roku członkowie stowarzyszenia po raz pierwszy zaangażowali się w akcję pomocy ofiarom katastrof (wybuch wulkanu Bandai-san, zob. Park Narodowy Bandai-Asahi), a w roku 1906 po raz pierwszy uczestniczyli w akcji międzynarodowej, gromadząc środki dla Amerykańskiego Czerwonego Krzyża na pomoc dla ofiar trzęsienia ziemi i pożarów w San Francisco. Fundusz przeznaczony na działania Międzynarodowego Czerwonego Krzyża (IRC) na rzecz światowego pokoju wsparła w roku 1912 cesarzowa Japonii, Shōken – żona cesarza Meiji, przekazując 100 tys. jenów (utworzono fundację jej imienia).
W ostatnich latach wojny domowej w Rosji (1920–1922) Japoński Czerwony Krzyż intensywnie wspomagał działania Polskiego Komitetu Ratunkowego Dzieci Dalekiego Wschodu, reprezentowanego przez Annę Bielkiewiczową i Józefa Jakóbkiewicza. Jedna z pielęgniarek JRC, opiekujących się 763 polskimi dziećmi z Dalekowschodniej Rosji – 23-letnia Fumi Matsuzawa (oddział JRC w Prefekturze Kanagawa) – zaraziła się od nich tyfusem i zmarła. Otrzymała pośmiertnie najwyższe oznaczenie ICRC – Medal Florence Nightingale. Została odznaczona również przez Polski Czerwony Krzyż (1921).
Wydarzeniami lat 1922–1923, zanotowanymi w historii JRCS, są: utworzenie pierwszej uczniowskiej jednostki "Junior Red Cross" (w Prefekturze Shiga) i pomoc ofiarom wielkiego trzęsienia ziemi w Tokio we wrześniu 1923 roku.
W okresie II wojny światowej zakres działań JRC obejmował m.in. opiekę nad ofiarami nalotów na Tokio i ataku atomowego na Hiroszimę i Nagasaki lub nad członkami rodzin rozbitych z powodu działań wojennych.
Możliwość działań Czerwonego Krzyża w japońskich obozach jenieckich była bardzo ograniczona, ponieważ Japonia nie przystąpiła do konwencji genewskiej z roku 1929 oraz regulaminu haskiego z roku 1907.
W drugiej połowie XX wieku – po zakończeniu wojny – JRCS kontynuowała działalność w ramach IRCS, zgodnie z prawem międzynarodowym.
Współczesny Japoński Czerwony Krzyż.
Zakres działalności.
W drugiej połowie XX wieku i na początku XXI wieku wielokrotnie udzielano pomocy ofiarom trzęsień ziemi i tsunami, np. trzęsienia ziemi w Miyagi (1978), w Kobe (1995), w Chūetsu (2004), u wybrzeży Chūetsu (2007), u wybrzeży Honsiu (2011). Uruchomiono działania związane z nowymi wyzwaniami, takimi jak zagrożenia spowodowane skażeniami promieniotwórczymi po katastrofach lub zagrożenia związane z szerzeniem się HIV/AIDS.
W obszarze działalności wyodrębnia się programy:
JRCS wspomaga akcje Czerwonego Krzyża w innych krajach. Organizuje międzynarodowe konferencje IRC, było np. gospodarzem międzynarodowych konferencji:
Struktura organizacyjna.
Stowarzyszenie, z siedzibą w Tokio, działa zgodnie z ustawą z 1952 roku. Najwyższym organem jest Izba Reprezentantów, składająca się z 223 przedstawicieli (wybieranych na 3 lata), którzy spotykają się dwa razy w roku (wybór prezesa, wiceprezesów i innych członków zarządu, ustalenie planów działalności i budżetu, zmiany statutu). Honorowym prezesem zarządu jest cesarzowa Japonii, a honorowymi wiceprzewodniczącymi – inni członkowie rodziny cesarskiej. Tytuł honorowego przewodniczącego mogą też otrzymywać byli prezesi. Realizację planów organizuje i nadzoruje nie więcej niż 12-osobowa Rada Gubernatorów, spotykająca się co miesiąc.
Towarzystwo ma oddziały w 47 prefekturach, którymi kierują wybieralne "Board of Councillors", działające we współpracy z terenowymi jednostkami administracji rządowej i liderami lokalnych społeczności. Zarządowi centralnemu podlegają: "Medical Centre", "Plasma Fractionation Centre", "Centre for NAT and Quarantine" i "School for Midwifery".
Działalność JRCS jest finansowana ze składek członkowskich oraz innych źródeł, m.in. opłat za usługi w medycznych lub opiekuńczych placówkach stowarzyszenia (wnoszonych przez pacjentów i "National Health Insurance Programme").
Członkowie JRC, pracownicy i wolontariusze.
Członkami Japońskiego Czerwonego Krzyża są osoby i instytucje, które finansują działalność stowarzyszenia, wnosząc składki w wysokości co najmniej 500 jenów. W marcu 2010 roku do stowarzyszenia należało ok. 10,65 mln osób i 150 tys. instytucji. Członkowie mają wpływ na kierunki działania JRCS i jego budżet za pośrednictwem swoich przedstawicieli w terenowych "Board of Councillors". Za szczególnie duże wsparcie finansowe lub świadczone usługi stowarzyszenie przyznaje tytuł "Special Member" lub odznaczenia – "Golden Order of Merit" (medal) lub "Silver Order of Merit" (tarcza).
Poza członkami JRCS w stowarzyszeniu działają wolontariusze i pracownicy placówek JRC, np. szpitali, centrów krwiodawstwa, ośrodków pomocy społecznej, ośrodków szkoleniowych. W kwietniu 2011 roku pracowało w nich łącznie ok. 60 tys. osób.
Wielką rolę w historii JRCS odegrał wolontariat, który zaczął się rozwijać w roku 1887 (powstanie "Ladies’ Volunteer Nursing Association"). W roku 1948, po zakończeniu II wojny światowej, utworzono – z pomocą doradców z ARC – "The Red Cross Volunteer Corps". W roku 2010 Korpus liczył ok. 2 mln wolontariuszy, jednak jest obserwowane zmniejszanie się ich aktywności. Stowarzyszenie podejmuje akcje zmierzające do przeciwdziałania tej tendencji.

</doc>
<doc id="3048630" url="https://pl.wikipedia.org/wiki?curid=3048630" title="Młodzieżowe Indywidualne Mistrzostwa Szwecji na Żużlu 2010">
Młodzieżowe Indywidualne Mistrzostwa Szwecji na Żużlu 2010

Młodzieżowe Indywidualne Mistrzostwa Szwecji na Żużlu 2010 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2010. Tytuł wywalczył Dennis Andersson.

</doc>
<doc id="3048632" url="https://pl.wikipedia.org/wiki?curid=3048632" title="Młodzieżowe Indywidualne Mistrzostwa Szwecji na Żużlu 2009">
Młodzieżowe Indywidualne Mistrzostwa Szwecji na Żużlu 2009

Młodzieżowe Indywidualne Mistrzostwa Szwecji na Żużlu 2009 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2009. Tytuł wywalczył Tomas H. Jonasson.

</doc>
<doc id="3048634" url="https://pl.wikipedia.org/wiki?curid=3048634" title="Nová Pec (stacja kolejowa)">
Nová Pec (stacja kolejowa)

Nová Pec – stacja kolejowa w miejscowości Nová Pec, w kraju południowoczeskim, w Czechach. Znajduje się na linii 194 Czeskie Budziejowice – Černý Kříž, na wysokości 730 m n.p.m.. 

</doc>
<doc id="3048639" url="https://pl.wikipedia.org/wiki?curid=3048639" title="Młodzieżowe Indywidualne Mistrzostwa Szwecji na Żużlu 2008">
Młodzieżowe Indywidualne Mistrzostwa Szwecji na Żużlu 2008

Młodzieżowe Indywidualne Mistrzostwa Szwecji na Żużlu 2008 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2008. Tytuł wywalczył Ricky Kling.

</doc>
<doc id="3048642" url="https://pl.wikipedia.org/wiki?curid=3048642" title="Georges Jacob">
Georges Jacob

Georges Jacob (ur. 6 lipca 1739 w Cheny, zm. 5 lipca 1814 w Paryżu) ebenista francuski. 
Życiorys.
W 1755 r. przybył do Paryża, gdzie uczył się u mistrza ebenisty Louisa Delanois. Sam został mistrzem w roku 1765. W roku 1773 podjął prace restauratorskie nad meblami Boulle'a, co było wyróżnieniem go przez administrację królewską. Około roku 1780 był największym producentem krzeseł w Paryżu. Był dostawcą mebli dla dworu królewskiego, wykonywał wyposażenie dla buduaru Marii Antoniny w Wersalu oraz dla pałaców w Tuileries, Saint-Cloud i Rambouillet. Realizował również zamówienia dla księcia Condé na meble do Pałacu Burbońskiego w Paryżu i pałacu w Chantilly. W latach 1789-1780 zrealizował zamówienie na komplet mebli dla J. Davida, który je zaprojektował, a następnie w 1793 dzięki protekcji malarza, który piastował wtedy ważne politycznie stanowisko, otrzymał bardzo duże zamówienie na komplet mebli do Konwentu według projektów Perciera i Fontaine'a. W 1796 przekazał swój warsztat synom, którzy założyli spółkę i działali wspólnie z dużymi sukcesami. Śmierć starszego z braci w roku 1803 sprawiła, że Georges Jacob powrócił do wykonywania zawodu i ze swoim młodszym synem François-Honore prowadził spółkę Jacob-Desmalter.
Twórczość.
W ciągu lat swojej pracy tworzył wyroby kolejno w stylu Ludwika XV, stylu Ludwika XVI, stylu dyrektoriatu i empiru. Część jego mebli wyraża jego osobiste upodobania, a część jest stworzona ściśle według wskazówek zamawiającego. Sławę uzyskał jako wytwórca krzeseł, na początku kariery produkował je zgodnie z wymaganiami epoki- były gładko toczone i pozbawione ornamentów. Później wraz ze zmianą stylu w sztuce użytkowej dostosowywał swoje wyroby do aktualnych trendów. Jacob używał w swoich krzesłach i fotelach różnych motywów alegorycznych przekształcając je w elementy ozdobne i konstrukcyjne, kołczany pełniły rolę podpór, sfinksy stanowiły podstawę poręczy, psie głowy stanowiły zakończenie poręczy. W jego wyrobach można odnaleźć wpływy Chippendale'a, wskazują na to oparcia w kształcie snopków i kompozycje "chińskie". W końcowym okresie swojej działalności tworzył meble w tzw. stylu etruskim czyli wykorzystującym niektóre formy antyczne.

</doc>
<doc id="3048646" url="https://pl.wikipedia.org/wiki?curid=3048646" title="15. Tarnowska Nagroda Filmowa">
15. Tarnowska Nagroda Filmowa

15. Tarnowska Nagroda Filmowa – odbyła się w dniach 22-26 maja 2001 roku.

</doc>
<doc id="3048648" url="https://pl.wikipedia.org/wiki?curid=3048648" title="Młodzieżowe Indywidualne Mistrzostwa Szwecji na Żużlu 2007">
Młodzieżowe Indywidualne Mistrzostwa Szwecji na Żużlu 2007

Młodzieżowe Indywidualne Mistrzostwa Szwecji na Żużlu 2007 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2007. Tytuł wywalczył Robert Pettersson.

</doc>
<doc id="3048650" url="https://pl.wikipedia.org/wiki?curid=3048650" title="Ryszard Kruk">
Ryszard Kruk

Ryszard Kruk (ur. 5 stycznia 1948 w Nowej Rudzie, zm. 26 stycznia 2018) – polski siatkarz i trener siatkówki, m.in. reprezentacji Polski seniorów (1993), zdobywca Pucharu Polski z Chełmcem Wałbrzych (1993).
Kariera sportowa.
W młodości grał w siatkówkę w Odrze Wrocław (także na poziomie ekstraklasy w sezonach 1966/1967 i 1967/1968), Victorii Wałbrzych i Chełmcu Wałbrzych. Występował również w reprezentacji Polski juniorów (1966-1968). W 1973 ukończył studia trenerskie w Akademii Wychowania Fizycznego we Wrocławiu. Po studiach pracował jako instruktor siatkówki w Victorii Wałbrzych. Od 1974 był trenerem męskiej drużyny Chełmca Wałbrzych. Z wałbrzyskim klubem wielokrotnie zdobywał awans do ekstraklasy, ale w czterech pierwszych próbach jedynie na jeden sezon (kolejno 1974/1975 – 10 m., 1976/1977 – 10 m., 1982/1983 – 9 m., 1984/1985 – 9 m.). W piątej próbie w sezonie 1991/1992 jego drużyna zajęła 4 miejsce, a w sezonie 1992/1993 – 7 miejsce. W 1993 wywalczył największy sukces w historii klubu – Puchar Polski. Juniorów Chełmca poprowadził do trzech tytułów mistrza Polski (1989, 1990, 1992). W latach 1992–1993 był trenerem polskiej kadry narodowej juniorów. W 1993 został trenerem polskiej kadry narodowej seniorów, prowadził reprezentację na Uniwersjadzie w Buffalo, zdobywając srebrny medal, a następnie mistrzostwach Europy w 1993 (7 miejsce), ale po przegranych eliminacjach do mistrzostw świata w Atenach (1994) przestał być trenerem tej drużyny z końcem 1993. W kolejnych latach prowadził m.in. Morze Szczecin (1994/1995 jako asystent Tadeusza Chojnackiego, następnie pierwszy trener, zwolniony przed końcem sezonu), II-ligowy Górnik Jaworzno (1996/1997), Kazimierz Płomień Sosnowiec (w ekstraklasie – 7 m. w sezonie 1997/1998, 1998/1999 – zwolniony przed końcem sezonu), Citroen Hochland Nysa (1999/2000 – 9 m., 2000/2001 – 7 m.), żeńską drużynę Polonii Świdnica (2003-styczeń 2006 – od III do I ligi), MKS Cuprum Lubin (2006/2007 – i awans do II ligi, a następnie 2008/2009 w II lidze).
Jego synem jest siatkarz Łukasz Kruk.

</doc>
<doc id="3048652" url="https://pl.wikipedia.org/wiki?curid=3048652" title="Młodzieżowe Indywidualne Mistrzostwa Szwecji na Żużlu 2006">
Młodzieżowe Indywidualne Mistrzostwa Szwecji na Żużlu 2006

Młodzieżowe Indywidualne Mistrzostwa Szwecji na Żużlu 2006 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2006. Tytuł wywalczył Antonio Lindbäck.

</doc>
<doc id="3048653" url="https://pl.wikipedia.org/wiki?curid=3048653" title="Naksan sa">
Naksan sa

Naksan sa (낙산사 Klasztor Potalaka) – koreański klasztor będący dziś docelowym miejscem pielgrzymek.
Historia klasztoru.
Klasztor został założony przez Ŭisanga. Według legendy, w czasie jego medytacji w grocie nad morze, pojawił/a się bodhisattwa Awalokiteśwara, który/a nakazał/a mu wybudowanie tu klasztoru. Ŭisang nazwał tę górę Naksan, co jest koreańskim oddaniem słowa Potalaka, gdzie przebywa Awalokiteśwara. Dzisiaj w miejscu, gdzie medytował Ŭisang znajduje się pawilon Ŭisangdae. Przez jakiś czas był to klasztor związany ze szkołą hwaŏm.
Po raz pierwszy klasztor uległ spaleniu w jakiś czas po śmierci Ŭisanga. W 858 r. mistrz sŏn T'onghyo Pŏmil (810-889) odbudował go. Po raz drugi klasztor został spalony w czasie inwazji mongolskiej na Koreę w XIII wieku. W latach 1467, 1469, 1631 i 1643 z królewskiego rozkazu był rozbudowywany. Częściowemu zniszczeniu uległ w czasie wojny koreańskiej w latach 1950-1953. Duża część klasztoru została zniszczona w czasie pożaru, który wybuchł w otaczającym klasztor lesie 5 kwietnia 2005 r. Restauracja klasztoru została zakończona w 2010 r.

</doc>
<doc id="3048655" url="https://pl.wikipedia.org/wiki?curid=3048655" title="TEB-BNP Paribas WTA Championships 2011">
TEB-BNP Paribas WTA Championships 2011



</doc>
<doc id="3048659" url="https://pl.wikipedia.org/wiki?curid=3048659" title="Medwediwka (obwód czerkaski)">
Medwediwka (obwód czerkaski)

Medwediwka (ukr. Медведівка; hist. "Danielgród") – wieś na Ukrainie, w obwodzie czerkaskim, w rejonie czerkaskim, nad rzeką Tiasmyn. W 2001 roku liczyła 1441 mieszkańców.
W miejscowości znajdował się zamek.
Siedziba dawnej w powiecie czehryńskim na Ukrainie.

</doc>
<doc id="3048661" url="https://pl.wikipedia.org/wiki?curid=3048661" title="Saffle">
Saffle



</doc>
<doc id="3048662" url="https://pl.wikipedia.org/wiki?curid=3048662" title="Peter Ingmar Karlsson">
Peter Ingmar Karlsson

Peter Ingmar Karlsson (ur. 12 lipca 1976 w Säffle) – szwedzki żużlowiec.
Trzykrotny medalista indywidualnych mistrzostw Szwecji młodzików: dwukrotnie złoty (1991, 1993) oraz brązowy (1992). Dwukrotny medalista młodzieżowych indywidualnych mistrzostw Szwecji: złoty (Vetlanda 1997) oraz srebrny (Hallstavik 1996). Srebrny medalista mistrzostw Szwecji par klubowych (2000). Srebrny medalista drużynowych mistrzostw Szwecji (1999). Sześciokrotny finalista indywidualnych mistrzostw Szwecji (najlepszy wynik: Vetlanda 1997 – X miejsce).
Reprezentant Szwecji na arenie międzynarodowej. Finalista indywidualnych mistrzostw Europy (Slaný 2003 – X miejsce). Wielokrotny uczestnik eliminacji indywidualnych mistrzostw świata (najlepszy wynik: Elgane 2000 – XIV miejsce w finale skandynawskim).
W lidze szwedzkiej reprezentował barwy klubów: Indianerna Kumla (1996–1997), Masarna Avesta (2000–2001) oraz Valsarna Hagfors (2002–?), w brytyjskiej – Workington Comets (1999–2003), natomiast w polskiej – Kolejarz Opole (2003).

</doc>
<doc id="3048663" url="https://pl.wikipedia.org/wiki?curid=3048663" title="Peter I Karlsson">
Peter I Karlsson



</doc>
<doc id="3048664" url="https://pl.wikipedia.org/wiki?curid=3048664" title="Guinope">
Guinope

Guinope – gmina ("municipio") w południowym Hondurasie, w departamencie El Paraíso. W 2010 roku zamieszkana była przez ok. 7,7 tys. mieszkańców. Siedzibą administracyjną jest miasteczko Guinope.
Położenie.
Gmina położona jest w zachodniej części departamentu. Graniczy z 5 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3048665" url="https://pl.wikipedia.org/wiki?curid=3048665" title="Čerčany (stacja kolejowa)">
Čerčany (stacja kolejowa)

Čerčany – stacja kolejowa w miejscowości Čerčany, w kraju środkowoczeskim, w Czechach. Znajduje się na linii 221 Praga – Benešov u Prahy, na wysokości 280 m n.p.m.. Jest ważnym węzłem kolejowym.

</doc>
<doc id="3048666" url="https://pl.wikipedia.org/wiki?curid=3048666" title="Eliad Cohen">
Eliad Cohen



</doc>
<doc id="3048668" url="https://pl.wikipedia.org/wiki?curid=3048668" title="Eli'ad Kohen">
Eli'ad Kohen



</doc>
<doc id="3048671" url="https://pl.wikipedia.org/wiki?curid=3048671" title="Čtyřkoly (przystanek kolejowy)">
Čtyřkoly (przystanek kolejowy)

Čtyřkoly – przystanek kolejowy w miejscowości Čtyřkoly, w kraju środkowoczeskim, w Czechach. Znajduje się na linii 221 Praga – Benešov u Prahy, na wysokości 305 m n.p.m.. 

</doc>
<doc id="3048673" url="https://pl.wikipedia.org/wiki?curid=3048673" title="Senohraby (stacja kolejowa)">
Senohraby (stacja kolejowa)

Senohraby – stacja kolejowa w miejscowości Senohraby, w kraju środkowoczeskim, w Czechach przy ulicy Hlavní 48. Znajduje się na linii 221 Praga – Benešov u Prahy, na wysokości 340 m n.p.m.. 

</doc>
<doc id="3048674" url="https://pl.wikipedia.org/wiki?curid=3048674" title="Wodospad Nyambwezi">
Wodospad Nyambwezi



</doc>
<doc id="3048676" url="https://pl.wikipedia.org/wiki?curid=3048676" title="Zambijski Uniwersytet Otwarty">
Zambijski Uniwersytet Otwarty



</doc>
<doc id="3048678" url="https://pl.wikipedia.org/wiki?curid=3048678" title="Marszów (stacja kolejowa)">
Marszów (stacja kolejowa)

Marszów – nieczynna stacja kolejowa w Marszowie, w gminie Żary, w powiecie żarskim, w woj. lubuskim, w Polsce. Została otwarta w 1884 roku przez KPEV. Zamknięta i zlikwidowana została w 1954 roku.

</doc>
<doc id="3048680" url="https://pl.wikipedia.org/wiki?curid=3048680" title="Oscar Yanes">
Oscar Yanes

Oscar Yanes (ur. 25 kwietnia 1927, zm. 21 października 2013) – wenezuelski pisarz i dziennikarz.
Wyróżnienia.
W 1992 roku zdobył nagrodę Silver Book.

</doc>
<doc id="3048681" url="https://pl.wikipedia.org/wiki?curid=3048681" title="Kościół św. Andrzeja Boboli w Kosobudach">
Kościół św. Andrzeja Boboli w Kosobudach

Kościół św. Andrzeja Boboli – rzymskokatolicki kościół w Kosobudach, pierwotnie cerkiew unicka, a po likwidacji unickiej diecezji chełmskiej prawosławna.
Historia.
W Kosobudach istniała parafia unicka, którą w 1874, w ramach likwidacji unickiej diecezji chełmskiej, przymusowo przemianowano na placówkę prawosławną. Użytkowana przez nią świątynia została wzniesiona w latach 1842–1848 z fundacji Ordynacji Zamojskiej. W 1870 została odremontowana.
Świątynia kosobudzka została przekazana katolikom jeszcze przed odzyskaniem niepodległości przez Polskę. Władze okupacyjne austro-węgierskie uznały za zasadne oddanie obiektu katolikom, którzy byli w miejscowości w zdecydowanej większości (prawosławnych pozostało po bieżeństwie jedynie 10%). Rekoncyliacja budynku miała miejsce 28 lipca 1918. W kolejnych latach odsetek prawosławnych w Kosobudach wzrósł do 20%, co jednak nie wpłynęło na kwestię własności świątyni; w 1923 prawosławni bezskutecznie ubiegali się o jej odzyskanie. 26 lutego 1919 biskup lubelski Marian Leon Fulman erygował w Kosobudach parafię łacińską. Kierujący nią proboszcz prowadził szeroko zakrojoną działalność misyjną
Szczególną czcią w okresie międzywojennym był w kościele otaczany obraz Matki Bożej Kosobudzkiej. Wizerunek ten uległ zniszczeniu w czasie pożaru kościoła podczas II wojny światowej (25 lipca 1944 budowla spłonęła od pocisku armatniego). 6 czerwca 1943 okupanci niemieccy wywieźli do obozu koncentracyjnego na Majdanku 120 mężczyzn wyciągniętych z kościoła.
W latach 1944–1948 kościół w Kosobudach został odbudowany. Po zakończeniu prac ponownie poświęcił go 16 maja 1948 biskup lubelski Stefan Wyszyński. Przez kolejne dziewięć lat trwał remont dachu.
Architektura.
Kościół w Kosobudach jest budowlą murowaną, jednonawową. Pierwotnie był to obiekt dwuwieżowy, jednak w czasie odbudowy w latach 40. XX wieku zostały one ostatecznie usunięte. Zmieniono wówczas także formę wejścia, dachu i chóru, dobudowano natomiast zakrystię. W kościelnej nawie znajduje się sklepienie płaskie, natomiast w pomieszczeniu ołtarzowym zastosowano sklepienie kolebkowe. Ołtarz główny kościoła powstał w 1945. Znajdują się w nim wizerunek patrona kościoła oraz kopia obrazu Matki Bożej Kosobudzkiej.

</doc>
<doc id="3048683" url="https://pl.wikipedia.org/wiki?curid=3048683" title="Mirošovice u Prahy">
Mirošovice u Prahy

Mirošovice u Prahy – przystanek kolejowy w miejscowości Mirošovice, w kraju środkowoczeskim, w Czechach. Znajduje się na linii 221 Praga – Benešov u Prahy, na wysokości 355 m n.p.m.. 

</doc>
<doc id="3048684" url="https://pl.wikipedia.org/wiki?curid=3048684" title="Henry Grew">
Henry Grew

Henry S. Grew (ur. 1781 w Birmingham, Anglia; zm. 8 sierpnia 1862 w Filadelfii, Stany Zjednoczone) – chrześcijański nauczyciel i pisarz, który w swoich pismach odnosząc się do Biblii przedstawiał poglądy sprzeczne z wieloma naukami przyjętymi w głównych Kościołach chrześcijańskich jego czasów. Odrzucił między innymi Trójcę, nieśmiertelność duszy oraz piekło rozumiane jako miejsce wiecznej męki.
Do Stanów Zjednoczonych wyjechał wraz z rodziną w wieku 13 lat. Wszyscy należeli do Kościoła kongregacyjnego. Choć jego ojciec był kupcem i chciał by syn przejął po nim interes, to jednak zezwolił mu zostać duchownym. W trakcie kształcenia na duchownego zdał sobie sprawę, że Pismo Święte uczy o chrzcie odbywającym się przez zanurzenie. Z tego względu przystąpił do Kościoła baptystów. Wkrótce potem zdobył uprawnienia duchownego i został pastorem "Pierwszego Kościoła Baptystów" w Hartford, w stanie w Connecticut.
Swoją gorliwością ożywił swój kościół, co przyczyniało się do napływu do niego wielu osób. Równocześnie rozważając problem natury i przeznaczenia człowieka doszedł do wniosku, że piekłem przedstawionym w Biblii jest grób a nie jest to miejsce więcznej męki. W Pierwszym Kościele Baptystów w Hartford pastorem był przez czternaście lat. Kiedy jednak Grew zaczął głosić poglądy przez baptystów uznawane za herezję kościół ten został rozwiązany. Część wiernych, którzy sympatyzowali z jego poglądami poszła za nim.
Pomimo niskich przychodów połowę swoich zarobków oddawał na cele charytatywne. Były one wykorzystywane zarówno na działalność misjonarską jak też na rzecz ubogich. Kazania, które wygłaszał często były skierowane przeciw niewolnictwu. Grew był również przekonany o tym, że doktryny o duszy nieśmiertelnej, ogniu piekielnym oraz Trójcy są niebiblijne, napisał kilka książek, w których się im sprzeciwiał.
W 1824 roku na szerszą skalę rozpoczął pisanie większej ilości ulotek uzasadniających jego punkt widzenia. Swoimi poglądami wywarł wpływ na ruch adwentystów oraz na takie osoby jak George Stetson czy George Storrs a pośrednio również na Charlesa Taze Russella.

</doc>
<doc id="3048687" url="https://pl.wikipedia.org/wiki?curid=3048687" title="Mnichovice (przystanek kolejowy)">
Mnichovice (przystanek kolejowy)

Mnichovice – przystanek kolejowy w miejscowości Mnichovice, w kraju środkowoczeskim, w Czechach. Znajduje się na linii 221 Praga – Benešov u Prahy, na wysokości 380 m n.p.m.. 

</doc>
<doc id="3048689" url="https://pl.wikipedia.org/wiki?curid=3048689" title="Strančice (stacja kolejowa)">
Strančice (stacja kolejowa)

Strančice – stacja kolejowa w miejscowości Strančice, w kraju środkowoczeskim, w Czechach. Znajduje się na linii 221 Praga – Benešov u Prahy, na wysokości 410 m n.p.m.. Stacja jest w pełni przystosowana dla osób niepełnosprawnych.

</doc>
<doc id="3048691" url="https://pl.wikipedia.org/wiki?curid=3048691" title="TEB BNP Paribas WTA Championships 2013">
TEB BNP Paribas WTA Championships 2013

TEB BNP Paribas WTA Championships 2013 – tenisowy turniej WTA z cyklu WTA Tour Championships, zamykający sezon rozgrywek kobiecych, rozgrywany w dniach 22–27 października 2013 roku w Stambule na kortach twardych w hali o puli nagród 6 000 000 dolarów amerykańskich.
W zawodach singlowych udział brało osiem najlepszych zawodniczek świata według klasyfikacji "WTA Champions Race", podsumowującej występy tenisistki w danym sezonie. Tenisistki rywalizowały w dwóch grupach po cztery osoby. Dwie najlepsze zawodniczki z każdej grupy awansowały do półfinałów, a ich zwyciężczynie zagrały o trofeum. W zawodach deblowych wystąpiły cztery najlepsze pary sezonu, które grę zaczęły od półfinałów. Dwa zwycięskie deble zmierzyły się ze sobą w meczu finałowym.
Gra pojedyncza.
Zawodniczki rozstawione.
W turnieju nie wystąpiła finalistka French Open i półfinalistka Australian Open, Marija Szarapowa, która wycofała się z powodu kontuzji. W związku z tym zawodniczką z numerem trzecim, pomimo zajmowanego czwartego miejsca w rankingu, została Agnieszka Radwańska.

</doc>
<doc id="3048692" url="https://pl.wikipedia.org/wiki?curid=3048692" title="Světice (przystanek kolejowy)">
Světice (przystanek kolejowy)

Světice – przystanek kolejowy w miejscowości Světice, w kraju środkowoczeskim, w Czechach. Znajduje się na linii 221 Praga – Benešov u Prahy, na wysokości 380 m n.p.m.. 

</doc>
<doc id="3048693" url="https://pl.wikipedia.org/wiki?curid=3048693" title="Říčany (stacja kolejowa)">
Říčany (stacja kolejowa)

Říčany – stacja kolejowa w miejscowości Říčany, w kraju środkowoczeskim, w Czechach. Znajduje się na linii 221 Praga – Benešov u Prahy, na wysokości 350 m n.p.m.. 

</doc>
<doc id="3048695" url="https://pl.wikipedia.org/wiki?curid=3048695" title="J. Z. Knight">
J. Z. Knight



</doc>
<doc id="3048699" url="https://pl.wikipedia.org/wiki?curid=3048699" title="J. R. Smith">
J. R. Smith



</doc>
<doc id="3048702" url="https://pl.wikipedia.org/wiki?curid=3048702" title="Praha-Kolovraty">
Praha-Kolovraty

Praha-Kolovraty – przystanek kolejowy w Pradze, w Czechach, w dzielnicy Kolovraty. Znajduje się na linii 221 Praga – Benešov u Prahy, na wysokości 315 m n.p.m.. 

</doc>
<doc id="3048704" url="https://pl.wikipedia.org/wiki?curid=3048704" title="M. G. Ramachandran">
M. G. Ramachandran



</doc>
<doc id="3048707" url="https://pl.wikipedia.org/wiki?curid=3048707" title="M. G. Chakrapani">
M. G. Chakrapani



</doc>
<doc id="3048708" url="https://pl.wikipedia.org/wiki?curid=3048708" title="Praha-Uhříněves">
Praha-Uhříněves

Praha-Uhříněves – stacja kolejowa w Pradze, w Czechach, w dzielnicy Praga 22 przy ulicy U Starého nádraží 262/2. Znajduje się na linii 221 Praga – Benešov u Prahy, na wysokości 290 m n.p.m.. Jest to również stacja towarowa, na której znajduje się terminal kontenerowy.

</doc>
<doc id="3048709" url="https://pl.wikipedia.org/wiki?curid=3048709" title="P. U. Chinnappa">
P. U. Chinnappa



</doc>
<doc id="3048710" url="https://pl.wikipedia.org/wiki?curid=3048710" title="M. K. Stalin">
M. K. Stalin



</doc>
<doc id="3048712" url="https://pl.wikipedia.org/wiki?curid=3048712" title="K. R. Ramaswamy">
K. R. Ramaswamy



</doc>
<doc id="3048713" url="https://pl.wikipedia.org/wiki?curid=3048713" title="S. G. Kittappa">
S. G. Kittappa



</doc>
<doc id="3048714" url="https://pl.wikipedia.org/wiki?curid=3048714" title="R. M. Veerappan">
R. M. Veerappan



</doc>
<doc id="3048715" url="https://pl.wikipedia.org/wiki?curid=3048715" title="Praha-Horní Měcholupy">
Praha-Horní Měcholupy

Praha-Horní Měcholupy – przystanek kolejowy w Pradze, w Czechach, w dzielnicy Horní Měcholupy przy ulicy Hornoměcholupskiej. Znajduje się na linii 221 Praga – Benešov u Prahy, na wysokości 275 m n.p.m.. 

</doc>
<doc id="3048717" url="https://pl.wikipedia.org/wiki?curid=3048717" title="Abd al-Karim an-Nahlawi">
Abd al-Karim an-Nahlawi

Abd al-Karim an-Nahlawi (ur. 1926 w Damaszku) – syryjski wojskowy, przywódca zamachu stanu z września 1961, po którym przestała istnieć Zjednoczona Republika Arabska, zaś Syria na nowo stała się niezależnym państwem.
Życiorys.
Pochodził z zamożnej rodziny mieszczańskiej z Damaszku.
28 września 1961 stanął na czele wojskowego przewrotu, w czasie którego władzę w Prowincji Północnej Zjednoczonej Republiki Arabskiej (terytorium dawnej Republiki Syryjskiej) przejęli zwolennicy wystąpienia Syrii z zawiązanej w 1958 federacji z Egiptem. Był wówczas podpułkownikiem. Po sukcesie zamachu wszedł w skład tymczasowego organu rządzącego, Najwyższego Arabskiego Dowództwa Rewolucyjnego, które 29 września przekazało władzę kolejnemu rządowi tymczasowemu, na czele którego stanął Mamnun al-Kuzbari. Zamach stanu pozwolił damasceńskiemu mieszczaństwu powrócić do faktycznego sprawowania władzy, od której zostało odsunięte po 1958. Formalnie wojsko odgrywało odtąd w kraju rolę drugoplanową, jednak miało istotny wpływ na rozwój wydarzeń w Syrii. W marcu 1962 an-Nahlawi przeprowadził drugi zamach stanu, przekonany, że władzę w państwie zdominowali politycy z Aleppo, konkurujący z działaczami z jego rodzinnego miast. An-Nahlawi zmusił prezydenta Nazima al-Kudsiego i cały rząd do ustąpienia, jednak w następnym miesiącu musiał zrezygnować ze sprawowania władzy z powodu masowych demonstracji i opozycji wewnątrz samego wojska. Umożliwiło to powrót al-Kudsiego na urząd prezydencki.

</doc>
<doc id="3048718" url="https://pl.wikipedia.org/wiki?curid=3048718" title="Gajusz Skryboniusz Kurion (konsul 76 p.n.e.)">
Gajusz Skryboniusz Kurion (konsul 76 p.n.e.)

Caius Scribonius Curio (ur. ok. 125 p.n.e., zm. 53 p.n.e.) – rzymski polityk z I w. p.n.e. należący do stronnictwa optymatów, uczestnik I wojny z Mitrydatesem, konsul w 76 p.n.e. i dobry mówca.
Dla odróżnienia od swego ojca i syna zwany jest Kurionem-ojcem ("pater").
Życiorys.
Gajusz Skryboniusz Kurion był synem Gajusza Skryboniusza Kuriona pretora z 121 p.n.e., który zmarł, gdy jego syn był jeszcze chłopcem. Zwany był Burbulejusz ("Burbulieus" od pewnego aktora) ze względu na sposób poruszania ciałem podczas przemawiania. Znany był jako mówca publiczny przemawiający czystą, nienaganną łaciną. Jego charakterystykę jako mówcy przedstawił Cyceron w dialogu "Brutus".
W 90 p.n.e. został trybunem ludowym. Służył w armii pod Sullą w Grecji jako legat, w czasie kampanii przeciwko Archelaosowi, dowódcy Mitrydatesa. W 87 p.n.e. otrzymał zadanie blokowania Arystiona, tyrana Aten, który przejął władzę w mieście i zawarł sojusz z Archealosem. Następnie po szturmie na Ateny w 86 p.n.e., oblegał Arystiona, który zajął pozycję na Akropolu. Oblężenie zakończyło poddanie się Arystiona, któremu wyczerpały się zapasy wody i żywności. Arystion został pojmany a jego straż przyboczna wybita. W 85 p.n.e. otrzymał od Sulli zadanie przywrócenia Nikomedesowi Bitynii a Ariobarzanesowi Kapadocji. Następnie w 84 p.n.e. walczył jako legat w Azji podczas kampanii przeciw Mitrydatesowi.
W 81 lub 80 p.n.e. był pretorem. W 78 p.n.e. zaproponował w senacie wysłanie grupy przedstawicieli do Erytrei w Jonii, w celu odtworzenia Ksiąg Sybillińskich, które spłonęły w czasie pożaru Kapitolu 6 lipca 83 p.n.e. Wysłano komisję złożoną z trzech prawdopodobnie kwindecemwirów: Publiusza Gabiniusza, Markusa Otacyliusza i Lucjusza Waleriusza, którzy zebrali tysiąc wersów od osób prywatnych. Poszukiwania prowadzono także na Samos, w Afryce, na Sycylii i w koloniach italskich.
W 76 p.n.e. był konsulem razem z Gnejuszem Oktawiuszem. Po zakończeniu konsulatu został wysłany do Macedonii jako namiestnik. W latach 75–73 p.n.e. prowadził walki z Dardanami. Wyruszył z Dyrrachium i kierując się via Egnatia, wtargnął doliną rzeki Wardar do dzisiejszej Serbii i jako pierwszy dowódca rzymski dotarł w 74 p.n.e. do Dunaju w rejonie Banatu, ale nie przeprawił się na drugą stronę. Jego armia wkroczyła na tereny Mezów, którzy mieszkali po obu stronach rzeki Timakus. W 72 lub 71 p.n.e. odbył triumf po zwycięstwie nad Dardanami i Mezami. W 70 p.n.e. jako namiestnik Macedonii zwyciężył Traków.
Razem z konsularami Publiuszem Serwiliuszem Watią Izauryckim, Gajuszem Kassjuszem Warrusem i Gnejuszem Korneliuszem Lentulusem popierał wniosek Gajusza Maniliusza o przekazaniu Pompejuszowi dowództwa na Wschodzie w wojnie z Mitrydatesem.
Prawdopodobnie w 61 p.n.e. był cenzorem. Od 61 lub 57 p.n.e. był najwyższym kapłanem ("Pontifex Maximus"). Miał opinię autorytetu w sprawach religijnych. Warron uczynił go tytułowym bohaterem swego dzieła "Curio de cultu deorum".
Był przyjacielem Cycerona i wspierał go w czasie sprzysiężenia Katyliny, gdy opowiadał się za karą śmierci dla spiskowców. Przemawiał w obronie Klodiusza, który był sądzony za wywołanie skandalu podczas misteriów Dobrej Bogini ("Bona Dea"). Chociaż Cyceron przemawiał przeciwko Klodiuszowi i Kurionowi, to nie wpłynęło na ich przyjaźń. Był zaciekłym przeciwnikiem Cezara i napisał przeciwko niemu dialog, w którym skrytykował jego konsulat i życie prywatne.
W czasach Sulli kupił luksusową nadmorską willę Mariusza.
Zmarł w 53 p.n.e. Jego synem był Gajusz Skryboniusz Kurion trybun ludowy w 50 p.n.e. i stronnik Cezara w wojnie domowej z Pompejuszem.

</doc>
<doc id="3048719" url="https://pl.wikipedia.org/wiki?curid=3048719" title="Praha-Strašnice zastávka">
Praha-Strašnice zastávka

Praha-Strašnice zastávka – przystanek kolejowy w Pradze, w Czechach, w dzielnicy Strašnice przy ulicach Strančickiej i U Trati. Znajduje się na linii 221 Praga – Benešov u Prahy, na wysokości 235 m n.p.m.. 

</doc>
<doc id="3048721" url="https://pl.wikipedia.org/wiki?curid=3048721" title="Emil Lindqvist">
Emil Lindqvist

Emil Lindqvist (ur. 8 grudnia 1976 w Sztokholmie) – szwedzki żużlowiec.
Srebrny medalista indywidualnych mistrzostw Szwecji młodzików (1993). Dwukrotny medalista młodzieżowych indywidualnych mistrzostw Szwecji: złoty (Hallstavik 1996) oraz srebrny (Vetlanda 1997). Pięciokrotny medalista drużynowych mistrzostw Szwecji: dwukrotnie złoty (1995, 1997), dwukrotnie srebrny (1996, 1998) oraz brązowy (1999). Dwukrotny finalista indywidualnych mistrzostw Szwecji (Hallstavik 1996 – IX miejsce, Avesta 2001 – jako rezerwowy). Czterokrotny medalista drużynowych mistrzostw Finlandii: złoty (2004) oraz trzykrotnie brązowy (2003, 2006, 2007). Brązowy medalista mistrzostw Finlandii par klubowych (2006).
Reprezentant Szwecji na arenie międzynarodowej. Finalista indywidualnych mistrzostw świata juniorów (Mšeno 1997 – XIV miejsce). Uczestnik eliminacji indywidualnych mistrzostw świata (Mariestad 1997 – XI miejsce w finale szwedzkim).
W lidze szwedzkiej reprezentował barwy klubów: Rospiggarna Hallstavik (1994–1999), Vargarna Norrköping (2001–2002, 2006–2008), Sjorovarna Vastervik (2001), Ulvarna Norrköping (2001, 2005), Bysarna Visby (2002), Folkare Avesta (2003), Getingarna Sztokholm (2003, 2005–2009), Korparna Uddevalla (2003), Bajen Speedway Sztokholm (2004) oraz Stjarnorna Hallstavik (2008–2010), w brytyjskiej – Newport Wasps (1999, 2001–2002) oraz Poole Pirates (2000), w fińskiej – Leijonat Helsinki (2003), Leijonahaukat HMK-SsMK (2004, 2006) oraz Kopparbeg Vaasa (2007), natomiast w polskiej – Orzeł Łódź (2007).

</doc>
<doc id="3048722" url="https://pl.wikipedia.org/wiki?curid=3048722" title="Harry Hammond Hess">
Harry Hammond Hess



</doc>
<doc id="3048723" url="https://pl.wikipedia.org/wiki?curid=3048723" title="Nowe światło">
Nowe światło

 Nowe światło – album studyjny polskiego duetu hip-hopowego Miuosha i Onara. Wydawnictwo ukazało się 18 października 2013 roku nakładem wytwórni muzycznej Step Records. Płytę poprzedziły single wydane w formie digital download. Pierwszy z nich zatytułowany „Światło” ukazał się 29 sierpnia, natomiast drugi – „Kilka słów” ukazał się 5 września 2013 roku.
Gościnnie na płycie wystąpili raperzy Pezet i Włodi oraz zespoły JWP i Bez Cenzury. Produkcji nagrań podjęli się Pawbeats, Bob Air, Eljot, NNFOF, Donde, TMK Beatz, Fleczer, Sherlock, Młody GRO oraz Voskovy. Natomiast scratche wykonali DJ Ben i DJ Noriz. 
Nagrania zadebiutowały na 2. miejscu zestawienia OLiS i uzyskały certyfikat złotej płyty.
Lista utworów.
Opracowano na podstawie materiału źródłowego.

</doc>
<doc id="3048728" url="https://pl.wikipedia.org/wiki?curid=3048728" title="Młodzieżowe Indywidualne Mistrzostwa Szwecji na Żużlu 2005">
Młodzieżowe Indywidualne Mistrzostwa Szwecji na Żużlu 2005

Młodzieżowe Indywidualne Mistrzostwa Szwecji na Żużlu 2005 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2005. Tytuł wywalczył Jonas Davidsson. 

</doc>
<doc id="3048733" url="https://pl.wikipedia.org/wiki?curid=3048733" title="M. K. Muthu">
M. K. Muthu



</doc>
<doc id="3048735" url="https://pl.wikipedia.org/wiki?curid=3048735" title="Młodzieżowe Indywidualne Mistrzostwa Szwecji na Żużlu 2004">
Młodzieżowe Indywidualne Mistrzostwa Szwecji na Żużlu 2004

Młodzieżowe Indywidualne Mistrzostwa Szwecji na Żużlu 2004 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2004. Tytuł wywalczył Fredrik Lindgren. 

</doc>
<doc id="3048736" url="https://pl.wikipedia.org/wiki?curid=3048736" title="M. S. Narayana">
M. S. Narayana



</doc>
<doc id="3048737" url="https://pl.wikipedia.org/wiki?curid=3048737" title="T. M. Soundararajan">
T. M. Soundararajan



</doc>
<doc id="3048738" url="https://pl.wikipedia.org/wiki?curid=3048738" title="S. P. Balasubrahmanyam">
S. P. Balasubrahmanyam



</doc>
<doc id="3048739" url="https://pl.wikipedia.org/wiki?curid=3048739" title="Mattias Nilsson">
Mattias Nilsson



</doc>
<doc id="3048741" url="https://pl.wikipedia.org/wiki?curid=3048741" title="K. J. Yesudas">
K. J. Yesudas



</doc>
<doc id="3048742" url="https://pl.wikipedia.org/wiki?curid=3048742" title="L. R. Eswari">
L. R. Eswari



</doc>
<doc id="3048743" url="https://pl.wikipedia.org/wiki?curid=3048743" title="Karl August von Thurn und Taxis">
Karl August von Thurn und Taxis

Karl August Joseph Maria Maximilian Lamoral Antonius Ignatius Benediktus Valentin Prinz von Thurn und Taxis (ur. 23 lipca 1898 na zamku Garatshausen; zm. 26 kwietnia 1982 w Ratyzbonie) – dziedziczny książę Thurn und Taxis (do roku 1918). Od 1971 roku do śmierci głowa rodziny Thurn und Taxis.
Życie.
Karl August był drugim synem księcia Alberta von Thurn und Taxis i arcyksiężnej Małgorzaty Klementyny austriackiej, córki Józefa Karola Ludwika austriackiego i księżniczki Klotyldy Marii Sachsen-Coburg-Saalfeld. Książę Karl August miał siedmioro rodzeństwa: sześciu braci i jedną siostrę. Jeden z jego braci, książę Max Emanuel von Thurn und Taxis (1902–1994), wstąpił do klasztoru i został benedyktynem, inny Philipp Ernest poślubił księżniczkę Eulalię von Thurn und Taxis w atmosferze skandalu (księżniczka Eulalia była narzeczoną kolejnego z braci Raphaela Rainera). Urodził się w zamku Garatshausen w górnobawarskim powiecie Starnberg. Po zdaniu matury w gimnazjum w Ratyzbonie studiował nauki przyrodnicze na Uniwersytecie Juliusza Maksymiliana w Würzburgu.
18 sierpnia 1921 r. na zamku Taxis pod Dischingen poślubił portugalską infantkę Marię Annę von Braganza (ur. 3 września 1899; zm. 23 czerwca 1971), siostrę żony swojego starszego brata Franza Josepha. Po zawarciu małżeństwa mieszkał ze swoją żoną w majątku ziemskim Höfling pod Regensburgiem i administrował pobliską posiadłością rolną Burgweinting, gdzie dorastały jego dzieci. Jako zadeklarowany przeciwnik nazizmu zabronił swoim dzieciom przystąpienia do Hitlerjugend po dojściu do władzy narodowych socjalistów.
W okresie drugiej wojny światowej został, podobnie jak jego brat Franz Joseph, powołany do służby wojskowej. Po denuncjacji dotyczącej słuchania wrogich audycji radiowych BBC Karl August został 8 sierpnia 1944 roku aresztowany przez Gestapo w posiadłości Höfling i oskarżony o działania na niekorzyść sił zbrojnych i naruszenie ustawy o radiofonii Mimo interwencji podejmowanych przez portugalską delegację w Wiedniu, do końca wojny był przetrzymywany w więzieniu w Landshucie. Do końca życia pozostał wrogiem wszelkich form totalitaryzmu. Przyjętą postawę życiową obrazują poniższe słowa Karla Augusta: "Nauczyłem się zawsze wyrażać swoje zdanie. Szanuję przy tym opinie każdego człowieka. Nie lubię tylko oportunistów".
Po śmierci swojego starszego brata w roku 1971 (którego jedyny syn Gabriel poległ podczas drugiej wojny światowej) Karl August został w wieku 73 lat głową domu Thurn und Taxis. Po nominacji zajmował się przede wszystkim modernizacją posiadłości rolnych i leśniczych Thurn und Taxis i budową na nich domów dla swoich pracowników. Oprócz tego pielęgnował kulturalno-historyczny dorobek domu Thurn und Taxis. Polecił odrestaurować części wyposażenia wnętrz zamku St. Emmeram, a także gobeliny z XVII i XVIII wieku.
Po śmierci dnia 26 kwietnia 1982 roku został pochowany w krypcie kaplicy zamku St. Emmeram.

</doc>
<doc id="3048747" url="https://pl.wikipedia.org/wiki?curid=3048747" title="Aleksiej Stenbock-Fermor">
Aleksiej Stenbock-Fermor

Aleksiej Aleksandrowicz Stenbock-Fermor (ros. Алексей Александрович Стенбок-Фермор, ur. 3 września 1835, zm. 4 października 1916 w Piotrogrodzie) – rosyjski generał-lejtnant, hrabia, stallmeister (koniuszy) dworu cesarskiego.
Życiorys.
Aleksiej Stenbock-Fermor urodził się 3 września 1835 roku w rodzinie hrabiowskiej, wywodzącej się ze Szkocji i Szwecji, która w XVIII wieku wstąpiła na służbę rosyjską. Jego ojcem był Aleksander Magnus Stenbock-Fermor (1809–1852), a matką Nadieżda z domu Jakowlewa (1815–1897). Ród Stenbocków-Fermorów był bogaty i cieszył się wielkim szacunkiem, małżeństwami skoligacony był z najważniejszymi rodzinami Imperium Rosyjskiego, m.in. z Kapnistami, Apraksinami, Meszczerskimi i Dołgorukimi. Jego rodzina należała do Rosyjskiego Kościoła Prawosławnego, a sam Aleksiej był wychowankiem prestiżowego Cesarskiego Liceum Aleksandrowskiego. Służbę wojskową w jednostkach gwardyjskich rozpoczął 22 stycznia 1855 roku, a jako kornet wstąpił do Lejb-Gwardyjskiego Pułku Huzarów Jego Wysokości. Wziął udział w wojnie krymskiej. W 1859 roku awansował do stopnia porucznika, a rok później został sztabs-rotmistrzem. W 1862 roku mianowany rotmistrzem, a w wieku trzydziestu lat osiąga stopień pułkownika, a także zostaje fligiel-adiutantem. W 1875 roku Stenbock-Fermor otrzymuje awans do stopnia generała-majora, zostając przy tym członkiem świty cesarza Aleksandra II. Trzy lata później wziął udział wojnie rosyjsko-tureckiej, w czasie której pełnił funkcje dowódcy szwadronu i dywizjonu. Po jej zakończeniu przez rok pełnił funkcję komendanta twierdzy Jassy, a w 1885 roku w stopniu generała-lejtnanta został zwolniony ze służby i przepisany do rezerwy sił kawalerii. Swą karierę kontynuował na dworze cesarskim, gdzie 13 maja tego roku został mianowany na honorowe stanowisko stallmeistra. W 1895 roku przywrócony do czynnej służby wojskowej. Aleksiej posiadał znaczne dobra ziemskie i nieruchomości, m.in. pałac (dom, numer 50) na prestiżowym Nabrzeżu Angielskim w Petersburgu. W pałacu tym organizowane były bale i spotkania antyartystyczne i kulturalne, a przez kilka miesięcy mieszkał tu także pruski poseł Otto von Bismarck. Aleksiej Stenbock-Fermor był wpływową postacią na dworze cesarza Aleksandra III. Posiadał także rezydencję w Carskim Siole. Zmarł 4 października 1916 w Piotrogrodzie w wieku osiemdziesięciu jeden lat.
Rodzina.
Żonaty z Margaritą Siergiejewną, z rodu Dołgorukich (1839–1912). Z tego związku miał następujące dzieci:

</doc>
<doc id="3048752" url="https://pl.wikipedia.org/wiki?curid=3048752" title="Kościół św. Agnieszki w Lublinie">
Kościół św. Agnieszki w Lublinie

Kościół świętej Agnieszki w Lublinie – rzymskokatolicki kościół wybudowany wraz z klasztorem augustianów w latach 1647-1667 na Kalinowszczyźnie, która stanowiła oddzielną jurydykę, rozbudowany po roku 1685, obecnie parafialny.
Historia.
Po sprowadzeniu do Lublina, augustianie początkowo odprawiali nabożeństwa w drewnianej kaplicy. Fundacja kościoła miała miejsce w latach 1638-1647. Następnie rozpoczęła się pierwsza faza budowy kościoła drewniano-murowanego. Prezbiterium zostało wzniesione w latach 1646-1647. Sklepienie ozdobiono późnorenesansową sztukaterią, charakterystyczną dla tzw. typu lubelskiego. Arkadę tęczową pomiędzy prezbiterium a nawą wzniesiono w 1648 roku.
W czasie potopu szwedzkiego kościół został uszkodzony. Kamień węgielny pod nową świątynię, w całości murowaną, został położony w 1685 roku. Druga faza budowy kościoła odbywała się etapami. W 1692 roku oddano do użytku mury nawy, w 1693 roku - fasadę frontową, w 1698 roku - sklepienie nawy i ołtarz główny.
Na początku XVIII stulecia pożar zniszczył świątynię. Została ona odbudowana w połowie tego wieku. Konsekrowana została w 1760 roku przez biskupa kijowskiego Kajetana Sołtyka.
W czasie powstania listopadowego spaliły się dach i dzwonnica. Kościół odbudowano w 1833 roku, następnie w 1874 roku wzniesiono dzwonnicę na nowym miejscu. W 1864 zakon augustianów uległ kasacie. W 1866 roku przy kościele została utworzona parafia św. Agnieszki.
Architektura.
Świątynię wybudowano z cegły i kamienia. Jest to budowla trzynawowa z małym, półkoliście zamkniętym prezbiterium, nakrytym sklepieniem kolebkowym. Budowa ciągnęła się przez kilka lat, dlatego w kościele można odnaleźć elementy różnych stylów. Chociaż budowla reprezentuje późnorenesansową architekturę lubelską, to nawy posiadają cechy architektury barokowej.
Wyposażenie.
W prezbiterium znajduje się ołtarz główny wykonany z drewna dębowego. W górnej części ołtarza jest umieszczony obraz św. Rity oraz Matki Bożej Pocieszenia trzymającej na ręku Dzieciątko Jezus. Ołtarze boczne w nawach zostały wykonane z drewna. W prawej nawie w głębi znajduje się ołtarz w stylu barokowym, w którym wisi w ozdobnej drewnianej ramie obraz św. Tomasza, który wcześniej był umieszczony w głównym ołtarzu. W lewej nawie w głębi znajduje się ołtarz św. Agnieszki (z obrazem świętej), wykonany w stylu barokowym. Po lewej stronie, w nawie głównej znajdują się: ołtarz i obraz Matki Bożej Nieustającej Pomocy (za nastawą ołtarzową znajduje się obraz św. Mikołaja), po prawej stronie ołtarz Ukrzyżowania (za nastawą ołtarzową znajduje się obraz św. Walentego). Na chórze są umieszczone organy wykonane w 1896 roku przez firmę Blomberga.

</doc>
<doc id="3048755" url="https://pl.wikipedia.org/wiki?curid=3048755" title="Konrad Stäheli">
Konrad Stäheli

Konrad Stäheli (ur. 17 grudnia 1866 w Egnach, zm. 5 listopada 1931 w Sankt Fiden) – szwajcarski strzelec, czterokrotny medalista olimpijski, dwukrotny medalista Olimpiady Letniej 1906. 69-krotny medalista mistrzostw świata; najbardziej utytułowany medalista mistrzostw świata w historii. We wszystkich zawodach strzeleckich zdobył co najmniej 117 medali.
Życiorys.
Wystąpił tylko na jednych igrzyskach olimpijskich (w Paryżu w 1900 roku). Brał udział w siedmiu konkurencjach, zdobywając trzy złote medale i jeden brązowy (po dwa w konkurencjach drużynowych i indywidualnych). Jedynie w dwóch konkurencjach zajmował miejsca poza pierwszą dziesiątką. Wystąpił także w sześciu konkurencjach na Olimpiadzie Letniej 1906, zdobywając jeden złoty i jeden srebrny medal. Dwa razy plasował się poza pierwszą dziesiątką. Ogółem na tych imprezach Szwajcar zdobył sześć medali (niektóre źródła podają jeszcze większą liczbę medali, co ma związek z Olimpiadą Letnią 1906, w której Stäheli zdobył trzy miejsca na podium w nieoficjalnych konkurencjach karabinu dowolnego). Stäheli nie brał udziału w igrzyskach olimpijskich w 1908 i 1912 (mimo że w tych latach zdobywał choćby medale mistrzostw świata).
Pierwsze medale mistrzostw świata Konrad Stäheli zdobył w 1898 roku i z wyjątkiem mistrzostw z 1903, w których w ogóle nie brał udziału, zdobywał je nieprzerwanie do 1914 roku. Ogółem wywalczył ich 69. W dorobku ma 41 złotych, 17 srebrnych i 11 brązowych medali. 44 medale osiągnął w konkurencjach indywidualnych, a pozostałe 25 w konkurencjach drużynowych. Ustanawiał przy tym 13 indywidualnych rekordów świata (aż siedmiokrotnie poprawiał rekord w tej samej konkurencji – było to strzelanie z karabinu dowolnego klęcząc z 300 metrów).
Po I wojnie światowej już nie brał udziału w zawodach o mistrzostwo świata. Po zakończeniu kariery poświęcił się pracy z młodymi strzelcami. Zmarł w 1931 roku.
Nikt nie pobił rekordu Szwajcara jeśli chodzi o zdobyte medale na mistrzostwach świata. Najbliżej tego osiągnięcia był jego rodak Karl Zimmermann (aktywny w latach 20., 30. i 40. XX wieku), który ma w swoim dorobku tylko dwa medale mniej – 67.
Jego osobie poświęcona jest książka "Konrad Stäheli, der grösste Meister der Schiesskunst", napisana przez Adolfa Greutera. Po raz pierwszy została wydana w 1934 roku w Zurychu.
Pamięć o szwajcarskim mistrzu podtrzymywana jest w stołecznym Muzeum Strzelectwa w Bernie. Kolekcja trofeów Stäheliego i pamiątek po nim znajduje się w sali honorowej na pierwszym piętrze budynku.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="3048756" url="https://pl.wikipedia.org/wiki?curid=3048756" title="Lichnówki Drugie">
Lichnówki Drugie

Lichnówki Drugie – osada w Polsce położona w województwie pomorskim, w powiecie malborskim, w gminie Lichnowy na obszarze Wielkich Żuław Malborskich.

</doc>
<doc id="3048758" url="https://pl.wikipedia.org/wiki?curid=3048758" title="Ali Chamis Abbas">
Ali Chamis Abbas

Ali Chamis Abbas (ur. 30 czerwca 1995) – bahrajński lekkoatleta specjalizujący się w biegach sprinterskich.
Na początku kariery biegał także długie dystanse płotkarskie, nie osiągając sukcesów na arenie międzynarodowej. W 2013 zdobył brązowy medal w biegu na 400 metrów podczas mistrzostw panarabskich w Dosze. Nieco ponad miesiąc później, na tym samym dystansie, sięgnął po srebro azjatyckich mistrzostw w Pune. Wicemistrz świata juniorów oraz złoty medalista igrzysk azjatyckich w biegu na 400 metrów przez płotki (2014). 

</doc>
<doc id="3048760" url="https://pl.wikipedia.org/wiki?curid=3048760" title="Ali Khamis">
Ali Khamis



</doc>
<doc id="3048763" url="https://pl.wikipedia.org/wiki?curid=3048763" title="Ali Khamis Abbas">
Ali Khamis Abbas



</doc>
<doc id="3048769" url="https://pl.wikipedia.org/wiki?curid=3048769" title="Urząd Pellworm">
Urząd Pellworm



</doc>
<doc id="3048771" url="https://pl.wikipedia.org/wiki?curid=3048771" title="Har Kidumim">
Har Kidumim

Har Kidumim (hebr. הַר קִדוּמִים; nazywana także הַר הַקְפִיצָה, "Har ha-Kefica"; arab. جبل القفزة, "Dżabal al-Kafza"; łac. "Saltus Dominus"; pol. "Góra Strącenia") – góra położona na południowej krawędzi masywu górskiego Hare Nacerat w Dolnej Galilei na północy Izraela. Wznosi się na wysokość 397 metrów n.p.m.
Geografia.
Har Kidumim jest górą wznoszącą się od północy nad Doliną Jezreel w Dolnej Galilei na północy Izraela. Góra przyjmuje postać znacznego wzgórza o wysokości 397 metrów n.p.m., które stanowi południową krawędź masywu górskiego Hare Nacerat (wzniesienia wznoszą się na wysokość ponad 400 m n.p.m.). Na północ od góry rozpościera się lekko pofałdowany teren płaskowyżu, który zajmuje aglomeracja miasta Nazaret. Stoki góry są częściowo zalesione. Na północnym wschodzie wznosi się góra Har Ksulot (443 m n.p.m.).
Historia.
Tradycja chrześcijańska.
Tradycja chrześcijańska utożsamia górę z miejscem związanym z życiem Jezusa Chrystusa. Uważa się, że jest to miejsce, z którego mieszkańcy Nazaretu zamierzali strącić Jezusa. Dlatego jest ona nazywana "Górą Strącenia". Na północ od tego miejsca znajduje się wzgórze, z którego według tradycji Maria z Nazaretu obserwowała przebieg całego wydarzenia. Franciszkanie wznieśli później w miejscu tym Kaplicę Trwogi.
Historia góry.
W latach 1933-1935 francuski paleontolog René Neuville i żydowski archeolog Mosze Stekelis w tutejszej jaskini Qafzeh odkryli cenne szczątki prehistorycznego homo sapiens, których wiek oszacowano na około 100 tys. lat. Odnaleziono dwanaście kompletnych szkieletów, w tym sześć należących do osób dorosłych, a pozostałe do dzieci. Układ ciał i innych odnalezionych przedmiotów wskazuje na symboliczny religijny charakter pochówku.
W IX wieku na górze wybudowano niewielką kaplicę i mały klasztor, po których obecnie pozostały tylko ruiny. Na początku XX wieku góra była wykorzystywana przez kamieniołom, który obecnie jest opuszczony. W 2008 roku w miejscu dawnego kamieniołomu wykopano tunel dla potrzeb drogi ekspresowej nr 60. Od strony zachodniej do tuneli przylega most wznoszący się nad dawnym kamieniołomem. Koszt budowy tuneli i mostu wyniósł 365 mln ILS. Była to w owym czasie jedna z najbardziej skomplikowanych budowli wzniesionych w Izraelu.
W dniu 14 maja 2009 roku Górę Straceń odwiedził papież Benedykt XVI. W nowo wybudowanym amfiteatrze odbyła się msza, w której udział wzięło 40 tys. wiernych.
Obecne wykorzystanie.
Obecnie realizowany jest rozległy program rewitalizacji obszaru kamieniołomu w celu utworzenia parku krajobrazowego góry Har Kidumim. Jego częścią staną się nowe tereny rekreacyjne dla mieszkańców pobliskich osiedli mieszkaniowych Nazaretu.

</doc>
<doc id="3048776" url="https://pl.wikipedia.org/wiki?curid=3048776" title="Lina Flórez">
Lina Flórez

Lina Marcela Flórez Valencia (ur. 2 listopada 1984 w Carepie) – kolumbijska lekkoatletka specjalizująca się w biegach płotkarskich. Okazjonalnie występuje także w sprinterskich biegach sztafetowych.
W 2009 dotarła do półfinału uniwersjady w Belgradzie. W 2011 sięgnęła po brązowe medale biegu na 100 metrów przez płotki podczas mistrzostw Ameryki Południowej w Buenos Aires oraz środkowoamerykańskiego czempionatu w Mayagüez. Półfinalistka mistrzostw świata w Daegu (2011). W tym samym roku zdobyła dwa brązowe medale igrzysk panamerykańskich. Uczestniczka igrzysk olimpijskich w Londynie (2012). Rok później została mistrzynią Ameryki Południowej na dystansie 100 metrów przez płotki, a w obu sprinterskich biegach sztafetowych sięgnęła po srebro. Dotarła do półfinału mistrzostw świata w Moskwie (2013).
Złota medalistka mistrzostw Kolumbii oraz igrzysk im. Simóna Bolívara.
Rekord życiowy w biegu na 100 metrów przez płotki: 12,94 (17 lipca 2011, Mayagüez).

</doc>
<doc id="3048778" url="https://pl.wikipedia.org/wiki?curid=3048778" title="Lina Flores">
Lina Flores



</doc>
<doc id="3048779" url="https://pl.wikipedia.org/wiki?curid=3048779" title="Lina Florez">
Lina Florez



</doc>
<doc id="3048782" url="https://pl.wikipedia.org/wiki?curid=3048782" title="Gianni Ferrio">
Gianni Ferrio

Gianni Ferrio (ur. 15 listopada 1924 w Vicenzy, zm. 21 października 2013 w Rzymie) – włoski kompozytor i dyrygent.
Filmografia.
muzyka

</doc>
<doc id="3048783" url="https://pl.wikipedia.org/wiki?curid=3048783" title="Olga Sokołowa">
Olga Sokołowa

Olga Anatoljewna Sokołowa (ros. Ольга Анатольевна Соколова, ur. 26 grudnia 1969 w Wielkich Łukach) – rosyjska kolarka szosowa, dwukrotna mistrzyni świata.
Kariera.
Pierwszy sukces w karierze Olga Sokołowa osiągnęła w 1993 roku, kiedy wspólnie ze Swietłaną Bubnienkową, Aleksandrą Kolasiewą i Walentiną Połchanową zdobyła złoty medal w drużynowej jeździe na czas podczas mistrzostw świata w Oslo. Wynik ten Rosjanki w identycznym składzie powtórzyły na rozgrywanych rok później mistrzostwach świata w Agrigento. Ponadto zwyciężyła między innymi we francuskim wyścigu Paris-Bourges w 1990 roku, trzy lata później zajęła trzecie miejsce w klasyfikacji generalnej Tour de Bretagne, a w 1994 roku była trzecia w czeskim wyścigu Gracia Orlová. W 1994 roku zdobyła brązowy medal mistrzostw Rosji w wyścigu ze startu wspólnego. Nigdy nie brała udziału w igrzyskach olimpijskich.

</doc>
<doc id="3048785" url="https://pl.wikipedia.org/wiki?curid=3048785" title="Jan III (książę Bawarii)">
Jan III (książę Bawarii)

Jan III (ur. ok. 1373 w Le Quesnoy, zm. w styczniu 1425 w Hadze lub Delfcie) – książę-biskup Liège (elekt) od 1389 do 1418 r. (jako Jan VI), książę Bawarii-Straubing od 1417 r. oraz pretendent do tronu hrabstw Hainaut, Holandii i Zelandii z dynastii Wittelsbachów.
Życiorys.
Jan III był najmłodszym z trzech synów księcia bawarskiego na Straubing Albrechta I i Małgorzaty, córki księcia brzeskiego Ludwika I. Przeznaczony do stanu duchownego, Jan został kanonikiem katedralnym w Kolonii, a w 1389 roku wybrano go na biskupa Liège. W kolejnym roku został zatwierdzony na tym stanowisku przez papieża. Pozwolił jednak się wyświęcić jedynie na subdiakona, rządził więc biskupstwem jako elekt. Energiczny władca, chciał umocnić świecki wymiar swej władzy w mieście Liège, co nie było w smak władzom miejskim. W 1406 roku pojawił się nawet „antybiskup”, zatwierdzony przez antypapieża. To wywołało otwartą wojnę, w której biskup Jan pozyskał wsparcie książąt Bawarii i Burgundii oraz hrabiów Holandii i Namur. W 1408 roku mieszczanie z Liège zostali pokonani w bitwie pod Othée i krwawo ukarani przez zwycięzców. Zniesiono wszelkie przywileje miejskie, które jednak następnie Jan stopniowo oddawał mieszczanom.
W 1417 roku zmarł starszy brat Jana, Wilhelm II, książę Bawarii-Straubing, a zarazem hrabia Hainaut, Holandii i Zelandii. Nie pozostawił męskich potomków, a jako swoją następczynię wskazał swą córkę Jakobinę (wbrew woli cesarza Zygmunta, który wolał, aby następcą został Jan – po jego bezdzietnej śmierci lenno wróciłoby do dyspozycji cesarskiej). Jan podjął starania w celu objęcia schedy po bracie. Znalazł silne oparcie w samej Holandii, które pozwoliło mu zająć Dordrecht. Jednocześnie, w 1418 roku zrezygnował z biskupstwa Liège i otrzymał cesarskie potwierdzenie swej władzy w ziemiach pozostawionych przez brata (wkrótce potem poślubił cesarską bratanicę, księżną Luksemburga Elżbietę, wdowę po księciu Brabancji Antonim). W 1419 roku zawarł porozumienie z Jakobiną, które dawało mu władzę nad dużą częścią Holandii w roli lennika Jakobiny, zrzekał się też nadań cesarskich. Otrzymał tytuł namiestnika Holandii i Zelandii i w dużej mierze samodzielną władzę w tych hrabstwach. Rezydował w Hadze. W 1420 roku Jan pokonał pozostałą opozycję, zdobywając Lejdę. Jakobina udała się do Anglii, skąd wróciła jesienią 1424 roku aby na nowo podjąć walkę o władzę. Nie mając dzieci z legalnego związku, w 1424 roku Jan zawarł układ o wzajemnym dziedziczeniu z księciem burgundzkim Filipem Dobrym, swoim siostrzeńcem. Kilka miesięcy później Jan zmarł otruty (wolno działającą trucizną nasączono używany przezeń modlitewnik).
Jan był bystrym i energicznym człowiekiem, o bardzo silnej woli, której zawdzięczał przydomek „ohne Gnade” (niemiłosierny). Mimo biskupiego stanowiska, oddawał się światowym rozrywkom i cenił rycerskie rzemiosło oraz damskie towarzystwo. Jednocześnie dbał o rozwój i bezpieczeństwo swoich włości. Był też mecenasem kultury, m.in. przez dwa lata zatrudniał na swoim dworze Jana van Eycka.

</doc>
<doc id="3048792" url="https://pl.wikipedia.org/wiki?curid=3048792" title="Wydział prewencji Policji">
Wydział prewencji Policji



</doc>
<doc id="3048793" url="https://pl.wikipedia.org/wiki?curid=3048793" title="Postupice (stacja kolejowa)">
Postupice (stacja kolejowa)

Postupice – stacja kolejowa w miejscowości Postupice, w kraju środkowoczeskim, w Czechach. Znajduje się na linii 222 Benešov u Prahy – Trhový Štěpánov, na wysokości 435 m n.p.m.. 

</doc>
<doc id="3048797" url="https://pl.wikipedia.org/wiki?curid=3048797" title="Alba Arnova">
Alba Arnova

Alba Arnova (ur. 15 marca 1930 w Bernal, zm. 11 marca 2018 w Rzymie) – włoska aktorka filmowa pochodzenia argentyńskiego.

</doc>
<doc id="3048803" url="https://pl.wikipedia.org/wiki?curid=3048803" title="Centralna retinopatia surowicza">
Centralna retinopatia surowicza

Centralna retinopatia surowicza – schorzenie oka powodujące czasowe pogorszenie ostrości widzenia, najczęściej w jednym oku. Występuje ono najczęściej u młodych mężczyzn (w wieku 30–40 lat), a jego etiologia nie jest znana. Przyczyny choroby wiąże się ze stosowaniem kortykosteroidów, leków uspokajających, antydepresyjnych, nadciśnieniem tętniczym oraz infekcją "Helicobacter pylori". 
Choroba polega najprawdopodobniej na wystąpieniu anatomicznego lub czynnościowego miejscowego uszkodzenia nabłonka barwnikowego siatkówki, stanowiącego barierę ochroną między krwią a siatkówką. Przesięk powoduje odwarstwienie siatkówki neurosensorycznej.
Objawy.
Badanie dna oka za pomocą soczewki Volka lub trójlustra Goldmanna pozwala zauważyć ognisko okrągłego uniesienia przejrzystej siatkówki.
Diagnostyka i leczenie.
Chorobę tę diagnozuje się metodą angiografii fluoresceinowej lub koherencyjnej tomografii optycznej.
Schorzenie ma tendencję do samoograniczania się i najczęściej nie ma potrzeby leczenia, gdyż powinno ono ustąpić samoistnie. Ponieważ czas ustąpienia objawów choroby jest dość długi, czasami stosuje się fotokoagulację laserem argonowym, która przyspiesza wchłaniania płynu podsiatkówkowego.

</doc>
<doc id="3048804" url="https://pl.wikipedia.org/wiki?curid=3048804" title="Aleksandra Kolasiewa">
Aleksandra Kolasiewa

Aleksandra Iwanowna Kolasiewa (ros. Александра Ивановна Колясева, ur. 18 sierpnia 1968 w Iżewsku) – rosyjska kolarka szosowa, trzykrotna mistrzyni świata.
Kariera.
Pierwszy sukces w karierze Aleksandra Kolasiewa osiągnęła w 1992 roku, kiedy wspólnie z Gulnarą Fatkuliną, Natalją Grininą i Nadieżdą Kibardiną zdobyła brązowy medal w drużynowej jeździe na czas podczas mistrzostw świata w Benidorm. Razem ze Swietłaną Bubnienkową, Olgą Sokołową i Walentiną Połchanową zdobyła w tej samej konkurencji złote medale na mistrzostwach świata w Oslo w 1993 roku i rozgrywanych rok później mistrzostwach świata w Agrigento. Ponadto zwyciężyła między innymi we francuskich wyścigach Masters Féminin w 1995 roku i Tour de l'Aude Cycliste Féminin w 1996 roku, a w 1989 roku była druga w klasyfikacji generalnej Giro d'Italia Femminile. Dwukrotnie zdobywała medale mistrzostw Rosji: srebrny w indywidualnej jeździe na czas w 1994 roku i brązowy w wyścigu ze startu wspólnego w 1996 roku. Nigdy nie brała udziału w igrzyskach olimpijskich.

</doc>
<doc id="3048807" url="https://pl.wikipedia.org/wiki?curid=3048807" title="Bitwa o Głowaczów">
Bitwa o Głowaczów

Bitwa o Głowaczów – stoczona 10 września 1939 roku w Głowaczowie i okolicach bitwa między polską 13 Dywizją Piechoty a niemiecką 1 Dywizją Lekką.
Geneza.
Po walkach pod Tomaszowem Mazowieckim 13 Dywizja Piechoty, przemieszczała się na wschód by przekroczyć Wisłę przez tzw. most maciejowicki. Pułkownik Kaliński wydał dowódcom oddziałów 13 Dywizji Piechoty rozkaz do przegrupowania na Głowaczów i Ryczywół, celem połączenia się w pobliskim lesie. Przed świtem 10 września pierwszy wyruszył do Głowaczowa 13 batalion saperów. Po dotarciu do miejscowości, został zaskoczony i ostrzelany przez Niemców, którzy zdążyli już zdobyć wieś. Saperzy trafili do niewoli.
Bitwa.
Po dotarciu do Głowaczowa pełnych sił polskiej 13 Dywizji Piechoty rozpoczęła się bitwa. W początkowej fazie bitwy oddziały polskie ulegały pod silnym ostrzałem niemieckim. Po początkowych niepowodzeniach zaatakował 44 pułk piechoty dowodzony przez kapitana Walentego Parata wspierany przez część 1 batalionu czołgów lekkich, w którym znajdowały się polskie czołgi typu 7TP. Po dwóch godzinach walki Polacy zajęli Głowaczów, a Niemcy zmuszeni byli wycofać się za Radomkę. Podczas bitwy zniszczono przynajmniej 4 niemieckie czołgi w tym jeden typu Panzerkampfwagen IV i 2 Pz 35 (t) co dokumentują zdjęcia.
Po bitwie.
Po zwycięstwie zwolniono jeńców – saperów oraz oficerów, zdobyto także prowiant i amunicję. Od niemieckich jeńców dowiedziano się o rozmieszczeniu jednostek nieprzyjaciela oraz o zajęciu Ryczywołu. Dzięki znalezionym dokumentom polscy żołnierze odkryli sposób porozumiewania się z dywersantami niemieckimi.
Pamięć.
Na cmentarzu w Głowaczowie znajduje się zbiorowa mogiła poległych w bitwie polskich żołnierzy. Jest ich tam pochowanych 86 z czego 24 zidentyfikowanych. Ze strony niemieckiej śmierć poniósł wysoki rangą oficer, którego pogrzebano w Głowaczowie. Dwa tygodnie później jego ciało zostało przewiezione do III Rzeszy.

</doc>
<doc id="3048808" url="https://pl.wikipedia.org/wiki?curid=3048808" title="Vlašim (stacja kolejowa)">
Vlašim (stacja kolejowa)

Vlašim – stacja kolejowa w miejscowości Vlašim, w kraju środkowoczeskim, w Czechach. Znajduje się na linii 222 Benešov u Prahy – Trhový Štěpánov, na wysokości 390 m n.p.m.. 

</doc>
<doc id="3048809" url="https://pl.wikipedia.org/wiki?curid=3048809" title="Aminiasi Naituyaga">
Aminiasi Naituyaga

Aminiasi Naituyaga (ur. 23 czerwca 1973, zm. 6 marca 2002 w Sigatoka) – fidżyjski rugbysta grający na pozycji , reprezentant kraju zarówno w wersji piętnasto-, jak i siedmioosobowej, triumfator Pucharu Świata 1997.
Związany był z lokalnym zespołem Nadroga, w którym występował na pozycji rwacza.
Otrzymał w 1997 roku powołanie do reprezentacji kraju w rugby 7 na Puchar Świata, w którym Fidżyjczycy okazali się niepokonani zdobywając po raz pierwszy "Melrose Cup", a sam Naituyaga został wybrany do zespołu gwiazd turnieju. Po tym turnieju Post Fiji wydała serię znaczków upamiętniającą zwycięską drużynę, w której znajdowali się również Waisale Serevi, Taniela Qauqau, Jope Tuikabe, Leveni Duvuduvukula, Inoke Maraiwai, Lemeki Koroi, Marika Vunibaka, Luke Erenavula i Manasa Bari. Brał także udział w kampaniach Fidżyjczyków w IRB Sevens World Series w sezonach 1999/2000 i 2001/2002.
Również w 1997 roku rozegrał cztery testmecze w piętnastoosobowej wersji tego sportu, zaś rok później znajdował się w składzie Fidżyjczyków na mecze z lokalnymi zespołami na Wyspach Brytyjskich.
Utonął w rzece Sigatoka, ciała nie odnaleziono.

</doc>
<doc id="3048810" url="https://pl.wikipedia.org/wiki?curid=3048810" title="Tamara Poliakowa">
Tamara Poliakowa



</doc>
<doc id="3048814" url="https://pl.wikipedia.org/wiki?curid=3048814" title="Noorderhaaks">
Noorderhaaks

Noorderhaaks (znana również jako "Razende Bol") – wyspa na Morzu Północnym w archipelagu Wysp Fryzyjskich. Leży w granicach Holandii, prowincji Holandia Północna, gminy Texel. Jej powierzchnia waha się w zależności od przypływów i prądów morskich od czterech do pięciu kilometrów kwadratowych. Jest niezamieszkała.
Będąc pod małym wpływem czynników człowieka, wyspa jest siedliskiem dla ptaków morskich i płetwonogich żyjących w tym rejonie.

</doc>
<doc id="3048816" url="https://pl.wikipedia.org/wiki?curid=3048816" title="Zdislavice (przystanek kolejowy)">
Zdislavice (przystanek kolejowy)

Bolina – przystanek kolejowy w miejscowości Zdislavice, w kraju środkowoczeskim, w Czechach. Znajduje się na linii 222 Benešov u Prahy – Trhový Štěpánov, na wysokości 440 m n.p.m.. 

</doc>
<doc id="3048818" url="https://pl.wikipedia.org/wiki?curid=3048818" title="Patricia Briggs">
Patricia Briggs

Patricia Briggs (ur. 1965 w Butte) – amerykańska pisarka literatury fantasy, dobrze znaną dzięki serii o Mercy Thompson, należącej do gatunku urban fantasy. Zadebiutowała powieścią "Masques" w 1993 roku.
Patricia Briggs urodziła się w 1965 roku w Butte w Montanie. Obecnie mieszka razem z mężem i dziećmi w stanie Waszyngton.

</doc>
<doc id="3048819" url="https://pl.wikipedia.org/wiki?curid=3048819" title="Trhový Štěpánov (stacja kolejowa)">
Trhový Štěpánov (stacja kolejowa)

Trhový Štěpánov – stacja kolejowa w miejscowości Trhový Štěpánov, w kraju środkowoczeskim, w Czechach. Znajduje się na linii 222 Benešov u Prahy – Trhový Štěpánov, na wysokości 385 m n.p.m.. 

</doc>
<doc id="3048820" url="https://pl.wikipedia.org/wiki?curid=3048820" title="Walentina Połchanowa">
Walentina Połchanowa

Walentina Nikołajewna Połchanowa (ros. Валентина Николаевна Полханова, ur. 15 sierpnia 1971 w Sarańsku) – rosyjska kolarka szosowa, czterokrotna mistrzyni świata.
Kariera.
Pierwszy sukces w karierze Walentina Połchanowa osiągnęła w 1990 roku, kiedy wspólnie z Natalją Mielechiną, Natalją Czipajewą i Nadieżdą Kibardiną zdobyła brązowy medal w drużynowej jeździe na czas podczas mistrzostw świata w Utsunomiya. Reprezentacja ZSRR w składzie: Natalja Grinina, Nadieżda Kibardina, Walentina Połchanowa i Aiga Zagorska powtórzyła ten wynik na mistrzostwach świata w Stuttgarcie w 1991 roku. Razem ze Swietłaną Bubnienkową, Olgą Sokołową i Aleksandrą Kolasiewą zdobyła w tej samej konkurencji złote medale na mistrzostwach świata w Oslo w 1993 roku i rozgrywanych rok później mistrzostwach świata w Agrigento. Ponadto Połchanowa zwyciężyła między innymi we francuskim La Grande Boucle féminine internationale w 1994 roku, holenderskim Ster Zeeuwsche Eilanden w 1998 roku oraz niemieckim Thüringen Rundfahrt der Frauen w 2003 roku. Wielokrotnie zdobywała medale mistrzostw Rosji, w tym złoty w indywidualnej jeździe na czas w 1995 roku. Nigdy nie brała udziału w igrzyskach olimpijskich.

</doc>
<doc id="3048822" url="https://pl.wikipedia.org/wiki?curid=3048822" title="Dynastia z Louvain">
Dynastia z Louvain

Dynastia z Louvain (Leuven) – dynastia panująca od przełomu IX i X w. w hrabstwach Louvain i Brukseli oraz księstwie Lotaryngii, a następnie – do 1406 roku – w księstwach Brabancji i Limburgii; boczną linią dynastii, wyodrębnioną w XIII w. i panującą w Hesji do XX w. jest dynastia heska.
Historia.
Protoplastą dynastii z Louvain był Giselbert, hrabia Maasgau (regionu nad Mozą z Maastricht), który w 846 roku poślubił córkę cesarza Lotara I. Jego potomkowie byli hrabiami Hainaut i Louvain, a do połowy X w. także książętami Lotaryngii. W 1086 roku Henryk III przyjął tytuł margrabiego Brabancji, jego brat Gotfryd I Brodaty został zaś księciem Dolnej Lotaryngii. Prawnuk tego ostatniego, Henryk I przyjął tytuł księcia Brabancji. Podobnie jak wielu innych członków rodu, aktywnie uczestniczył w życiu politycznym Rzeszy i nawet pretendował do tronu niemieckiego (podobne starania podejmował jego syn, Henryk II). Po bitwie pod Worringen jeden z kolejnych książąt z rodu, Jan I Zwycięski włączył do rodowej domeny księstwo Limburgii. Ostatnim przedstawicielem starszej linii dynastii była Joanna, po której śmierci w 1404 roku Brabancja przypadła burgundzkiej linii Walezjuszów.
W 1265 roku Henrykowi I Dziecięciu, synu księcia Brabancji Henryka II, udało się przejąć część dziedzictwa po Ludowingach – Hesję, w której jego potomkowie panowali do końca I wojny światowej. 

</doc>
<doc id="3048823" url="https://pl.wikipedia.org/wiki?curid=3048823" title="Kantorion">
Kantorion



</doc>
<doc id="3048825" url="https://pl.wikipedia.org/wiki?curid=3048825" title="UK Championship 2001">
UK Championship 2001

UK Championship 2001 – profesjonalny rankingowy turniej snookerowy. Rozegrany został w dniach 3–16 grudnia 2001 w Barbican Centre w Yorku.
Był to czwarty rankingowy turniej w sezonie 2001/2002.
W turnieju zwyciężył Anglik Ronnie O’Sullivan, który w finale pokonał Irlandczyka Kena Doherty’ego 10–1.
Nagrody.
Zwycięzca: £100 000
II miejsce: £54 000
Najwyższy break turnieju: £10 000
Łączna pula nagród: £600 000
Wyniki.
Runda 1.
"Do 7 frame’ów"
 Chris Small 7–6 Robert Milkins 
 Joe Perry 7–3 Jamie Burnett 
 Robin Hull 7–2 Anthony Davies 
 Anthony Hamilton 7–5 Anthony Bolsover 
 Steve Davis 7–6 Stuart Pettman 
 Marco Fu 7–1 Luke Fisher 
 Dominic Dale 7–4 Michael Holt 
 Terry Murphy 7–3 Billy Snaddon 
 Nick Dyson 7–2 Quinten Hann 
 John Parrott 7–5 Bradley Jones 
 Mark Davis 7–6 James Wattana 
 Drew Henry 7–1 Alain Robidoux 
 Michael Judge 7–1 Shokat Ali 
 Tony Drago 7–5 Gary Wilkinson 
 Dave Finbow 7–4 David Gray 
 Allister Carter 9–6 Nigel Bond 
Runda 2.
"Do 9 frame’ów"
 John Higgins 9–5 Chris Small 
 Paul Hunter 9–7 Joe Perry 
 Robin Hull 9–2 Mark King 
 Stephen Lee 9–8 Anthony Hamilton 
 Matthew Stevens 9–6 Steve Davis 
 Jimmy White 9–6 Marco Fu 
 Dominic Dale 9–6 Graeme Dott 
 Ken Doherty 9–4 Terry Murphy 
 Mark Williams 9–6 Nick Dyson 
 Alan McManus 9–6 John Parrott 
 Mark Davis 9–5 Joe Swail 
 Stephen Hendry 9–7 Drew Henry 
 Peter Ebdon 9–4 Michael Judge 
 Tony Drago 9–8 Fergal O’Brien 
 Dave Finbow 9–8 Dave Harold 
 Ronnie O’Sullivan 9–2 Allister Carter 

</doc>
<doc id="3048826" url="https://pl.wikipedia.org/wiki?curid=3048826" title="Zamek w Medwedówce">
Zamek w Medwedówce

 
Zamek w Medwedówce – zameczek zbudowany w Medwedówce, dawniej zwanej Daniłów lub Danielgród nad rzeką Taśmina.
Opis.
W byłym miasteczku Medwedówka nie pozostał żaden materialny ślad, który świadczyłby o jego długiej historii, z wyjątkiem w połowie już zniszczonych okopów na rzece Taśmina, które wskazują, że w tym miejscu był zameczek, i bardzo starej drewnianej kaplicy w ścianie okopu, która pod koniec XIX w. była już pusta.

</doc>
<doc id="3048834" url="https://pl.wikipedia.org/wiki?curid=3048834" title="Eve Stephenson">
Eve Stephenson

Eve Stephenson (ur. 18 września 1969) – amerykańska kolarka szosowa, czterokrotna medalistka mistrzostw świata.
Kariera.
Pierwszy sukces w karierze Eve Stephenson osiągnęła w 1990 roku, kiedy wspólnie z Ingą Thompson, Phyllis Hines i Maureen Manley zdobyła srebrny medal w drużynowej jeździe na czas podczas mistrzostw świata w Utsunomiya. Na rozgrywanych dwa lata później mistrzostwach świata w Benidorm Amerykanki w składzie: Eva Stephenson, Jeanne Golay, Jan Bolland i Danute Bankaitis-Davis zwyciężyły. Podczas mistrzostw świata w 1993 Danute Bankaitis-Davis zastąpiła Dede Demet-Barry, a Amerykanki ponownie zajęły drugie miejsce. Ostatni medal Stephenson zdobyła na mistrzostwach świata w Agrigento w 1994 roku, gdzie razem z Demet-Barry, Golay i Alison Dunlap zajęła trzecie miejsce w drużynowej jeździe na czas. Poza tym startowała głównie na arenie krajowej, wygrywając między innymi Women's Challenge w 1992 roku oraz Tour de Toona rok później. Nigdy nie brała udziału w igrzyskach olimpijskich.

</doc>
<doc id="3048844" url="https://pl.wikipedia.org/wiki?curid=3048844" title="Jeanne Golay">
Jeanne Golay

Jeanne Marie Golay (ur. 16 kwietnia 1962 w Coral Gables) – amerykańska kolarka szosowa i torowa, czterokrotna medalistka mistrzostw świata.
Kariera.
Pierwszy sukces w karierze Jeanne Golay osiągnęła w 1988 roku, kiedy wspólnie z Jane Marshall, Phyllis Hines i Leslie Schenk zdobyła brązowy medal w drużynowej jeździe na czas podczas szosowych mistrzostw świata w Ronse. Na rozgrywanych cztery lata później mistrzostwach świata w Benidorm Amerykanki w składzie: Eve Stephenson, Jeanne Golay, Jan Bolland i Danute Bankaitis-Davis zwyciężyły. W tym samym roku wystartowała w wyścigu ze startu wspólnego na igrzyskach olimpijskich w Barcelonie, kończąc rywalizację na szóstym miejscu. Podczas mistrzostw świata w 1993 Danute Bankaitis-Davis zastąpiła Dede Demet-Barry, a Amerykanki ponownie zajęły drugie miejsce. Kolejny medal Golay zdobyła na mistrzostwach świata w Agrigento w 1994 roku, gdzie razem z Demet-Barry, Stephenson i Alison Dunlap zajęła trzecie miejsce w drużynowej jeździe na czas. Wzięła także udział w igrzyskach olimpijskich w Atlancie w 1996 roku, gdzie była szesnasta w indywidualnej jeździe na czas, a wyścig ze startu wspólnego zakończyła na 29. pozycji. Na tych samych igrzyskach wystąpiła także w torowym wyścigu punktowym, który ukończyła na siedemnastym miejscu. Ponadto w 1991 roku zdobyła złoty medal w wyścigu ze startu wspólnego podczas igrzysk panamerykańskich w Hawanie. Wynik ten powtórzyła na rozgrywanych cztery lata później igrzyskach panamerykańskich w Mar del Plata. Wielokrotnie zdobywała medale szosowych mistrzostw USA, w tym pięć złotych.

</doc>
<doc id="3048846" url="https://pl.wikipedia.org/wiki?curid=3048846" title="Szczecin.fm">
Szczecin.fm



</doc>
<doc id="3048852" url="https://pl.wikipedia.org/wiki?curid=3048852" title="Ruby Sparks">
Ruby Sparks

Ruby Sparks – amerykański film komediowy z gatunku fantasy z 2012 roku w reżyserii Jonathana Daytona i Valerie Faris. Wyprodukowany przez Fox Searchlight Pictures.
Opis fabuły.
Młody pisarz Calvin Weir-Fields (Paul Dano) odnosi sukces dzięki powołaniu do życia bohaterki literackiej o imieniu Ruby (Zoe Kazan) – dziewczyny jego marzeń. Ku ogromnemu zdziwieniu mężczyzny wkrótce staje się ona realną osobą i zaczyna żyć własnym życiem.
Obsada.
i inni

</doc>
<doc id="3048858" url="https://pl.wikipedia.org/wiki?curid=3048858" title="Aleksandra Koljasewa">
Aleksandra Koljasewa



</doc>
<doc id="3048860" url="https://pl.wikipedia.org/wiki?curid=3048860" title="Ossubtus xinguense">
Ossubtus xinguense

Ossubtus xinguense – gatunek słodkowodnej ryby kąsaczokształtnej z rodziny piraniowatych (Serrasalmidae), jedyny przedstawiciel rodzaju "Ossubtus". Występuje w dorzeczu Xingu w Brazylii. Osiąga około 18 cm długości standardowej (SL).

</doc>
<doc id="3048866" url="https://pl.wikipedia.org/wiki?curid=3048866" title="Ossubtus">
Ossubtus



</doc>
<doc id="3048867" url="https://pl.wikipedia.org/wiki?curid=3048867" title="Frankolin kameruński">
Frankolin kameruński



</doc>
<doc id="3048872" url="https://pl.wikipedia.org/wiki?curid=3048872" title="Gallini">
Gallini

Gallini – plemię ptaków z rodziny kurowatych (Phasianidae).
Zasięg występowania.
Plemię obejmuje gatunki występujące w Afryce i Azji.
Systematyka.
Do plemienia należą następujące rodzaje:

</doc>
<doc id="3048873" url="https://pl.wikipedia.org/wiki?curid=3048873" title="Pygopristis denticulata">
Pygopristis denticulata

Pygopristis denticulata – gatunek słodkowodnej ryby kąsaczokształtnej z rodziny piraniowatych (Serrasalmidae), jedyny przedstawiciel rodzaju "Pygopristis". Występuje w dorzeczu Orinoko, w rzekach Wyżyny Gujańskiej oraz w dopływach dolnej Amazonki. Osiąga do 20 cm długości całkowitej.

</doc>
<doc id="3048874" url="https://pl.wikipedia.org/wiki?curid=3048874" title="Pygopristis">
Pygopristis



</doc>
<doc id="3048875" url="https://pl.wikipedia.org/wiki?curid=3048875" title="Serrasalmus denticulatus">
Serrasalmus denticulatus



</doc>
<doc id="3048876" url="https://pl.wikipedia.org/wiki?curid=3048876" title="Pygopristis denticulatus">
Pygopristis denticulatus



</doc>
<doc id="3048878" url="https://pl.wikipedia.org/wiki?curid=3048878" title="Serrasalmus punctatus">
Serrasalmus punctatus



</doc>
<doc id="3048879" url="https://pl.wikipedia.org/wiki?curid=3048879" title="Pygopristis fumarius">
Pygopristis fumarius



</doc>
<doc id="3048880" url="https://pl.wikipedia.org/wiki?curid=3048880" title="Andrzej Dąbrówka">
Andrzej Dąbrówka

Andrzej Dąbrówka (ur. 11 września 1949 w Gruszczynie (woj. radomskie) – polski historyk literatury, mediewista, leksykograf, literat, językoznawca i tłumacz literatury niderlandzkiej. Szereg przekładów opublikował pod pseudonimem Andrzej Braga. Laureat zagranicznych stypendiów naukowych oraz nagród za wybitne osiągnięcia naukowe. Autor pozycji naukowych, leksykograficznych oraz poezji. 
Życie i działalność.
Ukończył studia germanistyczne w Uniwersytecie Warszawskim (1971-1976) jako magister językoznawstwa germańskiego. Doktor nauk humanistycznych w dziedzinie literaturoznawstwa (1987). Doktor habilitowany nauk humanistycznych w dziedzinie literaturoznawstwa (2001), profesor nauk humanistycznych (2013).
W karierze zawodowej Andrzeja Dąbrówki można wyróżnić dwa okresy. W latach 1976-2000 był związany z Uniwersytetem Warszawskim jako asystent i adiunkt w Instytucie Germanistyki Wydziału Neofilologii, najpierw wykładowca przedmiotów językoznawczych wykładanych po niemiecku (gramatyka opisowa języka niemieckiego, gramatyka konfrontatywna niemiecko-polska, historia języka niemieckiego, językoznawstwo ogólne), następnie zaś przedmiotów specjalizacji niderlandystycznej z wykładami w języku niderlandzkim (nauka języka, gramatyka opisowa, fonetyka, historia języka, oraz historia literatury niderlandzkiej). Był promotorem kilkunastu magistrów filologii niderlandzkiej.
Od 2001 pracuje w Instytucie Badań Literackich jako adiunkt w Pracowni Literatury Średniowiecza, którą wówczas kierowała prof. Teresa Michałowska. Po habilitacji (2001) awansował na stanowisko docenta (2002) a następnie profesora nadzwyczajnego (2010). We wrześniu 2013 uzyskał tytuł profesora nauk humanistycznych. Od 2007 kieruje Pracownią Literatury Średniowiecza IBL PAN. Kontynuuje organizowanie cyklu konferencji "Spotkania Mediewistyczne", zainicjowanego w 2002 przez T. Michałowską. W roku 2012 odbyło się 25. spotkanie. 
Członek towarzystw:
Otrzymał Nagrodę Premiera RP za wybitne osiągnięcie naukowe (2002) oraz nagrodę Ministra Kultury i Dziedzictwa Narodowego (2006)
Twórczość naukowa.
Głównymi obszarami zainteresowań naukowych A. Dąbrówki są: teoria i historia literatury dawnej, dramat i teatr średniowiecza. Na wcześniejszym etapie kariery zajmował się głównie dramatem i teatrem średniowiecza (zwłaszcza w Niderlandach), w ujęciu historycznoliterackim, kulturowym, i teoretycznym. Jego działalność naukowa i twórcza obejmuje następujące dziedziny:
A. Mediewistyka 
B. Polonistyka
C. Neofilologia 
D. Humanistyka cyfrowa
Twórczość literacka.
Wiersze.
Debiutował jako student wierszem w austriackim czasopiśmie "Literatur und Kritik" (1972, przekład O. J.Tauschinsky), po polsku zaś cyklem wierszy w "Twórczości" (nr 3/1976). Wydał dwa tomiki wierszy: "Coś o niczym" (2004) i "Ikarkołomnie" (2009). Od 2009 uprawia nowy gatunek wiersza powstającego z inspiracji własnymi fotografiami przyrody, publikując je na swoim blogu.
Przekłady.
Jest autorem 11 (samodzielnych) tłumaczeń książek:

</doc>
<doc id="3048885" url="https://pl.wikipedia.org/wiki?curid=3048885" title="Tometes">
Tometes

Tometes – rodzaj ryb kąsaczokształtnych z rodziny piraniowatych (Serrasalmidae).
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Tometes trilobatus".

</doc>
<doc id="3048888" url="https://pl.wikipedia.org/wiki?curid=3048888" title="14. Tarnowska Nagroda Filmowa">
14. Tarnowska Nagroda Filmowa

14. Tarnowska Nagroda Filmowa – odbyła się w dniach 25-28 maja 2000 roku.

</doc>
<doc id="3048890" url="https://pl.wikipedia.org/wiki?curid=3048890" title="Brigitte Merlano">
Brigitte Merlano

Brigitte María Merlano Pájaro (ur. 29 kwietnia 1982 w Barranquilli) – kolumbijska lekkoatletka specjalizująca się w biegach płotkarskich. Okazjonalnie występuje także w sprinterskich biegach sztafetowych.
W 2005 zdobyła brąz mistrzostw Ameryki Południowej. Dwa lata później, na tej samej imprezie, sięgnęła po złoto i srebro. Wicemistrzyni mistrzostw ibero-amerykańskich w Iquique (2008). Uczestniczka mistrzostw świata w Berlinie (2009). Rok później zdobyła swoje drugie srebro mistrzostw ibero-amerykańskich. W 2011 sięgnęła po złoto mistrzostw Ameryki Południowej oraz została wicemistrzynią Ameryki Środkowej i Karaibów. Olimpijka z Londynu (2012). Rok później zdobyła srebrny medal czempionatu Ameryki Południowej.
Złota medalistka mistrzostw Kolumbii oraz igrzysk im. Simóna Bolívara.

</doc>
<doc id="3048892" url="https://pl.wikipedia.org/wiki?curid=3048892" title="Brigith Merlano">
Brigith Merlano



</doc>
<doc id="3048895" url="https://pl.wikipedia.org/wiki?curid=3048895" title="Briggit Merlano">
Briggit Merlano



</doc>
<doc id="3048896" url="https://pl.wikipedia.org/wiki?curid=3048896" title="Julian Dretler">
Julian Dretler

Julian Marian Dretler (ur. 15 września 1905 w Stanisławowie, zm. 13 sierpnia 1944 w Warszawie) – polski lekarz psychiatra.
Życiorys.
Ukończył Gimnazjum św. Jacka w Krakowie w 1922 roku, zdając egzamin dojrzałości z wynikiem celującym. Studiował na Uniwersytecie Jagiellońskim, dyplom doktora wszech nauk lekarskich otrzymał 20 marca 1929. Następnie pracował w Zakładzie Psychiatrycznym w Kobierzynie kierowanym pod kierunkiem Władysława Stryjeńskiego. Był też hospitantem w laboratorium histopatologicznym kliniki neurologicznej Uniwersytetu Warszawskiego u Adama Opalskiego. W czasie II wojny światowej razem z innymi psychiatrami z Kobierzyna przesiedlony do Drewnicy. Uczestniczył w powstaniu warszawskim, ciężko ranny w walkach 8 sierpnia 1944, zmarł kilka dni później w powstańczym szpitalu
Żonaty z plastyczką Stefanią Juer.
Był autorem wielu prac naukowych w języku polskim, niemieckim i francuskim.

</doc>
<doc id="3048897" url="https://pl.wikipedia.org/wiki?curid=3048897" title="Sonic the Hedgehog (2006)">
Sonic the Hedgehog (2006)



</doc>
<doc id="3048905" url="https://pl.wikipedia.org/wiki?curid=3048905" title="Symche Auerhan">
Symche Auerhan

Symche Auerhan pseud. "Kazek", "Kazimierz", "Stary", "Władek" (ur. 13 lutego 1903 w Sokołowie Małopolskim, zm. w marcu 1944 koło Berejowa) – działacz komunistyczny.
Życiorys.
Był synem żydowskiego rzemieślnika Hersza, w 1918 był sprzedawcą sklepowym w Rzeszowie. Działacz młodzieżowej organizacji "Jugend" i Poalej Syjon, a od 1924 KPP. 1924-1926 działał w KPP w Rzeszowie, a od 1926 w Warszawie, gdzie był kierownikiem techniki Komitetu Warszawskiego KPP do 1928. Podczas kampanii wyborczej do Sejmu w 1928 skierowany przez władze KPP do okręgu częstochowsko-piotrkowskiego, gdzie był członkiem egzekutywy Komitetu Okręgowego (KO) KPP. VII 1928 aresztowany w Częstochowie i IV 1929 skazany w Piotrkowie na 6 lat więzienia za działalność komunistyczną. Po zwolnieniu od X 1934 był sekretarzem okręgowym KPP w Lublinie, gdzie II 1935 został aresztowany i skazany na 12 lat więzienia, po apelacji w 1936 karę skrócono o połowę, a po amnestii do 5 lat i 4 miesięcy. IX 1939 wydostał się z więzienia na Zamku Lubelskim i udał się do Lwowa, a po 22 VI 1941 ewakuował się do Donbasu, później przeniósł się do Samarkandy. Od wiosny 1942 słuchacz Międzynarodowej Szkoły Partyjnej przy Komitecie Wykonawczym Kominternu w Kusznarenkowie k. Ufy. Później skierowany do Kuncewa i do Moskwy, skąd IX 1943 wraz z grupą aktywu komunistycznego został przerzucony w rejon Pińska do bazy Pińskiej Brygady Partyzanckiej. Działał w złożonym z Polaków oddziale partyzanckim im. T. Kościuszki będącym częścią tej Brygady. Od grudnia 1943 partyzant oddziału dowodzonego przez Leona Kasmana, z którym na początku stycznia 1944 przedostał się do północnej Lubelszczyzny. W lasach parczewskich nawiązał łączność z kierownictwem PPR i dowództwem Obwodu Lubelskiego AL. W marcu 1944 wysłany przez dowództwo obwodu do Warszawy z zadaniem nawiązania łączności z Komitetem Centralnym PPR. W drodze zginął wraz ze Zdzisławem Turlejskim w walce z niemiecką żandarmerią.
W wywiadzie dla Teresy Torańskiej Leon Kasman podał błędne nazwisko "Auerhand".

</doc>
<doc id="3048906" url="https://pl.wikipedia.org/wiki?curid=3048906" title="Pirania kropkowana">
Pirania kropkowana

Pirania kropkowana, pirania cętkowana ("Serrasalmus rhombeus") – gatunek słodkowodnej, drapieżnej ryby kąsaczokształtnej, jeden z największych przedstawicieli rodziny piraniowatych (Serrasalmidae). Jest gatunkiem typowym rodzaju "Serrasalmus".
Występowanie.
Dorzecza Orinoko i Amazonki, rzeki północnej i wschodniej części Wyżyny Gujańskiej oraz północno-wschodnich wybrzeży Brazylii. Występuje w wartkich wodach, ale łowiono ją również w głębokim nurcie rzek.
Budowa.
Ciało silnie bocznie ścieśnione, wysokie, romboidalne. Płetwa ogonowa czarno obrzeżona. Ubarwienie poszczególnych populacji różni się. Pirania kropkowana dorasta do około 42 cm długości standardowej i masy około 3 kg.
Biologia i zachowanie.
Pirania kropkowana jest rybą wszystkożerną. Żywi się małymi rybami, krabami, ssakami, jaszczurkami i owadami. Nie jest agresywna, ale z powodu silnego uzębienia jest uważana za potencjalnie niebezpieczną. Jest rybą długowieczną. W niewoli odnotowano osobnika żyjącego 28 lat.
Znaczenie gospodarcze.
Gatunek poławiany na niedużą skalę w rybołówstwie i wędkarstwie jako ryba konsumpcyjna. Jest przedmiotem handlu dla potrzeb akwarystyki. W niektórych krajach obowiązuje zakaz importu tej ryby.

</doc>
<doc id="3048907" url="https://pl.wikipedia.org/wiki?curid=3048907" title="Pirania cętkowana">
Pirania cętkowana



</doc>
<doc id="3048908" url="https://pl.wikipedia.org/wiki?curid=3048908" title="Serrasalmus rhombeus">
Serrasalmus rhombeus



</doc>
<doc id="3048911" url="https://pl.wikipedia.org/wiki?curid=3048911" title="Salmo rhombeus">
Salmo rhombeus



</doc>
<doc id="3048912" url="https://pl.wikipedia.org/wiki?curid=3048912" title="Serrasalmus niger">
Serrasalmus niger



</doc>
<doc id="3048913" url="https://pl.wikipedia.org/wiki?curid=3048913" title="Serrasalmo immaculatus">
Serrasalmo immaculatus



</doc>
<doc id="3048914" url="https://pl.wikipedia.org/wiki?curid=3048914" title="Serrasalmus boekeri">
Serrasalmus boekeri



</doc>
<doc id="3048915" url="https://pl.wikipedia.org/wiki?curid=3048915" title="Serrasalmus normani">
Serrasalmus normani



</doc>
<doc id="3048926" url="https://pl.wikipedia.org/wiki?curid=3048926" title="Bug (album Dinosaur Jr.)">
Bug (album Dinosaur Jr.)

Bug – trzeci album amerykańskiej grupy Dinosaur Jr. wydany 31 października 1988 roku za pośrednictwem SST Records.
Jest to ostatni album nagrany z udziałem pierwszego basisty zespołu, Lou Barlowa, przed albumem Beyond z 2007.
Charakteryzuje się on czystszym brzmieniem w porównaniu do poprzedniego wydawnictwa, You’re Living All Over Me, na skutek odejścia zespołu od struktur lo-fi, czyli metody niskiej jakości nagrań, na rzecz brzmienia skierowanego przede wszystkim na rock alternatywny.
Album znalazł się również w książce "1001 Albums You Must Hear Before You Die" autorstwa Roberta Dimery’ego z 2005.
Lista utworów.
Wszystkie utwory napisane przez J Mascisa.

</doc>
<doc id="3048928" url="https://pl.wikipedia.org/wiki?curid=3048928" title="DARE">
DARE



</doc>
<doc id="3048931" url="https://pl.wikipedia.org/wiki?curid=3048931" title="Mikołaj Łabowski">
Mikołaj Łabowski

Mikołaj Łabowski (ur. 17 grudnia 1935 we Florynce, zm. 18 października 2013) – polski fizyk łemkowskiego pochodzenia, specjalista w zakresie akustyki molekularnej, profesor zwyczajny i dyrektor poznańskiego Instytutu Akustyki Wydziału Fizyki UAM oraz prodziekan Wydziału Fizyki na tejże uczelni. Członek honorowy Polskiego Towarzystwa Akustycznego.
Życiorys.
Ukończył studia na Wydziale Matematyki, Fizyki i Chemii Uniwersytetu im. Adama Mickiewicza uzyskując tytuł magistra fizyki w 1962. W 1970 uzyskał tytuł doktora na tej samej uczelni. W 1981 roku, na podstawie książki "Ultra- i hipersoniczne właściwości wybranych płynów i krytycznych mieszanin" uzyskał stopień doktora habilitowanego. Tytuł profesora nadzwyczajnego w dziedzinie fizyki nadano mu w roku 1992 i profesora zwyczajnego w 1999. Pochowany na cmentarzu parafialnym Matki Boskiej Częstochowskiej w Poznaniu.

</doc>
<doc id="3048932" url="https://pl.wikipedia.org/wiki?curid=3048932" title="Hiunesz Abasawa">
Hiunesz Abasawa

Hiunesz Abasawa (, , "Giuniesz Abasowa", ; ur. 2 września 1979 w Baranowiczach) – białoruska piosenkarka pochodzenia azerskiego, wykonawczyni popularnego repertuaru.
Życiorys.
Urodziła się 2 września 1979 roku w Baranowiczach, w obwodzie brzeskim Białoruskiej SRR, ZSRR. Ma pochodzenie azerskie, jednak wychowywała się na Białorusi, w rodzinie, w której matka przekazywała pewne elementy polskiej kultury (np. 12 potraw na Nowy Rok). Występowała w szkolnym chórze jako główna solistka. Jej nauczycielem muzycznym, z pomocą którego rozwijała umiejętności wokalne, był Fiodor Żylak. W 2000 roku rozpoczęła pracę artystki wokalistki w Teatrze Estrady Młodzieżowej w Mińsku. Następnie pracowała w zjednoczeniu państwowym „Biełkancert”, studiu „Sjabry”. Od 2003 roku jest ponownie artystką wokalistką w Teatrze Estrady Młodzieżowej. Uczestniczyła w nagraniu i pokazach programu "Radyjo Krambambula 0,33". Uczestniczyła w Międzynarodowym Festiwalu Piosenki „Malwy” (Polska, 2000), Międzynarodowym Konkursie Piosenki Ukraińskiej im. W. Iwasiuka (Czerniowce, Ukraina, 2002), IV Międzynarodowym Festiwalu „Złoty Scyta” (Donieck, Ukraina, 2002), Międzynarodowym Konkursie Muzyki Pop „Discovery” (Warna, Bułgaria, 2003), Międzynarodowym Konkursie Wykonawców Współczesnej Piosenki Estradowej „Morie Druziej” (Jałta, Ukraina, 2003), otwartym konkursie międzynarodowym „Jantarnaja Zwiezda” (Jurmała, Łotwa, 2003), festiwalu „Słowiański Bazar” (Witebsk, Białoruś, 2005).
Hiunesz Abasawa jest laureatką nagrody publiczności w konkursie „Malwy” (2000) i I nagrody Konkursu im. W. Iwasiuka (2002). W 2002 roku otrzymała dyplom i nagrodę publiczności na festiwalu „Zołotyj Skif”. Jest laureatką I nagrody w konkursie „Morie Druziej” (2003), Grand Prix konkursu „Jantarnaja Zwiezda” (2003). W 2003 roku otrzymała dyplom konkursu muzyki współczesnej „Discovery” w Warnie. Jest laureatką I nagrody konkursu młodych wykonawców festiwalu „Słowiański Bazar” (2005), zwyciężczynią ' (Turcja, 2010). W I Konkursie Piosenki Turkowizji w 2013 roku reprezentowała Białoruś, zajmując II miejsce. Wystąpiła na nim z utworem własnego autorstwa w języku tureckim pt. ' ().
Hiunesz Abasawa sześciokrotnie uczestniczyła w białoruskich krajowych eliminacjach do Konkursu Piosenki Eurowizji. Po raz pierwszy, w 2004 roku, wystąpiła z utworem ' i przeszła do krajowego finału. W 2009 zaprezentowała piosenkę '. W czasie eliminacji w grudniu 2014 roku wystąpiła z utworem pt. "". Każdy z jej występów charakteryzuje się odmiennym wizerunkiem i choreografią.
Twórczość.
Hiunesz Abasawa wykonuje utwory wielu autorów, ale tworzy także własne piosenki. Śpiewa w językach rosyjskim, białoruskim i tureckim. Do jej dyskografii należą:
Abasawa wystąpiła także w teledysku "Wriemia proszczat′sia" (reż. Uładzimir Maksimkau), 2005).
Poglądy i oceny.
Mimo azerskiego pochodzenia Hiunesz Abasawa zawsze uważała się za piosenkarkę białoruską. Jest mocno związana z muzyką popularną tego kraju. Według Anny Zołotkowej "trudno dziś bez niej wyobrazić sobie białoruską scenę".
Życie prywatne.
20 czerwca 2014 roku w Stambule Hiunesz Abasawa wyszła za mąż za tureckiego byłego piłkarza, a potem menedżera piłkarskiego Gökhana Cingöza. Mieszka z nim w Mińsku. Para poznała się przez sieć społecznościową Facebook.

</doc>
<doc id="3048935" url="https://pl.wikipedia.org/wiki?curid=3048935" title="Giuniesz Abasowa">
Giuniesz Abasowa



</doc>
<doc id="3048937" url="https://pl.wikipedia.org/wiki?curid=3048937" title="Wendi Deng">
Wendi Deng

Wendi Deng (; ur. 8 grudnia 1968 roku w Jinan) – amerykańska producentka filmowa pochodzenia chińskiego, była szefowa Asia Star TV, przedsiębiorca.
Życiorys.
Wczesne lata.
Jej ojciec był dyrektorem fabryki oraz średniej rangi członkiem Komunistycznej Partii Chin.
Wykształcenie i kariera.
Po ukończeniu szkoły zgodnie z życzeniem ojca rozpoczęła studia medyczne w Kantonie, gdzie nawiązała znajomość z amerykańskim małżeństwem Joyce i Jakiem Cherry, dzięki którym wyjechała w 1988 do Stanów Zjednoczonych. Tam stała się przyczyną rozwodu małżeństwa, po którym poślubiła Jake'a – wkrótce jednak wzięła z nim rozwód.
Na kalifornijskim uniwersytecie, gdzie studiowała ekonomię, Deng uzyskała bachelor’s degree, będąc w górnym procencie wszystkich absolwentów. W 1996 roku otrzymała tytuł MBA w Yale School of Management (Uniwersytet Yale).
Rozpoczęła pracę w stacji Fox. Po uzyskaniu stopnia magistra objęła stanowisko w stacji STAR TV w Hongkongu. W końcu 90. lat spotkała Murdocha, który rzucił dla niej swoją drugą żonę i w 1999 roku poślubił podczas ceremonii na pokładzie swojego jachtu w Nowym Jorku. Przed ślubem para podpisała intercyzę. W lecie 2013 roku (po 14 latach małżeństwa) Rupert Murdoch wniósł pozew o rozwód, uzasadniając go „bezpowrotnym rozpadem związku”. Murdochowie mają dwie córki: Grace i Chloe.
Wendi Deng współszefuje firmie Big Feet Productions wytwarzającej aplikacje i gry na zamówienie do iPhone'ów i iPadów. Jest współproducentką filmu amerykańsko-chińskiej produkcji „Śnieżny kwiat i tajemniczy wachlarz” (ang.: Snow Flower and the Secret Fan), gdzie jedną z roli gra Hugh Jackman. Do bliskich znajomych Wendi Deng należą Ivanka Trump, Tony Blair, pisarka Amy Tan, Bono, Nicole Kidman, królowa Jordanii Rania i Mark Zuckerberg oraz Dasza Żukowa, z którą wspólnie finansuje serwis internetowy Artsy.
Życie prywatne.
Wendi Deng jest jaroszką.

</doc>
<doc id="3048938" url="https://pl.wikipedia.org/wiki?curid=3048938" title="Jacaleapa">
Jacaleapa

Jacaleapa – gmina ("municipio") w południowym Hondurasie, w departamencie El Paraíso. W 2010 roku zamieszkana była przez ok. 4 tys. mieszkańców. Siedzibą administracyjną jest miasteczko Jacaleapa.
Położenie.
Gmina położona jest w środkowej części departamentu. Graniczy z 3 gminami:
Demografia.
Według danych honduraskiego Narodowego Instytutu Statystycznego na rok 2010 struktura wiekowa i płciowa ludności w gminie przedstawiała się następująco:

</doc>
<doc id="3048942" url="https://pl.wikipedia.org/wiki?curid=3048942" title="Splot żylny pochwowy">
Splot żylny pochwowy

Splot żylny pochwowy (łac. "plexus venosus vaginalis") – splot żylny zbierający krew ze pochwy powstający z jej naczyń żylnych i z którego krew uchodzi do żyły biodrowej wewnętrznej.
Przebieg.
Parzysty splot żylny pochwowy leży na zewnątrz pochwy wzdłuż jej brzegów. Powstaje z naczyń żylnych błony śluzowej pochwy, które następnie w jej błonie mięśniowej wytwarzają większe naczynia, które łączą się po bokach pochwy wytwarzając splot.
Dopływy.
Brak dopływów. 
Zastawki.
Splot żylny pochwowy nie posiada zastawek. 

</doc>
<doc id="3048944" url="https://pl.wikipedia.org/wiki?curid=3048944" title="Belltafel">
Belltafel

Belltafel – gra towarzyska wrocławskich mieszczan uprawiana przez członków elitarnego towarzystwa od drugiej połowy XVI w. do pierwszej połowy XX w., przypominająca współczesny bilard lub też w niewielkim stopniu zasady curlingu.
Belltafel była grą zespołową o charakterze strategicznym z elementami gier zręcznościowych. Siedziba wrocławskiego Belltafela znajdowała się w północno-wschodniej części założenia Schießwerder.
Sprzęt.
Gra rozgrywana była na dębowym stole o wymiarach dwudziestu łokci długości i dwóch stóp szerokości, tj. około 17 metrów i 75 centymetrów za pomocą stalowych krążków zwanych przez graczy kamieniami, ważących około trzech kilogramów. Aby kamienie mogły się swobodnie ślizgać powierzchnia stołu pokryta była warstwą wosku i grafitu. Pośrodku stołu, na całej jego długości było niewielkie nieckowate wgłębienie. Na obu końcach stołu znajdowały się szuflady, do których spadały strącone przez przeciwnika kamienie.
Zasady gry.
W grze uczestniczyły dwie drużyny liczące co najmniej po trzech zawodników, każdy zawodnik miał do dyspozycji dwa kamienie. O kolejności rozpoczęcia gry przez konkretną drużynę decydowało losowanie. Rozpoczynający grę zawodnik pierwszej drużyny miał za zadanie pchnąć kamień po powierzchni stołu najdalej jak tylko było to możliwe, ale tak by kamień ten nie wpadł do szuflady na końcu stołu. Zawodnik drużyny przeciwnej miał następnie do wyboru dwie możliwości: starać się zbić swoim ruchem kamień przeciwnika do szuflady lub pchnąć go jeszcze dalej po powierzchni stołu. Jeśli się to udało, do gry ponownie przystępowała drużyna pierwsza, której zawodnicy musieli do skutku starać się zepchnąć osadzony przez przeciwnika kamień lub wyprzedzić go swoim. Im więcej było kamieni na stole, tym gra stawała się trudniejsza. Gra kończyła się w momencie gdy jedna z drużyn straciła wszystkie swoje kamienie, co było jednoznaczne z przegraną.

</doc>
<doc id="3048945" url="https://pl.wikipedia.org/wiki?curid=3048945" title="Stała Madelunga">
Stała Madelunga

Stała Madelunga jest używana do wyznaczania potencjału elektrostatycznego pojedynczych jonów w krysztale, poprzez przybliżanie jonów jako ładunki punktowe. Nazwa pochodzi od nazwiska niemieckiego fizyka Erwina Madelunga.
Ponieważ aniony i kationy w wiązaniach jonowych są wzajemnie przyciągane przez przeciwne ładunki, zerwanie wiązania wymaga określonej ilości energii. Energia ta musi być przekazana do układu w kolejności zerwania wiązań anionowo-kationowych. Jest także wymagana, aby zerwać te wiązania przy wielkości jednego mola w standardowych warunkach.
Stała Madelunga pozwala obliczyć potencjał elektryczny formula_1 dla wszystkich jonów siatki dzięki jonowi na pozycji formula_2
gdzie formula_4 jest odległością między formula_5-tym a formula_6-tym jonem. Dodatkowo:
Jeśli odległość formula_11 jest znormalizowana do odległości najbliższego sąsiada formula_12 to potencjał może być zapisany jako:
gdzie formula_14 jest (bezwymiarową) stałą Madelunga dla formula_5-tego jonu
Energia elektrostatyczna jonu w kierunku formula_17 jest iloczynem ładunków i potencjalnego oddziaływania:
Wiele stałych Madelunga formula_14 znajduje się na sieci krystalicznej jako jony zajmujące poszczególne pozycje. Na przykład dla kryształu chlorku sodu powstają dwie stałe Madelunga – jedna dla sodu i druga dla chloru. Ponieważ jednak, oba jony zajmują miejsca w sieci na tej samej symetrii, oba też mają tę samą wielkość, a różnią się tylko oznaczeniami. Ładunki elektryczne Na+ i Cl−. Jony przyjmują jednorako ładunki pozytywny i negatywny, odpowiednio formula_20 i formula_21 Najbliższa odległość od sąsiada wynosi połowę stałej sieci krystalicznej formula_22 i stała Madelunga wynosi wtedy:
Pierwsze stwierdzenie, że formula_24 zostaje wykluczone. Ponieważ suma jest warunkowo zbieżna, to nie jest odpowiednia jako definicja stałej Madelunga, chyba że kolejność sumowania również jest określona. Istnieją dwie „oczywiste” metody sumowania szeregu. Za pomocą przestrzeni sferycznej lub przestrzeni sześciennej. Ta druga, chociaż pozbawiona znaczącej fizycznej interpretacji (nie występuje sfera krystaliczna) jest znacznie bardziej popularna z uwagi na swoją prostotę, przez co częściej można ją odnaleźć w literaturze:
Jakkolwiek, jest to niepoprawne, tak samo jak rozchodzący się szereg zaprezentowany przez Emerslebena w 1951 roku. Sumując rosnącą zbieżność reprezentacji sześcianu otrzymamy poprawną wartość. Jednoznaczna definicja matematyczna dana przez Davida Borweina, Jonathana Borweina i Taylora oznacza znaczącą kontynuację analityczną całkowicie zbieżnego szeregu.
W praktyce, szereg jest bardzo wolno zbieżny, więc, aby obliczyć stałą Madelunga można stosować różne metody (na przykład: metoda Evjena) lub przekształcenia całkowe, których używa się przy metodzie Ewalda.
Przykładowe wyliczenie stałej Madelunga, dla związku NaCl:
Generalizacja.
Dla obliczenia stałej Madelunga, zakłada się, że gęstość ładunku jonów może być zbliżona do ładunku punktowego. Jest to dozwolone, jeśli elektron rozdzielający jon jest symetrycznie sferyczny. W szczególnych przypadkach jednak, kiedy jony znajdują się na sieci pewnej krystalograficznej grupy punktów, włączenie wyższych momentów wielobiegunowych momentów ładunków może być wymagane. Zostało pokazane przez elektrostatykę, że interakcja pomiędzy dwoma punktowymi ładunkami tłumaczy się przez pierwsze określenie ogólnego szeregu Taylora opisującego interakcję pomiędzy dwoma ładunkami o dowolnych kształtach.
Model interakcji elektrostatycznej jonów w ciałach stałych został w ten sposób rozszerzony do koncepcji punktu wieloładunkowego, który zawiera również wyższe momenty wielomagnetyczne jak dipole, kwadrupole itp. Te koncepcje wymagają postawienia wyższych kolejności stałych Madelunga lub tak zwanych stałych sieci krystalicznej. W ich przypadku, zamiast najbliżej sytuowanej odległości formula_12 inną standardową długością jest pierwiastek kwadratowy cząstkowej objętości komórki formula_36 która jest używana do celów normalizacji. W tym przypadku stałą Madelunga możemy czytać jako:
Przy wyliczeniu stałej sieci elektrostatycznej trzeba brać pod uwagę punktową krystalograficzną grupę jonów leżących na siatce. W przypadku momentów dipolowych, mogą powstawać one tylko w miejscach polarnych siatki.
Zastosowanie przy solach organicznych.
Stała Madelunga jest również bardzo użyteczna przy opisywaniu energii sieci soli organicznych. Izgorodina wraz ze współpracownikami opisali uogólnioną metodę (zwaną metodą EUGEN) obliczania stałej Madelunga dla każdej struktury krystalicznej.

</doc>
<doc id="3048946" url="https://pl.wikipedia.org/wiki?curid=3048946" title="Alba Rico Navarro">
Alba Rico Navarro

Alba Rico Navarro (ur. 26 lutego 1989 w Elda, Hiszpania) – hiszpańska piosenkarka i aktorka. Stała się popularna dzięki roli Natalii (Naty), prawej ręki Ludmiły w serialu Violetta.
Życiorys.
Zaczęła studiować w wieku 14 lat. Ukończyła szkołę aktorską Escuela Superior de Arte Dramático w Murcji, uzyskując tytuł licencjata sztuk. Jest autorką kilku sztuk teatralnych i monologów. W 2010 roku zagrała w hiszpańskiej sztuce "La gasolinera" za którą otrzymała nagrodę w kategorii "Najlepsza Aktorka" w Festiwalu Joy (Vitoria). Jako aktorka znana w rodzinnej Hiszpanii, została wybrana do obsady międzynarodowego serialu Violetta, Disney Channel, gdzie gra Natalię "Naty", prawą rękę Ludmiły i ukochaną Maxi'ego. W 2013–2014 razem z obsadą serialu Violetta wzięła udział w międzynarodowej trasie koncertowej Violetta En Vivo po Ameryce Łacińskiej, Brazylii, Hiszpanii, Francji i Włoszech. W 2014 roku zakończyła grać w serialu Violetta. Na początku 2015 roku wzięła udział w nowej trasie koncertowej serialu Violetta po Europie, Ameryce Południowej i Środkowej, Violetta Live.
W roku 2014 założyła bloga "My B Side, AcrossTheWorld".
Ma brata o imieniu Ramon.
Kariera artystyczna.
Dyskografia.
Alba wzięła udział w produkcjach muzycznych, które zapoczątkowały serie Violetta. Wystąpiła również w klipach muzycznych związane z argentyńskim serialem.
Piosenki w których pojawiła się Alba:

</doc>
<doc id="3048954" url="https://pl.wikipedia.org/wiki?curid=3048954" title="Władimir Wasiljewicz Iljin">
Władimir Wasiljewicz Iljin



</doc>
<doc id="3048955" url="https://pl.wikipedia.org/wiki?curid=3048955" title="Nad ranem">
Nad ranem

Nad ranem – album Lory Szafran wydany w 2013 roku. Zadebiutował na 43. miejscu listy OLiS. Po 22 latach Szafran nagrała fonogram z utworami premierowymi. Kompozycje na płytę stworzyli Seweryn Krajewski, Michał Urbaniak, Tomasz Krawczyk i Miłosz Wośko, a słowa piosenek napisali: Andrzej Poniedzielski, Jonasz Kofta, Adam Nowak, Tomasz Wachnowski, Piotr Brymas i Dariusz Dusza. Płyta jest zróżnicowana stylistycznie, zawiera przekrój gatunków muzycznych szeroko rozumianej muzyki popularnej: swing, blues, bossa nova, ballada, tango, dance, soul i funk. Różnorodność muzyczną scala interpretacja wokalistki oraz przesłanie tekstów o przezwyciężaniu codziennych problemów, nie rezygnując z marzeń.
Lora Szafran: 

</doc>
<doc id="3048958" url="https://pl.wikipedia.org/wiki?curid=3048958" title="Medyń">
Medyń

Medyń, Medyn (ukr. Медин) – wieś na Ukrainie w rejonie podwołoczyskim obwodu tarnopolskiego, około 50 km na wschód od Tarnopola.
Historia.
W rejonie miejscowości w 1920 rozegrała się bitwa pomiędzy wojskami polskimi a sowieckimi.
Od 1933 proboszczem rzymskokatolickim w Medynie był ks. Antoni Kania.

</doc>
<doc id="3048961" url="https://pl.wikipedia.org/wiki?curid=3048961" title="Odnajdę, odnajdę">
Odnajdę, odnajdę

Odnajdę, odnajdę – singel Lory Szafran zapowiadający album studyjny "Nad ranem". Ukazał się 16 września 2013 r., wydany przez Sony Music Entertainment Poland. Prapremiera radiowa odbyła się 13 września na antenie Jedynki w Polskim Radio.

</doc>
<doc id="3048963" url="https://pl.wikipedia.org/wiki?curid=3048963" title="Państwowa Nagroda Federacji Rosyjskiej">
Państwowa Nagroda Federacji Rosyjskiej

Państwowa Nagroda Federacji Rosyjskiej – nagroda przyznawana corocznie od 1992 roku przez prezydenta Federacji Rosyjskiej za wkład w rozwój nauki i techniki, literatury i sztuki oraz w dziedzinie humanitarnej. 
Opis.
Nagroda w materialnej postaci to metalowa odznaka przedstawiająca herb Federacji Rosyjskiej – dwugłowego, złotego orła z herbem św. Jerzego w centralnym punkcie, otoczonym laurowo-palmowym wieńcem. Odpowiednio do dziedziny, w której została przyznana, jej laureatom przysługują tytuły "Laureat Państwowej Nagrody Federacji Rosyjskiej w Dziedzinie Nauki i Techniki" (maksymalnie cztery nadania), "Laureat Państwowej Nagrody Federacji Rosyjskiej w Dziedzinie Literatury i Sztuki" (maksymalnie trzy nagrody), "Laureat Państwowej Nagrody Federacji Rosyjskiej za Wybitne Osiągnięcia w Dziedzinie Humanitarnej" (można przyznać tylko jedną nagrodę) oraz gratyfikacja finansowa (5 mln rubli), okolicznościowy dyplom, odznaka (wraz z miniaturką) i legitymacja potwierdzająca przyznanie nagrody. 
Nagroda ma charakter personalny i na ogół przyznawana jest jednej osobie. Jeśli autorstwo danego osiągnięcia przynależy kilku osobom nagroda może zostać przyznana kilku osobom (nie więcej jednak niż trzem) i w tym wypadku gratyfikacja finansowa rozdzielana jest na odpowiednio równe części. Dopuszczalne jest, w przyypadku wyjątkowo wybitnych osiągnięć, powtórne przyznanie nagrody wcześniejszym laureatom. 
Kandydatów do nagród w poszczególnych dziedzinach nominują Rada przy Prezydencie Federacji Rosyjskiej ds. Nauki, Techniki i Kształcenia oraz Rada przy Prezydencie Federacji Rosyjskiej ds. Kultury i Sztuki. 
Przyznanie nagrody możliwe jest pośmiertnie, a gratyfikacja finansowa oraz wszelkie związane z nagrodą atrybuty przynależą spadkobiercom laureata. 
Ceremonia wręczenia nagród ma uroczysty charakter z udziałem prezydenta FR corocznie w dniu Święta Rosji – 12 czerwca w Pałacu Kremlowskim. Zasady przyznawania nagrody regulują obecnie (2013) ukazy prezydenta FR: nr 785 z 21 czerwca 2004 i nr 1296 z 16 listopada 2006. 
Laureaci.
W ponad 20-letniej historii przyznawania nagrody wśród jej laureatów znajduje się obecnie wiele znanych osobistości ze świata rosyjskiej kultury i nauki, w tym kompozytorzy Sofija Gubajdulina (laureat w 1992), Rodion Szczedrin (laureat w 1992) i Michaił Pletniow (laureat w 2005), pisarze Aleksander Sołżenicyn (laureat w 2006) i Fazil Iskander (laureat w 1993), poetka Bella Achmadulina (laureat w 2004), aktorzy Leonid Broniewoj (laureat w 1996), Władimir Iljin (laureat w 1999), Jelena Panowa (laureat w 2001), Aleksiej Batałow (laureat w 2005), Alisa Frejndlich (laureat w 2007), śpiewaczki operowe Anna Netrebko (laureat w 2004) i Olga Borodina (laureat w 2006), primabaleriny Swietłana Zacharowa (laureat w 2006) i Diana Wiszniowa (laureat w 2000), tancerz Igor Moisiejew (laureat w 1996), dyrygenci Mstisław Rostropowicz (laureat w 1995) i Walerij Giergijew (laureat w 1993 i 1999), naukowcy Michaił Kałasznikow (laureat w 1997), Aleksiej Fridman (laureat w 2003 i 2008), Ludwig Faddiejew (laureat w 1995 i 2004), Władimir Arnold (laureat w 2007), Jewgienij Kaspierski (laureat w 2009) i Jurij Oganiesian (laureat w 2010).
Laureatami nagrody są również: były prezydent Francji Jacques Chirac, którą otrzymał w 1995 roku oraz zmarły patriarcha Aleksy II (laureat w 2005). 

</doc>
<doc id="3048965" url="https://pl.wikipedia.org/wiki?curid=3048965" title="Muzeum Historii i Kultury Żydów Bukowiny w Czerniowcach">
Muzeum Historii i Kultury Żydów Bukowiny w Czerniowcach

Muzeum historii i kultury Żydów Bukowiny otwarto w Żydowskim Domu Narodowym (teraz Centralny Miejski Pałac Kultury) na 600-lecie dnia pierwszego pisemnego wymienienia Czerniowców w 2008 r.
Koncepcja i idea muzeum.
Koncepcja i idea muzeum: muzeum nie jest pomyślane jako ogólne muzeum żydostwa, ale powinno być „subetnicznym” muzeum, wyobrażającym i podkreślającym charakter Żydów bukowińskich – fenomenu Bukowiny XIX – początku XX w., który wyraźnie różni się charakterem od gromad sąsiednich – Galicji, Besarabii i Podola.
Twórcy muzeum.
1. Plan ekspozycji muzeum stworzony został przez badaczkę Bukowiny Natalię Szewczenko
2. Ekspozycję stałą wykonał lwowski artysta Roman Batih
3. Pochodzenie zbiorów:
Tematyczny plan ekspozycji stworzony został przez współpracowników Czerniowieckiego Narodowego Uniwersytetu im. Juria Fedkowicza.
Dokumenty przekazane zostały przez Państwowe Archiwum Czerniowieckiej Oblastii, naukowców Uniwersytetu w Jeruzalem (Izrael), Columbia University oraz YIVO w Nowym Yorku oraz Holocaust Museum w Waszyngtonie.
W wyposażeniu muzeum brały udział fond „Hesed Shusha-na”, Centrum „Or Awner”, znani krajoznawcy, kolekcjonerzy, przedstawiciele diaspory oraz sponsorzy.
Ekspozycja.
Na górze: Fotografie żydowskich budynków religijnych i społecznych na Bukowinie.
Pośrodku: Krąg żydowskiego życia, żydowskiego roku religijnego, oznaczane znakami zodiaku.
Na dole: 12 tablic informacyjnych gdzie chronologicznie przedstawiony jest rozwój gromady żydowskiej od końca XVIII do polowy XX wieku.
Kręgi te symbolizują razem transformacje żydowskiego życia na Bukowinie od dominacji religii końcem XVIII- początkiem XIX stulecia, przez zdominowaną poprzez oświatę i kulturę drugą połowę XIX wieku po aktywność polityczną początku XX wieku.
Większość eksponatów stanowią oryginalne książki, dokumenty, kartki pocztowe i listy, przedmioty życia codziennego oraz religijne.
Mała sala
W pierwszej sali przedstawione są główne informacje oraz państwowe dokumenty odnoszące się do Żydów Bukowiny w czasach Habsburskich.
Główny akcent położony jest na tradycji, życiu religijnemu oraz obrzędach żydostwa. Pokazane są tutaj materiały przedstawiające działalność dwóch wielkich dynastii rabinów: cadyka Mendelja Hagera z Wyżnicy oraz „wunderrebe” Sadagory, Israela Fridmana.
Przedstawione jest tutaj życie kulturalne Żydów, między innymi unikane olejne obrazy jedynej działającej dziś synagogi w Czerniowcych Bejt-Tfila Ben’jamina, oraz macewy starych Bukowińskich cmentarzy.
Wielka sala
Ekspozycja wielkiej sali zapoznaje z kulturą żydowską oraz ruchem politycznym końca XIX- początkiem XX wieku, a także z życiem codziennym Żydów, ich zawodami, zainteresowaniami oraz potrzebami duchowymi.
Wiele miejsca zajmują materiały poświęconej rozwojowi oraz działalności gromady żydowskiej miasta Czerniowców. Pokazano tutaj różne strony życia Żydów w mieście i przedstawiono fotografie znanych działaczy gromady.
Początek XX w. w życiu Żydów Bukowiny oznaczał ich wyjście na arenę polityki, stworzenie grup i partii politycznych, walkę różnych nurtów w życiu społecznym. Aktywność ta wyrażała się szczególnie w różnorodnych partyjnych publikacjach periodycznych, które pokazano na wystawie.
Wydatne miejsce zajmują materiały przedstawiające działalność towarzystw kulturalnych, podporządkowanych administracji Habsburskiej, a potem rumuńskiej. Na wydatnym miejscu przedstawiona jest obszernie Pierwsza Światowa Konferencja Języka Jidysz (1908 r.).
Teatr i książka – są tym, bez czego nie można pokazać bukowińskich Żydów. Bukowina wydała wielu światowej sławy naukowców, pisarzy i poetów, artystów i muzyków. W ekspozycji przedstawiono mistrzów i mistrzynie słowa literatury niemieckojęzycznej i w języku jidysz: Eliezera Sztejnberga, Icyka Mangera, Paula Celana, Rose Ausländer, Karla Emila Franzosa i innych. Wybite talenty napotkać można także wśród malarzy, plastyków i grafików: Artura Kolnika, Bernarda Redera, Isju Sherf i inni.
Katastrofa II wojny światowej nie ominęła Bukowiny. Dokumenty archiwalne, fotografie, opisy wydarzeń zamykają stałą ekspozycję.

</doc>
<doc id="3048966" url="https://pl.wikipedia.org/wiki?curid=3048966" title="Mokwin">
Mokwin

Mokwin (ukr. Моквин, "Mokwyn") – wieś na Ukrainie w rejonie berezieńskim obwodu rówieńskiego. W 2001 roku liczyła ok. 2,4 tys. mieszkańców.
Wieś włości międzyrzeckiej, własność kniazia Joachima Koreckiego w 1577 roku.
Zabytki.
Pod koniec XIX wieku w Mokwinie znajdowały się: murowany dom, duża murowana kaplica parafii Bereźne i murowana cerkiew.

</doc>
<doc id="3048967" url="https://pl.wikipedia.org/wiki?curid=3048967" title="Moizm (album)">
Moizm (album)

Moizm – album studyjny Tomasza Makowieckiego, wydany 8 października 2013 przez Sony Music Entertainment Poland. Płyta zadebiutowała na 17. miejscu zestawienia OLiS. Płytę zapowiadał singel Holidays in Rome.

</doc>
<doc id="3048968" url="https://pl.wikipedia.org/wiki?curid=3048968" title="Sobór Narodzenia Matki Bożej w Kropywnyckim">
Sobór Narodzenia Matki Bożej w Kropywnyckim

Sobór Narodzenia Matki Bożej – prawosławny sobór w Kropywnyckim, katedra eparchii kirowohradzkiej Ukraińskiego Kościoła Prawosławnego Patriarchatu Moskiewskiego.
Historia.
W 1761 grecka społeczność Jelizawietgradu, złożona głównie z kupców, rozpoczęła wznoszenie w miejscowości własnej świątyni pod wezwaniem św. Konstantyna. Następnie patronką cerkwi została Włodzimierska Ikona Matki Bożej. Grecka świątynia była zbudowana z drewna, jej poświęcenie miało miejsce w 1766. W 1784 do greckiej parafii w mieście należało 1040 osób. Jednak już na przełomie XVIII i XIX w. placówka straciła swój dotychczasowy etniczny charakter; odnotowywani w księgach parafialnych greccy kupcy korzystający z posługi religijnej w świątyni byli przyjeżdżającymi okazjonalnie do miasta kupcami.
W 1812 na miejscu starszej świątyni wzniesiono nową cerkiew, murowaną, w stylu klasycystycznym, z trzema ołtarzami. Budynek ten zbudowany został na planie prostokąta, z pojedynczą absydą. Elewacje południowa i północna zdobią portyki złożone z czterech kolumn korynckich, podtrzymujących trójkątne frontony. Kolumny na fasadzie zachodniej utrzymano w porządku doryckim. Cerkiew posiada jedną kopułę umiejscowioną na polisferycznym bębnie, w którym wykuto rząd okien rozdzielanych półkolumnami. Wnętrze cerkwi zdobione jest freskami. W dzwonnicy świątyni, zlokalizowanej w sąsiedztwie cerkwi, oprócz pomieszczenia, w którym zawieszono dzwony, znajdują się trzy pokoje mieszkalne. Dzwonnica reprezentuje ten sam styl, co sama świątynia.
W 1898 cerkiew została w znaczący sposób przebudowana; w toku prac powiększono ją niemal dwukrotnie.
Sobór jest jedyną budowlą sakralną w Kropywnyckim, która nigdy w swojej historii nie była zamykana przez władze radzieckie. Swoje obecne wezwanie przybrał w 1944, gdy zamknięty został poważnie zniszczony sobór Zaśnięcia Matki Bożej, a cerkiew Włodzimierskiej Ikony Matki Bożej została wyznaczona na nową katedrę eparchii kirowohradzkiej Egzarchatu Ukraińskiego. Od 1963 sobór posiada status zabytku. W latach 80. XX wieku budowla była remontowana.

</doc>
<doc id="3048969" url="https://pl.wikipedia.org/wiki?curid=3048969" title="Georges Kars">
Georges Kars

Georges Kars, właśc. Jiri Karpeles (ur. 2 maja 1880, z innych źródeł 1882 w Kralupach, zm. 5 lutego 1945 w Genewie) – czeski malarz pochodzenia żydowskiego tworzący we Francji.
Urodził się w rodzinie pochodzących z Niemiec Żydów handlujących ziarnem, którzy osiedli w Czechach. Już jako dziecko interesował się reprodukcjami obrazów w katalogach Lhemana i lubił wycieczki na wystawy malarstwa w pobliskiej Pradze. Uczęszczał na kursy rysunku i malarstwa, w 1899 wyjechał do Monachium, gdzie rozpoczął studia w Akademii Sztuk Pięknych w pracowni Franza von Stucka i Henry'ego Knirra.
Po ukończeniu nauki w 1905 zamieszkał w Pradze, rok później wyjechał w podróż do Portugalii i Hiszpanii, gdzie poznał Juana Grisa i tworzył kopie Diega Velázqueza i Francisca Goi. Pod koniec 1907 powrócił na krótko do Pragi, aby na początku 1908 wyjechać do Paryża, gdzie zamieszkał w dzielnicy Montmartre. Poznał Suzanne Valadon, Maurice'a Utrilla, André Uttera i Jules'a Pascina, przebywał również z Markiem Chagallem, Guillaume'em Apollinaire'em, Maxem Jacobem, krytykiem sztuki Maurice'em Raynalem oraz greckim malarzem i rytownikiem Démétriosem Galanisem. Wystawiał w Salonie Niezależnych, Salonie des Tuileries i Salonie Jesiennym, wystawę jego prac w Monachium zorganizował Hans Goltz. W czasie I wojny światowej razem z Jules'em Pascinem przebywał w Belgii, obaj musieli opuścić Francję ze względu na przynależność narodową. W 1923 razem z rodziną Suzanne Valadon i André Utterem przebywał w Ségalas, w Pirenejach Atlantyckich. Dziesięć lat później kupił dom w Tossa de Mar, ale w 1936 powrócił do Paryża. Po wybuchu II wojny światowej wyjechał do Lyonu, gdzie Katia Granoff zorganizowała wystawę jego rysunków. Narastające represje sprawiły, że w 1942 wyjechał pod Zurych do siostry. Na początku lutego 1945 postanowił wrócić do Paryża, zatrzymał się w hotelu w Genewie, gdzie dzień przed planowanym wyjazdem wyskoczył z okna położonego na piątym piętrze pokoju hotelowego ponosząc śmierć na miejscu.
Po śmierci Nory Kars w 1966 sprzedano jego pracownię, większą część kolekcji obrazów Georges'a Karsa zakupili Pierre Levy i Oscar Ghez. W tym okresie Katia Granoff obroniła pracę dotyczącą twórczości Karsa i przedstawiła retrospektywne materiały dotyczące jego życia. Od 1 maja do 22 czerwca 1983 miała miejsce wystawa 120 prac artysty, duża kolekcja jego prac znajduje się w Muzeum Sztuki Nowoczesnej w Troyes.

</doc>
<doc id="3048972" url="https://pl.wikipedia.org/wiki?curid=3048972" title="Holidays in Rome">
Holidays in Rome

Holidays in Rome – wydany we wrześniu 2013 r. singel Tomasza Makowieckiego, zwiastujący płytę pt. "Moizm".
Teledysk.
Wyreżyserowany w Gdyni przez Łukasza Garlickiego, ze zdjęciami Barbary Kai Kaniewskiej i wyprodukowany przez samego Makowieckiego obraz został opublikowany 26 września 2013 r. w serwisie YouTube.

</doc>
<doc id="3048975" url="https://pl.wikipedia.org/wiki?curid=3048975" title="Ödön Holits">
Ödön Holits

Ödön Holits (ur. 7 grudnia 1886 w Turze, zm. 2 kwietnia 1970 w Budapeszcie) – węgierski piłkarz, trener piłkarski, lekkoatleta, skoczek w dal.
Życiorys.
Pracował jako nauczyciel wychowania fizycznego, gdzie dużo miejsca poświęcał teoretycznym zagadnieniom związanym z piłką nożną. Jako piłkarz grał na pozycji bramkarza. Reprezentował barwy klubów MÚE i MTK; z MTK został mistrzem Węgier w sezonie 1907/1908. W latach 1903–1905 rozegrał cztery mecze w reprezentacji Węgier. Był wszechstronnym sportowcem, poza piłką nożną uprawiał także lekkoatletykę (rekord życiowy w skoku w dal – 6,62 z 1909 roku). Podczas igrzysk olimpijskich w Londynie (1908) zajął w skoku w dal 14. miejsce z wynikiem 6,54, a rok później został w tej konkurencji mistrzem kraju. Był trenerem MAFC, Újpesti TE, Nemzeti SC, w 1924 roku prowadził także reprezentację Węgier w zwycięskim 1:0 meczu z Francją. W latach 1923, 1924 oraz 1928 w trakcie przerw w rozgrywkach ligowych pracował w Szwajcarii.

</doc>
<doc id="3048976" url="https://pl.wikipedia.org/wiki?curid=3048976" title="Holits Ödön">
Holits Ödön



</doc>
<doc id="3048977" url="https://pl.wikipedia.org/wiki?curid=3048977" title="SMH">
SMH

Trzyliterowy skrótowiec SMH może oznaczać:

</doc>
<doc id="3048978" url="https://pl.wikipedia.org/wiki?curid=3048978" title="Fanny">
Fanny



</doc>
<doc id="3048979" url="https://pl.wikipedia.org/wiki?curid=3048979" title="CSS Fanny">
CSS Fanny

CSS „Fanny” – kanonierka Confederate States Navy, a wcześniej okręt balonowy należący do Armii Unii.
Historia.
Fanny.
Statek „Fanny”wszedł do służby w Armii Unii w 1861 w roli kanonierki i transportowca.
3 sierpnia 1861 z pokładu „Fanny” zniósł się balon na wodór cywilnego aeronauty Johna LaMountaina. Balon wzniósł się na wysokość ponad 600 metrów i z tej wysokości LaMountain dokonał obserwacji pozycji Armii Konfederatów przy Hampton Roads, w okolicach Sewall's Point. Tydzień później, 10 sierpnia, z pokładu holownika „Adriatic”, LaMountain ponownie dokonał powietrznego rekonesansu pozycji Konfederatów, tym razem wzbijając się na wysokość ponad tysiąca metrów
Przez niektóre źródła „Fanny” uznawany jest za pierwszy okręt lotniczy, choć technicznie nie był to „okręt”, ale statek i nie był to „statek lotniczy” w pełnym znaczeniu tego słowa (jednostka nie była na stałe przebudowana jako statek lotniczy). Pierwszym prawdziwym, w pełnym znaczeniu tych słów, okrętem lotniczym był należący do United States Navy , z którego pokładu pierwszy balon wzbił się w powietrze 11 listopada.
26 sierpnia „Fanny” przechwycił i zdobył konfederacki slup „Emma”.
CSS Fanny.
1 października 1861, w czasie misji zaopatrzeniowej dla 20th Indiana Regiment, „Fanny” został zdobyty przez kanonierki Konfederatów CSS Raleigh, CSS Junaluska i CSS Curlew, i wszedł do służby Confederate States Navy jako CSS „Fanny” pod dowództwem midszypmena J. L. Tayloe'a.
Okręt brał udział w bitwie pod Roanoke (7/8 lutego 1862) i bitwie pod Elizabeth City (10 lutego), gdzie wszedł na mieliznę i został wysadzony w powietrze, aby nie został zdobyty przez nieprzyjaciela.

</doc>
<doc id="3048982" url="https://pl.wikipedia.org/wiki?curid=3048982" title="Boris Gudź">
Boris Gudź

Boris Ignatjewicz Gudź (ros. Борис Игнатьевич Гудзь; ur. 19 sierpnia 1902 w Ufie, zm. 27 grudnia 2006 w Moskwie) – sowiecki funkcjonariusz aparatu bezpieczeństwa, agent OGPU, w momencie poprzedzającym śmierć był ostatnim żyjącym weteranem rewolucji październikowej.
W działalność bolszewicką zaangażował się po aresztowaniu ojca za działalność rewolucyjną. Był uczestnikiem rewolucji październikowej w 1917 i wojny domowej w Rosji jako żołnierz Armii Czerwonej. W międzyczasie został wciągnięty do pracy wywiadowczej przez przyjaciela swojego ojca Artura Artuzowa, szefa wywiadu i kontrwywiadu OGPU. W ramach pracy wywiadowczej miał za zadanie przeniknięcie w struktury ruchu antybolszewickiego oraz rozpracowanie zachodnich szpiegów. W późniejszym czasie wziął udział w operacji sił bezpieczeństwa w celu rozbrojenia antybolszewickich bojowników w Czeczenii i Dagestanie w 1920. Później został mianowany szefem departamentu wywiadu OGPU i kontrwywiadu we wschodniej Syberii, a następnie w Japonii, gdzie przebywał z misją wywiadowczą w Tokio od 1934. Usunięty z pracy i partii podczas wielkiej czystki w 1937. Pochowany na Cmentarzu Nowodziewiczym w Moskwie.

</doc>
<doc id="3048985" url="https://pl.wikipedia.org/wiki?curid=3048985" title="Kamienica przy ul. Podwale 1 w Warszawie">
Kamienica przy ul. Podwale 1 w Warszawie

Kamienica przy ul. Podwale 1 w Warszawie – budynek na warszawskiej starówce, powstała w latach 70-XX wieku, jako imitacja zabudowy klasycystycznej, mająca na celu wpisanie w historyczną architekturę Starego Miasta.
Historia budynku.
Przed 1939 rokiem, znajdował się tam zupełnie inny, 5-kondygnacyjny obiekt architektoniczny, który w wyniku działań wojennych został doszczętnie zniszczony. Po II wojnie światowej w ramach odbudowy stolicy, wybudowano kamienicę, której celem było osłonięcie stacji elektroenergetycznej (stacja transformatorowa), która zasilała energią elektryczną pobliskie budynki. Kamienicę zbudowano z przeznaczeniem biurowo-wystawienniczym. W ostatnim okresie działała tam pierogarnia.
Pierwsze informacje dotyczące inwestycji pojawiły się w 2011 roku. Nowy właściciel budynku oraz sąsiedniego placu Maksymilian Maciej Marcinkowski, który nabył teren od spadkobierców przedwojennych właścicieli, zdobył wymagane pozwolenie na budowę jeszcze w kwietniu 2012 r. Pierwotnie zaplanowano wchłonięcie kamienicy przez planowany przez dewelopera w sąsiedztwie biurowiec. Projekt nowego budynku biurowo-usługowego powstał w pracowni architektonicznej RKW Rhode Kellerman Wawrowsky. Pozwolenie na budowę wydano w kwietniu 2012 roku.
Kontrowersje wzbudził fakt iż zgodę na przebudowę wydał miejski konserwator zabytków mimo faktu iż warszawskie Stare Miasto zostało wpisane na listę UNESCO, a sama ulica Podwale jako założenie urbanistyczne znajduje się w rejestrze zabytków (nr rej. 435.). Konsultacje w sprawie budowy biurowca wzdłuż pierzei ul. Senatorskiej i przy ul. Podwale nie były konsultowane z Polskim Komitetem do spraw UNESCO, ani z Centrum Światowego Dziedzictwa w Paryżu. Jednocześnie w komunikacie prasowym Polski Komitet ds. UNESCO podkreślał fakt iż – "nowa inwestycja ma być prowadzona na linii zabudowy, będącej na granicy obszaru uznanego za Światowe Dziedzictwo UNESCO".
Kwestia położenia kamienicy jest sporna, gdyż ulica Podwale jest granicą wyznaczoną przez UNESCO, natomiast rzeczona nieruchomość nie leży bezpośrednio na terenie chronionym, ale w jego bezpośrednim sąsiedztwie. W grudniu 2013 r., ekspert Centrum Światowego Dziedzictwa UNESCO w Paryżu, Bernhard Furrer dokonał kontroli.
Jednocześnie budowla jako imitacja zabudowy klasycystycznej w rozumieniu ustawy z dnia 23 lipca 2003 r., o Ochronie Zabytków i Opiece nad Zabytkami nie jest uznawana za zabytek.
Przebudowę kamienicy, za zgodą Stołecznego Konserwatora Zabytków, zaplanowano na 2014 r. Budynek Podwale 1 miał zostać zaadaptowany na potrzeby nowo powstającego u zbiegu ulic Senatorskiej i Podwale budynku biurowo-usługowego z podziemnym garażem oraz parterem przeznaczonym na sklepy i restauracje. Zachowanie budowli w całości było według inwestora niemożliwe ze względu na zły stan techniczny.
Jednocześnie dodatkowe kontrowersje w prasie wzbudził w listopadzie 2013 r., fakt że wydająca pozwolenie na budowę biurowca Jolanta Zdziech-Naperty piastująca obowiązki szefowej śródmiejskiego wydziału architektury i budownictwa wydała zgodę na realizację kontrowersyjnego projektu, którego współautorem był jej syn, architekt Bartosz Naperty zatrudniony w biurze architektonicznym RKW Rhode Kellerman Wawrowsky. Prezydent mst. Warszawy Hanna Gronkiewicz-Waltz, nazwała działania Jolanty Zdziech-Naperty – nieetycznymi, cofnęła jej pełnomocnictwa, wstrzymała budowę oraz zapowiedziała kontrolę inwestycji. W konsekwencji Jolanta Zdziech-Naperty straciła stanowisko. Decyzję warszawskiego Ratusza o zatrzymaniu robót budowlanych uchylił jednak wojewoda mazowiecki Jacek Kozłowski, uznając za niedostatecznie uzasadnione. Prokuratura Rejonowa Warszawa Śródmieście Północ, która na wniosek Ratusza dokonała kontroli procedury administracyjnej w latach 2007-2012, badając działania, które doprowadziły do wydania deweloperowi warunków zabudowy, pozwolenia na budowę oraz decyzję reprywatyzacyjną działki, nie dopatrzyła się uchybień.
W sprawie budowy wystąpiło także do wojewody mazowieckiego z wnioskiem o stwierdzenie nieważności i wstrzymanie wykonania decyzji o pozwoleniu na budowę dla inwestycji biurowo-usługowej przy ul. Podwale 1 – Stowarzyszenie Interesu Społecznego "Wieczyste" – twierdząc iż decyzję o budowie wydano z rażącym naruszeniem prawa.

</doc>
<doc id="3048986" url="https://pl.wikipedia.org/wiki?curid=3048986" title="Dom mieszkalny przy ul. Zajęczej 4 w Warszawie">
Dom mieszkalny przy ul. Zajęczej 4 w Warszawie

Dom przy ul. Zajęczej 4 w Warszawie właściwie dom mieszkalny średniej kadry technicznej Elektrowni "Powiśle" – obiekt architektoniczny położony na warszawskim Powiślu w dzielnicy Śródmieście. Powstał w 1904 lub 1905 roku i uległ samowolnej rozbiórce w sierpniu 2013 r. 
Historia i opis obiektu.
Dom powstał w 1904 lub w 1905 roku jako część kompleksu pobliskiej Elektrowni Powiśle. Podczas działań II wojny światowej został uszkodzony, ale odbudowano go już w 1945 r. W budynku zamieszkiwali pracownicy elektrowni. Dom miał podpiwniczenie, był to budynek ceglany z drewnianym dachem, dwupiętrowy o charakterystycznych dekoracjach z czerwonej cegły i tynkowanej elewacji.
Budynek znajdował się przy zbiegu ul. Zajęczej i Elektrycznej na Powiślu i ujęty był w Gminnej Ewidencji Zabytków. Od 2000 budynek był wysiedlony i pozostawał tzw. pustostanem.
Rozbiórka.
W 2009 r., wydane zostały przez konserwatora zalecenia, które wskazywały na konieczność przeprowadzenia remontu generalnego poprzedzonego szeregiem prac zabezpieczających. W 2012 r., obiekt został sprzedany spółce Prudential Sp. z o. o. wraz z działką wielkości 658 m kw. Spółka Prudential
kupiła obiekt za 5,22 mln zł i uzyskała 70-procentową zniżkę na zakup nieruchomości wynikającą z zabytkowego charakteru budynku. W akcie kupna-sprzedaż zapisane było zachowanie i odrestaurowanie stuletniego domu. 
W sierpniu 2013 r., właściciel (pod szyldem Frank Rupplin) dokonał samowolnej rozbiórki bez jakiejkolwiek zgody miejskiego konserwatora zabytków. Na miejscu rozbiórki nie pojawiła się również żółta tablica informująca kto wydał zgodę na rozbiórkę oraz kto jest właścicielem obiektu wymagana przepisami prawa. 
Rozbiórkę poprzedziła przeprowadzona w kwietniu tego samego roku ekspertyza inwestorska stanu budynku oraz wcześniejsza odmowa Stołecznego Konserwatora Zabytków na wniosek inwestora o rozbiórkę obiektu. O nielegalnej rozbiórce budynku z sierpnia 2013 roku Powiatowy Inspektor Nadzoru Budowlanego i Stołeczny Konserwator Zabytków zawiadomili Prokuraturę Rejonową Warszawa Śródmieście-Północ. 
Sprawa została nagłośniona między innymi przez ogólnopolskie media. Gazeta Wyborcza zwracała uwagę, że budynek rozebrano w długi weekend kiedy urzędy w tym urząd konserwatorski były nieczynne. W sprawie rozbiórki prokuratura wszczęła śledztwo, zaś w maju 2014 rozpoczął się trwający ponad półtora roku proces.
Wartość historyczna.
Obiekt ujęty był w Gminnej Ewidencji Zabytków (nr ID:00010991) gdzie figurował jako Dom mieszkalny średniej kadry technicznej Elektrowni "Powiśle" (dawniej Elektrownia Towarzystwa Elektrycznego) z której został wyłączony po rozbiórce z 2013 roku, Zarządzeniem nr 6157/2014 z 09-06-2014.
W informacji o przetargu gdy miasto wystawiło obiekt na sprzedaż w 2012 znajdowała się informacja, że "budynek jest uwzględniony w gminnej ewidencji zabytków i w związku z tym powinien zostać zachowany w swojej bryle i istniejących gabarytach".

</doc>
<doc id="3048988" url="https://pl.wikipedia.org/wiki?curid=3048988" title="Antje Jackelén">
Antje Jackelén

Antje Jackelén z domu Zöllner (ur. 4 czerwca 1955 w Herdecke w Nadrenii Północnej-Westfalii) – niemiecka i szwedzka teolog, profesor teologii ewangelickiej, biskup szwedzkiej diecezji Lund, w 2013 wybrana na arcybiskupa Uppsali, a formalnie przyjęta w 2014. Jest pierwszą w historii kobietą–prymasem Kościoła Szwecji.
Życiorys.
Pochodzi z Niemiec. Urodziła się 4 czerwca 1955 w Herdecke. Studiowała teologię na Uniwersytecie w Tybindze i Uniwersytecie w Uppsali.
Po ukończeniu doktoratu pracowała na Uniwersytecie w Lund w latach 1999–2001 i była profesorem teologii.
Jest wieloletnią duchowną Kościoła Szwecji. Pracowała w diecezji sztokholmskiej i w diecezji Lund, której biskupem była w latach 2007-2014. 15 października 2013 została wybrana na arcybiskupa Uppsali i pierwszą kobietę prymasa w historii Kościoła Szwecji. Po pierwszej turze głosowania uzyskała 174 głosy elektorskie i pokonała biskupa Uppsali Ragnara Perseniusa, który uzyskał 103 głosy elektorskie. Wprowadzenie w urząd odbyło się 15 czerwca 2014 w katedrze w Uppsali.
Jako oficjalne motto wybrała Gud är större ("Bóg jest większy"). Na swój herb wybrała owalny projekt tarczy Jana Raneke, na którym widniały potrójne liście dębu z herbu Herdecke z potrójnymi krzyżami, ćwiartowanymi flagą Scanii.
19 czerwca 2010 roku była jednym z oficjalnie powołanych duchownych na ślub księżnej Wiktorii i księcia Daniela.
Pełniła funkcję przedstawiciela Kościoła Szwecji w radzie Światowej Federacji Luterańskiej.
4 maja 2015 r. odbyła oficjalną audiencję u papieża Franciszka w Rzymie. To uczyniło ją pierwszą kobietą i arcybiskupem przyjętym w Watykanie. Po raz kolejny spotkała papieża, kiedy odwiedził Szwecję na przełomie października i listopada 2016 r.
Poglądy teologiczne.
Opublikowała kilka prac dotyczących relacji między naukami przyrodniczymi a wiarą religijną, a także roli religii we współczesnym społeczeństwie. Popiera teorię ewolucji i nie widzi sprzeczności w wierzeniu zarówno w Boga, jak i w ewolucję.
Przed wyborami arcybiskupa Jackelén zadano pytanie „Czy Jezus daje lepszy obraz Boga niż Mahomet?”, na które odpowiedziała: „Dla mnie jest oczywiste, że chrześcijanie, muzułmanie i żydzi czczą tego samego Boga”. Była za to zarówno krytykowana jak i chwalona.
Popiera małżeństwa osób tej samej płci.
Życie prywatne.
Jej mąż, Heinz Jackelén jest emerytowanym księdzem, również pochodzącym z Niemiec. Spotkali się na studiach na Uniwersytecie w Uppsali. Mieszkają w rezydencji arcybiskupa w Uppsali. Mają dwie córki i kilkoro wnuków. 

</doc>
<doc id="3048990" url="https://pl.wikipedia.org/wiki?curid=3048990" title="Rozszczepka">
Rozszczepka



</doc>
<doc id="3048991" url="https://pl.wikipedia.org/wiki?curid=3048991" title="Nathan Milstein">
Nathan Milstein

Nathan Milstein, "Natan Mironowicz Milstein" (ur. w Odessie, zm. 21 grudnia 1992 w Londynie) – urodzony w Rosji amerykański skrzypek pochodzenia żydowskiego.
Życiorys.
Syn handlarza wełną, jego matka była skrzypaczką. W latach 1912–1914 studiował w konserwatorium w Odessie u Piotra Stoliarskiego. W 1914 roku odniósł sukces, wykonując przy udziale kompozytora "Koncert skrzypcowy" Aleksandra Głazunowa. Od 1915 do 1917 roku był uczniem Leopolda Auera w Konserwatorium Piotrogradzkim. W 1923 roku odbył podróż koncertową po ZSRR wraz z Vladimirem Horowitzem. W 1925 roku wyjechał ze Związku Radzieckiego, przebywał początkowo w Paryżu i Berlinie. W 1926 roku był uczniem Eugène’a Ysaÿe’a w Brukseli. W 1929 roku debiutował w Stanach Zjednoczonych wraz z Philadelphia Orchestra pod batutą Leopolda Stokowskiego. W 1942 roku otrzymał amerykańskie obywatelstwo.
Napisał kadencje do koncertów skrzypcowych Ludwiga van Beethovena i Johannesa Brahmsa. Opracował utwory Niccolò Paganiniego ("Paganiniana", 1954). W jego posiadaniu były skrzypce Stradivariego „ex-Goldmann” z 1716 roku. Wspólnie z Solomonem Volkovem napisał autobiografię "From Russia to the West. The Musical Memoirs and Reminiscences of Nathan Milstein" (Nowy Jork 1990).
Odznaczony został Legią Honorową (1968) i austriacką Odznaką Honorową za Naukę i Sztukę (1969). Laureat Kennedy Center Honors (1987).

</doc>
<doc id="3048992" url="https://pl.wikipedia.org/wiki?curid=3048992" title="Crepidotus bresadolae">
Crepidotus bresadolae



</doc>
<doc id="3048993" url="https://pl.wikipedia.org/wiki?curid=3048993" title="Agaricus mollis">
Agaricus mollis



</doc>
<doc id="3048994" url="https://pl.wikipedia.org/wiki?curid=3048994" title="Drużynowe mistrzostwa świata w brydżu sportowym">
Drużynowe mistrzostwa świata w brydżu sportowym

Drużynowe mistrzostwa świata w brydżu sportowym – mistrzostwa świata w brydżu sportowym, organizowane co 2 lata przez Światową Federację Brydżową (WBF).
W aktualnej wersji jest to połączenie zawodów narodowych ("Bermuda Bowl, Venice Cup, d’Orsi Senior Trophy") oraz mistrzostw świata teamów open transnational.
Najpierw rozgrywane są (równocześnie) zawody narodowe:
W zawodach narodowych tych startować mogą po 22 drużyny, który uzyskują prawo gry w wyniku eliminacji w strefach. "Z Europy startuje po 6 drużyn w każdej kategorii." W pierwszej fazie odbywają się mecze każdy z każdym, a do drugiej fazy, ćwierćfinałów, przechodzi osiem drużyn i rozpoczynają one rozgrywki metodą pucharową (przegrywający odpada).
W momencie gdy rozpoczyna się faza ćwierćfinałów zawodów narodowych rozpoczynają się mistrzostwa świata teamów open transnational. Startować w tych zawodach mogą zarówno uczestnicy zawodów narodowych, którzy nie zakwalifikowali się do fazy pucharowej (z dowolnej kategorii) jak i inne zgłoszone teamy.

</doc>
<doc id="3048996" url="https://pl.wikipedia.org/wiki?curid=3048996" title="Zabijaka zabijaka">
Zabijaka zabijaka

 
Zabijaka, zabijaka ("Breaker! Breaker!") – amerykański film sensacyjny z 1977 roku. 
Fabuła.
Kierowca ciężarówki i mistrz sztuk walki, J.D. Dawes, dowiaduje się, że jego młodszy brat nie wrócił z trasy. J.D. rusza jego tropem. Dociera do małego miasteczka gdzieś w Kalifornii. Okazuje się, że miejscowy sędzia sprawuje tam nieograniczoną władzę i poluje na obcych.

</doc>
<doc id="3048997" url="https://pl.wikipedia.org/wiki?curid=3048997" title="Kieliszeczek">
Kieliszeczek



</doc>
<doc id="3048998" url="https://pl.wikipedia.org/wiki?curid=3048998" title="Chromoscyphella">
Chromoscyphella



</doc>
<doc id="3048999" url="https://pl.wikipedia.org/wiki?curid=3048999" title="Fanny (film)">
Fanny (film)

 
Fanny – amerykański film melodramatyczny z 1961 roku. Adaptacja sztuk scenicznych Marcela Pagnola.
Fabuła.
19-letni Marius, mieszkający w Marsylii, planuje zostać marynarzem. W noc poprzedzającą jego pięcioletni rejs po morzach jego przyjaciółka Fanny (Leslie Caron), nieoczekiwanie wyznaje mu miłość. Marius musi więc wybierać między uczuciem a życiem na morzu, którego zawsze pragnął. Również Fanny musi dokonać wyboru - czy ma prawo niszczyć marzenia Mariusza, by go przy sobie zatrzymać.

</doc>
<doc id="3049001" url="https://pl.wikipedia.org/wiki?curid=3049001" title="Cibórz (osada w województwie warmińsko-mazurskim)">
Cibórz (osada w województwie warmińsko-mazurskim)

Cibórz – dawna osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość należała administracyjnie do województwa ciechanowskiego.
Nazwę zniesiono z 2023 r.

</doc>
<doc id="3049002" url="https://pl.wikipedia.org/wiki?curid=3049002" title="Wlewsk (osada w gminie Lidzbark)">
Wlewsk (osada w gminie Lidzbark)

Wlewsk – osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość należała administracyjnie do województwa ciechanowskiego.

</doc>
<doc id="3049005" url="https://pl.wikipedia.org/wiki?curid=3049005" title="Nosek">
Nosek

Nosek – osada w Polsce położona w województwie warmińsko-mazurskim, w powiecie działdowskim, w gminie Lidzbark. Miejscowość jest położona w odległości ok. 150 m od granicy województwa.
W latach 1975–1998 miejscowość należała administracyjnie do województwa ciechanowskiego.

</doc>
<doc id="3049009" url="https://pl.wikipedia.org/wiki?curid=3049009" title="Mattias Nilsson (żużlowiec)">
Mattias Nilsson (żużlowiec)

Mattias Nilsson (ur. 24 lutego 1983 w Malmö) – szwedzki żużlowiec.
Złoty medalista indywidualnych mistrzostw Szwecji młodzików (1998). Brązowy medalista młodzieżowych indywidualnych mistrzostw Szwecji (Målilla 2000). Brązowy medalista mistrzostw Szwecji par klubowych (2003). Dwukrotny medalista drużynowych mistrzostw Szwecji: złoty (2006) oraz srebrny (2005). Finalista indywidualnych mistrzostw Szwecji (Hagfors 2003 – XIII miejsce). Pięciokrotny medalista drużynowych mistrzostw Danii: trzykrotnie srebrny (2002, 2004, 2006) oraz dwukrotnie brązowy (2005, 2010).
Reprezentant Szwecji na arenie międzynarodowej. Finalista indywidualnych mistrzostw Europy juniorów (Pardubice 2001 – VII miejsce). Finalista indywidualnych mistrzostw Europy (Miszkolc 2006 – XIV miejsce).
W lidze szwedzkiej reprezentował barwy klubów: Vetlanda (1999, 2001–2002), Bysarna Visby (2001, 2004), Njudungarna Vetlanda (2001–2004, 2006–2007), Falkarna Mariestad (2003), Örnarna Mariestad (2003, 2009), VMS Elit Vetlanda (2003, 2005–2006), Lejonen Gislaved (2006), Griparna Nyköping (2007) oraz Gnistorna Malmö (2008–2011), w duńskiej – Slangerup (2002, 2004–2006) oraz VSK Vojens (2010), natomiast w polskiej – Kolejarz Opole (2006–2007).

</doc>
<doc id="3049010" url="https://pl.wikipedia.org/wiki?curid=3049010" title="Mistrzostwa Świata w Podnoszeniu Ciężarów 2013 (62 kg mężczyzn)">
Mistrzostwa Świata w Podnoszeniu Ciężarów 2013 (62 kg mężczyzn)

62 kg mężczyzn – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbyła się 22 października.

</doc>
<doc id="3049013" url="https://pl.wikipedia.org/wiki?curid=3049013" title="Ulrich Apt (starszy)">
Ulrich Apt (starszy)

Ulrich Apt lub Abt starszy (ur. ok. 1460 w Augsburgu, zm. 1532 tamże) – niemiecki malarz okresu renesansu.
Był synem działającego ok. 1460 w Augsburgu malarza Petera Apta. Przez całe życie związany był z rodzinnym miastem. W 1481 r. został mistrzem malarskim. Wraz z trzema synami, Jakubem, Ulrichem i Michaelem, prowadził warsztat malarski, realizując liczne zamówienia, stąd trudno rozróżnić ich dzieła. Być może wyjeżdżał do Holandii.
Malował obrazy religijne, głównie ołtarzowe w stylu późnego gotyku, portrety w stylu Hansa Holbeina Starszego oraz freski. W 1496 wykonał malowidła ścienne w kaplicy św. Afry na Lechfeld. Jego głównym dziełem jest ołtarz rodziny Rehlingerów ze sceną "Ukrzyżowania" (1517), który znajduje się obecnie w galerii malarstwa w Augsburgu.
Jego uczniem był Jörg Breu (starszy).

</doc>
<doc id="3049014" url="https://pl.wikipedia.org/wiki?curid=3049014" title="Robert Eriksson">
Robert Eriksson

Robert Eriksson (ur. 23 lutego 1974 w Örebro) – szwedzki żużlowiec.
Dwukrotny medalista indywidualnych mistrzostw Szwecji młodzików: złoty (1989) oraz brązowy (1990). Dwukrotny medalista młodzieżowych indywidualnych mistrzostw Szwecji: złoty (Norrköping 1995) oraz brązowy (Eskilstuna 1994). Dwukrotny medalista drużynowych mistrzostw Szwecji: srebrny (1994) oraz brązowy (1998). Czterokrotny finalista indywidualnych mistrzostw Szwecji (najlepszy wynik: Kumla 2007 – VIII miejsce). Srebrny medalista drużynowych mistrzostw Wielkiej Brytanii (1998). Złoty medalista mistrzostw Finlandii par klubowych (2006). Dwukrotny srebrny medalista drużynowych mistrzostw Finlandii (2006, 2007).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Vetlanda 1995 – XIV miejsce w finale szwedzkim).
W lidze szwedzkiej reprezentował barwy klubów: Buddys Örebro SF (1991), Valsarna Hagfors (1992–1996, 2006–2009), Indianerna Kumla (1997–2002), Team Viking Örebro (2002), Husarerna Kumla (2002, 2004–2005), Vikingarna Örebro (2002), Bysarna Visby (2003), Griparna Nyköping (2003), Solkatterna Karlstad (2003–2004), Lindarna Lindesberg (2003), Team Bikab Eskilstuna (2004) oraz Team Hagfors (2008), w brytyjskiej – Edinburgh Monarchs (1995, 1997, 2000–2001), Scottish Monarchs (1996), Belle Vue Aces (1998) oraz Newcastle Diamonds (1999), natomiast w fińskiej – Kotkat SeMK Seinäjoki (2006–2007).

</doc>
<doc id="3049015" url="https://pl.wikipedia.org/wiki?curid=3049015" title="Adam Lisowski">
Adam Lisowski

Adam Lisowski (, "Adam Jazepawicz Lisouski", , "Adam Iosifowicz Lisowski"; ur. 18 stycznia 1884 w Korędach, zm. 9 października 1929 w Warszawie) – białoruski duchowny rzymskokatolicki służący na ziemiach zabranych, w Białoruskiej SRR, a następnie w Polsce; działacz początków białoruskiego ruchu narodowego i religijnego, zwolennik wprowadzenia języka białoruskiego w kościele; zarazem współpracował z mińskimi Polakami, wspierał tajne polskie nauczanie i umacnianie polskości na Mińczyźnie, członek Polskiego Towarzystwa „Oświata” w Mińsku; wykładowca, tłumacz fragmentów Nowego Testamentu na język białoruski; represjonowany przez władze radzieckie.
Życiorys.
Młodość i działalność w Imperium Rosyjskim.
Urodził się 18 stycznia (6 stycznia st. st.) 1884 roku (według innego źródła – w 1883) we wsi Korędy, w powiecie oszmiańskim guberni wileńskiej Imperium Rosyjskiego. Jego rodzice – Jazep i Franciszka – byli świadomymi narodowo Białorusinami wyznania katolickiego. W latach 1899–1903 uczył się w Wileńskim Duchownym Seminarium Katolickim. Po jego zakończeniu kontynuował naukę w Cesarskiej Rzymskokatolickiej Akademii Duchownej w Petersburgu. W tym okresie stał się bliskim znajomym wykładowcy języka greckiego Branisłaua Epimacha-Szypiły i administratora archidiecezji mohylewskiej S. Danisewicza. Wracając do rodzinnej wsi na wakacje, rozpowszechniał wśród jej mieszkańców i okolicznych sąsiadów białoruskie książki, m.in. "Smyk biełaruski" M. Buraczka. W 1906 roku ukończył Akademię otrzymując stopień magistra teologii. W 1907 roku otrzymał święcenia kapłańskie. W latach 1908–1909 uzupełniał wiedzę w Innsbrucku, a następnie w latach 1909–1910 – w Monachium.
Działalność duszpasterską rozpoczął jako wikariusz w kościele Wniebowzięcia Najświętszej Maryi Panny w Mohylewie. Od 1910 roku służył w parafiach św. Trójcy i św. Rocha w Mińsku. W 1911 roku wykonywał obowiązki administratora w kościele św. Szymona i św. Heleny w Mińsku. Współpracował z mińskimi Polakami, wchodził w skład Rady Polskiego Towarzystwa „Oświata” w Mińsku – organizacji wspierającej tajne polskie nauczanie i umacnianie polskości na Mińszczyźnie. W latach 1912–1914 pracował w Moskwie, wykładając Prawo Boże w świeckich instytucjach edukacyjnych. Następnie służył jako proboszcz w parafii Horodyszcze na Pińszczyźnie. Od 1916 roku był administratorem i dziekanem w Ihumeniu.
Działalność w okresie rewolucyjnym i w Białoruskiej SRR.
Po rewolucji lutowej w Rosji w 1917 roku Adam Lisowski brał czynny udział w życiu politycznym białoruskiego ruchu narodowego. Wchodził w skład Chrześcijańskiego Związku Demokratycznego. Uczestniczył w organizacji w Mińsku 24–25 maja 1917 roku I Zjazdu Białoruskiego Duchowieństwa Katolickiego. Przygotował na niego referat pt. "Białoruski ruch i jego stosunek do życia kościelnego, a także do akcji katolickiej na Białorusi", wygłoszony przez ks. Adama Stankiewicza. Występował za białorutenizacją życia narodowego i religijnego, popierał wprowadzenie języka białoruskiego do kościoła.
W latach 1918–1922 pracował jako proboszcz parafii Koraliszczewicze i administrator w parafii Annopol. W 1921 roku został mianowany przez biskupa Zygmunta Łozińskiego wikariuszem generalnym części diecezji mińskiej w Białoruskiej SRR. Na początku lat 20. był proboszczem, a później administratorem katedry w Mińsku. W 1922 roku stanął na czele dekanatu mińskiego. Wystąpił przeciwko konfiskacie własności kościelnej przez władze radzieckie. 31 maja 1922 roku został aresztowany przez GPU pod zarzutem "działalności kontrrewolucyjnej". Skazano go na karę śmierci przez rozstrzelanie, zamienioną potem na 5 lat więzienia. Przebywał w więzieniach w Mińsku, moskiewskich Butyrkach i Jarosławiu.
Działalność w Polsce.
28 kwietnia 1924 roku (według innego źródła – w 1925 roku) Adam Lisowski został przekazany władzom polskim na mocy umowy o wymianie więźniów pomiędzy II Rzecząpospolitą i ZSRR. Po zamieszkaniu w Polsce pełnił funkcję honorowego kanonika Pińskiej Kapituły, administratora w parafii Horodyszcze koło Pińska, a następnie proboszcza w parafii Wyszki. Zmarł 9 października 1929 roku w Warszawie. Został pochowany w Kleszczelach.
Tłumaczenia.
Adam Lisowski przetłumaczył na język białoruski księgi Nowego Testamentu: Apokalipsę św. Jana, Dzieje Apostolskie, Listy Św. Pawła: do Rzymian, do Galatów, Pierwszy i Drugi listy do Koryntian.

</doc>
<doc id="3049018" url="https://pl.wikipedia.org/wiki?curid=3049018" title="Kazimierz Badowski">
Kazimierz Badowski

Kazimierz Badowski (ur. 15 sierpnia 1907 w Regowie Starym, zm. 6 lipca 1990 w Krakowie) – polski działacz robotniczy i komunistyczny.
Życiorys.
Dzieciństwo i lata młodzieńcze.
Był synem Konrada Badowskiego i Balbiny z domu Wosatko, bratem porucznika Zbigniewa Badowskiego. Jego ojciec pełnił obowiązki zarządzającego dobrami Regów i miejscową stadniną koni arabskich. Przygotowanie elementarne do gimnazjum otrzymał w domu. Pierwsze dwie klasy gimnazjalne ukończył w latach szkolnych 1916/17 i 17/18 w Kijowie w Szkole Filologicznej Męskiej „Macierzy Polskiej”. Rodzina Badowskich zmuszona była ewakuować się do Kijowa z okręgu podfortecznego (Dęblin) w czasie drugiej ofensywy niemieckiej w 1916 r.
Po rewolucji rosyjskiej w 1918 roku Badowscy wrócili do kraju i osiedlili się w Radomiu, gdzie Kazimierz został przyjęty do klasy trzeciej Gimnazjum Męskiego Matematyczno-przyrodniczego.
Będąc uczniem gimnazjum, wstąpił do Związku Strzeleckiego. Wraz z kolegami wybrali koło w Garbatce koło Kozienic. W „Strzelcu” odbył przygotowanie wojskowe w zakresie musztry formalnej i bojowej piechoty. Po ogłoszeniu Odezwy Rady Obrony Państwa z 3 lipca 1920 roku wzywającej m.in. „wszystkich zdolnych do noszenia broni by dobrowolnie zaciągali się w szeregi armii”, bez wiedzy matki i rodziny zgłosił się ochotniczo do wojska. Dzięki zmianie roku urodzenia w dokumentach strzeleckich został wcielony do Dywizjonu Jazdy Ochotniczej majora Jaworskiego i zakwaterowany w koszarach w Puławach. Tam uzupełnił swoje wyszkolenie w trybie przyspieszonym. Jako ułan Jazdy Ochotniczej działającej w ramach III Armii, o świcie 16 sierpnia 1920 roku rozpoczął służbę frontową, biorąc udział w kontrofensywie Frontu Środkowego. Działania bojowe zakończył 16 października 1920 roku.
Po powrocie do Radomia Kazimierz kontynuował naukę i w czerwcu 1924 roku złożył egzamin dojrzałości.
Jesienią 1924 r. wyjechał do Poznania, gdzie zapisał się na sekcję ekonomiczną Wydziału Prawno - Ekonomicznego Uniwersytetu Poznańskiego. Studiował tam przez dwa lata, w ciągu których odbył również praktykę w Banku Związku Spółek Zarobkowych w Poznaniu. W czasie pobytu w Poznaniu był dwukrotnie aresztowany za swoją działalność. W związku z tymi wydarzeniami Kazimierz musiał zrezygnować z dalszych studiów w Poznaniu i został skierowany przez partię do Warszawy, do dyspozycji Wydziału Zawodowego Komitetu Centralnego KPP.
Pobyt w Belgii.
Jesienią 1928, po zdaniu egzaminu wstępnego, Kazimierz Badowski został przyjęty w charakterze słuchacza zwyczajnego na Wyższy Instytut Handlowy (Institut Supérieur de Commerce) w Antwerpii (Belgia). Po 3 latach studiów obronił w roku 1931 pracę dyplomową na temat teorii kryzysów ekonomicznych i uzyskał tytuł naukowy Licencie en sciences commierciales.
Przez kolejne dwa lata pobytu w Belgii pracował jako kierownik sprzedaży, księgowy i korespondent.
Powrót do Polski.
Po powrocie do Polski jesienią 1933 roku Kazimierz został generalnym przedstawicielem na Polskę firmy D Fink, w której przedtem pracował w Antwerpii. Niezależnie od tej działalności podjął pracę w średnim szkolnictwie ekonomiczno-handlowym, która z każdym rokiem coraz bardziej go absorbowała. Ogółem był zatrudniony w szkolnictwie bez przerwy przez 14 lat, od 1933 do 1947 roku. Uczył w szkołach w Będzinie, Dąbrowie Górniczej, Sosnowcu i najdłużej w Krakowie takich przedmiotów jak organizacja i technika handlu wewnętrznego i zagranicznego, bankowość i ubezpieczenia, biurowość, prawoznawstwo, korespondencja handlowa polska i francuska.
Jego pierwsza żona Edyta Kruger (związek małżeński zawarł w 1937 r.) zachorowała z początkiem II wojny światowej na gruźlicę i zmarła w listopadzie 1945. Kazimierz ożenił się powtórnie w 1946 r. z Łucją Stojańską.
Od września 1947 r. Kazimierz objął stanowisko Pełnomocnika Okręgowego (wojewódzkiego) Zarządu Głównego PCK w Krakowie. Później pracował jako referent płacy i pracy w Krakowskiej Wytwórni Wyrobów Metalowych, Galanteryjnych i Biurowych, jako księgowy w Centrali Zaopatrzenia Szkół „Cezas” w Krakowie, kierownik Działu Zaopatrzenia Krakowskich Zakładów Przemysłu Dziewiarskiego w Krakowie oraz jako zastępcą kierownika działu informacji naukowo-technicznej w Instytucie Szkła i Ceramiki. Odszedł na emeryturę w 1974 roku.
W 1985 roku doznał zatoru mózgowego, w wyniku którego wymagał opieki bliskich i nie mógł opuszczać mieszkania. Zmarł w 1990 roku. Został pochowany na cmentarzu Rakowickim w Krakowie.
Działalność robotnicza i komunistyczna.
Podczas nauki w gimnazjum Kazimierz Badowski poznał Maksymiliana Melocha, który zapoznał młodszego kolegę z ruchem komunistycznym na ziemiach polskich. W roku szkolnym 1922/23, w czasie gdy uczęszczał do siódmej klasy, wstąpił w Radomiu do nielegalnego Związku Młodzieży Komunistycznej i brał udział w jego pracach, prowadząc m.in. szkolenie polityczne w kołach robotniczych Związku.
Należał do ruchu skautowskiego, uczestniczył w odbywającym się w Helenówku w dniach 1-3 sierpnia 1924 III Zjazdu Wolnego Harcerstwa, gdzie ostatniego dnia pobytu był aresztowany, więziony i przesłuchiwany w Urzędzie Śledczym w Warszawie, a następnie oskarżony o propagowanie haseł komunistycznych. Podczas rewizji w jego mieszkaniu policja znalazła tylko stare wydanie Manifestu Komunistycznego i kilka nieaktualnych broszur, a to zdjęło z niego podejrzenia.
Aresztowanie i rewizja utwierdziły go w słuszności swoich przekonań. W 1925 roku, w kilka miesięcy po przyjeździe do Poznania, wstąpił do Komunistycznej Partii Polski. Był czołowym wykładowcą oświatowym i politycznym Uniwersytetu Robotniczego stworzonego przez komunistów przy lewicowym Związku Robotników Transportowych i Ekspedycyjnych, pełnił funkcję sekretarza Oddziału Poznańskiego tego Związku, prowadząc szereg akcji ekonomicznych w jego imieniu, i wchodził w skład Okręgowego Komitetu KPP na Wielkopolskę i Pomorze. Równocześnie rozpoczął intensywną działalność lewicową, zarówno polityczną, jak i społeczną, został członkiem wielu organizacji społecznych i spółdzielczych, szczególnie tych, które nie współpracowały z Polską Partią Socjalistyczną. Zainicjował powstanie stowarzyszenia pracowników Uniwersytetu, które skupiało osoby nienależące do Polskiej Partii Socjalistycznej, został też przewodniczącym ruchu bezrobotnych, organizował spotkania i wiece, podczas których wygłaszał przemówienia. Nawiązał współpracę z Alfredem Bemem, który był poznańskim działaczem robotniczym.
W końcu kwietnia 1926 roku został aresztowany prewencyjnie przez Miejski Urząd Śledczy w Poznaniu jako domniemany organizator i mówca komunistycznej demonstracji pierwszomajowej. Po kilkunastu dniach został zwolniony.
Jesienią 1926 roku został aresztowany po raz kolejny, tym razem pod zarzutem zdrady stanu, i pozostawał przez rok w więzieniu śledczym przy ulicy Młyńskiej w Poznaniu. Sprawa, w której występował jako drugi oskarżony (tzw. Sprawa przeciwko Alfredowi Bemowi i towarzyszom), toczyła się przed Sądem Okręgowym w Poznaniu przez cały miesiąc (wrzesień–październik 1927r.). Prokurator zażądał dla Kazimierza Badowskiego kary 10 lat ciężkiego więzienia. Oskarżenie oparte jednak było częściowo na prowokacji i po jej zdemaskowaniu sprawa zakończyła się uwolnieniem znacznej części oskarżonych, w tym Badowskiego, od winy i kary (3 października 1927 roku).
Po zwolnieniu z więzienia musiał zrezygnować ze studiów w Poznaniu i w grudniu 1927 roku został skierowany przez partię na stanowisko drugiego sekretarza Zarządu Głównego Związku Zawodowego Robotników Przemysłu Chemicznego z siedzibą w Czechowicach–Dziedzicach (związku lewicowego, usuniętego przez prawicę PPS z Komisji Centralnej Klasowych Związków Zawodowych). Na tym stanowisku pozostawał do jesieni 1928 roku, kierując z ramienia Związku wieloma akcjami o podwyżkę zarobków i poprawę innych warunków pracy, strajkami oraz współpracując w redagowaniu organu związkowego („"Robotnik Chemiczny"”). Ponieważ znajdował się pod stałą obserwacją policji, organy partii latem 1928 zadecydowały, że Kazimierz Badowski opuści kraj. Wyjechał do Belgii, gdzie studiował na Akademii Handlowej w Antwerpii, za zgodą kierownictwa KPP wstąpił do Komunistycznej Partii Belgii. Podczas pobytu za granicą tłumaczył z „"Le Drapeau Rouge"” artykuły do partyjnych pism emigracyjnych polskich i wyjeżdżał z referatami do ośrodków robotniczej emigracji polskiej w Belgii (Liége, Seraing, Charleroi, Mons). W tym czasie w Związku Radzieckim miał miejsce rozłam trockistowski, Kazimierz Badowski w swoich poglądach zgadzał się z Lwem Trockim, wobec tego był jednym z pierwszych trockistów w Belgii.
W 1932 uczestniczył w przygotowaniach nad wydaniem pierwszego w Polsce egzemplarza „"Proletariatu"”, polskiego organu Komunistycznej Lewicy Opozycyjnej. Dwunastostronicowa publikacja została wydrukowana w maju 1932 w Brukseli, a wracający ze studiów do Polski Kazimierz Badowski przywiózł ze sobą egzemplarz wzorcowy do powielania i rozpowszechniania w Polsce. Zamieszkał w Krakowie i pracował zawodowo jako nauczyciel w szkołach średnich, ponadto na początku ponownie działał w szeregach Komunistycznej Partii Polski, a następnie w związku z nagonką na trockistów jego działalność stała się zakonspirowana. Działał politycznie na terenie Krakowa i Zagłębia Dąbrowskiego, w 1933 po utworzeniu związku komunistycznych internacjonalistów zaangażował się w jego działalność, utrzymując stały kontakt z komunistami z Belgii i Francji.
Przez całą okupację przebywał w Krakowie i pracował jako nauczyciel. Wiosną 1947 roku wstąpił do Polskiej Partii Robotniczej. Po zmianie ustroju nie przestał być wrogiem państwa. Aresztowano go 11 czerwca 1949 roku i osadzono najpierw w areszcie Wojewódzkiego Urzędu Bezpieczeństwa w Krakowie, a potem w oddziale X więzienia mokotowskiego w Warszawie. Dnia 26 maja 1950 roku został zwolniony z aresztu śledczego bez rozprawy sądowej i bez zawiadomienia o umorzeniu śledztwa. Dopiero w odpowiedzi na jego pismo skierowane po październiku 1956 roku do Komisji Rehabilitacyjnej przy KW PZPR w Krakowie, Naczelna Prokuratura Wojskowa zawiadomiła go, że śledztwo o czynione mu zarzuty „zostało umorzone z braku dowodu winy” oraz że „umorzenie śledztwa z powodu braku dowodów winy oznacza pełną rehabilitację”. 
Represje polityczne ponownie nasiliły się po dojściu do władzy Władysława Gomułki, Kazimierz Badowski nawiązał wówczas kontakt z opozycją komunistyczną. Za działalność wywrotową został aresztowany 25 marca 1965 w Krakowie i sądzony w procesie trwającym od 24 grudnia 1965 do 10 stycznia 1966. Podczas zeznań Badowski powiedział, że o sytuacji politycznej Polski świadczy jego proces, gdzie w kraju socjalistycznym jest się sądzonym za lewicowe poglądy. Otrzymał wyrok trzech lat więzienia, po ponad dwóch latach został zwolniony.
W latach 80. XX wieku powstał Nurt Lewicy Rewolucyjnej, którego działacze nawiązali kontakt z Kazimierzem Badowskim, ale był on już zbyt schorowany, aby móc realnie przyłączyć się do tej organizacji. Zmarł 6 lipca 1990 w Krakowie, 22 października 1990 Sąd Najwyższy po uwzględnieniu apelacji ministra sprawiedliwości z 15 stycznia 1990 uchylił wyrok z 10 stycznia 1966, uznając pośmiertnie Kazimierza Badowskiego niewinnego w związku z zarzucanym mu popełnieniem przestępstwa.

</doc>
<doc id="3049026" url="https://pl.wikipedia.org/wiki?curid=3049026" title="Joakim Karlsson">
Joakim Karlsson

Joakim Karlsson (ur. 6 stycznia 1973 w Gamleby) – szwedzki żużlowiec.
Dwukrotny medalista indywidualnych mistrzostw Szwecji młodzików: srebrny (1988) oraz brązowy (1986). Złoty medalista młodzieżowych indywidualnych mistrzostw Szwecji (Hagfors 1990). Dwukrotny finalista indywidualnych mistrzostw Szwecji (Eskilstuna 1989 – X miejsce, Vetlanda 1991 – VI miejsce). Czterokrotny finalista mistrzostw Szwecji par klubowych (najlepszy wynik: 1995 – V miejsce). Brązowy medalista drużynowych mistrzostw Szwecji (1993). 
Reprezentant Szwecji na arenie międzynarodowej. Finalista indywidualnych mistrzostw świata juniorów (Coventry 1991 – IX miejsce). Wielokrotny uczestnik eliminacji indywidualnych mistrzostw świata (najlepszy wynik: 1992 – XV miejsce w końcowej klasyfikacji finału szwedzkiego).
W lidze szwedzkiej reprezentował barwy klubu Skepparna Västervik (1989–1999, 2004).

</doc>
<doc id="3049027" url="https://pl.wikipedia.org/wiki?curid=3049027" title="M/M/c">
M/M/c

M/M/c – system kolejkowy, w którym rozkład czasu pomiędzy kolejnymi zgłoszeniami do systemu oraz rozkład czasu obsługi pojedynczego zgłoszenia są rozkładami wykładniczymi, istnieje formula_1 stanowisk obsługi i nie ma kolejki do systemu (każde zgłoszenie przybyłe w momencie, gdy wszystkie stanowiska obsługi są zajęte, jest odrzucane)

</doc>
<doc id="3049028" url="https://pl.wikipedia.org/wiki?curid=3049028" title="Leonard Marcin Świeykowski">
Leonard Marcin Świeykowski



</doc>
<doc id="3049030" url="https://pl.wikipedia.org/wiki?curid=3049030" title="Nowa Zelandia na Zimowych Igrzyskach Olimpijskich 1972">
Nowa Zelandia na Zimowych Igrzyskach Olimpijskich 1972

Nowa Zelandia na Zimowych Igrzyskach Olimpijskich 1972 – dwuosobowa kadra sportowców reprezentujących Nową Zelandię na igrzyskach w 1972 roku w Sapporo.
Reprezentacja składała się wyłącznie z 2 mężczyzn, którzy wystąpili w jednej z ośmiu rozegranych dyscyplin. Wszyscy zawodnicy wystartowali w zawodach narciarstwa alpejskiego. Chorążym reprezentacji był Alan Ward.
Nowozelandzki Komitet Olimpijski, powstały w 1911 roku i uznany przez MKOl w roku 1919[6], po raz pierwszy wysłał zawodników na zimowe igrzyska w 1952 roku, a następnie w roku 1960. Brak reprezentacji w latach 1956 i 1964 spowodowany był niskim w ocenie selekcjonerów kadry poziomem zawodników[3]. Igrzyska w Grenoble były zatem czwartym startem Nowozelandczyków – w poprzednich trzech występach reprezentanci tego kraju nie zdobyli żadnego medalu[2].

</doc>
<doc id="3049038" url="https://pl.wikipedia.org/wiki?curid=3049038" title="Młodzieżowe Indywidualne Mistrzostwa Szwecji na Żużlu 2003">
Młodzieżowe Indywidualne Mistrzostwa Szwecji na Żużlu 2003

Młodzieżowe Indywidualne Mistrzostwa Szwecji na Żużlu 2003 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2003. Tytuł wywalczył Fredrik Lindgren. 

</doc>
<doc id="3049040" url="https://pl.wikipedia.org/wiki?curid=3049040" title="Przysługa (herb szlachecki)">
Przysługa (herb szlachecki)

Przysługa – polski herb szlachecki nadany w Królestwie Polskim.
Opis herbu.
Opis skonstruowany współcześnie brzmi następująco:
"W polu błękitnym laska Merkurego srebrna w krzyż skośny z takąż pochodnią płonącą na czerwono."
"W klejnocie trzy pióra strusie, błękitne."
"Labry herbowe błękitne, podbite srebrem."
Geneza.
W imię zasług herb został nadany 27 stycznia 1820 roku, pochodzącemu ze spolonizowanej rodziny inteligenckiej Franciszkowi Brandtowi, doktorowi medycyny.
Herbowni.
Ponieważ herb pochodził z nobilitacji osobistej, prawo do niego ma tylko jedna rodzina herbownych: Brandt.
Występowanie w heraldyce terytorialnej.
Pół jednorożca i delfin z herbu Jarosław wraz z pochodnią z herbu Przysługa znajdują się w herbie gminy Orońsko.

</doc>
<doc id="3049041" url="https://pl.wikipedia.org/wiki?curid=3049041" title="Młodzieżowe Indywidualne Mistrzostwa Szwecji na Żużlu 2002">
Młodzieżowe Indywidualne Mistrzostwa Szwecji na Żużlu 2002

Młodzieżowe Indywidualne Mistrzostwa Szwecji na Żużlu 2002 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2002. Tytuł wywalczył Freddie Eriksson.

</doc>
<doc id="3049042" url="https://pl.wikipedia.org/wiki?curid=3049042" title="Bronisław Pawlik (aktor)">
Bronisław Pawlik (aktor)



</doc>
<doc id="3049043" url="https://pl.wikipedia.org/wiki?curid=3049043" title="Młodzieżowe Indywidualne Mistrzostwa Szwecji na Żużlu 2001">
Młodzieżowe Indywidualne Mistrzostwa Szwecji na Żużlu 2001

Młodzieżowe Indywidualne Mistrzostwa Szwecji na Żużlu 2001 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2001. Tytuł wywalczył David Ruud.

</doc>
<doc id="3049044" url="https://pl.wikipedia.org/wiki?curid=3049044" title="Jarosław (herb szlachecki)">
Jarosław (herb szlachecki)

Jarosław – polski herb szlachecki nadany w Królestwie Polskim.
Opis herbu.
Opis z wykorzystaniem klasycznych zasad blazonowania: 
Najwcześniejsze wzmianki.
Nadany 14 stycznia 1840 z dziedzicznym szlachectwem Franciszkowi Ksaweremu Christianiemu, synowi Jana, generałowi lejtnantowi korpusu inżynierów, dyrektorowi generalnemu komunikacji lądowych i wodnych w Królestwie.
Herbowni.
Ponieważ herb pochodził z nobilitacji osobistej, prawo do niego ma tylko jedna rodzina herbownych:
Występowanie w heraldyce terytorialnej.
Pół jednorożca i delfin z herbu Jarosław wraz z pochodnią z herbu Przysługa znajdują się w herbie gminy Orońsko.

</doc>
<doc id="3049046" url="https://pl.wikipedia.org/wiki?curid=3049046" title="Argument główny">
Argument główny



</doc>
<doc id="3049047" url="https://pl.wikipedia.org/wiki?curid=3049047" title="Maria Rozwiązująca Węzły">
Maria Rozwiązująca Węzły



</doc>
<doc id="3049048" url="https://pl.wikipedia.org/wiki?curid=3049048" title="Janusz Włodarski (urzędnik)">
Janusz Włodarski (urzędnik)

Janusz Andrzej Włodarski (ur. 1952) – polski specjalista energetyki i bezpieczeństwa jądrowego, urzędnik państwowy, od 2011 do 2016 prezes Państwowej Agencji Atomistyki.
Wykształcenie.
W 1977 ukończył studia na Wydziale Mechanicznym Energetyki i Lotnictwa Politechniki Warszawskiej (specjalność Systemy i Urządzenia Energetyczne). Odbył szkolenia poświęcone kontroli jakości wytwarzania i diagnostyce eksploatacyjnej urządzeń jądrowych u krajowych i zagranicznych wytwórców tych urządzeń. Ukończył kursy i szkolenia dotyczące zagadnień bezpieczeństwa i technologii obiektów jądrowych, m.in. szkolenia zagraniczne współorganizowane przez Międzynarodową Agencję Energii Atomowej w Wiedniu w zakresie: kwalifikacji personelu eksploatacyjnego elektrowni jądrowych, zmian właściwości mechanicznych zbiorników reaktorów zachodzących w trakcie eksploatacji, cyklu paliwowego i postępowania z odpadami promieniotwórczymi, ochrony fizycznej obiektów i materiałów jądrowych. Uczestniczył też w kursach i szkoleniach dotyczących zarządzania.
Przebieg kariery.
Pracował m.in. w Urzędzie Dozoru Technicznego, Centralnym Laboratorium Ochrony Radiologicznej, Państwowym Inspektoracie Bezpieczeństwa Jądrowego i Ochrony Radiologicznej. 
Z PAA związany od 1987. Pracował kolejno jako doradca Prezesa PAA do spraw odpadów promieniotwórczych, zastępca dyrektora departamentu Bezpieczeństwa Jądrowego i Radiacyjnego, a następnie jako Dyrektor Generalny Państwowej Agencji Atomistyki. Ponadto był Pełnomocnikiem Prezesa PAA ds. realizacji Strategicznego Programu Rządowego "Gospodarka odpadami promieniotwórczymi i wypalonym paliwem jądrowym w Polsce". 
Ma uprawnienia inspektora dozoru jądrowego. Uczestniczył w procesie wydawania zezwoleń dla obiektów jądrowych (Elektrownia Jądrowa Żarnowiec w budowie, reaktory badawcze i instalacje doświadczalne w Instytucie Energii Atomowej w Świerku) i w przeglądzie i ocenie dokumentacji bezpieczeństwa obiektów jądrowych. Prowadził też kontrole dozorowe w tych obiektach. 
W latach 1996–1999 koordynował trzy projekty realizowane w ramach programu PHARE, związane z bezpieczeństwem jądrowym i postępowaniem z odpadami promieniotwórczymi.
Jest też członkiem międzynarodowych grup roboczych i komitetów pracujących na rzecz Komisji Europejskiej i Międzynarodowej Agencji Energii Atomowej (MAEA) w Wiedniu. 
Przewodniczy komisjom powołanym przez Prezesa PAA w celu przeprowadzania egzaminów kwalifikacyjnych kandydatów na stanowiska inspektorów dozoru jądrowego pierwszego i drugiego stopnia.
Funkcję Prezesa PAA pełnił od 10 stycznia 2011 do marca 2016.
Publikacje.
Jest autorem lub współautorem kilkunastu artykułów technicznych z zakresu bezpieczeństwa obiektów jądrowych, wykonywania kontroli dozorowych, zapewnienia jakości, postępowania z odpadami promieniotwórczymi i wypalonym paliwem jądrowym, opublikowanych w czasopismach branżowych oraz autorem szeregu referatów wygłoszonych na konferencjach, sympozjach i seminariach, zarówno krajowych, jak i zagranicznych.

</doc>
<doc id="3049049" url="https://pl.wikipedia.org/wiki?curid=3049049" title="Młodzieżowe Indywidualne Mistrzostwa Szwecji na Żużlu 2000">
Młodzieżowe Indywidualne Mistrzostwa Szwecji na Żużlu 2000

Młodzieżowe Indywidualne Mistrzostwa Szwecji na Żużlu 2000 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 2000. Tytuł wywalczył Andreas Jonsson.

</doc>
<doc id="3049051" url="https://pl.wikipedia.org/wiki?curid=3049051" title="Emil Kramer">
Emil Kramer

Emil Kramer (ur. 14 listopada 1979 w Mariestadzie, zm. 9 grudnia 2009) – szwedzki żużlowiec.
Kariera sportowa.
Dwukrotny brązowy medalista indywidualnych mistrzostw Szwecji młodzików (1994, 1995). Srebrny medalista młodzieżowych indywidualnych mistrzostw Szwecji (Målilla 2000). Trzykrotny medalista drużynowych mistrzostw Szwecji: dwukrotnie złoty (1996, 2009) oraz brązowy (1997). Dwukrotny Finalista indywidualnych mistrzostw Szwecji (Hagfors 2003 – XIX miejsce, Vetlanda 2005 – XIV miejsce).
Reprezentant Szwecji na arenie międzynarodowej. Finalista indywidualnych mistrzostw świata juniorów (Gorzów Wielkopolski 2000 – VII miejsce).
W lidze szwedzkiej reprezentował barwy klubów: Örnarna Mariestad (1996–2005, 2008–2009), Smederna Eskilstuna (2001), VMS Elit Vetlanda (2003), Falkarna Mariestad (2003), Valsarna Hagfors (2006–2007), Lejonen Gislaved (2009) oraz Gnistorna Malmö (2009), w brytyjskiej – King’s Lynn Stars (2002), Hull Vikings (2002–2005), Oxford Cheetahs (2003–2005) oraz Somerset Rebels (2006–2009), w niemieckiej – SC Neuenknick (2005), natomiast w polskiej – Orzeł Łódź (2008).
Zginął w wypadku drogowym, prowadzony przez niego samochód wypadł z drogi.

</doc>
<doc id="3049053" url="https://pl.wikipedia.org/wiki?curid=3049053" title="Myszów">
Myszów

Myszów (ukr. Мишів) – wieś na Ukrainie w rejonie iwanickim obwodu wołyńskiego.

</doc>
<doc id="3049056" url="https://pl.wikipedia.org/wiki?curid=3049056" title="Medvědí vrch">
Medvědí vrch

Medvědí vrch (historyczna nazwa ) – najwyższy szczyt (góra) Masywu Orlíka () o wysokości 1216 m n.p.m. (podawana jest też wysokość 1216,2 m n.p.m.), w paśmie górskim Wysokiego Jesionika (), w północno-wschodnich Czechach, na Śląsku, w Sudetach Wschodnich, w obrębie gminy Vrbno pod Pradědem, oddalony o około 10,3 km na północny wschód od szczytu góry Pradziad (). Rozległość góry (powierzchnia stoków) szacowana jest na około 6,1 km², a średnie nachylenie wszystkich stoków wynosi około 14°.
Charakterystyka.
Nazwa góry pochodzi od niedźwiedzi, które do XVIII wieku występowały w borach świerkowych na stokach góry Medvědí vrch. Z górą związana jest legenda o dzielnym szewcu Jiránku i jego spotkaniu z niedźwiedziem.
Lokalizacja.
Góra Medvědí vrch położona jest w północno-wschodniej części pasma górskiego Wysokiego Jesionika, jako najwyższa w jego części (mikroregionie), która nosi nazwę Masyw Orlíka (). Jest dobrze rozpoznawalna, bo w tej części znajduje się w centralnej parze szczytów Orlík – Medvědí vrch, mających podobne wysokości i jest widoczna z wież widokowych zarówno Pradziada jak i Biskupiej Kopy (), a z innego charakterystycznego punktu widokowego – z drogi okalającej szczyt góry Dlouhé stráně jest niewidoczna, bo przysłonięta górą Velký Jezerník. Ponadto widoczna m.in. z niektórych blisko położonych gór takich jak np. Pytlák, Jelení loučky, Orlík czy Medvědí louka. Dobrze dostrzegalna z pobliskiej drogi nr Rýmařov – Zlaté Hory. Medvědí vrch znajduje się w północno-wschodniej części Masywu Orlíka na jego północnym, łukowatym grzbiecie głównym, ciągnącym się od góry Zámecký vrch (1) do góry Na vyhlídce (1) w ciągu szczytów: Zámecký vrch (1) → Orlík → Orlík–JV → Medvědí vrch → Medvědí vrch–JV → Slatina → Pytlák → Loupežník → Na vyhlídce (1). 
Górę ograniczają: od północnego zachodu przełęcz o wysokości 1113 m n.p.m. w kierunku szczytu Orlík–JV, od północy dolina potoku Sokolí potok, od wschodu dwie przełęcze – pierwsza o wysokości 768 m n.p.m. w kierunku szczytu Medvědí skály oraz druga o wysokości 748 m n.p.m. w kierunku szczytu Pod Suchým vrchem, od południowego wschodu dolina dopływu potoku Rudná oraz mało wybitna przełęcz o wysokości 1059 m n.p.m. w kierunku szczytu Slatina, od południa dolina potoku Bílý potok i od zachodu dolina północnego dopływu potoku Bílý potok. W otoczeniu góry znajdują się następujące szczyty: od północnego zachodu: Medvědí louka i Orlík–JV, od północnego wschodu Sokolí skály i Medvědí skály, od zachodu Pod Suchým vrchem i Suchý vrch, od południowego wschodu Slatina i Kamzičí skála (2), od południa Javůrka oraz od południowego zachodu Karliny kameny i Černý vrch.
Stoki.
W obrębie góry można wyróżnić pięć następujących zasadniczych stoków:
Prawie wszystkie stoki są zalesione w zdecydowanej większości borem świerkowym. Jedynie na dolnych partiach stoku południowo-zachodniego "Lovecký vrch" występują większe fragmenty lasu mieszanego. Na niemalże wszystkich stokach występują polany, a na stoku wschodnim liczne poprzeczne przecinki o kilkusetmetrowych długościach. Na prawie wszystkich stokach położone są skaliska lub grupy skalne, w tym na stoku południowym, blisko zielonego szlaku turystycznego , na wysokościach około (860–908) m n.p.m. grupa skalna Kamzičí skála (2), z urwiskami ścian skalnych o wysokości około 15 m, będąca punktem widokowym z postawionym drewnianym krzyżem na jej szczycie. Ponadto wzdłuż stoku północno-wschodniego rozpościera się na długości około 370 m oraz wysokościach (830–945) m n.p.m. grupa skalna Sokolí skály z ruinami zamku Quinburk.
Stoki mają łagodne, stosunkowo jednolite i zróżnicowane nachylenia. Średnie nachylenie stoków waha się bowiem od 12° (stok północno-wschodni) do 19° (stok południowy). Średnie nachylenie wszystkich stoków góry (średnia ważona nachyleń stoków) wynosi około 14°. Maksymalne średnie nachylenie stoku północno-wschodniego w pobliżu grupy skalnej "Sokolí skály" na odcinku 50 m nie przekracza 35°. Poza jedynym wyznaczonym zielonym szlakiem turystycznym ("Solná cesta") cała góra pokryta jest siecią na ogół nieoznaczonych ścieżek i dróg (m.in. "Bílopotocká cesta", "Medvědí cesta", "Ruská cesta", "Příčná silnice"). Przemierzając je zaleca się korzystanie ze szczegółowych map, z uwagi na zawiłości ich przebiegu, zalesienie oraz zorientowanie w terenie.
Ruiny zamku Quinburk.
W odległości około 1,5 km na północny wschód od szczytu góry, na wysokości około 870 m n.p.m., na stoku północno-wschodnim położone są ruiny istniejącego kiedyś strażniczego zamku o nazwie Quinburk lub Quinburg, zbudowanego z kamienia łamanego prawdopodobnie w XIII wieku jako część pasa ochronnego przed możliwym zagrożeniem dla terytorium ówczesnej wrocławskiej diecezji morawskiej. Szacuje się, że zamek miał poziome prostokątne wymiary (45 × 15) m oraz grubości murów (2,5–2,85) m, chroniony szeroką na 8 m fosą, której pozostałości są nadal widoczne w terenie. Zbudowany został na grupie skalnej "Sokolí skály". Skała na planie zbliżonym do trójkąta przylegała od strony północnej do grodziska, na której znajdują się również pozostałości budynku o prawdopodobnych wymiarach rzutu poziomego około (20 × 12) m oraz prawdopodobnie wieży o przybliżonych wymiarach (5,5 × 6) m. Brama wjazdowa, widoczna jeszcze w 1888 roku, rozpadła się. Nie zachowały się żadne przedmioty z prowadzonych w XIX wieku wykopalisk. Dojście do ruin jest orientacyjne, następuje z osady Drakov oraz biegnących wokół dróg i ścieżek przy użyciu szczegółowych map. 
Szczyt główny.
Na szczyt główny nie prowadzi żaden znakowany szlak turystyczny. Na szczycie znajduje się główny punkt geodezyjny, oznaczony na mapie geodezyjnej numerem (31.), o wysokości 1216,16 m n.p.m. oraz współrzędnych geograficznych (), z widocznym koło niego zamontowanym stalowym słupkiem, położony na skraju polany porośniętej trawą wysokogórską, kikutami spróchniałych drzew, wśród znacznie przerzedzonego drzewostanu. Polana szczytowa nie jest punktem widokowym, ponieważ otoczona jest koronami drzew oraz młodnikiem świerkowym, który przesłania perspektywy na inne szczyty. Na szczycie umieszczono stylizowaną, drewnianą rzeźbę niedźwiedzia trzymającego tablicę z napisem "1216". 
Dojście do szczytu następuje z zielonego szlaku turystycznego , od którego biegnie ścieżka prowadząca do ścieżki grzbietowej, przebiegającej przez połać szczytową oraz dalej m.in. do drugorzędnego szczytu Medvědí vrch–JV. Możliwe są również dojścia alternatywne np. z drogi "Medvědí cesta". We wszystkich jednak przypadkach niezbędne jest użycie szczegółowych map, ułatwiających dojście i orientację. 
Szczyt drugorzędny.
W odległości około 370 m na południowy wschód od szczytu głównego można wyróżnić drugorzędny szczyt, będący grupą skalną, określony jako Medvědí vrch–JV o wysokości 1195 m, wybitności 10 m i współrzędnych geograficznych (). Pomiędzy szczytami Medvědí vrch i Medvědí vrch–JV znajduje się najwyższa, niewielka, słabo ukształtowana przełęcz Masywu Orlíka, położona na wysokości 1185 m n.p.m.. Przez oba szczyty główny i drugorzędny biegnie oznakowana dwoma poziomymi białymi paskami, ścieżka grzbietowa. Na skalisku szczytowym znajduje się drugorzędny punkt geodezyjny w postaci reperu, oznaczony na mapach geodezyjnych numerem (31.2) o wysokości 1194,53 m n.p.m.. Ponadto skalisko szczytowe jest również punktem widokowym, z którego roztaczają się perspektywy w kierunku m.in. góry Pradziad czy szczytu głównego.
Geologia.
Pod względem geologicznym góra Medvědí vrch należy do jednostki określanej jako kopuła Desny i zbudowana jest ze skał metamorficznych, głównie blasto-mylonitów (muskowitów, biotytów, chlorytów) oraz skał magmowych, głównie meta-granitoidów.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego. 
Szczyt wraz ze stokami góry Medvědí vrch położony jest na północny wschód od tej granicy, należy więc do zlewni Morza Bałtyckiego, do którego płyną wody m.in. z dorzecza rzeki Odry, będącej przedłużeniem płynących z tej części Wysokiego Jesionika górskich potoków (m.in. płynących w pobliżu góry potoków o nazwie Bílý potok czy Czarna Opawa (). Ze stoku wschodniego góry bierze swój początek potok Rudná, będący dopływem potoku Czarna Opawa, natomiast na stoku południowym występują dwa krótkie, nienazwane potoki będące dopływami potoku Bílý potok.
W odległości około 650 m na wschód od szczytu głównego, przy drodze "Mědvědí cesta", na wysokości około 1072 m n.p.m. występuje źródło o nazwie (). Ponadto w odległości około 680 m na południe od szczytu, przy zielonym szlaku turystycznym oraz przystanku turystycznym "Solná chata" (z podaną na tablicy informacyjnej wysokością 975 m), na wysokości około 982 m n.p.m. występuje inne źródło o nazwie (). Z uwagi na stosunkowo łagodne nachylenia stoków, w obrębie góry nie występują m.in. wodospady czy kaskady.
Ochrona przyrody.
Cała góra znajduje się w obrębie wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. Na stokach nie utworzono żadnych rezerwatów przyrody lub innych obiektów nazwanych pomnikami przyrody. Ponadto na obszarze góry nie wytyczono żadnych ścieżek dydaktycznych.
Turystyka.
W obrębie góry nie ma żadnego schroniska lub hotelu górskiego. Do bazy turystycznej w miejscowości Vrbno pod Pradědem jest od szczytu około 5,5 km w kierunku południowo-wschodnim oraz do osady Rejvíz z bazą pensjonatów jest od szczytu około 7,5 km w kierunku północnym. Z uwagi na znaczne odległości do baz turystycznych góra ma ograniczone znaczenie turystyczne.
Kluczowym punktem turystycznym jest skrzyżowanie turystyczne położone w odległości około 2,4 km na północny zachód od szczytu o nazwie () z podaną na tablicy informacyjnej wysokością 1005 m, przez które przechodzą szlaki turystyczne i szlak rowerowy. Blisko tego skrzyżowania znajduje się wiata turystyczna (schron).
Chaty łowieckie.
Na stokach góry położone są dwie chaty, ale nie mają one charakteru typowych schronisk turystycznych, zalicza się je do tzw. chat łowieckich.
Szlaki turystyczne i rowerowe oraz trasy narciarskie.
Klub Czeskich Turystów () wytyczył w obrębie góry jeden szlak turystyczny na trasie:
U podnóża stoków południowego i południowo-zachodniego góry fragmentarycznie przebiega jedyny szlak rowerowy na trasie:
W obrębie góry nie poprowadzono żadnej trasy narciarstwa zjazdowego ani biegowego.

</doc>
<doc id="3049058" url="https://pl.wikipedia.org/wiki?curid=3049058" title="Szczelina skalisto-bębenkowa">
Szczelina skalisto-bębenkowa

Szczelina skalisto-bębenkowa (łac. "fissura petrotympanica") – w anatomii człowieka połączenie między jamą bębenkową a dołem podskroniowym. Przez szczelinę biegnie z dołu podskroniowego tętnica bębenkowa przednia, gałąź tętnicy szczękowej, struna bębenkowa. Przebiega w niej również więzadło przednie młoteczka
oraz żyły bębenkowe.
Szczelina skalisto-bębenkowa przecina wąskim rowkiem część bębenkową (łac. "pars tympanica") kości skroniowej, ograniczoną od przodu przez dół żuchwowy (łac. "fossa mandibularis"). Ku tyłowi od szczeliny znajduje się przewód słuchowy zewnętrzny.

</doc>
<doc id="3049062" url="https://pl.wikipedia.org/wiki?curid=3049062" title="´">
´



</doc>
<doc id="3049063" url="https://pl.wikipedia.org/wiki?curid=3049063" title="Honda S660">
Honda S660

Honda S660 – samochód osobowy produkowany przez japoński koncern motoryzacyjny Honda Motor Company od 2015 roku. Premiera pojazdu po raz pierwszy odbyła się podczas salonu motoryzacyjnego w Tokio pod koniec listopada 2013 roku. Auto nie jest następcą Hondy S2000, lecz jej "mniejszym bratem". Samochód odwoływać ma do lat 60. XX wieku, kiedy to Honda produkowała modele S600 i S800. Bazuje na wersji koncepcyjnej z 2011 roku pod nazwą EV Ster.
Samochód napędzany jest turbodoładowanym, trzycylindrowym silnikiem benzynowym o pojemności 660 cm3 i mocy 64 KM.
Pojazd posiada agresywny design z pasem przednim, w którym wyraźnie zarysowano atrapę chłodnicy oraz ciekawie zaaranżowano reflektory. 
Wnętrze pojazdu ma futurystyczny, wyścigowy charakter. W konsoli centralnej umieszczono dotykowy ekran pełniący m.in. rolę zegarów. Środek pojazdu wykończono włóknem węglowym.
W sierpniu 2015 roku ogłoszono, że cała produkcja przeznaczona na rok 2015 (8600 egzemplarzy) została sprzedana, a kolejne zamówienia przyjmowane są na drugą połowę 2016 roku.
Wersje wyposażeniowe.
Pojazd standardowo wyposażono m.in. w system Agile Handing Assist odpowiedzialny za utrzymanie właściwej linii jazdy.

</doc>
<doc id="3049064" url="https://pl.wikipedia.org/wiki?curid=3049064" title="Hans Schmidt (morderca)">
Hans Schmidt (morderca)

 Hans B. Schmidt (ur. w 1881 w Aschaffenburgu, zm. 18 lutego 1916 w Ossining, Nowy Jork) – niemiecki duchowny katolicki pracujący duszpastersko w Stanach Zjednoczonych, morderca skazany na karę śmierci.
Życiorys.
Hans B. Schmidt urodził się w bawarskim mieście Aschaffenburg. Święcenia kapłańskie otrzymał w 1906 roku w Moguncji. W roku 1909 wyemigrował do USA. Początkowo pracował duszpastersko w parafii św. Jana w Louisville. Po strzelaninie z innym duchownym został przeniesiony do Nowego Jorku i skierowany do parafii św. Bonifacego. Ks. Schmidt poznał tam atrakcyjną gospodynię plebanii, emigrantkę z Austro-Węgier Annę Aumuller. Pomimo przeprowadzki duchownego do parafii na drugim końcu miasta, utrzymywali ze sobą intymne stosunki zapoczątkowane u św. Bonifacego. Później ujawniono, że byli małżeństwem, które zawarli podczas wątpliwej ceremonii pod przewodnictwem samego pana młodego. Po odkryciu ciąży u Anny, ks. Schmidt podciął jej gardło, a zwłoki poćwiartował, spakował i wrzucił do East River. Stało się to 2 września 1913 roku.
Winny popełnienia morderstwa.
Ciało zostało odkryte przypadkowo 5 września 1913 roku przez dwóch nastolatków spacerujących brzegiem rzeki. Rozpoczęło się śledztwo.
Ciało kobiety było zapakowane w poszewkę z wyszytym inicjałem „A” oraz metką handlową. Detektywi Faurot i Cassassa odnaleźli producenta i uzyskali wgląd w księgę zamówień. Ustalili, że wszystkie (a wyprodukowano ich tylko 12) trafiły do jednego nowojorskiego sklepu. Sprzedano dwie sztuki (droga wysyłkową). Pierwszą kupiła pewna kobieta ale ową poszewkę miała na łóżku. Sprawdzając drugie mieszkanie funkcjonariusze zastali zamknięte drzwi, po otworzeniu których odkryli ślady krwi i narzędzia rzeźnickie. Mieszkanie wynajmował niejaki Hans Schmidt dla „młodej kobiety należącej do jego rodziny”.
Detektywi odnaleźli listy zmarłej do swych pracodawców. Po sprawdzeniu adresatów Faurot i Cassassa zawitali do ostatniego pracodawcy (wzbudzał najmniejsze podejrzenia) - parafii św. Bonifacego. Miejscowy proboszcz nadmienił tylko tyle, że gospodyni odeszła z plebanii po przeniesieniu wikarego, ks. Hansa Schmidta do parafii św. Józefa. Słysząc znajome nazwisko funkcjonariusze udali się niezwłocznie do nowego miejsca pracy księdza wikariusza. Mimo że funkcjonariusze chcieli go tylko przesłuchać, kapłan na ich widok dostał ataku paniki. Detektywi byli więc już pewni co do mordercy. Po kilku minutach ksiądz wyznał "Zrobiłem to z miłości. Poświęcenie należy uświęcać krwią".
Aresztowanie księdza spowodowało cyrkowy wręcz spektakl medialny. Tytuły prasowe konkurowały ze sobą w natężeniu stopnia sensacji na temat zbrodni. Ks. Schmidt mimo iż symulował chorobę psychiczną podczas pierwszej rozprawy, został ostatecznie skazany na karę śmierci (krzesło elektryczne). Wyrok wykonano 18 lutego 1916 w więzieniu Sing Sing. Był jedynym w historii USA duchownym katolickim, na którym wykonano wyrok śmierci.
Inne możliwe zbrodnie.
W trakcie śledztwa wyszły na jaw inne skandaliczne fakty z życia duchownego. Okazało się, że ksiądz miał drugie mieszkanie i zarabiał z udawania lekarza (w młodości przez kilka miesięcy studiował medycynę), przeprowadzając aborcje i dokonując fałszerstw.
Podejrzewa się też, że ks. Schmidt dopuścił się mordu na dziewięcioletniej Almie Kelmer, której ciało znaleziono zakopane w piwnicy kościoła w Louisville, w którym duchowny pracował. Skazany na podstawie poszlak został wówczas mężczyzna sprzątający kościół. Ks. Schmidt mógł też zabić inne dziecko, gdy mieszkał jeszcze w Niemczech. Sprawa ucichła z powodu wyjazdu kapłana do USA.
W jego drugim mieszkaniu śledczy odkryli również plik pustych aktów zgonu. Jak się okazało - duchowny planował dokonać serii mordów dla wyłudzenia pieniędzy od towarzystw ubezpieczeniowych. Plany pokrzyżowało aresztowanie.

</doc>
<doc id="3049065" url="https://pl.wikipedia.org/wiki?curid=3049065" title="Wyższe Pólko">
Wyższe Pólko

Wyższe Pólko – osada w Polsce położona w województwie pomorskim, w powiecie wejherowskim, w gminie Linia.

</doc>
<doc id="3049066" url="https://pl.wikipedia.org/wiki?curid=3049066" title="Alfabetyczny spis">
Alfabetyczny spis

Alfabetyczny spis - debiutancki album studyjny polskiego rapera i producenta muzycznego Nowatora. Wydawnictwo ukazało się 21 października 2005 roku nakładem wytwórni muzycznej Camey Studio. Produkcji nagrań podjęli się sam Nowator, a także DNA, RX, EMER, Camey, David Gutjar oraz Teka. Z kolei wśród gości na płycie znaleźli się m.in. Lerek, Onar, Ten Typ Mes oraz Pih.
Płyta była promowana teledyskami do utworów "Przez chwilę" i "Czemu tak jest". Pierwsza z piosenek zyskała pewną popularność w kraju plasując się na 1. miejscu Listy Przebojów Polskiego Radia Pomorza i Kujaw.
Lista utworów.
Opracowano na podstawie materiału źródłowego.

</doc>
<doc id="3049067" url="https://pl.wikipedia.org/wiki?curid=3049067" title="II liga argentyńska w piłce nożnej (2012/2013)">
II liga argentyńska w piłce nożnej (2012/2013)

Primera B Nacional 2012/2013
Mistrzem drugiej ligi argentyńskiej został klub Rosario Central, natomiast wicemistrzem - klub Gimnasia y Esgrima La Plata.
Druga liga powiększona została o 2 kluby i dlatego w sezonie 2013/14 będzie liczyła 22 kluby.
Tabela spadkowa.
O tym, które kluby drugoligowe spadną do III ligi decydował dorobek punktowy w przeliczeniu na jeden rozegrany mecz uzyskany przez kluby w ostatnich trzech sezonach.

</doc>
<doc id="3049070" url="https://pl.wikipedia.org/wiki?curid=3049070" title="Pałac w Bilczach Złotych">
Pałac w Bilczach Złotych

 
Pałac w Bilczach Złotych – wybudowany w 1866 r. przez Adama Stanisława Sapiehę.
Zamek.
Dzieje Bilczych Złotych są stosunkowo mało znane. Wiadomo, że dobra te były własnością rodziny Potockich. Miejscowy zamek wybudowany prawdopodobnie w XVI w. przez Jazłowieckich został zniszczony przez Tatarów w pierwszej połowie XVII w. Obecnie po zamku pozostały nieznaczne ślady.
Pałac.
W 1854 r. wieś kupił ks. Adam Stanisław Sapieha, który wzniósł w 1866 r. obszerny pałac. Obiekt został prawdopodobnie zburzony przez bolszewików po II wojnie światowej. W jego miejsce wybudowano dom kultury w stylu socrealistycznym.
Park.
Park, w którym mieści się rezydencja istniał już w XVIII w. Zajmuje on 11 ha i jest jednym z najcenniejszych w zachodniej części Ukrainy. Znaleźć w nim można imponującą liczbę gatunków drzew, m.in. tulipanowce, orzech grecki, sosnę krymską. Wiele drzew w parku ma olbrzymie wymiary, wyróżnią się olbrzymia korona lipy w centrum parku.

</doc>
<doc id="3049076" url="https://pl.wikipedia.org/wiki?curid=3049076" title="Pastoralny Instytut Biblijny">
Pastoralny Instytut Biblijny

Pastoralny Instytut Biblijny (, PBI) – korporacja prawna powołana w listopadzie 1918 roku w wyniku niezadowolenia części Badaczy Pisma Świętego z wyboru Josepha F. Rutherforda (1869–1942) na stanowisko prezesa Towarzystwa Strażnica po śmierci Charlesa Taze Russella (1852–1916). PBI jest wydawcą czasopisma „The Herald Of Christ’s Kingdom” prezentującego wierzenia i poglądy Wolnych Badaczy Pisma Świętego.
Okoliczności powstania PBI.
Założyciel ruchu Badaczy Pisma Świętego i równocześnie prezes Towarzystwa Strażnica, C.T. Russell, zostawił testament spisany 29 czerwca 1907 roku. Wyraził w nim nadzieję, że nadzór nad wydawanym przez niego czasopismem „Strażnica Syjońska” po jego śmierci obejmie grupa pięciu osób. Russell wskazał imiennie: Williama E. Page’a, Williama E. Van Amburgha, Henry’ego Claya Rockwella, Edwarda W. Brenneisena i Fredericka Homera Robisona oraz gdyby z jakiś przyczyn nastąpił wakat: A.E. Burgessa, Roberta H. Hirsha, Isaaca F. Hoskinsa, George’a H. Fishera, Josepha F. Rutherforda i dr. Johna Edgara (zmarł w 1910, sześć lat przed C.T. Russellem). Po śmierci C.T. Russella, która nastąpiła 31 października 1916, zgodnie z jego życzeniem testament ten został wydrukowany w najbliższym wydaniu „Strażnicy” z 1 grudnia 1916 roku. Ponieważ William E. Page i Edward W. Brenneisen ze względów osobistych zrezygnowali z udziału w Komitecie Redakcyjnym wybrano na ich miejsce Roberta H. Hirsha i Josepha F. Rutherforda.
Zarząd Towarzystwa Strażnica powołał Komitet Wykonawczy w składzie: Alfred I. Ritchie – przewodniczący, William E. Van Amburgh – sekretarz oraz Joseph F. Rutherford – zastępca przewodniczącego. Komitet ten sprawował nadzór nad działalnością Towarzystwa Strażnica do czasu wyboru nowego prezesa. Jednymi z pierwszych decyzji Komitetu Wykonawczego podjętymi w listopadzie 1916 roku było powierzenie opracowania siódmego tomu Wykładów Pisma Świętego Claytonowi J. Woodworthowi i George’owi H. Fisherowi oraz wysłanie Paula S.L. Johnsona do Anglii.
6 stycznia 1917 roku walne zgromadzenie akcjonariuszy Towarzystwa Strażnica na dorocznym spotkaniu zorganizowanym w "Lyceum Theater" w Pittsburghu powołało Josepha F. Rutherforda na stanowisko nowego prezesa, Andrew N. Pierson został wiceprezesem, a William E. Van Amburgh sekretarzem-skarbnikiem. W walnym zgromadzeniu uczestniczyło około 600 reprezentantów zborów. Rozwiązano też Komitet Wykonawczy. Na początku 1917 roku J.F. Rutherford odwołał z Wielkiej Brytanii przebywającego tam od 19 listopada 1916 roku P.S.L. Johnsona, który miał zapoznać się z sytuacją w angielskim biurze zarządu "International Bible Students Association" (IBSA) i zdać pisemną relację zarządowi Towarzystwa Strażnica. W trakcie tej wizyty w Wielkiej Brytanii Johnson przekroczył swoje uprawnienia, próbując odwołać 2 spośród 3 członków zarządu IBSA (Henry’ego J. Shearna i Williama Crawforda, którzy mu się sprzeciwiali). W przemówieniach Johnson przedstawiał siebie jako następcę C.T. Russella oraz wykorzystując niezgodnie z przeznaczeniem dokumenty pozwalające mu na kontrolę dokumentacji i finansów IBSA, w które przed wyjazdem wyposażył go Komitet Wykonawczy, bezprawnie przejął kontrolę nad londyńskim kontem bankowym Towarzystwa Strażnica. Nadzorca oddziału londyńskiego, Jesse Hemery, zwrócił się do J.F. Rutherforda z prośbą o reakcję. W rezultacie Rutherford wyznaczył kilkuosobowy komitet londyńskich współwyznawców nie należących do zarządu, który po zapoznaniu się z faktami zalecił odwołanie Johnsona.
P.S.L. Johnson ignorował wybory prezesa Towarzystwa Strażnica z 6 stycznia 1917 i komunikował się z Alfredem I. Ritchie by za jego pośrednictwem odwołać się do zarządu od decyzji prezesa nakazującej mu powrót z Wielkiej Brytanii. Nie tylko nie chciał się podporządkować decyzji nowego prezesa Towarzystwa Strażnica, ale też sprawiał wrażenie niezastąpionego w Wielkiej Brytanii, wysyłał listy i depesze usprawiedliwiające swoje postępowanie i w rezultacie do Nowego Jorku powrócił dopiero 31 marca 1917 roku. W kwietniu 1917 roku Johnson wdał się w spór z prezesem Towarzystwa Strażnica J.F. Rutherfordem. Wielokrotnie próbował nakłonić Rutherforda, by ponownie wysłał go do Londynu, na co jednak nie uzyskał zgody. W tym sporze P.S.L. Johnson próbował wpłynąć na członków zarządu, przeciągając na swoją stronę czterech z nich – Roberta H. Hirsha (29 marca 1917 zastąpił w zarządzie Henry’ego C. Rockwella), Alfreda I. Ritchiego (w zarządzie od 1911), Isaaca F. Hoskinsa (od 1908) i Jamesa D. Wrighta (od 1906). Wybór Rutherforda na stanowisko prezesa oraz jego nieugięty sposób zarządzania spowodował, że niezadowoleni członkowie zarządu podjęli nieudaną próbę przejęcia jego stanowiska. Na statutowym zebraniu zarządu, które zostało przeprowadzone 20 czerwca 1917 roku w poszerzonym składzie, czterech niezadowolonych członków zarządu próbowało przedstawić rezolucję dotyczącą poprawek statutu Towarzystwa Strażnica umożliwiających przekazanie uprawnień administracyjnych prezesa na ręce członków zarządu. Ponieważ propozycja ta była sprzeczna zarówno z porządkiem organizacyjnym obowiązującym za urzędowania C.T. Russella, jak również z wolą członków Towarzystwa Strażnica wyrażoną w głosowaniu na dorocznym spotkaniu statutowym 6 stycznia 1917 roku, prezes Towarzystwa J.F. Rutherford nie umieścił tego wniosku w porządku obrad, a plan przejęcia uprawnień prezesa przez zarząd został udaremniony.
17 lipca 1917 roku Joseph F. Rutherford rozpowszechnił w trakcie śniadania rodziny Betel w Brooklynie 736-stronicową publikację „The Finished Mystery” („Dokonana tajemnica”), wydaną pod redakcją Claytona J. Woodwortha i George’a H. Fishera. Podobnie jak w czasach C.T. Russella, książka ta została wydana za zgodą prezydium zarządu, które stanowili prezes, wiceprezes i sekretarz-skarbnik. Wywołało to ostry sprzeciw czterech czołowych działaczy Badaczy Pisma Świętego, którzy oczekiwali, że decyzja o wydaniu książki powinna zapaść za zgodą zarządu w pełnym jego składzie. Publikacja ta z racji na silnie antywojenny wydźwięk przyczyniła się również do późniejszych prześladowań Badaczy Pisma Świętego i aresztowania ośmiu czołowych działaczy. W dniu wydania książki „The Finished Mystery”, w trakcie śniadania członków rodziny Betel w Brookylnie doszło do jawnej manifestacji P.S.L. Johnsona, Francisa H. McGee oraz czterech niezadowolonych członków zarządu wymierzonej przeciw przywództwu J.F. Rutherforda nad Towarzystwem Strażnica.
Ponieważ podważanie przez oponentów pozycji J.F. Rutherforda jako prezesa Towarzystwa Strażnica mogło sparaliżować pracę wykonywaną w domu Betel, Rutherford pozbawił Johnsona przywilejów pielgrzymskich i nakazał mu opuścić Dom Biblijny. Natomiast czterej niezadowoleni członkowie zarządu, którzy zostali zamianowani bezpośrednio przez C.T. Russella, lecz nie zostali wybrani przez głosowanie akcjonariuszy Towarzystwa Strażnica, zgodnie ze statutem Towarzystwa prawnie nie byli członkami zarządu. Ponieważ Towarzystwo Strażnica zostało zarejestrowane zgodnie z „Prawem o niedochodowych stowarzyszeniach Wspólnoty Pensylwanii” J.F. Rutherford zwrócił się w tej sprawie z prośbą o opinię do J. Fithiana Tatema (1869–1921), prawnika z Filadelfii, znawcy prawa o stowarzyszeniach zgodnie z prawodawstwem stanu Pensylwania. Po uzyskaniu odpowiedzi na piśmie Rutherford zwolnił ich ze stanowiska i w sierpniu 1917 roku z własnej woli opuścili oni Dom Betel w Brooklynie. Czterem zwolnionym członkom zarządu Rutherford zaproponował działalność w charakterze pielgrzymów, którą to propozycję odrzucili. Na ich miejsce Rutherford wyznaczył czterech nowych członków zarządu: Alexandra H. Macmillana, dr. Waltera E. Spilla, Johna A. Bohneta i George’a H. Fishera. Nominacja nowych członków zarządu została zatwierdzona na najbliższym zebraniu statutowym Towarzystwa Strażnica, które odbyło się 5 stycznia 1918 roku.
Jeszcze przed kolejnym zebraniem statutowym, w angielskim wydaniu Strażnicy z 1 listopada 1917 roku zaproponowano przeprowadzenie w każdym zborze referendum dotyczącego składu zarządu Towarzystwa oraz obsady stanowiska prezesa, wiceprezesa i sekretarza-skarbnika. Do 15 grudnia swoje głosy nadesłało 813 zborów ze Stanów Zjednoczonych. Na 11 421 biorących udział w referendum 10 869 osób opowiedziało się za sprawowaniem funkcji prezesa Towarzystwa Strażnica przez J.F. Rutherforda. Ostatecznie ponowny wybór J.F. Rutherforda na stanowisko prezesa oraz nieprzejednane stanowisko jego oponentów doprowadziły na początku 1918 roku do odłączenia się części Badaczy Pisma Świętego od Towarzystwa Strażnica.
Powstanie PBI.
5 stycznia 1918 roku na dorocznym walnym zebraniu członków Towarzystwa Strażnica odbyły się wybory siedmioosobowego zarządu. Do zarządu kandydowało szesnaście osób. Pielgrzym Richard H. Barber wysunął kandydaturę Josepha Rutherforda na stanowisko prezesa oraz sześciu innych osób na członków zarządu, Francis H. McGee – pełnomocnik opozycjonistów – zgłosił siedmiu innych kandydatów, a dwóch kandydatów zgłoszono niezależnie (Charles H. Anderson i William J. Hollister). Wybory te potwierdziły zwierzchnictwo J.F. Rutherforda nad Towarzystwem. Najpierw wybrano siedmioosobowy zarząd, w którym według liczby otrzymanych głosów znaleźli się: J.F. Rutherford, A.H. Macmillan, W.E. Van Amburgh, dr W.E. Spill, J.A. Bohnet, C.H. Anderson i G.H. Fisher, a następnie przez aklamację prawomocnie powołano Josepha F. Rutherforda na stanowisko prezesa, Charlesa H. Andersona jako wiceprezesa, a Williama E. Van Amburgha jako sekretarza-skarbnika. Nikt z opozycjonistów nie otrzymał wystarczającej liczby głosów członków Towarzystwa Strażnica by zostać wybranym do siedmioosobowego zarządu.
Po przegranych wyborach, w trakcie przerwy w obradach grono około 32 niezadowolonych działaczy grupy rozłamowej opuściło zebranie statutowe. Urządzili oni nieformalne zebranie w jednym z salonów hotelu "Fort Pitt" w Pittsburghu, w którym część z nich zatrzymała się na nocleg podczas zebrania statutowego. Spotkanie to przeciągnęło się również na dzień kolejny. Wtedy też powołano siedmioosobowy komitet, w skład którego weszli James D. Wright, Ingram I. Margeson, Francis H. McGee, Raymond Grant Jolly (zastąpił Mentę Sturgeona, który się wycofał), Paul S.L. Johnson, Isaac F. Hoskins oraz Robert H. Hirsh. Komitet ten, nazwany „Komitetem siedmiu”, postawił sobie za cel organizowanie zborów będących w opozycji do Towarzystwa Strażnica oraz poczynienie przygotowań do wydania nowego czasopisma pod nazwą „The Bible Standard and Herald of Christ’s Kingdom” (Sztandar Biblijny i Zwiastun Chrystusowego Królestwa). 26 marca 1918 roku opozycjoniści obchodzili Pamiątkę śmierci Chrystusa już poza zborami związanymi z Towarzystwem Strażnica.
1 marca 1918 roku członkowie Komitetu siedmiu rozesłali do pewnej liczby zborów Badaczy Pisma Świętego list zapowiadający rozpoczęcie pracy pielgrzymskiej niezależnej od Towarzystwa Strażnica oraz wydawanie niezależnego czasopisma. Pierwszy numer nowego czasopisma przedłożono Komitetowi siedmiu 18 lipca 1918 roku. W ciągu kilku miesięcy od stycznia do lipca 1918 doszło między członkami Komitetu do licznych sporów na tle organizacyjnym. Postanowiono utworzyć nową korporację później nazwaną Pastoralny Instytut Biblijny (PBI), której statut mieli opracować R.G. Jolly i F.H. McGee. Jednak w wyniku wewnętrznych poróżnień dotyczących przyszłych działań i zakresu uprawnień nowej korporacji pozostali członkowie komitetu rozpoczęli starania o usunięcie z jego składu R.G. Jolly’ego, P.S.L. Johnsona i R.H. Hirsha.
Podział grupy dokonał się na pierwszej konwencji zorganizowanej przez oponentów w dniach od 26 do 29 lipca 1918 w Asbury Park (New Jersey), w której uczestniczyło około 300 osób. Rozwiązano Komitet siedmiu powołany 5 stycznia w hotelu "Fort Pitt" argumentując, że komitet ten został powołany przez niewielkie grono 32 osób. W to miejsce uczestnicy konwencji powołali komitet założycielski w którym znaleźli się James D. Wright – prezes, Ingram I. Margeson – wiceprezes, Isaac F. Hoskins – sekretarz, P.L. Greiner – skarbnik, oraz członkowie: Francis H. McGee, Henry Clay Rockwell oraz F.F. Cook. Ostateczny rozpad pierwszej grupy nastąpił 5 sierpnia 1918 roku, a 12 sierpnia Johnson, Jolly i Hirsh postanowili działać wspólnie, co doprowadziło do powstania ruchu Laymen’s Home Missionary Movement (LHMM). 15 sierpnia 1918 ukazał się biuletyn komitetu założycielskiego PBI informujący o przebiegu konwencji w Asbury Park oraz o powołaniu komitetu w nowym składzie. Biuletyn ten ukazywał się raz w miesiącu od sierpnia do października.
W dniach 8–10 listopada 1918 roku zorganizowano konwencję w Providence (Rhode Island), w której uczestniczyło około 200–300 osób. Rozwiązano wówczas Komitet założycielski oraz utworzono Pastoralny Instytut Biblijny, który pod przewodnictwem F.H. McGee wspierał zbory Wolnych Badaczy Pisma Świętego. Rejestracja korporacji nastąpiła 23 listopada 1918 roku w Nowym Jorku. Pierwszy zarząd PBI stanowili: James D. Wright – prezes, Ingram I. Margeson – wiceprezes, Isaac F. Hoskins – sekretarz, P.L. Greiner – skarbnik, oraz członkowie: Francis H. McGee, Henry Clay Rockwell i E.J. Pritchard. W krótkim czasie opozycjoniści podzielili się na kilka niezależnych od siebie grup, które z czasem zaczęły zanikać. Na podstawie porównania sprawozdań z Pamiątki śmierci Chrystusa z 5 kwietnia 1917 i 13 kwietnia 1919 ocenia się, że zbory związane z Towarzystwem Strażnica opuściło mniej niż 4000 osób.
W grudniu 1918 roku ukazał się pierwszy numer czasopisma Pastoralnego Instytutu Biblijnego, nazwanego ostatecznie skróconą nazwą „The Herald Of Christ’s Kingdom” (nazwę skrócono ponieważ tą pierwotną zaproponował usunięty z Komitetu P.S.L Johnson). Nosił on numer 4 jako kontynuacja Biuletynu wydawanego od sierpnia. Jego komitet redakcyjny stanowili: Isaac F. Hoskins, Randolph Elwood Streeter, Ingram I. Margeson, Henry C. Rockwell i dr Samuel Nelson Wiley. Nakład czasopisma wynosił około 3000 egzemplarzy w Stanach Zjednoczonych i Kanadzie oraz około 1000 w innych krajach. Do czerwca 1961 roku czasopismo to ukazywało się jako miesięcznik, od numeru z lipca/sierpnia 1961 ukazuje się jako dwumiesięcznik. Do około 1960 roku biura PBI znajdowały się w Brooklynie przy Fulton Street 262. W Polsce publikacje Pastoralnego Instytutu Biblijnego wydaje wydawnictwo Na Straży.
Późniejsze lata.
W latach 30. XX wieku niektórzy prominentni działacze PBI pod wpływem pism Ernesta Charlesa Henningesa i Matthew L. McPhaila, którzy w roku 1909 wdali się w spór doktrynalny z Charlesem T. Russellem i odłączyli się od Towarzystwa Strażnica, zaczęli zaprzeczać niewidzialnej obecności Jezusa i innym ważnym wierzeniom Badaczy Pisma Świętego. Różnica poglądów w zarządzie dotycząca tolerowania na łamach czasopisma „The Herald Of Christ’s Kingdom” wierzeń sprzecznych z nauczaniem C.T. Russella zaznaczyła się podczas dorocznych wyborów, które odbyły się 6 czerwca 1936 roku. Do zarządu wybrano wówczas pięciu liberalnych dotychczasowych dyrektorów: dr. S.D. Bennetta, J.J. Blackburna, Jamesa C. Jordana, Percy’ego Leonarda Reada i Paula E. Thomsona oraz nominowanych przez nich Chestera E. Stilesa i Benjamina Boultera. Konserwatywni dyrektorzy I.F. Hoskins i B.A. Parkes oraz nominowani przez nich P.A. Gates, C.H.S. Kuehn, C.W. McCoy, S.N. McElvanyi i G.C. Stroke nie zostali wybrani do zarządu. Wówczas Isaac F. Hoskins (zm. 1957), który sprzeciwiał się zmianom doktrynalnym, a wraz z nim inni, wycofał się z działalności w Pastoralnym Instytucie Biblijnym i od kwietnia 1937 roku zaczął publikować czasopismo „The Watchers of the Morning” (Stróże Poranka), które ukazywało się do czerwca 1957 roku.
Zarząd PBI stanowi siedmiu dyrektorów wybieranych corocznie, którzy z kolei wybierają pięciu redaktorów czasopisma „The Herald Of Christ’s Kingdom”. W roku 1966 czasopismo miało 7181 subskrybentów z około 30 krajów. Pod koniec lat 60. XX wieku liczbę członków zborów Wolnych Badaczy Pisma Świętego szacowano na 15 tys. spośród których większość mieszkała w Stanach Zjednoczonych, a spora grupa w Polsce. Należeli oni do około 150–200 dużych zborów.
Po wyprowadzce z Brooklynu około 1960 roku działalność biurowa PBI została podzielona pomiędzy Saint Louis (Missouri) i Batavię (Illinois). Później biura PBI przeniesiono do Pacific Palisades w stanie Kalifornia, a w roku 2015 do Bremerton w stanie Waszyngton. Od stycznia 2004 roku dwumiesięcznik „The Herald Of Christ’s Kingdom” zaczęto wydawać w języku polskim pod nazwą „The Herald Zwiastun Królestwa Chrystusowego”. W tym czasie członkami komitetu redakcyjnego angielskiego wydania czasopisma byli: Michael Brann, Carl Hagensick, Homer Montague, Michael Nekora oraz David Rice.
Działalność wydawnicza.
Oprócz czasopisma „The Herald Of Christ’s Kingdom” PBI opublikował również książki R.E. Streetera (1847–1924) na temat Księgi Objawienia „The Revelation of Jesus Christ” (2 tomy, 1923) i pośmiertnie na temat Księgi Daniela „Daniel the Beloved of Jehovah” (1928) oraz biografię C.T. Russella autorstwa Charlesa F. Redekera „Pastor C.T. Russell: Messenger of Millennial Hope”. PBI udostępnia także kompletną bibliotekę książek i artykułów napisanych przez C.T. Russella.

</doc>
<doc id="3049077" url="https://pl.wikipedia.org/wiki?curid=3049077" title="Mistrzostwa Świata w Podnoszeniu Ciężarów 2013 (58 kg kobiet)">
Mistrzostwa Świata w Podnoszeniu Ciężarów 2013 (58 kg kobiet)

58 kg kobiet – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbyła się 22 października.

</doc>
<doc id="3049080" url="https://pl.wikipedia.org/wiki?curid=3049080" title="Młodzieżowe Indywidualne Mistrzostwa Szwecji na Żużlu 1999">
Młodzieżowe Indywidualne Mistrzostwa Szwecji na Żużlu 1999

Młodzieżowe Indywidualne Mistrzostwa Szwecji na Żużlu 1999 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1999. Tytuł wywalczył Joonas Kylmäkorpi.

</doc>
<doc id="3049083" url="https://pl.wikipedia.org/wiki?curid=3049083" title="Młodzieżowe Indywidualne Mistrzostwa Szwecji na Żużlu 1998">
Młodzieżowe Indywidualne Mistrzostwa Szwecji na Żużlu 1998

Młodzieżowe Indywidualne Mistrzostwa Szwecji na Żużlu 1998 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1998. Tytuł wywalczył Andreas Jonsson. 

</doc>
<doc id="3049084" url="https://pl.wikipedia.org/wiki?curid=3049084" title="Ukraińskie Przedstawicielstwo w III Rzeszy">
Ukraińskie Przedstawicielstwo w III Rzeszy

Ukraińskie Przedstawicielstwo w III Rzeszy (niem. "Ukrainische Vertrauenstelle im Deutsches Reich", ukr. "Українська Установа Довіря в Німецькому Райху") - urząd utworzony przez rząd III Rzeszy w Berlinie 1 grudnia 1938, mający za zadanie reprezentować interesy Ukraińców-bezpaństwowców znajdujących się na terenie III Rzeszy.
Główne zadania Przedstawicielstwa to:
Dzięki działaniom Przedstawicielstwa uzyskano w czasie II wojny światowej zwolnienie około 50 tysięcy żołnierzy ukraińskich z niewoli niemieckiej. Urząd posiadał oprócz głównej siedziby w Berlinie oddziały w Wiedniu, Pradze i Łodzi, jego szefem przez cały okres działalności był Mykoła Suszko.
Urząd działał do kwietnia 1945.

</doc>
<doc id="3049086" url="https://pl.wikipedia.org/wiki?curid=3049086" title="Marek L. Kowalski">
Marek L. Kowalski

Marek Leszek Kowalski (ur. 30 czerwca 1952 w Tomaszowie Mazowieckim, zm. 22 czerwca 2021) – polski lekarz-naukowiec, profesor doktor habilitowany nauk medycznych, profesor zwyczajny Uniwersytetu Medycznego w Łodzi, kierownik Katedry Immunologii Klinicznej i Mikrobiologii oraz Kliniki Immunologii, Reumatologii i Alergii, dyrektor Centrum Badań nad Zdrowym Starzeniem Uniwersytetu Medycznego w Łodzi. Ojciec Katarzyny Pisarskiej.
Życiorys.
Absolwent I Liceum Ogólnokształcącego w Tomaszowie Mazowieckim. Tytuły: lekarza (1977), doktora nauk medycznych (1982), doktora habilitowanego (1990) i profesora (1996) uzyskał na Akademii Medycznej w Łodzi. W 1985 był stypendystą w klinice prof. Barry'ego Kaya w Londynie, a w latach 1985–1988 stypendystą International Fogerty Fellow w zespole prof. Michaela Kalinera w National Institutes of Health w Bethesda w USA.
Był specjalistą chorób wewnętrznych, alergologii i immunologii klinicznej. Główne zainteresowania naukowe obejmowały patogenezę, diagnostykę oraz leczenie chorób alergicznych i astmy oskrzelowej oraz nadwrażliwość na niesteroidowe leki przeciwzapalne. Jest autorem lub współautorem ponad 300 publikacji.
Hobby: historia polskiej demokracji szlacheckiej (założyciel i prezes Fundacji „Aurea Democratia”).
Pochowany na cmentarzu parafialnym w Inowłodzu.
Działalność naukowa.
Był konsultantem krajowym ds. alergologii (2001) i prezydentem Polskiego Towarzystwa Alergologicznego w kadencji 2003–2006. W latach 2000–2009 członek zarządu i skarbnik European Academy of Allergy and Clinical Immunology (EAACI), a od 2008 do 2012 roku członek Board of Directors, World Allergy Organization (WAO), przewodniczący WAO Communication Council i World Allergy Week Steering Committee. Członek międzynarodowych rad ekspertów (m.in. ARIA, EPOS, GA2LEN). W 2009 roku był organizatorem i prezydentem XXVIII Kongresu EAACI w Warszawie, który zgromadził ponad 6200 lekarzy ze 101 krajów świata.
W latach 2002–2010 był Associate Editor europejskiego czasopisma „Allergy”, a obecnie jest redaktorem sekcji w „Current Allergy and Asthma Reports” (USA), założycielem i redaktorem czasopisma „Alergia, Astma, Immunologia” (Łódź) oraz członkiem rad naukowych kilkunastu czasopism polskich i międzynarodowych.
Jest partnerem w czterech projektach badawczych 7 Programu Ramowego Unii Europejskiej (Predicta, Medall, Fast, iFAAM), koordynatorem projektu „Healthy Ageing Research Center” (2013–2016) oraz ambasadorem ECARF w Polsce.
Wśród wypromowanych przez niego doktorów znaleźli się: Rafał Pawliczak (1999), Maciej Borowiec (2002), Joanna Makowska (2005), Anna Lewandowska-Polak (2006), Maciej Chałubiński (2008).
Nagrody i wyróżnienia.
Odznaczony m.in. Krzyżem Kawalerskim Orderu Odrodzenia Polski (2009), Medalem Komisji Edukacji Narodowej (2010), Medalem Gloria Medicinae (2005), Medalem Purkinjego (Czechy). Jest członkiem honorowym towarzystw naukowych alergologów i immunologów: niemieckiego, czeskiego, litewskiego i amerykańskiego (AAAAI – International Distinguished Fellow). Założyciel i wiceprezes Stowarzyszenia Pomocy Chorym na Astmę i Choroby Alergiczne.

</doc>
<doc id="3049089" url="https://pl.wikipedia.org/wiki?curid=3049089" title="Barry Nicholson">
Barry Nicholson

Barry Nicholson (ur. 24 sierpnia 1978 w Dumfries) – szkocki piłkarz występujący na pozycji pomocnika w Kilmarnock

</doc>
<doc id="3049090" url="https://pl.wikipedia.org/wiki?curid=3049090" title="Patrik Dybeck">
Patrik Dybeck

Patrik Dybeck (ur. 18 sierpnia 1977) – szwedzki żużlowiec oraz pilot rajdowy.
Brązowy medalista młodzieżowych indywidualnych mistrzostw Szwecji (Hagfors 1998). Srebrny medalista mistrzostw Szwecji par klubowych (1999). Czterokrotny medalista drużynowych mistrzostw Szwecji: srebrny (1996) oraz trzykrotnie brązowy (1998, 2002, 2003). Trzykrotny finalista indywidualnych mistrzostw Szwecji (Hagfors 1998 – XI miejsce, Avesta 2001 – XV miejsce, Eskilstuna 2002 – XIII miejsce).
W lidze szwedzkiej reprezentował barwy klubów: Masarna Avesta (1995, 2002–2003), Rospiggarna Hallstavik (1996), Bysarna Visby (1997), Indianerna Kumla (1998–2001), Team Viking Örebro (1999, 2001), Husarerna Kumla (2001), Gasarna Avesta (2002–2003), Visenterna Avesta oraz Team Dalakraft Avesta (2004).
Jako pilot rajdowy startował m.in. w 49. Rajdzie Szwecji (2000).

</doc>
<doc id="3049092" url="https://pl.wikipedia.org/wiki?curid=3049092" title="Głęboczek (województwo pomorskie)">
Głęboczek (województwo pomorskie)

Głęboczek – osada w Polsce, położona w województwie pomorskim, w powiecie kościerskim, w gminie Liniewo.

</doc>
<doc id="3049094" url="https://pl.wikipedia.org/wiki?curid=3049094" title="Gorczonki">
Gorczonki

Gorczonki – osada leśna w Polsce, położona w województwie pomorskim, w powiecie kościerskim, w gminie Liniewo.
Do roku 2013 leśniczówka, miejscowość nadrzędna Garczyn.

</doc>
<doc id="3049096" url="https://pl.wikipedia.org/wiki?curid=3049096" title="Górny Wiec">
Górny Wiec

Górny Wiec – osada w Polsce, położona w województwie pomorskim, w powiecie kościerskim, w gminie Liniewo.

</doc>
<doc id="3049098" url="https://pl.wikipedia.org/wiki?curid=3049098" title="Åsa">
Åsa

Osoby o tym imieniu:
Wsie:

</doc>
<doc id="3049099" url="https://pl.wikipedia.org/wiki?curid=3049099" title="Janowo (powiat kościerski)">
Janowo (powiat kościerski)

Janowo – osada w Polsce, położona w województwie pomorskim, w powiecie kościerskim, w gminie Liniewo.

</doc>
<doc id="3049100" url="https://pl.wikipedia.org/wiki?curid=3049100" title="Rogazy">
Rogazy

Rogazy – osada w Polsce, położona w województwie pomorskim, w powiecie kościerskim, w gminie Liniewo.
W latach 1975–1998 miejscowość administracyjnie należała do województwa gdańskiego.

</doc>
<doc id="3049101" url="https://pl.wikipedia.org/wiki?curid=3049101" title="Björn Gustavsson">
Björn Gustavsson

Björn Gustavsson – szwedzki żużlowiec.
Srebrny medalista młodzieżowych indywidualnych mistrzostw Szwecji (Hagfors 1998). Finalista indywidualnych mistrzostw Szwecji (Hagfors 2003 – XV miejsce). Złoty medalista drużynowych mistrzostw Szwecji (2004).
Reprezentant Szwecji na arenie międzynarodowej. Finalista indywidualnych mistrzostw świata juniorów (Olching 1996 – jako zawodnik rezerwowy). Uczestnik eliminacji indywidualnych mistrzostw świata (Mariestad 1997 – XV miejsce w finale szwedzkim).
W lidze szwedzkiej reprezentował barwy klubów: Njudungarna Vetlanda (1995–1999, 2002–2003), Ornarna Mariestad (2003) Falkarna Mariestad (2003) oraz VMS Elit Vetlanda (2003–2004), natomiast w lidze brytyjskiej – Newport Wasps (1999).

</doc>
<doc id="3049121" url="https://pl.wikipedia.org/wiki?curid=3049121" title="Noel Harrison">
Noel Harrison

Noel John Christopher Harrison (ur. 29 stycznia 1934 w Londynie, zm. 20 października 2013 w Exeter) – brytyjski piosenkarz, aktor i narciarz. Olimpijczyk z 1952 i 1956.
Najbardziej znany z wykonania piosenki "The Windmills Of Your Mind" Michela Legranda w filmie "Sprawa Thomasa Crowna" (1968), która została nagrodzona Oscarem, a później była wielokrotnie nagrywana przez innych wykonawców (m.in. Dusty Springfield, Stinga).
Jego ojcem był brytyjski aktor Rex Harrison.
Filmografia.
seriale
film

</doc>
<doc id="3049123" url="https://pl.wikipedia.org/wiki?curid=3049123" title="Andreas Messing">
Andreas Messing

Andreas Messing (ur. 28 stycznia 1987 w Hallstavik) – szwedzki żużlowiec.
Dwukrotny medalista indywidualnych mistrzostw Szwecji młodzików: złoty (2001) oraz brązowy (2000). Srebrny medalista młodzieżowych indywidualnych mistrzostw Szwecji (Kumla 2007). Złoty medalista drużynowych mistrzostw Szwecji 2002). Dwukrotny finalista indywidualnych mistrzostw Szwecji (Vetlanda 2005 – IX miejsce, Kumla 2007 – IX miejsce). Trzykrotny medalista drużynowych mistrzostw Finlandii: dwukrotnie złoty (2007, 2011) oraz brązowy (2006).
Reprezentant Szwecji na arenie międzynarodowej. Finalista indywidualnych mistrzostw Europy juniorów (Mšeno 2005 – IX miejsce). 
W lidze szwedzkiej reprezentował barwy klubów: Rospiggarna Hallstavik (2002, 2006–2011), Eldarna Huddinge (2002–2004), Stjarnorna Hallstavik (2002–2003, 2008–2010), Vargarna Norrköping (2005), Gävle (2006), Getingarna Sztokholm (2009) oraz Masarna Avesta (2010), w duńskiej – Outrup (2005), w fińskiej – Leijonahaukat HMK-SsMK (2006), Keittioepiste Kusankoski (2007) oraz Sand Blowers Hyvinkaa (2011), w brytyjskiej – Arena Essex Hammers (2006), Lakeside Hammers (2007) oraz Coventry Bees (2008), natomiast w polskiej – KMŻ Lublin (2006, 2009) oraz Stal Rzeszów (2007).

</doc>
<doc id="3049126" url="https://pl.wikipedia.org/wiki?curid=3049126" title="Jurewicze (rejon grodzieński)">
Jurewicze (rejon grodzieński)

Jurewicze (biał. Юравічы, ros. Юревичи) – wieś na Białorusi, w obwodzie grodzieńskim, w rejonie grodzieńskim, w sielsowiecie Obuchowo.
Inna miejscowość o tej samej nazwie, z barokowym klasztorem Jezuitów, znajduje się koło Homla na południu Białorusi.
Historia.
Dawniej okolica szlachecka w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej. W latach 1921–1939 wieś leżała w Polsce, w województwie białostockim, w powiecie grodzieńskim, w gminie Żydomla.
Według Powszechnego Spisu Ludności z 1921 roku zamieszkiwały tu 124 osoby, 111 było wyznania rzymskokatolickiego, 13 prawosławnego. Jednocześnie 123 mieszkańców zadeklarowało polską przynależność narodową a 1 białoruskiego. Było tu 27 budynków mieszkalnych .
Miejscowość należała do parafii prawosławnej w Skidlu i rzymskokatolickiej w Kaszubińcach. Podlegała pod Sąd Grodzki w Skidlu Okręgowy w Grodnie; właściwy urząd pocztowy mieścił się w Żydomli.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
Od 1991 wchodzi w skład Białorusi.

</doc>
<doc id="3049127" url="https://pl.wikipedia.org/wiki?curid=3049127" title="Kim Jansson">
Kim Jansson

Kim Jansson (ur. 30 października 1981 w Göteborgu) – szwedzki żużlowiec.
Brązowy medalista młodzieżowych indywidualnych mistrzostw Szwecji (Vetlanda 2002). Dwukrotny finalista indywidualnych mistrzostw Szwecji (Eskilstuna 2002 – XVI miejsce, Målilla 2004 – XVII miejsce). Trzykrotny medalista drużynowych mistrzostw Szwecji: dwukrotnie srebrny (2002, 2003) oraz brązowy (2006). Brązowy medalista drużynowych mistrzostw Wielkiej Brytanii (2004). Brązowy medalista drużynowych mistrzostw Finlandii (2006).
W lidze szwedzkiej reprezentował barwy klubów: Kaparna Göteborg (2001–2003, 2005–2007), Gastarna Göteborg (2002–2004), Lejonen Gislaved (2002), Falkarna Mariestad (2003), Piraterna Motala (2006), Team Bikab Eskilstuna (2006, 2008) oraz Smederna Eskilstuna (2006, 2008), w fińskiej – Leijonahaukat HMK-SsMK (2006), w brytyjskiej – Ipswich Witches (2002–2007), natomiast w polskiej – Stal Gorzów Wielkopolski (2006–2007) oraz Start Gniezno (2008).

</doc>
<doc id="3049130" url="https://pl.wikipedia.org/wiki?curid=3049130" title="Super Grover 2.0">
Super Grover 2.0

Super Grover 2.0 (2010-2012) – amerykański serial animowany.
Premiera serialu w Polsce odbyła się 21 października 2013 roku na antenie MiniMini+ w bloku "Sezamkowy zakątek". Serial emitowano do 29 maja 2015 roku.
Opis fabuły.
Serial opowiada o przygodach superbohatera zwanego Super Grover 2.0, który pojawia się w ulicy Sezamkowej. Nie wszystko wychodzi mu za pierwszym razem, ale nigdy się nie poddaje. Dzięki swojej Mocy Obserwacji Super Grover rozwiązuje zagadki i stawia czoło wszelkim trudnościom.
Wersja polska.
Opracowanie wersji polskiej: na zlecenie MiniMini+ – START INTERNATIONAL POLSKA
Reżyseria: Paweł Galia
Dialogi polskie: Piotr Radziwiłowicz
Dźwięk i montaż: Jerzy Wierciński
Kierownictwo produkcji: Anna Kuszewska
Wystąpili:
Lektor: Paweł Galia

</doc>
<doc id="3049131" url="https://pl.wikipedia.org/wiki?curid=3049131" title="Tobias Johansson">
Tobias Johansson



</doc>
<doc id="3049132" url="https://pl.wikipedia.org/wiki?curid=3049132" title="Pałac Biskupa w Nazarecie">
Pałac Biskupa w Nazarecie

Pałac Biskupa w Nazarecie (hebr. כנסיית ההשלכה; czasami nazywany także Kaplica Trwogi; łac. "Notre Dame de l`Effroi") – ruiny kaplicy położone w mieście Nazaret, na północy Izraela.
Historia budowli.
Tradycja chrześcijańska.
Miejsce to jest ściśle związane w tradycji chrześcijańskiej z położoną na południu górą Har Kidumim. Uważa się, że góra ta jest miejscem z którego mieszkańcy Nazaretu zamierzali strącić Jezusa Chrystusa. Dlatego jest ona nazywana "Górą Strącenia". Na północ od tego miejsca znajduje się wzgórze, z którego według tradycji Maria z Nazaretu obserwowała przebieg całego wydarzenia.
Dzieje budowli.
W 1860 roku prawosławny biskup Nippon wybudował w tym miejscu swoją rezydencję. W trzy lata później, w jego sąsiedztwie franciszkanie wznieśli Kaplicę Trwogi. Z czasem całość została otoczona jednym kamiennym murem i przeszła pod kontrolę cerkwi prawosławnej. Obecnie kaplica jest w stanie ruiny. W dniu 21 czerwca 2009 roku prawosławny patriarcha Jerozolimy Teofil III wmurował w pobliżu kaplicy kamień węgielny pod budowę szkoły prawosławnej.
Opis budowli.
Kaplica wznosi się na szczycie wzgórza z widokiem na Górę Strącenia. Od strony wschodniej kaplica posiada niewielki balkon, nad którym umieszczono sklepienie krzyżowe podparte na dwóch kolumnach. Pod gankiem znajduje się niewielka podziemna krypta. Wejście główne do kaplicy znajduje się od strony wschodniej. Powyżej wejścia umieszczono niewielkie okno w kształcie krzyża. Na obu bocznych ścianach są trzy pilastry i dwa stylowe okna. Obecnie budynek pozostaje opuszczony i jest w stanie ruiny.

</doc>
<doc id="3049136" url="https://pl.wikipedia.org/wiki?curid=3049136" title="Cerpok">
Cerpok



</doc>
<doc id="3049138" url="https://pl.wikipedia.org/wiki?curid=3049138" title="Mistrzostwa Kanady w Lekkoatletyce 2013">
Mistrzostwa Kanady w Lekkoatletyce 2013

Mistrzostwa Kanady w Lekkoatletyce 2013 – zawody lekkoatletyczne, które odbyły się od 20 do 23 czerwca w Moncton.
Biegi przełajowe.
Mistrzostwa Kanady w przełajach rozegrano 30 listopada w Vancouver.

</doc>
<doc id="3049141" url="https://pl.wikipedia.org/wiki?curid=3049141" title="Jan Bolland">
Jan Bolland

Janice "Jan" Bolland (ur. 25 stycznia 1966 w Cheyenne) – amerykańska kolarka szosowa i przełajowa, dwukrotna medalistka mistrzostw świata.
Kariera.
Największy sukces w karierze Jan Bolland osiągnęła w 1992 roku, kiedy wspólnie z Eve Stephenson, Jeanne Golay i Danute Bankaitis-Davis zwyciężyła w drużynowej jeździe na czas podczas szosowych mistrzostw świata w Benidorm. Na rozgrywanych rok później mistrzostwach świata w Oslo Danute Bankaitis-Davis została zastąpiona przez Dede Demet-Barry, a Amerykanki zajęły drugie miejsce. Ponadto w 1991 roku zdobyła brązowy medal w wyścigu ze startu wspólnego podczas igrzysk panamerykańskich w Hawanie. Startowała także w kolarstwie przełajowym, zdobywając między innymi złoty medal mistrzostw USA w 1996 roku. Nigdy nie brała udziału w igrzyskach olimpijskich.

</doc>
<doc id="3049146" url="https://pl.wikipedia.org/wiki?curid=3049146" title="Tobias Johansson (żużlowiec)">
Tobias Johansson (żużlowiec)

Tobias Johansson (ur. 15 września 1977 w Växjö) – szwedzki żużlowiec.
Brązowy medalista młodzieżowych indywidualnych mistrzostw Szwecji (Vetlanda 1997). Trzykrotny finalista indywidualnych mistrzostw Szwecji (Hagfors 2003 – XV miejsce, Målilla 2004 – XIII miejsce, Vetlanda 2005 – XV miejsce). Dwukrotny finalista mistrzostw Szwecji par klubowych (2000 – VII miejsce, 2002 – VI miejsce). brązowy medalista drużynowych mistrzostw Niemiec (2006).
Reprezentant Szwecji na arenie międzynarodowej. Uczestnik ćwierćfinału indywidualnych mistrzostw świata juniorów (Hyvinkää 1996 – XVI miejsce).
W lidze brytyjskiej startował w barwach klubów: Belle Vue Aces (2004), Edinburgh Monarchs (2004) oraz Poole Pirates (2005), natomiast w polskiej – WKM Warszawa (2003) i Polonia Piła (2005–2006).

</doc>
<doc id="3049148" url="https://pl.wikipedia.org/wiki?curid=3049148" title="Danute Bankaitis-Davis">
Danute Bankaitis-Davis

Danute Monika "Bunki" Bankaitis-Davis (ur. 2 stycznia 1958, zm. 29 stycznia 2021) – amerykańska kolarka szosowa, złota medalistka mistrzostw świata.
Kariera.
Największy sukces w karierze Danute Bankaitis-Davis osiągnęła w 1992 roku, kiedy wspólnie z Eve Stephenson, Jeanne Golay i Jan Bolland zdobyła złoty medal w drużynowej jeździe na czas podczas mistrzostw świata w Benidorm. Był to jedyny medal wywalczony przez Bankaitis-Davis na międzynarodowej imprezie tej rangi. W 1988 roku wystartowała w wyścigu ze startu wspólnego na igrzyskach olimpijskich w Seulu, kończąc rywalizację na czternastym miejscu. W tym samym roku zwyciężyła w Postgiro Norway, a dwa lata później była najlepsza w amerykańskim Tour de Toona.

</doc>
<doc id="3049153" url="https://pl.wikipedia.org/wiki?curid=3049153" title="Roberta Bonanomi">
Roberta Bonanomi

Roberta Bonanomi (ur. 15 października 1966 w Sotto il Monte) – włoska kolarka szosowa, czterokrotna medalistka mistrzostw świata.
Kariera.
Pierwszy sukces w karierze Roberta Bonanomi osiągnęła w 1987 roku, kiedy wspólnie z Francescą Galli, Imeldą Chiappą i Monicą Bandini zdobyła brązowy medal w drużynowej jeździe na czas podczas mistrzostw świata w Villach. W tej samej konkurencji Włoszki z Marią Canins zamiast Chiappy w składzie zdobyły złoty medal na mistrzostwach świata w Ronse w 1988 roku oraz srebrny na rozgrywanych rok później mistrzostwach w Chambéry. Ostatni medal Bonanomi zdobyła na mistrzostwach świata w Oslo w 1993 roku, gdzie reprezentacja Włoch w składzie: Roberta Bonanomi, Alessandra Cappellotto, Michela Fanini i Fabiana Luperini wywalczyła kolejny brązowy medal. W 1984 roku wystartowała w wyścigu ze startu wspólnego na igrzyskach olimpijskich w Los Angeles, kończąc rywalizację na 23. miejscu. W tej samej konkurencji wystąpiła także na czterech kolejnych igrzyskach, lecz uzyskiwała słabsze wyniki, a na igrzyskach w Sydney w 2000 roku nie ukończyła rywalizacji. Ponadto w 1988 roku zwyciężyła w klasyfikacji generalnej Giro d'Italia Femminile, a rok później była najlepsza w Postgiro Norway.

</doc>
<doc id="3049156" url="https://pl.wikipedia.org/wiki?curid=3049156" title="Dzieje pięknej Bitynki">
Dzieje pięknej Bitynki

Dzieje pięknej Bitynki, podtytuł: "Opowieść o życiu Zofii Wittowej-Potockiej (1760-1822)" – książka Jerzego Łojka opowiadająca historię życia Zofii Potockiej. Według autora, książka ta jest pierwszą poważną próbą zajęcia się dziejami Zofii Potockiej. Stąd też wynika metoda, którą przyjął: skupił się na wierności historycznej kosztem fabularyzacji narracji. Książka jest oparta na zachowanych materiałach archiwalnych (korespondencja, dzienniki, pamiętniki, dokumenty urzędowe) oraz publikacjach naukowych nt. historii Polski na przełomie XVIII i XIX w i ludzi tamtej epoki. Po raz pierwszy ukazała się w roku 1970 i była wielokrotnie wznawiana.
Tytuł.
Tytuł książki nawiązuje do miejsca urodzenia bohaterki, miasta Bursa, leżącego na obszarze starożytnej Bitynii.
Treść.
Zofia Wittowa-Potocka (de domo Glavani) była Greczynką urodzoną w Turcji, przybyłą do Rzeczypospolitej wraz z wracającym z misji w Stambule ambasadorem polskim Karolem Boscamp-Lasopolskim. Dudu – jak przezywano Zofię – słynęła z urody, uchodząc za najpiękniejszą kobietę Europy swoich czasów; doceniano także inne jej zalety: inteligencję i dobroć. Historia Dudu to historia niezwykłego awansu społecznego ubogiej Greczynki, która u szczytu swojego powodzenia została żoną magnata Stanisława Szczęsnego Potockiego i poznała wiele osób, które później zapisały się na kartach historii.

</doc>
<doc id="3049159" url="https://pl.wikipedia.org/wiki?curid=3049159" title="Mistrzostwa Świata w Podnoszeniu Ciężarów 2013 (69 kg mężczyzn)">
Mistrzostwa Świata w Podnoszeniu Ciężarów 2013 (69 kg mężczyzn)

69 kg mężczyzn – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbyła się 23 października.

</doc>
<doc id="3049160" url="https://pl.wikipedia.org/wiki?curid=3049160" title="Grégoire de Saint-Vincent">
Grégoire de Saint-Vincent

Grégoire de Saint-Vincent (ur. 8 września 1584 w Brugii, zm. 27 stycznia 1667 w Gandawie) – flamandzki matematyk.
Życiorys.
Nie wiemy zbyt wiele o jego rodzinie i wczesnym życiu. W 1595 roku rozpoczął edukację w kolegium jezuickim w Brugii. Po sześciu latach wyjechał studiować matematykę i filozofię do Douai. W 1607 roku wstąpił do jezuitów i rozpoczął naukę w Collegium Romanum, gdzie jego nauczycielem był jeden z najsławniejszych uczonych tamtych czasów Christoph Clavius. Clavius dość szybko poznał się na talencie Saint-Vincenta i namówił go do dalszej nauki. W czasie pobytu w Rzymie Flamand poznał również Galileusza, którego teorie zafascynowały go i skłoniły do własnych badań. Gdy przełożeni zwrócili się z prośbą do swoich matematyków o wydanie opinii na temat heliocentryzmu, przedstawił im swoje prace broniące tego modelu. W 1612 roku wrócił do Leuven, gdzie dokończył studia teologiczne. W 1613 roku otrzymał święcenia kapłańskie.
Jednocześnie rozpoczął pracę nauczyciela greki w kolegiach, początkowo w Brukseli, potem w ’s-Hertogenbosch i Kortrijk. W 1616 roku został kapelanem oddziału wojsk hiszpańskich w Belgii. W Niderlandach trwała wówczas rewolta Holendrów skierowana przeciwko władzy Habsburgów. Po pewnym czasie wrócił do nauczania w szkole, tym razem jako matematyk. Początkowo był asystentem François d'Aguilona, ale po jego śmierci w 1617 pracował samodzielnie. Oprócz tego prowadził badania naukowe, których wyniki opublikował w dwóch dziełach: "Theses de cometis" z 1619 roku i " Theses mechanicae" z 1620 roku. Na podstawie tych prac jego uczeń Jean-Charles della Faille opublikował w 1632 roku "Theoremata de centro gravitatis". Była to ważne dzieło, della Faillemu udało się bowiem, jako pierwszemu wyznaczyć środek geometryczny wycinka kołowego.
Od 1621 roku pracował jako nauczyciel matematyki w kolegium lowańskim. Oprócz pracy dydaktycznej kontynuował pracę naukową. Na podstawie prac Archimedesa, Apoloniusza i Pappusa opracował teorię krzywych stożkowych. Opisał również wielkości nieskończenie małe, w badaniu których był pionierem. Napisał dzieła "Theoremata mathematica scientiae staticae" i "Problema Austriacum" poświęcone problemowi kwadratury koła. Wyniki niektórych jego prac z tego okresu przyczyniły się później do odkrycia rachunku różniczkowego i całkowego. Miał również kilku uczniów, którzy odegrali pewną rolę w rozwoju matematyki. Do najważniejszych, poza della Faillem, należeli Joannes Cieremans i Guillaume Boelmans.
Saint-Vincent uzyskał pozwolenie papiestwa na opublikowanie swoich dzieł drukiem. Nie mógł jednak przystąpić do tego przed uzyskaniem zgody generała zakonu. Muzio Vitelleschi, pełniący wówczas tę funkcję, nakazał mu przygotowanie wyciągu ze swoich prac i wysłanie go Grienbergerowi. Christoph Grienberger był wówczas profesorem Kolegium Rzymskiego i uchodził za największy wśród jezuitów autorytet w sprawach matematyki. Miał on ocenić prezentowany przez Saint-Vincenta poziom i sprawdzić poprawność nowych metod. Grégoire sporządził odpowiednie notatki i wysłał je do Rzymu. Manuskrypt jest do dziś przechowywany w Bibliotece Królewskiej Belgii. Jest on pierwszym zachowanym do naszych czasów przykładem zastosowania układu współrzędnych biegunowych. Grienberger, po otrzymaniu pracy, poprawił kilka fragmentów, które w jego opinii były błędne i przesłał poprawioną wersję Saint-Vincentowi z pozwoleniem na publikację, pod warunkiem że uwzględni naniesione zmiany. Saint-Vincent nie zgadzał się z poglądami Grienbergera i w 1625 roku osobiście pojechał do Rzymu, by przedyskutować sporne kwestie. Dyskusje zakończyły się jednak fiaskiem i Grienberger pozostał głuchy na argumenty Saint-Vincenta, który wobec niepowodzenia wrócił do Leuven.
Nie przebywał jednak zbyt długo w rodzinnych stronach, ponieważ w 1626 roku został mianowany nadwornym kapelanem Ferdynanda II i przeniósł się do Pragi, gdzie rezydował cesarz. Funkcję tę pełnił przez sześć lat. W czasie pobytu w Czechach podupadł na zdrowiu, w związku z czym nie był w stanie wykonywać wszystkich swoich obowiązków i zwrócił się do cesarza z prośbą o zezwolenie na wybranie sobie pomocnika. Ferdynand zgodził się i do Saint-Vincenta dołączył inny jezuita i matematyk, Théodore Moret z Antwerpii. W międzyczasie Saint-Vincent otrzymał ofertę nauczania na uniwersytecie w Madrycie, którą jednak był zmuszony odrzucić ze względu na zły stan zdrowia. W tym samym roku wojna trzydziestoletnia, która trwała wówczas w Cesarstwie, przybrała niekorzystny dla Habsburgów obrót. Protestanccy książęta, wsparci przez wojska szwedzkie, zaczęli odnosić zwycięstwa i coraz bardziej zagrażali strategicznym ziemiom dynastii. Wobec nowej ofensywy protestantów i ciężkiego stanu zdrowia, Saint-Vincent został ewakuowany z Pragi do Wiednia. W czeskiej stolicy pozostało wówczas bardzo wiele jego dzieł matematycznych.
Z Wiednia przeniósł się później do Gandawy, gdzie spędził resztę swojego życia. Po dziesięciu latach od wyjazdu z Pragi udało mu się, przy pomocy braci z zakonu, odzyskać pozostawione tam prace. W 1647 roku zostały one wydane w Antwerpii pod tytułem "Opus geometricum quadraturae circuli sectionum coni". Dzieło liczyło 1250 stron i poruszało wiele różnych tematów, takich jak okręgi, trójkąty, ciągi geometryczne, elipsy, parabole czy hiperbole. Praca ta znacznie przyczyniła się do rozwoju geometrii analitycznej. Saint-Vincent zawarł w nim swoje odkrycie dotyczące hiperboli. Odkrył, że pole pod hiperbolą prostokątną (tzn. krzywą daną równaniem "xy" = "k") nad przedziałami ["a", "b"] i ["c", "d"] jest takie samo, jeśli "a/b" = "c/d". Własność ta pozwoliła zdefiniować funkcję A(x), która jest polem pod powyższą krzywą od 1 do x i spełnia warunek A(xy) = A(x) + A(y). Ponieważ cecha ta charakteryzuje logarytmy, matematycy uznali A(x) za rodzaj logarytmu. Ze względu na jej związek z hiperbolą prostokątną xy = 1, nazwano ją logarytmem naturalnym. Nazwę i rozwinięcie w szereg potęgowy podał Gerard Merkator, ale dopiero później odkryto, że jest to logarytm o podstawie e. Odkrycie to było podstawą do badania teorii logarytmów i przyjęcia w końcu logarytmu naturalnego.
Te teorie Saint-Vincenta zostały później rozwinięte przez jednego z jego uczniów Alphonse'a Antonia de Sarasę. W "Opus geometricum..." znalazła się także metoda obliczania objętości brył przestrzennych, podobna do zasady Cavalieriego, ale wymyślona niezależnie od Bonaventury Cavalierego. Saint-Vincent kontynuował również badanie problemu kwadratury koła i jego praca uchodzi za najbardziej wyczerpujące opisanie tego zagadnienia, chociaż Christiaan Huygens znalazł w niej błąd. Jego dzieła wywarły duży wpływ na ówczesnych i późniejszych matematyków.
Mimo problemów zdrowotnych Saint-Vincent kontynuował prace i zajął się kolejnymi, po kwadraturze koła, problemem matematyki greckiej, czyli podwojeniem sześcianu i trysekcją kąta. Ze względu na pogłębiającą się chorobę nie dokończył swoich badań. "Opus geometricum ad mesolabium", dotycząca tego problemu, została wydana rok po jego śmierci, która nastąpiła w 1667 roku.

</doc>
<doc id="3049161" url="https://pl.wikipedia.org/wiki?curid=3049161" title="Michela Fanini">
Michela Fanini

Michela Fanini (ur. 23 marca 1973 w Lukce, zm. 16 października 1994 w Capannori) – włoska kolarka szosowa, brązowa medalistka mistrzostw świata.
Kariera.
Największy sukces w karierze Michela Fanini osiągnęła w 1993 roku, kiedy wspólnie z Robertą Bonanomi, Alessandrą Cappellotto i Fabianą Luperini zdobyła brązowy medal w drużynowej jeździe na czas podczas mistrzostw świata w Oslo. W 1992 roku została mistrzynią kraju w wyścigu ze startu wspólnego, a w 1994 roku zwyciężyła w klasyfikacji generalnej Giro d'Italia Femminile. Nigdy nie wystąpiła na igrzyskach olimpijskich.
16 października 1994 roku zginęła w wypadku samochodowym. Jej memoriałem jest wyścig kolarski kobiet Premondiale Giro Toscana Int. Femminile.

</doc>
<doc id="3049162" url="https://pl.wikipedia.org/wiki?curid=3049162" title="Mezipotočí">
Mezipotočí

Mezipotočí – wieś, część gminy Kájov, położona w kraju południowoczeskim, w powiecie Český Krumlov, w Czechach. Znajduje się około 3 km na południowy zachód od Kájova. Przechodzi tędy linia kolejowa z Czeskich Budziejowic do - Černý Kříž. Istnieje 29 zarejestrowanych adresów. Na stałe mieszka tu 30 mieszkańców.

</doc>
<doc id="3049163" url="https://pl.wikipedia.org/wiki?curid=3049163" title="Mistrzostwa Świata w Podnoszeniu Ciężarów 2013 (63 kg kobiet)">
Mistrzostwa Świata w Podnoszeniu Ciężarów 2013 (63 kg kobiet)

63 kg kobiet – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbyła się 23 października.

</doc>
<doc id="3049165" url="https://pl.wikipedia.org/wiki?curid=3049165" title="Pastoralny Biblijny Instytut">
Pastoralny Biblijny Instytut



</doc>
<doc id="3049168" url="https://pl.wikipedia.org/wiki?curid=3049168" title="ISU Grand Prix w łyżwiarstwie figurowym 2013/2014">
ISU Grand Prix w łyżwiarstwie figurowym 2013/2014

ISU Grand Prix w łyżwiarstwie figurowym 2013/2014 – 19. edycja zawodów w łyżwiarstwie figurowym. Zawodnicy podczas sezonu wystąpili w siedmiu zawodach cyklu rozgrywek. Rywalizacja rozpoczęła się w Detroit 18 października, a zakończyła w japońskiej Fukuoce finałem Grand Prix, który odbył się w dniach 5 – 8 grudnia 2013 roku.
Klasyfikacje punktowe.
Awans do finału Grand Prix zdobywa 6 najlepszych zawodników/par w każdej z konkurencji.

</doc>
<doc id="3049169" url="https://pl.wikipedia.org/wiki?curid=3049169" title="Porim sa">
Porim sa

Porim sa (보림사 Klasztor Drogocennego Lasu) – koreański klasztor. Pierwszy klasztor szkoły sŏn w Korei.
Historia klasztoru.
Klasztor został założony przez mistrza sŏn Pojo Ch'ejinga (804-880). Po swoim powrocie z Chin i otrzymaniu przekazu od wielu chińskich mistrzów, kontynuował działalność jako spadkobierca mistrza sŏn Ŏksunga Yŏmgŏ (zm. 844). Przy pomocy króla Hŏnana (pan. 857-861) wybudował w 862 r. klasztor Porim na górze Kaji. Od tej pory szkoła sŏn założona przez mistrza Wŏnjŏka Toŭi w 821 r. zaczęła być nazywana od nazwy góry i stała się jedną z dziewięciu górskich szkół sŏn. Mając swój klasztor szkoła zrewitalizowała się i Ch'ejing umierając pozostawił swojemu następcy ponad ośmiuset uczniów. 
Większość z ponad dwudziestu budynków klasztoru została zniszczona w czasie wojny koreańskiej i odbudowana po wojnie.
Obecnie klasztor znajduje się w powiecie Jangheung w prowincji Południowej Jŏlli (Jeollanam-do).

</doc>
<doc id="3049172" url="https://pl.wikipedia.org/wiki?curid=3049172" title="Albatross (film)">
Albatross (film)

Albatross – brytyjski dramat z 2011 roku, będący debiutem reżysera Nialla MacCormicka.
Akcja filmu toczy się wokół młodej początkującej pisarki Emelii Conan Doyle, wierzącej że jest potomkiem Artura Conana Doyle'a. Przyjeżdża do miasteczka na południowym wybrzeżu Anglii, gdzie zaprzyjaźnia się z nastolatką Beth z patologicznej rodziny, a wkrótce potem rozpoczyna romans z jej ojcem.
Film w całości został nakręcony na Wyspie Man i miał swoją premierę na Festiwalu Filmowym w Edynburgu w czerwcu 2011 roku.
Film został nominowany do nagród:

</doc>
<doc id="3049176" url="https://pl.wikipedia.org/wiki?curid=3049176" title="Fabiana Luperini">
Fabiana Luperini

Fabiana Luperini (ur. 14 stycznia 1974 w Pontedera) – włoska kolarka szosowa, brązowa medalistka mistrzostw świata.
Kariera.
Pierwszy sukces w karierze Fabiana Luperini osiągnęła w 1991 roku, kiedy zdobyła brązowy medal w wyścigu ze startu wspólnego podczas mistrzostw świata juniorów. Na rozgrywanych dwa lata później mistrzostwach świata w Oslo wspólnie z Robertą Bonanomi, Alessandrą Cappellotto, Michelą Fanini zdobyła brązowy medal w drużynowej jeździe na czas. W latach 2006 i 2008 zdobywała mistrzostwo Włoch w wyścigu ze startu wspólnego. Ponadto Luperini zwyciężała między innymi w La Flèche Wallonne Féminine w latach 1998, 2001 i 2002, Tour de France féminin w latach 1995-1997, Giro del Trentino Internazionale Femminile w latach 1995, 1996, 1999, 2002 i 2008 oraz Tour méditerranéen Féminine w latach 2001 i 2002. Włoszka ustanowiła również rekord zwycięstw w Giro d'Italia Femminile, wygrywając pięciokrotnie w latach 1995-1998 oraz 2008. Nigdy nie brała udziału w igrzyskach olimpijskich.

</doc>
<doc id="3049177" url="https://pl.wikipedia.org/wiki?curid=3049177" title="Monika Lampkowska">
Monika Lampkowska



</doc>
<doc id="3049180" url="https://pl.wikipedia.org/wiki?curid=3049180" title="LG Cup 2001">
LG Cup 2001



</doc>
<doc id="3049181" url="https://pl.wikipedia.org/wiki?curid=3049181" title="LG Cup 2003">
LG Cup 2003



</doc>
<doc id="3049182" url="https://pl.wikipedia.org/wiki?curid=3049182" title="LG Cup 2002">
LG Cup 2002



</doc>
<doc id="3049185" url="https://pl.wikipedia.org/wiki?curid=3049185" title="Cigacice Port">
Cigacice Port

Cigacice Port – ładownia, a dawniej stacja kolejowa w Cigacicach, w gminie Sulechów, w powiecie zielonogórskim, w woj. lubuskim, w Polsce. Została otwarta w 1916 roku przez KPEV.

</doc>
<doc id="3049188" url="https://pl.wikipedia.org/wiki?curid=3049188" title="Nieświcz">
Nieświcz

Nieświcz (ukr. Несвіч) – wieś na Ukrainie w rejonie łuckim obwodu wołyńskiego.
Leży nad Połonką. Znajduje tu się stacja kolejowa Nieświcz Wołyński, położona na linii Lwów – Kiwerce.

</doc>
<doc id="3049189" url="https://pl.wikipedia.org/wiki?curid=3049189" title="Jan I Zwycięski">
Jan I Zwycięski

Jan I Zwycięski (ur. w 1252 lub 1253 r., zm. 3 maja 1294 r. w Lier) – książę Brabancji od 1248 r. z dynastii z Louvain.
Życie.
Jan był drugim synem księcia Brabancji Henryka III i Adelajdy, córki księcia Burgundii Hugona IV. Objął rządy w Brabancji po abdykacji upośledzonego fizycznie i umysłowo starszego brata Henryka IV w 1267 r., którą poprzedziła wojna domowa. W 1268 r. jego władzę potwierdził antykról Niemiec Ryszard z Kornwalii.
W okresie swoich rządów Jan wspierał politykę króla Francji Filipa III Śmiałego (swego szwagra – Jan był mężem siostry króla Filipa, zmarłej jednak w 1271 r., z kolei Filip kilka lat później poślubił siostrę Jana, Marię). Jan starał się też odgrywać ważną rolę polityczną w swoim regionie. Walczył o swobodny dostęp Brabancji do handlu z Nadrenią, m.in. objął opieką Akwizgran oraz nabył strategicznie położone hrabstwo Kerpen. Gdy w 1283 r. zmarła księżna Limburgii Ermengarda, włączył się w spór o dziedzictwo po wygasłym rodzie książęcym, odkupiwszy roszczenia od hrabiego Adolfa z Bergu (zbyt słabego, by mieć szanse w sporze z hrabiami Geldrii). Wojnę o sukcesję limburską rozstrzygnęła bitwa pod Worringen w 1288 r., w której Jan (wspomagany przez wojska hrabiego Holandii) zadał klęskę połączonym siłom arcybiskupa Kolonii, Luksemburga i Geldrii (sprzymierzeni przeciwko niemu książęta zginęli lub dostali się do jego niewoli). W ten sposób uzyskał księstwo Limburgii. Król Niemiec Adolf z Nassau mianował Jana wójtem Rzeszy na obszarze między Mozelą a Morzem Północnym. 
Jan, lubiący rozrywki wojenne, zmarł w wyniku ran odniesionych podczas turnieju. Za życia dbał jednak także o handel, obdarzał przywilejami miasta i troszczył się o utrzymanie pokoju. Wspierał też poetów, a nawet sam pisał wiersze, zachowały się m.in. sygnowane jego imieniem pieśni minnesingerskie. Jest uważany za najwybitniejszego władcę regionu Niderlandów w końcu XIII wieku.
Rodzina.
Jan był dwukrotnie żonaty. W 1270 r. poślubił Małgorzatę, córkę króla Francji Ludwika IX Świętego. Ta jednak zmarła już w 1271 r., nie pozostawiając potomków. Drugą żoną Jana została w 1273 r. Małgorzata, córka hrabiego Flandrii Gwidona z Dampierre. Z tego małżeństwa pochodziło pięcioro dzieci:
Ponadto Jan miał inne dzieci z nieślubnych związków.

</doc>
<doc id="3049190" url="https://pl.wikipedia.org/wiki?curid=3049190" title="Adam Kaźmierczyk (duchowny)">
Adam Kaźmierczyk (duchowny)

Adam Kaźmierczyk (ur. 18 listopada 1920 w Jasieniu, zm. 14 stycznia 2004 w Grybowie) – polski duchowny rzymskokatolicki, proboszcz parafii św. Katarzyny w Grybowie i dziekan dekanatu Grybów. 
Życiorys.
Młodość.
Adam Kaźmierczyk wychował się w rodzinie wielodzietnej Stanisława i Katarzyny Kaźmierczyków. Spośród sześciorga dzieci, troje wybrało stan duchowny – Adam wybrał kapłaństwo, a jego dwie siostry życie zakonne w Zgromadzeniu SS. Felicjanek.
W 1939 r. zdał maturę w szkole w Brzesku, a następnie wstąpił do Wyższego Seminarium Duchownego w Tarnowie, którego rektorem był wówczas bł. ks. Roman Sitko. Formację do kapłaństwa rozpoczął w Błoniu koło Tarnowa, gdzie w pierwszym miesiącu pobytu został aresztowany wraz z innymi klerykami i ich przełożonymi, po czym więziony przez władze niemieckie w Tarnowie. Święcenia kapłańskie otrzymał 24 kwietnia 1945 z rąk ks. bpa Stanisława Rosponda. W roku 1951 uzyskał tytuł magistra teologii Uniwersytetu Jagiellońskiego w Krakowie.
Praca duszpasterska.
Po święceniach rozpoczął pracę duszpasterską jako wikariusz w Ropczycach (1945-1948), a następnie w parafii katedralnej w Tarnowie, pełniąc równocześnie obowiązki rektora kościoła Matki Bożej Szkaplerznej w Tarnowie oraz kapelana Zakładu Poprawczego w Tarnowie.
Dnia 11 marca 1962 r. rozpoczął pracę jako proboszcz parafii Św. Katarzyny w Grybowie i dziekan dekanatu grybowskiego. Ponadto pełnił funkcję ojca duchownego dekanatu Grybów. Pisał także artykuły do czasopism "Wzrastanie" i "Kurier Grybowski". Rozwijał na terenie miasta poradnictwo przedmałżeńskie i rodzinne, nabożeństwa i spotkania dla ludzi starych i chorych, młodzieży i studentów. W roku 1977 utworzył orkiestrę parafialną, a w roku 1987 poświęcona została nowa plebania, nad której budową czuwał. W czasie jego posługi w Grybowie wykonano remont kościoła św. Katarzyny, zakupiono wysokiej klasy organy projektu prof. Jana Jargonia (organizowane były koncerty muzyki organowej z udziałem zagranicznych wykonawców z Norymbergi, Essen i Hagi), zmodernizowano dzwony kościelne, wybudowano mur podporowy i ogrodzenie wokół kościoła. Obowiązki proboszcza wykonywał do 1987 roku, kiedy to przeszedł na emeryturę. Przez okres pobytu w Grybowie pełnił funkcję kustosza Muzeum Parafialnego w Grybowie, aż do swojej śmierci w 2004 roku.

</doc>
<doc id="3049192" url="https://pl.wikipedia.org/wiki?curid=3049192" title="Jan Alchemik">
Jan Alchemik

Jan Alchemik, niem. "Johann der Alchimist" (ur. 1406, zm. 16 listopada 1464) – regent marchii brandenburskiej od 1426 do 1437 r., margrabia Kulmbach od 1437 do 1457 r. z dynastii Hohenzollernów.
Życiorys.
Był najstarszym synem pierwszego elektora brandenburskiego z rodu Hohenzollernów, Fryderyka I i Elżbiety, córki księcia bawarskiego na Landshut Fryderyka. Już od 1424 r., wobec dużej ilości zajęć ojca związanych z niemiecką polityką, Jan musiał go zastępować w rządach w Brandenburgii, a w 1426 r. otrzymał oficjalnie status regenta. Już w tym samym roku zażegnał poważne niebezpieczeństwo ze strony książąt zachodniopomorskich i meklemburskich, odzyskując Prenzlau, a następnie zawierając pokój. Zmagał się także z buntami mieszczan oraz walczył z husytami. W 1435 r. razem z bratem Albrechtem udał się do Jerozolimy. W 1437 r. został zmuszony przez ojca do rezygnacji z uprawnień, jakie dawała mu primogenitura – ojciec uznał, iż nie nadaje się do rządów. W zamian za to otrzymał ziemie w górnej Frankonii. Rządził tym krajem w pokoju, aż w 1457 r. ustąpił na rzecz swego brata Albrechta.
Rodzina.
Jan już w 1412 r. poślubiony został Barbarze, córce księcia saskiego Rudolfa III (cesarz obiecał, iż po spodziewanym wymarciu dynastii askańskiej małżeństwo to da Hohenzollernom tytuł elektorski; gdy jednak to nastąpiło cesarz nie dotrzymał obietnicy wynagradzając ojca Jana odszkodowaniem pieniężnym). Z małżeństwa tego pochodziły trzy córki:
Jedyny syn, Rudolf, urodzony w 1424 r., zmarł w niemowlęctwie. Jan posiadał także dzieci nieślubne.

</doc>
<doc id="3049193" url="https://pl.wikipedia.org/wiki?curid=3049193" title="Puchowe kołysanki 2">
Puchowe kołysanki 2

Puchowe kołysanki 2 – drugi album Justyny Steczkowskiej z kołysankami nawiązujący do albumu Puchowe kołysanki z 2008 roku. Album zawiera bajkę czytaną przez wokalistkę.

</doc>
<doc id="3049195" url="https://pl.wikipedia.org/wiki?curid=3049195" title="Organizm wskaźnikowy">
Organizm wskaźnikowy



</doc>
<doc id="3049196" url="https://pl.wikipedia.org/wiki?curid=3049196" title="Natalja Grinina">
Natalja Grinina

Natalja Grinina (ros. Наталья Гринина) – rosyjska kolarka szosowa, reprezentująca także Związek Radziecki, dwukrotna mistrzyni świata.
Kariera.
Pierwszy sukces w karierze Natalja Grinina osiągnęła w 1991 roku, kiedy wspólnie z Nadieżdą Kibardiną, Walentiną Połchanową i Aigą Zagorską zdobyła brązowy medal w drużynowej jeździe na czas podczas mistrzostw świata w Stuttgarcie. Na rozgrywanych dwa lata później mistrzostwach świata w Benidorm reprezentacja Rosji w składzie: Gulnara Fatkulina, Natalja Grinina, Aleksandra Kolasiewa i Nadieżda Kibardina zdobyła kolejny brązowy medal w tej konkurencji. Grinina nigdy nie brała udziału w igrzyskach olimpijskich.

</doc>
<doc id="3049197" url="https://pl.wikipedia.org/wiki?curid=3049197" title="Bioindikator">
Bioindikator



</doc>
<doc id="3049200" url="https://pl.wikipedia.org/wiki?curid=3049200" title="Corinne Le Gal">
Corinne Le Gal

Corinne Le Gal (ur. 1 czerwca 1961) – francuska kolarka szosowa i torowa, srebrna medalistka szosowych mistrzostw świata.
Kariera.
Największy sukces w karierze Corinne Le Gal osiągnęła w 1992 roku, kiedy wspólnie z Jeannie Longo, Catherine Marsal i Cécile Odin zdobyła srebrny medal w drużynowej jeździe na czas podczas szosowych mistrzostw świata w Benidorm. Na rozgrywanych rok później szosowych mistrzostwach Francji wywalczyła brązowy medal w wyścigu ze startu wspólnego. Startowała także w kolarstwie torowym, zdobywając między innymi dwa medale na mistrzostwach kraju w 1990 roku: złoto w wyścigu punktowym oraz srebro w indywidualnym wyścigu na dochodzenie. Nigdy nie zdobyła medalu na torowych mistrzostwach świata. Nigdy też nie wystąpiła na igrzyskach olimpijskich.

</doc>
<doc id="3049208" url="https://pl.wikipedia.org/wiki?curid=3049208" title="Złudzenie publikacyjne">
Złudzenie publikacyjne

Złudzenie publikacyjne, tendencyjność publikacyjna, efekt szuflady – zafałszowanie naukowego obrazu rzeczywistości powstające wskutek wybiórczości w publikowaniu wyników naukowych. Może ono powstawać między innymi wówczas, gdy autorzy lub wydawcy nie interesują się wynikami, które uważają za mało interesujące lub niezgodne z ich poglądami, lub celowo ukrywają takie wyniki (stąd „efekt szuflady”). Wynika również z niezrozumienia metodologii weryfikacji zerowych hipotez statystycznych – obserwuje się, że wyniki zerowe są publikowane rzadziej od pozytywnych, na przykład w przeglądzie badań medycznych z 1987 roku trzykrotnie rzadziej. Studiowanie literatury przedmiotu daje więc zniekształcony obraz proporcji badań, w których dane twierdzenie zostało potwierdzone lub sfalsyfikowane. Autorzy i redakcje mogą więc pomijać raportowanie „nieudanych” badań i eksperymentów. Problem ten pogłębia dodatkowo dziennikarstwo popularnonaukowe, które dokonuje kolejnej, wybiórczej selekcji wyników badań, skupiając się w informacji publicznej na sensacyjnych rezultatach, i pomijając wyniki zerowe – jak demonstruje analiza z 2017 roku.
Przykładowo, badanie potwierdzające przewagę czynnika genetycznego nad czynnikiem środowiskowym w ludzkiej inteligencji zostałoby dopuszczone do publikacji w czasopiśmie naukowym, natomiast badanie, które nie wykazałoby takiej zależności, zostałoby uznane za „niekonkluzywne”, a tym samym niedopuszczone do publikacji. Wskutek tego wśród badaczy utrwaliłoby się nieudowodnione przekonanie o wyższym znaczeniu genów w ludzkiej inteligencji, podczas gdy w rzeczywistości połowa badań potwierdzałaby to twierdzenie, a połowa je obalała.
Metodą badawczą silnie narażoną na złudzenie publikacyjne jest podstawowa metaanaliza – choć jednocześnie właśnie przy pomocy zaawansowanych narzędzi metaanalitycznych można wykrywać tendencyjność badań. Zjawisko to ma charakter samospełniającej się prognozy, gdyż czasopisma naukowe rzadko przyjmują do publikacji artykuły napisane na podstawie badań, które są jedynie replikacjami wcześniejszych. Czasopismem naukowym, które publikuje głównie replikacje lub badania potwierdzające hipotezę zerową, jest "Representative Research In Social Psychology".
Metody wykrywania.
Tendencyjność publikacji można wykrywać poprzez stwierdzenie w statystykach metaanalitycznych rozbieżności z wynikającą z praw statystyki postacią wyników. Jednym z narzędzi do tego służących jest P"-Curve", opierające się na sprawdzaniu, czy wartości "p" badań mają konkretne oczekiwane rozkłady: w przypadku poprawnego rozpoznania istnienia (mocno prawoskośny) i nieistnienia (jednostajny) badanego zjawiska. Innym przykładowym narzędziem jest "funnel plot", testujący czy statystyki badawcze mają normalny, symetryczny rozkład wokół średniego wyniku, czy zachodzi jakieś niespodziewane zniekształcenie.
Badania.
Występowanie różnego rodzaju tendencyjności publikacji na korzyść wyników „istotnych statystycznie” potwierdziły metaanalizy m.in. w naukach społecznych, wiodących czasopismach naukowych ("Nature", "Science", "PNAS"), biologii i naukach medycznych, czy ekonomii. Według porównania różnych nauk, zjawisko to występuje w większości dziedzin – prawdopodobnie rzadziej w „twardszych” dyscyplinach, jednak tylko w niedużym stopniu.

</doc>
<doc id="3049209" url="https://pl.wikipedia.org/wiki?curid=3049209" title="Cécile Odin">
Cécile Odin

Cécile Odin (ur. 4 października 1965 w Blaye) – francuska kolarka szosowa i torowa, trzykrotna medalistka szosowych mistrzostw świata.
Kariera.
Pierwszy sukces w karierze Cécile Odin osiągnęła w 1989 roku, kiedy wspólnie z Valérie Simonnet, Catherine Marsal i Nathalie Cantet zdobyła brązowy medal w drużynowej jeździe na czas podczas szosowych mistrzostw świata w Chambéry. Na rozgrywanych dwa lata później mistrzostwach świata w Stuttgarcie razem z Marion Clignet, Nathalie Gendron i Catherine Marsal sięgnęła po złoty medal w tej samej konkurencji. Ostatni medal zdobyła na mistrzostwach świata w Benidorm, gdzie reprezentacja Francji w składzie: Corinne Le Gal, Jeannie Longo, Catherine Marsal i Cécile Odin zdobyła srebrny medal w drużynowej jeździe na czas. W 1984 roku wystartowała w wyścigu ze startu wspólnego na igrzyskach olimpijskich w Los Angeles, kończąc rywalizację na jedenastej pozycji. Wystąpiła też na igrzyskach w Seulu w 1988 roku, gdzie w tej konkurencji zajęła 28. miejsce. Ponadto Odin wygrywała między innymi Tour Cycliste Féminin de la Drôme w latach 1987 i 1990, Tour de Bretagne w 1987 roku i Tour de l'Aude Cycliste Féminin w 1989 roku. Startowała także w kolarstwie torowym, kilkakrotnie zdobywając medale na mistrzostwach kraju.

</doc>
<doc id="3049210" url="https://pl.wikipedia.org/wiki?curid=3049210" title="Diecezja Warri">
Diecezja Warri

Diecezja Warri – diecezja rzymskokatolicka w Nigerii. Powstała w 1964.

</doc>
<doc id="3049212" url="https://pl.wikipedia.org/wiki?curid=3049212" title="Scottish Open 2002">
Scottish Open 2002

Scottish Open 2002 − ósmy rankingowy turniej snookerowy sezonu 2001/2002, rozegrany w dniach 6−14 kwietnia 2002. Miejscem jego rozgrywania było Aberdeen Exhibition and Conference Centre w Aberdeen (Szkocja).
W finale turnieju Anglik Stephen Lee zdobył swój trzeci rankingowy tytuł pokonując swojego rodaka Davida Graya 9–2.

</doc>
<doc id="3049213" url="https://pl.wikipedia.org/wiki?curid=3049213" title="Borys Gudz">
Borys Gudz



</doc>
<doc id="3049214" url="https://pl.wikipedia.org/wiki?curid=3049214" title="Diecezja Uromi">
Diecezja Uromi

Diecezja Uromi – diecezja rzymskokatolicka w Nigerii. Powstała w 2005.

</doc>
<doc id="3049217" url="https://pl.wikipedia.org/wiki?curid=3049217" title="Diecezja Issele-Uku">
Diecezja Issele-Uku

Diecezja Issele-Uku – diecezja rzymskokatolicka w Nigerii. Powstała w 1973.

</doc>
<doc id="3049218" url="https://pl.wikipedia.org/wiki?curid=3049218" title="Musical Elma">
Musical Elma

Musical Elma (ang. "Elmo: The Musical") – amerykański serial animowany.
Premiera serialu w Polsce odbyła się 20 października 2013 roku na antenie MiniMini+ w bloku "Sezamkowy zakątek".
Fabuła.
Serial opowiada o perypetiach siedmioletniego czerwonego muppeta imieniem Elmo, który uwielbia podróże i niesamowite przygody. W każdym odcinku najmłodsi widzowie poznają podstawowe zagadnienia i pojęcia z dziedziny matematyki i geometrii, a także uczą się liczyć oraz nazywać kształty.
Wersja polska.
Opracowanie wersji polskiej: na zlecenie MiniMini – Start International Polska
Reżyseria: Paweł Galia
Dialogi polskie: Piotr Radziwiłowicz
Dźwięk, montaż i kierownictwo muzyczne: Jerzy Wierciński
Kierownictwo produkcji: Anna Kuszewska
Wystąpili:
i inni
Lektor: Paweł Galia

</doc>
<doc id="3049219" url="https://pl.wikipedia.org/wiki?curid=3049219" title="Diecezja Auchi">
Diecezja Auchi

Diecezja Auchi – diecezja rzymskokatolicka w Nigerii. Powstała w 2002.

</doc>
<doc id="3049221" url="https://pl.wikipedia.org/wiki?curid=3049221" title="Archidiecezja benińska">
Archidiecezja benińska

Archidiecezja benińska – diecezja rzymskokatolicka w Nigerii. Powstała w 1884 jako prefektura apostolska Górnego Nigru. W 1911 przemianowana na prefekturę Zachodniej Nigerii. W 1918 podniesiona do rangi wikariatu apostolskiego. W 1943 przemianowana na wikariat Asaba-Benin. W 1950 podniesiona do rangi diecezji Benin. Archidiecezja od 1994.

</doc>
<doc id="3049223" url="https://pl.wikipedia.org/wiki?curid=3049223" title="Bazylika Jezusa Młodzieńca w Nazarecie">
Bazylika Jezusa Młodzieńca w Nazarecie

Bazylika Jezusa Młodzieńca (hebr. הכנסייה הסלזיאנית) – zbudowana w latach 1906-1923 rzymskokatolicka bazylika w mieście Nazaret, na północy Izraela.
Jeden z największych i najpiękniejszych kościołów w Nazarecie, który znajduje się na najwyższym wzniesieniu w zachodniej części miasta. Bazylika jest widoczna z daleka, a równocześnie jest doskonałym punktem widokowym na całe miasto i okolicę.
Historia budowli.
Pod koniec XIX wieku salezjanie rozpoczęli działalność na rzecz osieroconych dzieci w Nazarecie. W tym celu wykorzystywali tymczasową siedzibę w mieście, oraz korzystali ze wsparcia finansowego z Francji i ambasady Francji w Imperium osmańskim. W 1902 roku na najwyższym wzniesieniu w zachodniej części miasta wybudowali okazały sierociniec. W 1905 roku otrzymali oni wysokie darowizny finansowe głównie z Francji i Belgii, dzięki którym w 1906 roku rozpoczęto budować przyległy kościół. Projekt budowli przygotował francuski architekt Lucien Gauthier (1860–1925). Podczas I wojny światowej (1914-1918) wstrzymano prace budowlane. Konsekracja odbyła się w 1920 roku, chociaż ostatnie prace trwałe jeszcze do 1923 roku. Przed zakończeniem budowy wierzący wykorzystywali do modlitw podziemną kryptę. Obok bazyliki wybudowano także klasztor salezjanek.
Opis bazyliki.
Bazylika została wybudowana w stylu neogotyckim. Cała budowla jest wzniesiona z kamienia, jedynie fasadę wykonano z białego wapienia. Fasada jest podzielona na trzy części, które odpowiadają wewnętrznemu podziałowi bazyliki. W środkowej części umieszczono główne wejście do kościoła. U podnóża schodów znajdują się drzwi prowadzące do podziemnej krypty. Powyżej wejścia jest pięć podłużnych stylowych okien, nad którymi jest duża rozeta. W bocznych skrzydłach umiejscowiono poa dwa podłużne okna, nad którymi również znajdują się mniejsze rozety. Fasada jest zwieńczona dużym krucyfiksem. W bocznych ścianach znajdują się podłużne okna ozdobione witrażami. Większość okien jest ułożonych parami lub trójkami, a czasami dodano nad nimi małe okrągłe okno. Powyżej umieszczono krzyże, które wznoszą się ponad poziom dachu. W tylnej części kościoła wznosi się kwadratowa wieża. Dach wykonano z czerwonych dachówek.
Wnętrze bazyliki składa się z trzech naw, które są przedzielone dwoma rzędami siedmiu kolumn, na których wspiera się masywne sklepienie krzyżowe. Ostatnie dwie kolumny są zbliżone do siebie, tworząc efekt apsydy w której umieszczono ołtarz. Za ołtarzem znajduje się dobudowana wieża o podstawie kwadratu. Na jej drugiej kondygnacji umiejscowiono figurę młodzieńca Jezusa. Została ona wykonana przez francuskiego rzeźbiarza Frédérica-Louisa-Désiréa Bogino i przywieziona do bazyliki w 1911 roku. W bocznych ścianach wieży umiejscowiono dwanaście podłużnych okien z szybkami o barwie niebieskiej. Dzięki temu do wnętrza przenika niebieskie światło, które oświeca posąg.
Od strony zachodniej do bazyliki przylega trzypiętrowy budynek sierocińca. Do 1972 roku służył on jako dom dziecka, a następnie został przystosowany do potrzeb salezjańskiej szkoły, którą nazwano na cześć założyciela zakonu Jana Bosko.
Turystyka.
Bazyliki nie można zwiedzać w godzinach, kiedy odbywają się nabożeństwa. Aby ją odwiedzić należy się wcześniej umówić.

</doc>
<doc id="3049225" url="https://pl.wikipedia.org/wiki?curid=3049225" title="Pirania pasiasta">
Pirania pasiasta

Pirania pasiasta ("Myleus schomburgkii") – gatunek słodkowodnej, drapieżnej ryby kąsaczokształtnej, jeden z największych przedstawicieli rodziny piraniowatych (Serrasalmidae).
Występowanie.
Dorzecza środkowej i dolnej Amazonki, Nanay oraz górnego Orinoko.
Budowa.
Ciało typowe dla piranii właściwych: silnie bocznie ścieśnione, wysokie. Ubarwienie ciała srebrzyste, przednia część tułowia i płetwa odbytowa pomarańczowe. Na każdym z boków ciała, pomiędzy płetwą grzbietową a płetwami brzusznymi leży pionowy, lekko zakrzywiony czarny pas. Pirania pasiasta dorasta do około 42 cm długości standardowej.
Dymorfizm płciowy: płetwy grzbietowa i odbytowa samców są dłuższe; ich płetwa odbytowa jest wcięta i dwudzielna.
Biologia i zachowanie.
Pirania pasiasta jest wszystkożerna. Zjada pokarm roślinny i zwierzęcy. Nie jest agresywna.
Znaczenie gospodarcze.
Gatunek poławiany na niedużą skalę w rybołówstwie i wędkarstwie jako ryba konsumpcyjna. Jest przedmiotem handlu dla potrzeb akwarystyki.

</doc>
<doc id="3049226" url="https://pl.wikipedia.org/wiki?curid=3049226" title="Referendum w Irlandii w 2013 roku">
Referendum w Irlandii w 2013 roku

Referendum w Irlandii w 2013 roku – referendum z 4 października 2013 roku, podczas którego odbyły się dwa głosowania. Pierwsze dotyczyło zniesienia wyższej izby parlamentu Irlandii – Seanad Éireann. Drugie dotyczyło ustanowienia Sądu Apelacyjnego, który miałby przejąć istniejącą jurysdykcję odwoławczą Sądu Najwyższego.
Likwidacja senatu.
Poprawka została odrzucona.
Ustanowienie Sądu Apelacyjnego.
Poprawka została przyjęta.

</doc>
<doc id="3049227" url="https://pl.wikipedia.org/wiki?curid=3049227" title="Myleus schomburgkii">
Myleus schomburgkii



</doc>
<doc id="3049229" url="https://pl.wikipedia.org/wiki?curid=3049229" title="Tetragonopterus schomburgkii">
Tetragonopterus schomburgkii



</doc>
<doc id="3049230" url="https://pl.wikipedia.org/wiki?curid=3049230" title="Myloplus schomburgkii">
Myloplus schomburgkii



</doc>
<doc id="3049231" url="https://pl.wikipedia.org/wiki?curid=3049231" title="Myletes palometa">
Myletes palometa



</doc>
<doc id="3049232" url="https://pl.wikipedia.org/wiki?curid=3049232" title="Myletes schomburgkii">
Myletes schomburgkii



</doc>
<doc id="3049234" url="https://pl.wikipedia.org/wiki?curid=3049234" title="LMśw">
LMśw



</doc>
<doc id="3049241" url="https://pl.wikipedia.org/wiki?curid=3049241" title="Rezerwat Ałtajski">
Rezerwat Ałtajski



</doc>
<doc id="3049248" url="https://pl.wikipedia.org/wiki?curid=3049248" title="Inferno (powieść Dana Browna)">
Inferno (powieść Dana Browna)

Inferno – czwarta z cyklu powieść amerykańskiego pisarza Dana Browna, której bohaterem jest historyk sztuki profesor Robert Langdon. Na rynku amerykańskim książka została wydana 14 maja 2013 roku przez wydawnictwo Doubleday. Polska premiera odbyła się 9 października 2013 r.
16 lipca 2013 roku wytwórnia Sony Pictures poinformowała, że filmowa adaptacja powieści pojawi się w kinach 14 października 2016 roku, a jej reżyserem zostanie Ron Howard. Z kolei Tom Hanks ponownie wcieli się w postać Roberta Langdona.
Fabuła.
Profesor Robert Langdon budzi się we florenckim szpitalu z raną głowy i amnezją. Opiekująca się nim doktor Sienna Brooks mówi mu, że został draśnięty kulą i doznał wstrząsu mózgu. Nagle w szpitalu pojawia się kobieta o imieniu Vayentha, która zabija jednego z lekarzy i z niewiadomych przyczyn chce zlikwidować również Langdona. Profesor z pomocą Sienny ucieka jednak z budynku. Później w kieszeni marynarki znajduje tajemniczy przedmiot opatrzony znakiem zagrożenia biologicznego. Postanawia skontaktować się w tej sprawie z konsulatem amerykańskim, który ujawnia, że go poszukuje i nalega żeby podał miejsce swojego pobytu. Profesor ze względów bezpieczeństwa postanawia wskazać miejsce w pobliżu mieszkania Sienny. Gdy jednak zamiast pracowników konsulatu na miejsce przyjeżdża Vayentha, Langdon nabiera przekonania, że to rząd USA chce go zabić.
W tej sytuacji decyduje się otworzyć tajemniczy pojemnik, w którym znajduje małą cylindryczną kość z wbudowanym projektorem wyświetlającym zmodyfikowaną wersję rysunku "Mapy Piekła" Botticellego. Odkrywa również napis mówiący, że prawdę można zobaczyć tylko w oczach śmierci. Razem ze Sienną dochodzi do wniosku, że musi to mieć jakiś związek z dziełem Dantego.
Przyjęcie.
Książka otrzymała mieszane recenzje ze strony krytyków. Z jednej strony "The New York Times" pochwalił ją m.in. za liczne zagadki oraz postać profesora Langdona, którą tak energicznie stworzył Dan Brown. Nowojorski "Daily News" również zamieścił przychylną recenzję, w której napisał, że jest to wstrząsająca rozrywka, w której przeplatają się zaszyfrowane wiadomości, historia sztuki, nauka oraz bliski Sąd Ostateczny. Z drugiej jednak strony wielu recenzentów oceniło powieść zdecydowanie gorzej. James Kidd z "The Independent", przy całej aprobacie dla fabuły, uznał prozę Browna za niezbyt zręcznie napisaną. Samra Amir z "The Express Tribune" skrytykowała jej przewidywalność i malapropizm, zauważając jednocześnie, że do końca potrafi trzymać w napięciu.

</doc>
<doc id="3049249" url="https://pl.wikipedia.org/wiki?curid=3049249" title="Bashir Abdi">
Bashir Abdi

Bashir Abdi (ur. 10 lutego 1989 w Mogadiszu) – belgijski lekkoatleta somalijskiego pochodzenia specjalizujący się w biegach długodystansowych.
W 2012 zajął 4. miejsce w biegu na 10 000 metrów oraz był ósmy na dwa razy krótszym dystansie podczas mistrzostw Europy w Helsinkach. Dziewiąty zawodnik biegu seniorów na europejskim czempionacie w biegach przełajowych (2012). W 2013 zajął 23. miejsce na 10 000 metrów podczas mistrzostw świata w Moskwie. W tym samym roku zdobył srebro w drużynie seniorów podczas mistrzostw Europy w biegach przełajowych. Piąty zawodnik biegu na 10 000 metrów podczas europejskiego czempionatu w Zurychu (2014). W 2016 zajął 20. miejsce na dystansie 10 000 metrów podczas igrzysk olimpijskich w Rio de Janeiro. Wicemistrz Europy w biegu na 10 000 metrów (2018). W 2021 zdobył brązowy medal w maratonie podczas igrzysk olimpijskich w Tokio. Rok później w Eugene zdobył medal tego samego koloru podczas mistrzostw świata w biegu maratońskim.
Reprezentant Belgii na drużynowych mistrzostwach Europy.

</doc>
<doc id="3049253" url="https://pl.wikipedia.org/wiki?curid=3049253" title="Catherine Marsal">
Catherine Marsal

Catherine Marsal (ur. 20 stycznia 1971 w Metz) – francuska kolarka szosowa i torowa, wielokrotna medalistka szosowych mistrzostw świata.
Kariera.
Pierwsze sukcesy w karierze Catherine Marsal osiągnęła w 1987 roku, kiedy zdobyła złoty medal w wyścigu ze startu wspólnego podczas szosowych mistrzostw świata juniorów oraz srebrny w indywidualnym wyścigu na dochodzenie podczas torowych mistrzostw świata juniorów. W tej samej kategorii wiekowej w indywidualnym wyścigu na dochodzenie zdobyła złoty medal w 1988 roku. Wtedy też wystąpiła na igrzyskach olimpijskich w Seulu, gdzie wyścig ze startu wspólnego ukończyła na dziesiątej pozycji. Na rozgrywanych rok później szosowych mistrzostwach świata w Chambéry zdobyła dwa medale: w drużynowej jeździe na czas razem z koleżankami z reprezentacji zajęła trzecie miejsce, a w wyścigu ze startu wspólnego była druga za swą rodaczką - Jeannie Longo. W 1990 roku zdobyła złoty medal w wyścigu ze startu wspólnego na mistrzostwach świata w Utsunomiya, a rok później, wspólnie z Marion Clignet, Nathalie Gendron i Cécile Odin zwyciężyła w drużynowej jeździe na czas. Drużynowo medal zdobyła także na mistrzostwach świata w Benidorm w 1992 roku, ale na igrzyskach w Barcelonie zajęła dopiero 21. miejsce ze startu wspólnego. W 1995 roku zajęła drugie miejsce w wyścigu ze startu wspólnego na mistrzostwach świata w Duitamie, gdzie uległa jedynie Jeannie Longo. Kolejny medal wywalczyła rok później, podczas mistrzostw świata w Lugano – tym razem była druga w indywidualnej jeździe na czas. Występ na igrzyskach olimpijskich w Atlancie w 1996 roku także nie przyniósł jej medalu - wyścig ze startu wspólnego ukończyła na szesnastym miejscu. Ostatni medal zdobyła na mistrzostwach świata w San Sebastián, gdzie była trzecia ze startu wspólnego. W zawodach tych wyprzedziły ją tylko Włoszka Alessandra Cappellotto oraz Elisabeth Tadich z Australii. Marsal wystąpiła również na igrzyskach w Sydney w 2000 roku, zajmując 39. miejsce ze startu wspólnego i trzynaste w indywidualnej jeździe na czas. Ponadto wygrywała między innymi Tour de Bretagne w 1988 roku, Giro d'Italia Femminile i Postgiro Norway w 1990 roku oraz Tour de l'Aude Cycliste Féminin w 1994 roku. Wielokrotnie zdobywała medale mistrzostw kraju, zarówno w kolarstwie szosowym, jak i torowym.

</doc>
<doc id="3049267" url="https://pl.wikipedia.org/wiki?curid=3049267" title="Antin Wasyńczuk">
Antin Wasyńczuk

Antin (Antoni) Wasyńczuk (ukr. Антін Васиньчук), też Antin Wasylczuk (ukr. Антін Васильчук); ur. 21 listopada 1885 w Chełmie, zm. 13 maja 1935 w Chełmie) – ukraiński działacz społeczny na Chełmszczyźnie, polityk, agronom. W latach 1918–1919 minister pełnomocny URL ds. repatriacji prawosławnej ludności Chełmszczyzny i Podlasia. W 1920 założyciel towarzystwa "Ridna Chata" i gazety "Nasze Żyttia" w Chełmie.
W latach 1922–1927 poseł do Sejmu I kadencji, a w okresie od 1922 do 1923 prezes Ukraińskiej Reprezentacji Parlamentarnej. Organizator ukraińskiego ruchu spółdzielczego na Chełmszczyźnie. Opowiadał się za szeroką autonomią dla ludności ukraińskiej w ramach państwa polskiego, dążył do porozumienia z władzami II Rzeczypospolitej. Sprzeciwiał się wpływom radykalnych ideologii pośród Ukraińców zamieszkujących Polskę – zarówno komunizmu, jak i skrajnego nacjonalizmu.
Brat Pawła Wasyńczuka.
Wczesne lata.
Antin Wasyńczuk pochodził z rodziny mieszczan-rolników Kłymentija (Klemensa) i Marii z domu Dżaman. Był najstarszym dzieckiem tego małżeństwa. Miał troje rodzeństwa: Pawło (Pawła) (1893–1944), Mikołaja (ur. 1897) i Marię (1905–1945). Ukraińska unicka rodzina Wasyńczuków, pochodzenia chłopskiego, wywodziła się z miejscowości Iłowa położonej na Chełmszczyźnie. W 1810 Mikołaj Wasyńczuk (1765–1845), prapradziadek Antina, osiedlił się w Chełmie. Od tego czasu rodzina Wasyńczuków zamieszkiwała to miasto.
W różnych materiałach dotyczących zarówno samego Antina, jak i jego brata Pawło, ich nazwisko często występuje w formie „Wasylczuk” (szczególnie, gdy zapisywane jest cyrylicą). Jak podaje biograf Wasyńczuka, dr Mirosław Szumiło, w 1917 Antin, Pawło oraz ich kuzyn Jerzy zmienili nazwisko na wcześniej wspomniane (na początku lat 20. XX wieku Antin posiadał dokumenty osobiste na nazwisko „Wasylczuk”). Do pierwotnego jego brzmienia powrócili w 1923. Prasa ukraińska pozostała jednak przy formie „Wasylczuk”.
W większości wydawnictw poświęconych postaci Wasyńczuka podawana jest błędna data jego narodzin – 16 lipca. Datę 21 listopada 1885 wskazują jednak dane Urzędu Stanu Cywilnego w Chełmie oraz zapis w dowodzie osobistym samego zainteresowanego, przywoływany przez biografa Wasyńczuka, Mirosława Szumiłę. Antin został ochrzczony w prawosławnym soborze katedralnym w Chełmie (obecnie rzymskokatolicka bazylika Narodzenia Najświętszej Maryi Panny). Pierwsze lata przeżył w rodzinnym domu, położonym przy ulicy Browarnej.
Edukacja.
W 1894 Antin Wasyńczuk rozpoczął edukację w szkole jednoklasowej działającej przy chełmskim seminarium duchownym. Następnie, od 1895, uczęszczał do szkoły duchownej, przygotowującej uczniów do seminarium duchownego. Był dobrym uczniem, jednak nie wykazywał zapału do nauki przedmiotów związanych z kwestiami religijnymi. Pomimo tego, w 1900 rozpoczął naukę w prawosławnym seminarium duchownym w Chełmie. Uczęszczających do niego poddawano rusyfikacji, jak również wpajano poglądy antykatolickie i antypolskie. U Wasyńczuka indoktrynacja ta wywarła skutki odwrotne od zamierzonych. Po rewolucji w 1905 wstąpił do nielegalnej organizacji ukraińskiego ruchu narodowego – "Hromady" chełmskiej, mającej charakter kulturalno-oświatowy. Gdy posunięcie to wyszło na jaw, został wydalony z seminarium w Chełmie i przeniesiony do Symferopola na Krymie, gdzie kontynuował naukę w tamtejszym seminarium duchownym. Tam też zdał maturę.
W 1905 znalazł się w Kijowie, gdzie studiował na Wydziale Agronomicznym tamtejszego Instytutu Politechnicznego Imperatora Aleksandra. Działał wówczas w Ukraińskich Studenckich Hromadach, niepodległościowych organizacjach o charakterze socjalistycznym. W tym czasie nawiązał kontakty z Polakami, prowadzącymi podobną działalność, m.in. w Korporacji studentów Polaków Uniwersytetu i Politechniki. W 1909 lub 1910 Wasyńczuk przeniósł się do Nowej Aleksandrii (ówczesna nazwa Puław), gdzie uczęszczał do Instytutu Gospodarstwa Wiejskiego i Leśnictwa. Uczelnię ukończył w 1911, otrzymując tytuł "uczonego agronoma 1 kategorii".
Dalsza edukacja Wasyńczuka i jego pierwsze doświadczenia zawodowe nie są do końca poznane. Najprawdopodobniej studiował następnie na politechnice w Rosji (jako asystent), potem zatrudniony był w ziemstwie połtawskim, później pracował jako inżynier gubernialny w Grodnie. Od 1915 do 1916 był słuchaczem Wydziału Ekonomicznego Instytutu Handlowego w Kijowie. Według części źródeł, miał być także studentem w Heidelbergu, gdzie poznał swą późniejszą żonę, Polkę wyznania rzymskokatolickiego, Stefanię Galińską. Ich ślub miał miejsce prawdopodobnie w 1916. 11 października 1917 na świat przyszedł ich syn Klemens, a 28 czerwca 1918 w Nieżynie – córka Irena.
Działalność polityczna.
Według niektórych źródeł, na początku 1917 Wasyńczuk zgłosił się na ochotnika do armii rosyjskiej, pragnąc prowadzić w jej szeregach akcję propagandową mającą na celu uświadamianie narodowe żołnierzy pochodzenia ukraińskiego. Następnie, po wybuchu rewolucji lutowej, miał być zaangażowany w likwidację carskiej administracji w Kijowie, stojąc na czele zrewoltowanych telegrafistów i telefonistów, potem zasiadać w komitecie wykonawczym delegatów robotników i żołnierzy. Miał także zostać prezesem Komisji prowincjonalnej zajmującej się aprowizacją okręgu wojskowego, a w końcu członkiem zarządu Kijowa. Mirosławowi Szumile informacji tych nie udało się jednak zweryfikować.
27-28 marca 1917 Wasyńczuk był delegatem na gubernialny kooperatywny zjazd Kijowszczyzny. W tym czasie został również członkiem Związku Ukraińskich Autonomistów-Federalistów, późniejszej Ukraińskiej Partii Socjalistów-Federalistów, ugrupowania popierającego Rząd Tymczasowy Rosji i opowiadającego się za szeroką autonomią Ukraińców w ramach federacyjnej Rosji. Najprawdopodobniej wszedł także w skład Ukraińskiej Centralnej Rady.
Minister pełnomocny URL ds. repatriacji.
Po przewrocie bolszewickim (rewolucji październikowej) i obaleniu Rządu Tymczasowego Rosji w Piotrogrodzie, w konsekwencji ogłoszeniu tzw. "III Uniwersału" przez Centralną Radę i proklamowaniu powstania Ukraińskiej Republiki Ludowej (URL) 20 listopada 1917, Wasyńczuk otrzymał propozycję wejścia w skład socjalistycznego rządu Wołodymyra Wynnyczenki – miał zostać wiceministrem rolnictwa lub dyrektorem departamentu w ministerstwie spraw wewnętrznych. Nie przyjął tych ofert, ze względu na radykalizm nowo powstałego gabinetu (który próbował konkurować z bolszewikami, ogłaszając m.in. zniesienie prywatnej własności ziemi). Pomimo tego, po zawarciu 9 lutego 1918 w Brześciu traktatu przez władze URL z państwami centralnymi, zakładającego m.in. włączenie w skład Ukraińskiej Republiki Ludowej Chełmszczyzny i części Podlasia, stanął na czele delegacji, która udała się na te ziemie, w celu zbadania tamtejszej sytuacji. Pod koniec marca 1918 Wasyńczuk przybył do Brześcia.
Najprawdopodobniej w kwietniu 1918 Antin Wasyńczuk został ministrem pełnomocnym URL do spraw repatriacji. Jego zadaniem było umożliwienie ponownego osiedlenia się na wspomnianych terenach ludności prawosławnej, która została przymusowo ewakuowana wraz z wycofującą się armią rosyjską latem 1915. Rezydował w Równem, a w swej działalności współpracował z przedstawicielami Niemiec, Austro-Węgier, polskiej Rady Regencyjnej i Międzynarodowego Czerwonego Krzyża. Utworzył międzypaństwową komisję repatriacyjną z siedzibą w Kowlu oraz kilkanaście mniejszych komisji w innych miastach znajdujących się na Wołyniu i Polesiu. W swojej pracy nie kierował się narodowością repatriantów, traktując równo Ukraińców i Polaków. W tym czasie współpracował m.in. z endeckim politykiem Stanisławem Moskalewskim, prezesem Zarządu Rejonowego Centralnego Komitetu Obywatelskiego na Ukrainie, organizującym repatriację Polaków do Królestwa Polskiego. Opowiadał się za ukraińsko-polską kooperacją skierowaną przeciwko Rosjanom.
Działalność społeczno-polityczna na Chełmszczyźnie.
Na przełomie 1918 i 1919 Antin Wasyńczuk powrócił wraz z rodziną do Chełma. Tam skupił się na prowadzeniu działalności społecznej pośród prawosławnych Ukraińców, opowiadając się za aktywnością na tym polu w ramach państwa polskiego. Od początku 1919, w domu Wasyńczuka działał Ukraiński Komitet Dobroczynności, którego był przewodniczącym. Organizacja skupiła się na pomocy materialnej i działalności edukacyjnej oraz kulturowej pośród ukraińskiej ludności Chełmszczyzny. Wkrótce przekształciła się ona w Towarzystwo Dobroczynności "Ridna Chata". Antin Wasyńczuk działał także w Ukraińskim Towarzystwie Pedagogicznym, założonym w lutym 1919, na czele którego stał jego kuzyn, Jerzy Wasyńczuk. Celem tej organizacji była działalność na rzecz szkolnictwa ukraińskiego.
Jesienią 1919 Wasyńczuk opublikował "Memoriał w sprawie sytuacji ukraińskiej ludności na Chełmszczyźnie", w którym jasno opowiedział się za lojalnością wobec władz polskich. W dokumencie opisywał też sytuację Ukraińców na tych ziemiach, deklarował spełnianie przez nich wszelkich powinności wobec RP jako obywateli polskich, a także postulował wprowadzenie całkowitego ich równouprawnienia. Przekonywał również, że są oni wrogo nastawieni wobec bolszewizmu, podobnie jak Polacy. Memoriał zawierał postulat otwarcia ukraińskich szkół ludowych, prywatnego gimnazjum w Chełmie, dopuszczenia języka ukraińskiego w sądach i urzędach, uporządkowania spraw cerkiewnych i zorganizowania doradczego wobec władz polskich Komitetu Ukraińskiego z siedzibą w Chełmie. W październiku 1919, na czele delegacji, Wasyńczuk złożył dokument w Ministerstwie Spraw Wewnętrznych (7 października) i w Kancelarii Prezesa Rady Ministrów (8 października). Władze polskie zareagowały na memoriał nieprzychylnie, a samo pismo pozostało bez oficjalnej odpowiedzi. Nie udało się także oficjalnie zarejestrować "Ridnej Chaty", która pomimo tego kontynuowała swą działalność.
Jesienią 1919 Wasyńczuk został prezesem Delegatury Ukraińskiej, międzypartyjnej rady politycznej skupiającej przedstawicieli wszystkich ukraińskich partii politycznych działających na terenie byłego zaboru rosyjskiego. Ponadto, 26 lutego 1920 przewodził delegacji, która spotkała się z wojewodą lubelskim Stanisławem Moskalewskim, przedstawiając postulaty podobne do tych opublikowanych w "Memoriale..." Polski urzędnik obiecał przyjrzeć się położeniu ludności ukraińskiej, jednak wizyta ta nie przyniosła żadnych wymiernych rezultatów. W tym czasie Wasyńczuk utrzymywał już także kontakty z polskim ruchem socjalistycznym (Polską Partią Socjalistyczną) oraz socjaldemokratami ze Lwowa. 9 czerwca 1920 brał udział w konferencji polskich i ukraińskich ugrupowań politycznych, która odbyła się na zaproszenie sejmowych ugrupowań lewicowych i centrowych. W wydarzeniu tym reprezentowani byli Ukraińcy z Chełmszczyzny, Podlasia, zachodniego Polesia i Wołynia (delegacji tej współprzewodniczyli Wasyńczuk i Marko Łuckewycz) oraz reprezentanci PPS, PSL „Piast”, PSL „Wyzwolenie”, PSL Lewica i Narodowej Partii Robotniczej. Efektem tego spotkania był memoriał postulujący i opisujący autonomię narodowo-terytorialną dla ziem zamieszkałych przez ludność ukraińską w Polsce. Dokument w szczegółowy sposób poruszał kwestie administracji, szkolnictwa, języka, samorządu i spraw wyznaniowych. Memoriał miał stać się przedmiotem obrad Sejmu, jednak upadek rządu Leopolda Skulskiego temu przeszkodził.
W czerwcu 1920 Antin Wasyńczuk otrzymał koncesję na wydawanie gazety "Nasze Żyttia" (ukr. "Наше Життя", "Nasze Życie") – pierwszego ukraińskiego czasopisma na terenie byłego zaboru rosyjskiego. Drukowane ono było w domu Wasyńczuka, a redaktorem odpowiedzialnym został jego brat, Pawło. 27 czerwca wyszedł pierwszy numer czasopisma (przy wsparciu finansowym udzielonym przez lwowską Ukraińską Partię Socjal-Demokratyczną). Podejmowało ono tematykę społeczną, polityczną, kulturalną oraz ekonomiczną, wskazując przede wszystkim na potrzeby i dążenia ludności ukraińskiej. Autorzy publikujący w czasopiśmie deklarowali jednocześnie lojalny stosunek do państwa polskiego i pragnienie równoprawnej współpracy z Polakami.
11 sierpnia 1920 Antin Wasyńczuk oraz jego brat, zostali aresztowani przez policję i osadzeni w lubelskim więzieniu wojskowym. Władze polskie uznały ich za osoby niepewne, ze względu na zbliżanie się Armii Czerwonej i na podstawie opublikowanego w "Nasze Żyttia" artykułu, w którym krytykowano wschodnią politykę rządu oraz nawoływano do zawarcia pokoju z bolszewikami. W sierpniu 1920 władze polskie zamknęły czasopismo, zakazały działalności Ukraińskiemu Towarzystwu Pedagogicznemu i zdelegalizowały "Ridną Chatę" (które pomimo tego kontynuowało swą działalność). Wasyńczuk sprzeciwiał się tym decyzjom, korzystając ze wsparcia (również na polu sejmowym) PPS-owskiego posła, Mariana Malinowskiego. Na początku 1921 bracia Wasyńczukowie zostali zwolnieni z aresztu, lecz pozostawali pod nadzorem policyjnym. 4 maja 1921 Antin Wasyńczuk przewodził prezydium zjazdu przedstawicieli ludności ukraińskiej Chełmszczyzny i Podlasia, który opracował dokument domagający się przestrzegania zawartych w konstytucji praw mniejszości narodowych. Następnie, na czele delegacji, złożył go w czerwcu 1921 na ręce Macieja Rataja, ministra wyznań religijnych i oświecenia religijnego. Gdy to nie odniosło skutku, Wasyńczuk zwrócił się do klubów parlamentarnych PSL i PPS. W odpowiedzi, Sejm wysłał posłów Stanisława Thugutta i Eugeniusza Śmiarowskiego, którzy odwiedzili Chełm 2 lipca 1921 i przyjrzeli się położeniu tamtejszej ludności ukraińskiej.
Poseł na Sejm.
Wiosną 1922 Wasyńczuk opowiedział się za udziałem ukraińskich polityków działających w Polsce w wyborach do Sejmu. Stało się tak nawet pomimo bojkotu ogłoszonego przez premiera emigracyjnego rządu Zachodnioukraińskiej Republiki Ludowej, Jewhena Petruszewycza. Swą decyzję Wasyńczuk motywował stwierdzeniem, że "lepiej mieć w Sejmie nie tylko przyjaciół, ale i swoich własnych przedstawicieli, (...) aby potrzeby naszego języka, wiary i kultury były uwzględnione". Pomimo tego, dawał także wyraz swoim obawom o rzetelność przeprowadzenia wyborów. Obawiał się ich sfałszowania. W kwietniu Wasyńczuk stanął na czele Ukraińskiego Komitetu Wyborczego Chełmszczyzny i Podlasia. Został także wiceprzewodniczącym Centralnego Ukraińskiego Komitetu Wyborczego Chełmszczyzny, Podlasia, Wołynia i Polesia. Początkowo pragnął współpracować blisko z PPS i PSL „Wyzwolenie”. Ostatecznie został jednym ze współtwórców Bloku Mniejszości Narodowych (BMN) – w ten sposób ugrupowania ukraińskie stały się równorzędnym partnerem dla partii innych mniejszości narodowych zamieszkujących Polskę. Takiego statusu nie mogły zagwarantować im stronnictwa polskie.
12 czerwca 1922 udało się zarejestrować Towarzystwo Dobroczynności "Ridna Chata". Jego działalność została zalegalizowana także przez wojewodę lubelskiego. 5 września wznowiono również wydawanie tygodnika "Nasze Żyttia". W październiku 1922 Wasyńczuk został przewodniczącym zarządu Towarzystwa (Marek Szumiło podaje datę 1 października, a Jerzy Doroszewski – 15 października). W tym czasie prowadził także swą kampanię wyborczą. Jego nazwisko znalazło się na wysokim miejscu na liście państwowej, a także na 1. miejscu na liście BMN w okręgu wyborczym nr 28, obejmującym Janów Lubelski, Krasnystaw i Hrubieszów.
Prezes Ukraińskiej Reprezentacji Parlamentarnej.
W wyniku wyborów, które miały miejsce 5 i 12 listopada 1922, Wasyńczuk dostał się do Sejmu z listy państwowej. Wybrano go także w okręgu nr 28, jednak w tym przypadku zrzekł się mandatu na korzyść Semena Lubarskiego, który zajmował 2. pozycję na liście wyborczej. 22 listopada 1922 Wasyńczuk został wybrany jednogłośnie przez posłów ukraińskich na prezesa Ukraińskiego Klubu Sejmowego. Został także prezesem Ukraińskiej Reprezentacji Parlamentarnej (URP), w skład której weszli zarówno posłowie, jak i senatorowie narodowości ukraińskiej. Przewodniczył również komisji rolno-ekonomicznej klubu i był referentem URP w tych sprawach. W działalności parlamentarnej Wasyńczuk opowiadał się za współpracą z polskimi ugrupowaniami lewicowymi oraz innymi podmiotami reprezentującymi mniejszości narodowe zamieszkujące Polskę. W składzie URP należał do frakcji skupiającej umiarkowanych socjalistów-federalistów. W polskim Sejmie Wasyńczuk wszedł w skład komisji spraw zagranicznych i komisji rolnej.
Wasyńczuk opowiedział się za poparciem przez ukraińskich posłów wniosku o wotum zaufania dla rządu generała Władysława Sikorskiego utworzonego po zamordowaniu prezydenta Gabriela Narutowicza (grudzień 1922). W zamian za to, premier zgodził się na pewne ustępstwa na rzecz ludności ukraińskiej (m.in. dotyczących zamkniętych szkół i cerkwi prawosławnych). Wasyńczuk, jako członek sejmowej komisji rolnej, szczególnie interesował się kwestią m.in. osadnictwa na Kresach Wschodnich. Pomoc dla polskich osadników i dyskryminację chłopów ukraińskich na tych terenach uznawał za poważną przeszkodę na drodze do porozumienia obu narodowości na wsi. Polityk był także bardzo aktywny w kwestiach dotyczących szkolnictwa – postulował m.in. wprowadzenie języka ukraińskiego jako wykładowego we wszystkich szkołach na Chełmszczyźnie, Podlasiu i Polesiu. Pomimo to, był krytykowany przez tę część ukraińskich działaczy, którzy domagali się działań opozycyjnych wobec państwa polskiego. Gdy posłowie ukraińscy niewielką większością głosów zadecydowali o nieuczestniczeniu w obradach Sejmu, niezgadzający się z tą decyzją Wasyńczuk złożył 16 marca 1923 dymisję z funkcji prezesa Ukraińskiej Reprezentacji Parlamentarnej.
Autonomista-federalista.
Po złożeniu rezygnacji z przywództwa w URP, Wasyńczuk postanowił zbudować w klubie własną frakcję, mającą być przeciwwagą dla rewolucyjnych, proradzieckich socjalistów oraz prawicowców (powiązanych z Ukraińską Ludową Partią Pracy). Do jego grupy przystąpili: Semen Lubarski (poseł), Aleksander Karpiński, Demian Hersztański i Iwan Pasternak (senatorowie). Celem grupy było 28 maja 1923 Wasyńczuk podczas zjazdu Ukraińców z Chełmszczyzny i Podlasia w Chełmie przedstawił założenia programowe swojej grupy. Mówił wtedy m.in. W tym czasie w Sejmie zajmował się głównie zagadnieniami związanymi z rolnictwem (był przeciwnikiem osadnictwa polskiego na Kresach) i samorządem terytorialnym. Jednocześnie cały czas kierował działalnością "Ridnej Chaty".
W drugiej połowie 1923 zarysował się konflikt pomiędzy oboma braćmi Wasyńczukami. Pawło żądał ostrej walki z gabinetem Wincentego Witosa, Antin opowiadał się za prowadzeniem dialogu z polskim rządem. Na początku 1924 doszło do rozłamu w Ukraińskiej Reprezentacji Parlamentarnej. Pomimo starań A. Wasyńczuka, który pragnął zachowania jedności, 22 lutego powstał osobny Klub Ukraińskich Socjal-Demokratów, do którego przeszli lewicowi członkowie URP. Natomiast w marcu 1924 Pawło Wasyńczuk wraz z Andrijem Bratuniem, Maksymem Czuczmajem i Stepanem Makiwką rozpoczął tworzenie nowego ugrupowania – Ukraińskiego Zjednoczenia Socjalistycznego "Selanśkyj-Sojuz" (Sel-Sojuz). Postępowała dezintegracja URP, która ostatecznie odrzuciła program autonomistów-federalistów. Antin Wasyńczuk pozostawał jednak wierny swoim poglądom, przez co pośród ukraińskich posłów i senatorów znany był pod przydomkiem "Antonomia".
Wiosną 1924 Wasyńczuk angażował się w działalność spółdzielczą pośród Ukraińców w Chełmszczyźnie. 13 kwietnia z jego inicjatywy powstała kooperatywa spożywcza „Dobrobut” w Chełmie. Wasyńczuk został członkiem jej Komisji Rewizyjnej. 11 maja otworzył zjazd kooperatywny Chełmszczyzny, Podlasia, Polesia i Wołynia, podczas którego zaproponował utworzenie Ukraińskiego Banku Ludowego. 7 czerwca został zastępcą przewodniczącego Zarządu Ekonomicznej Rady Wołynia, Chełmszczyzny, Podlasia i Polesia.
Pod koniec lipca 1924 Wasyńczuk złożył oświadczenie o wystąpieniu z Ukraińskiej Reprezentacji Parlamentarnej. Do powrotu próbował namówić go Wasyl Dmytriuk, wysłany przez kierownictwo URP, jednak bezskutecznie. Ostatecznie, 23 października prezydium URP wydało komunikat, w którym poinformowało o tym, że Wasyńczuk nie jest już członkiem tego ugrupowania. Znalazł się on w izolacji politycznej, biorąc pod uwagę rosnącą popularność Sel-Sojuzu i wpływy pośród ludności ukraińskiej nielegalnej Komunistycznej Partii Zachodniej Ukrainy (KPZU). Sytuacji tej nie polepszyło powstanie 11 lipca 1925 Ukraińskiego Zjednoczenia Narodowo-Demokratycznego (UNDO), w skład którego weszła część frakcji autonomistów-federalistów z URP.
23 listopada 1924 Wasyńczuk zrezygnował ze stanowiska przewodniczącego Towarzystwa "Ridna Chata", ze względu na rosnące w tej organizacji wpływy Sel-Sojuzu i KPZU. Zastąpił go Iwan Pasternak. 17 maja 1925 został on usunięty także z zarządu Towarzystwa.
10 października we Lwowie powstało Ukraińskie Włościańsko-Robotnicze Zjednoczenie Socjalistyczne (Sel-Rob), po połączeniu większej części wołyńsko-chełmskiego Sel-Sojuzu oraz galicyjskiej grupy "Narodna Wolja". Ugrupowanie politycznie i społecznie zbliżone było do KPZU.
Walka o odzyskanie dawnej pozycji politycznej.
W listopadzie 1925 Wasyńczuk rozpoczął działania mające przywrócić mu utracone wpływy i dawną pozycję. M.in. zorganizował powiatowy zjazd gospodarczy w Chełmie. Przewrót majowy powitał z nadzieją na poprawę położenia Ukraińców w Polsce, popierając dotychczasowe działania marszałka Józefa Piłsudskiego. W tym czasie utrzymywał ożywione kontakty z piłsudczykiem, Tadeuszem Hołówką. Nowe władze nie spełniły pokładanych w nich nadziei, nie wykazując chęci do zmiany polityki asymilacyjnej. Jesienią 1926 z inicjatywy Wasyńczuka w Chełmie powstał Klub Mieszczan-Rolników. Organizacja ta, która w jego zamyśle miała umożliwić mu odzyskanie dawnej pozycji politycznej, była złożona z Polaków i Ukraińców, a jej celem było zapewnienie małorolnym i bezrolnym mieszkańcom Chełma ziemi z parcelacji jednego z tamtejszych majątków. Nie odniosła ona jednak sukcesu.
15 stycznia 1927 w Chełmie założono spółdzielnię rolniczo-handlową Ukraińskie Zjednoczenie Gospodarcze (UHO), Wasyńczuk został prezesem jej Rady Nadzorczej. Początkowo organizacja rozwijała się bardzo prężnie, wkrótce udało jej się otworzyć kilka sklepów i punktów usługowych.
Tymczasem wewnątrz Sel-Robu narastał konflikt, który zakończył się rozłamem. Wykazujący poglądy antyradzieckie Pawło Wasyńczuk został usunięty ze składu partii. Podobną drogą podążył cały chełmski Okręgowy Komitet Sel-Robu. Pawło nawiązał współpracę ze swoim bratem i reaktywował 17 kwietnia 1927 Sel-Sojuz w Chełmie. Obaj bracia próbowali oczyścić "Ridną Chatę" spod wpływów Sel-Robu i KPZU.
22 maja 1927 w kino-teatrze „Oaza” w Chełmie odbył się, zwołany przez Antina Wasyńczuka i grupę jego zwolenników, „nadzwyczajny zjazd narodowy przedstawicieli ludności ukraińskiej województwa lubelskiego”. Jego celem miał być wybór nowego Ukraińskiego Komitetu Narodowego Chełmszczyzny i Podlasia. Zjazd został określony przez Sel-Rob jako „samozwańczy”. W jego trakcie Antin Wasyńczuk opowiedział się za lojalnością wobec władz polskich, współpracą narodu ukraińskiego z Polską, a także przeciwko dążeniom proradzieckim. Jego poglądy zostały ostro skrytykowane przez posłów Serhija Chruckiego i Stepana Makiwkę, którzy nazwali go „szpiclem”, „prowokatorem władz polskich” i „zdrajcą posłów ukraińskich”. Ostatecznie Antin Wasyńczuk został wybrany na przewodniczącego Ukraińskiego Komitetu Narodowego Chełmszczyzny i Podlasia przeważającą większością głosów. Komitet wezwał do zakładania kooperatyw rolniczo-handlowych, produkcyjnych, kredytowych, spożywczych, a także do utworzenia Ukraińskiego Banku Ludowego w Chełmie oraz do organizowania się ludności ukraińskiej przed nadchodzącymi wyborami samorządowymi. 9 października 1927 założono Ukraiński Bank Ludowy. Antin Wasyńczuk został członkiem jego Rady Nadzorczej.
Poza Sejmem.
Przed wyborami 1928 Sel-Sojuz i Sel-Rob prowadziły ostrą rywalizację o poparcie ludności ukraińskiej zamieszkującej Chełmszczyznę i Podlasie. W tym celu Sel-Sojuz nawiązał współpracę z UNDO. Sam Wasyńczuk opowiedział się natomiast przeciwko sojuszowi z ugrupowaniami żydowskimi i wejściu w skład Bloku Mniejszości Narodowych (BMN) – było to spowodowane reperkusjami paryskiego procesu zabójcy atamana Symona Petlury, Szolema Szwarcbarda. Prowadził także rozmowy z polskimi ugrupowaniami popierającymi rząd. Ostatecznie Antin Wasyńczuk zgodził się na wejście do Bloku Mniejszości Narodowych, postawił jednak warunek – chciał znaleźć się na 1. miejscu na liście kandydatów do Senatu. Spotkało się to z odmową. Pomimo tego, Sel-Sojuz wszedł w skład BMN. W odpowiedzi na to, Antin Wasyńczuk zerwał współpracę ze swoim bratem, Pawło. Rozpoczął samodzielną akcję wyborczą, tworząc Ukraińską Narodową Listę Gospodarczą (UNLG), która otrzymała nr 36.
8 lutego 1928 Antin Wasyńczuk doprowadził do zawieszenia wydawania czasopisma "Nasze Żyttia", które stało się medium publikującym artykuły zawierające ataki Sel-Robu na jego osobę. Siedzibę wydawnictwa przeniesiono do Brześcia, gdzie wznowiło działalność – gazetę drukowano w nakładzie ok. 1000 egzemplarzy i rozdawano na wiecach wyborczych UNLG.
W wyborach parlamentarnych UNLG poniosła dotkliwą klęskę, nie uzyskując żadnego mandatu. W wyborach do Sejmu w okręgu nr 27 otrzymała jedynie 389 głosów, a na Polesiu – 525. W wyborach do Senatu było to odpowiednio jedynie 343 i 50 głosów.
W efekcie tej porażki, Antin Wasyńczuk wycofał się z działalności politycznej, kontynuując aktywność na niwie gospodarczej i samorządowej. Początkowo kierowane przez niego Ukraińskie Zjednoczenie Gospodarcze (UHO) radziło sobie bardzo dobrze. Wkrótce jednak, ze względu na pogarszającą się sytuację gospodarczą, zostało zmuszone do zaciągnięcia wysokich kredytów. Na początku 1930 okazało się, że nie jest w stanie ich spłacać. W lutym 1933 walne zebranie członków spółdzielni uchwaliło jej likwidację. Wasyńczuk, wraz z sześcioma innymi członkami UHO, musiał spłacić wierzytelności Zjednoczenia w ratach długoterminowych, co bardzo negatywnie odbiło się na jego sytuacji materialnej.
Ostatnie lata.
Pod koniec życia Antin Wasyńczuk próbował angażować się w działalność samorządową – we wrześniu 1932 został przewodniczącym nadzwyczajnego komitetu powołanego przez chełmskie organizacje samorządowe, którego celem było doprowadzenie do dymisji członków Rady Miejskiej, w związku z wykrytymi nieprawidłowościami w prowadzeniu gospodarki miejskiej. 15 listopada 1932 Rada Miejska została rozwiązana.
Wasyńczuk planował wziąć udział w wyborach do Rady Miejskiej Chełma w maju 1934, jako przedstawiciel ludności ukraińskiej na liście Bezpartyjnego Bloku Współpracy z Rządem. Jednak kierownictwo BBWR nie zaakceptowało jego kandydatury. Próbował wobec tego wykorzystać w samodzielnych samorządowych dążeniach politycznych Klub Mieszczan-Rolników i Stowarzyszenie Rolników. Gdy i to okazało się niemożliwe, wezwał do zbojkotowania wyborów.
W kwietniu 1935 Antin Wasyńczuk zachorował na czyraka mnogiego (karbunkuł) – w efekcie ropnego zapalenia okołomieszkowego z czopami martwiczymi skóry na głowie i przypadkowego skaleczenia, doszło do ostrego zakażenia krwi. Chory został poddany operacji w szpitalu w Chełmie, jednak jego stan nie uległ poprawie. Został wobec tego przewieziony do kliniki uniwersyteckiej w Warszawie. Leczył się tam przez miesiąc. Skóra została oczyszczona podczas kolejnej operacji, jednak narkoza i postępująca cukrzyca osłabiły serce ukraińskiego polityka. Nie widząc poprawy, najbliżsi postanowili przewieźć go do rodzinnego miasta. Zmarł 13 maja 1935, podczas powrotu pociągiem z Warszawy do Chełma. Jak napisano w "Biuletynie polsko-ukraińskim", opisując jego pochówek: 
Poglądy polityczne.
Antin Wasyńczuk był zwolennikiem politycznego porozumienia ukraińsko-polskiego. W swoich pismach i przemówieniach odwoływał się do sojuszu Józefa Piłsudskiego z Semenem Petlurą z 1920, skierowanego przeciwko bolszewikom. Był przeciwnikiem komunizmu i separatyzmu galicyjskiego. Opowiadał się przeciwko wszelkim formom radykalizmu, zarówno narodowego, jak i społecznego, propagując poglądy umiarkowane.
Dążył do uświadomienia narodowego ukraińskiej ludności zamieszkującej Chełmszczyznę i Podlasie. W tym celu propagował jej rozwój na niwie gospodarczej, kulturalnej, oświatowej i samorządowej. Wszystko to w porozumieniu z władzami polskimi. Opowiadał się za aktywną działalnością Ukraińców w ruchu spółdzielczym. Twierdził także, że najlepszą drogą do zrealizowania ich postulatów jest uczestnictwo w życiu politycznym Polski – poprzez wykorzystywanie czynnego i biernego prawa wyborczego. Przez większość swej działalności politycznej Wasyńczuk był autonomistą-federalistą. Chciał, aby w drodze rozmów z władzami państwa polskiego, doszło do powołania w granicach Polski, na terenach zamieszkanych przez Ukraińców, autonomii polityczno-narodowej z własnym Sejmem (jako jego siedzibę wskazywano Lwów, Chełm lub Łuck), sądownictwem, administracją, szkolnictwem i wojskiem. Twór taki miałby być formą przechodnią, do czasu utworzenia niepodległej Ukrainy (połączonej z Polską w federacji), w skład której miały wejść także ziemie znajdujące się w granicach Ukraińskiej Socjalistycznej Republiki Radzieckiej. Droga ku temu miała zdaniem Wasyńczuka wieść poprzez antyradziecki sojusz polsko-ukraiński. Jak sam stwierdził: 
W 1927, widząc brak popularności koncepcji autonomii zarówno pośród ludności ukraińskiej (poddanej wpływom zarówno ugrupowań komunizujących i komunistycznych, jak i nacjonalistów), a także brak przekonania do niej pośród polskich ugrupowań lewicowych, zrewidował swe poglądy. Od tej pory domagał się jedynie ukrainizacji Cerkwi prawosławnej, otwarcia przez polskie władze zamkniętych świątyń, utworzenia szkół ukraińskich na Chełmszczyźnie i Podlasiu, zwiększenia aktywności Ukraińców na polu samorządowym i spółdzielczym.
Rodzina i życie prywatne.
Z małżeństwa Antina Wasyńczuka ze Stefanią Galińską (ur. 1898, zm. 1994 w USA) urodziło się siedmioro dzieci:
Dzieci wychowywane były w atmosferze wielokulturowości – w domu używano zarówno języka ukraińskiego, jak i polskiego. Sam Wasyńczuk rozmawiał z nimi czasem także w języku niemieckim. Rodzina obchodziła zarówno święta katolickie, jak i prawosławne.
Przez mu współczesnych Antin Wasyńczuk opisywany był jako osoba zrównoważona, obowiązkowa, racjonalna, punktualna, nie okazująca zbyt wiele emocji, choć jednocześnie energiczna, sprytna, przebiegła i ambitna, a ponadto ostrożna i rozważna. Wykazywał się także umiejętnościami oratorskimi, był dobrym organizatorem i wykazywał cechy przywódcze. Te z cech jego charakteru, które decydowały o jego wyważeniu, odróżniały go od brata Pawło, który miał raczej wybuchowe usposobienie. Z tego powodu był bardzo często z nim skonfliktowany. Pasjonował się geografią, gromadząc różnorakie atlasy i specjalistyczną literaturę (przyjaźnił się m.in. ze znanym geografem, prof. Eugeniuszem Romerem). Znał dobrze łacinę. Interesował się również malarstwem włoskim.
W 1919 Antin Wasyńczuk zakupił posesję w Chełmie, przy ulicy Lubelskiej 80, gdzie z funduszy pochodzących z diety poselskiej, wybudował w 1924 trzykondygnacyjną kamienicę. Prowadził własne biuro handlowe, zajmujące się pośrednictwem w sprzedaży płodów rolnych.

</doc>
<doc id="3049269" url="https://pl.wikipedia.org/wiki?curid=3049269" title="Święta z bajki">
Święta z bajki

Święta z bajki – album polskiej piosenkarki Edyty Geppert. Wydawnictwo ukazało się 14 listopada 2011 roku nakładem wytwórni muzycznej Agencja Artystyczna Edyta w dystrybucji Licomp Empik Multimedia.
Nagrania dotarły do 37. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="3049270" url="https://pl.wikipedia.org/wiki?curid=3049270" title="Alfred Angiersztajn">
Alfred Angiersztajn

Alfred Angiersztajn pseud. "Anerski", "Gruby" (ur. 1 sierpnia 1896 w Częstochowie, zm. 30 września 1972 w Warszawie) – działacz komunistyczny i związkowy, zastępca kierownika Wydziału Komunikacyjnego KC PPR (1945–1948).
Życiorys.
Urodzony w rodzinie robotniczej, skończył 4 klasy gimnazjum, później został ślusarzem na kolei w Strzemieszycach (od 1915). Od 1917 pomocnik maszynisty w Warszawie, od 1919 działał w Związku Zawodowym Kolejarzy (ZZK). W latach 1919–1921 odbył służbę wojskową i wrócił do pracy na kolei, od 1926 maszynista w Kutnie. W 1926 wstąpił do Związku Zawodowego Maszynistów Kolejowych w Polsce, 1929–1931 był przewodniczącym koła związku w Kutnie. W 1930 wstąpił do KPP, 1932–1934 pracował w Warszawie i Grójcu. Od 1934 sekretarz Komitetu Miejskiego (KM) KPP w Kutnie, I 1937 wyjechał do Hiszpanii, by wziąć udział w wojnie domowej. Od stycznia 1938 walczył w Brygadzie im. J. Dąbrowskiego, w której został porucznikiem. Wstąpił do KPH. W lutym 1939 przekroczył granicę z Francją i został internowany w Gurs, potem w Vernet d'Ariege. W 1941 wywieziony do obozu pracy k. Lipska w Niemczech. Wkrótce ze względu na stan zdrowia został zwolniony i wrócił do Kutna, gdzie do końca okupacji był maszynistą. Od 1945 w PPR, brał udział w I Zjeździe PPR w grudniu 1945 jako delegat z Poznania. W latach 1945–1948 był zastępcą kierownika Wydziału Komunikacyjnego KC PPR, 1945–1957 był przewodniczącym Centralnej Komisji Rewizyjnej Związków Zawodowych. Członek Wydziału Wykonawczego ZZK, a 1950–1970 przewodniczący Głównej Komisji Rewizyjnej ZZK. Był odznaczony m.in. Orderem Sztandaru Pracy II klasy, Krzyżem Kawalerskim Orderu Odrodzenia Polski i Krzyżem Walecznych.

</doc>
<doc id="3049271" url="https://pl.wikipedia.org/wiki?curid=3049271" title="Pawło Wasyńczuk">
Pawło Wasyńczuk

Pawło Wasyńczuk, ukr. Павло Васиньчук (ur. 2 sierpnia 1893 w Chełmie, zg. 5 maja 1944 tamże) – ukraiński działacz społeczny na Chełmszczyźnie, polityk, prawnik, ekonomista.
Pochodził z rodziny mieszczan-rolników Kłymentija (Klemensa) i Marii z domu Dżaman. Ukończył prawo i ekonomię na Uniwersytecie Kijowskim. Po rewolucji lutowej i obaleniu caratu w 1917 uczestniczył w organizacji władz Ukraińskiej Centralnej Rady w Kijowie, pracował w Ministerstwie Aprowizacji Ukraińskiej Republiki Ludowej. W 1918 został rządowym pełnomocnikiem nadzwyczajnym do Międzypaństwowej Komisji Repatriacyjnej w Kowlu. W 1919, po zajęciu miasta przez Wojsko Polskie aresztowany, spędził kilka miesięcy w więzieniu, po uwolnieniu powrócił do Chełma. W 1920 rozpoczął wydawanie tygodnika "Nasze Żyttia".
Jeden z twórców Bloku Mniejszości Narodowych przed wyborami do Sejmu i Senatu w 1922. Z listy bloku uzyskał mandat poselski w okręgu nr 26. Współzałożyciel Ukraińskiego Zjednoczenia Socjalistycznego (Sel-Sojuz). W grudniu 1924 pozbawiony mandatu w związku z oskarżeniem o działalność antypaństwową.
W październiku 1926 na krótko przystąpił do Sel-Robu. W przeciwieństwie do większości działaczy, zbliżających organizację do Komunistycznej Partii Zachodniej Ukrainy (KPZU), prezentował stanowisko antysowieckie. Przez pewien czas był przewodniczącym Komitetu Okręgowego Sel-Rob w Chełmie. Z organizacji został usunięty decyzją KC Sel-robu. Odtworzył wówczas, wraz z bratem Antonem, Sel-Sojuz i w 1927 rozpoczął wydawanie tygodnika "Selanśkyj Szlach". W wyborach parlamentarnych 1928 roku wszedł ponownie do Sejmu z listy państwowej Bloku Mniejszości Narodowych. Członek Ukraińsko-Białoruskiego Klubu Sejmowego. Po rozwiązaniu Sejmu i Senatu w 1930 działał w ukraińskich organizacjach społecznych.
W 1944 przedstawiciel emigracyjnego rządu Ukraińskiej Republiki Ludowej w Chełmie i jego łącznik z polskim podziemiem. Zamordowany w niewyjaśnionych okolicznościach w 1944.
Młodszy brat Antona Wasyńczuka.

</doc>
<doc id="3049272" url="https://pl.wikipedia.org/wiki?curid=3049272" title="Nic nie muszę – 25-lecie">
Nic nie muszę – 25-lecie

Nic nie muszę – 25-lecie – album polskiej piosenkarki Edyty Geppert. Wydawnictwo ukazało się 29 września 2008 roku nakładem wytwórni muzycznej Agencja Artystyczna Edyta w dystrybucji EMI Music Poland .
Nagrania dotarły do 8. miejsca zestawienia OLiS. 11 lutego 2009 roku płyta uzyskała certyfikat złotej, a 21 października 2015 – platynowej.
Lista utworów.
Opracowano na podstawie materiału źródłowego.

</doc>
<doc id="3049280" url="https://pl.wikipedia.org/wiki?curid=3049280" title="Śpiewam życie">
Śpiewam życie

Śpiewam życie – album polskiej piosenkarki Edyty Geppert i zespołu klezmerskiego Kroke. Wydawnictwo ukazało się 2 października 2006 roku nakładem wytwórni muzycznej Agencja Artystyczna Edyta w dystrybucji EMI Music Poland .
Nagrania dotarły do 11. miejsca zestawienia OLiS. 15 grudnia 2010 roku płyta uzyskała certyfikat złotej. 
Lista utworów.
Opracowano na podstawie materiału źródłowego.

</doc>
<doc id="3049283" url="https://pl.wikipedia.org/wiki?curid=3049283" title="Piotr Lubowiecki">
Piotr Lubowiecki

Piotr Lubowiecki herbu Szreniawa – szambelan Stanisława Augusta Poniatowskiego w 1772 roku, pułkownik wojsk koronnych, podstoli horodelski w latach 1767-1792, wojski mniejszy bełski w latach 1766-1767, po rozbiorach członek Stanów Galicyjskich.
Poseł na sejm 1782 roku z ziemi chełmskiej.

</doc>
<doc id="3049285" url="https://pl.wikipedia.org/wiki?curid=3049285" title="Moje królestwo">
Moje królestwo

Moje królestwo – album koncertowy piosenkarki Edyty Geppert i pianisty Krzysztofa Herdzina. Wydawnictwo ukazało się 1 maja 2006 roku nakładem wytwórni muzycznej Agencja Artystyczna Edyta w dystrybucji EMI Music Poland.
Nagrania dotarły do 24. miejsca zestawienia OLiS. 8 lutego 2012 roku płyta uzyskała certyfikat złotej.
Lista utworów.
Opracowano na podstawie materiału źródłowego.

</doc>
<doc id="3049291" url="https://pl.wikipedia.org/wiki?curid=3049291" title="Wierzę piosence">
Wierzę piosence

Wierzę piosence – album polskiej piosenkarki Edyty Geppert. Wydawnictwo ukazało się 18 listopada 2002 roku nakładem wytwórni muzycznej Universal Music Polska.
Lista utworów.
Opracowano na podstawie materiału źródłowego.

</doc>
<doc id="3049299" url="https://pl.wikipedia.org/wiki?curid=3049299" title="Michał Ajzner">
Michał Ajzner

Michał Ajzner pseud. "Poldek", "Władek" (ur. 13 lipca 1910 w Będzinie, zm. 22 sierpnia 1964 w Kołobrzegu) – działacz komunistyczny i związkowy.
Życiorys.
Syn żydowskiego piaskarza Herszela, w 1924 skończył szkołę podstawową i został pomocnikiem ślusarskim w fabryce, 1926–1928 praktykant w zakładzie fotograficznym w Sosnowcu. W 1926 wstąpił do MOPR, a w 1928 do Związku Młodzieży Komunistycznej (ZMK). Na krótko aresztowany za działalność komunistyczną w 1928, później był robotnikiem. "Technik" w ZMK, a 1929–1931 sekretarz Komitetu Dzielnicowego (KD) KZMP w Będzinie.
W 1931 aresztowany pod zarzutem udziału w zabójstwie agenta policji, zwolniony z braku dowodów. W styczniu 1932 aresztowany i skazany na rok więzienia w Mysłowicach, gdzie był członkiem zarządu komuny więziennej. Od 1933 pracował w zakładach przemysłu cynkowego, których załogę agitował za wstąpieniem do związków zawodowych, za co został zwolniony z pracy. Członek KPP, od 1934 sekretarz KD KPP w Będzinie i wiceprzewodniczący oddziału związku zawodowego chemików. Współorganizator klasowego związku zawodowego metalowców i kilku strajków, m.in. w fabryce łańcuchów i drutu w Będzinie. W 1934 wziął udział w zjeździe górników jako przedstawiciel związku zawodowego chemików, w 1934 był dwa razy aresztowany i zwolniony z braku dowodów. 1935–1936 organizował akcję ochrony bieda-szybów. W styczniu 1936 wybrany do Komitetu Okręgowego (KO) KPP Zagłębia Dąbrowskiego, z polecenia którego 1 maja 1936 organizował jednolitofrontową demonstrację pierwszomajową w Będzinie, za co został osadzony w obozie w Berezie Kartuskiej od maja 1936 do marca 1937. Po zwolnieniu wrócił do Będzina, gdzie był sekretarzem KD KPP do rozwiązania partii w sierpniu 1938. Później był fotografem w Olkuszu.
Jesienią 1939 po uniknięciu aresztowania przez gestapo udał się z rodziną do Lwowa, gdzie był laborantem, a 1940–1941 pracował przy wyrębie tajgi na Syberii. Od 1942 palacz w kotłowni w Kujbyszewie, potem technik urządzeń grzewczych w tym mieście. Od 1943 członek ZPP.
W 1946 wrócił do kraju z zadaniem organizowania związków zawodowych w Dzierżoniowie. Przez rok był przewodniczącym Powiatowej Rady Związków Zawodowych, a 1947–1953 był sekretarzem Komitetu Zakładowego PPR/PZPR w Bielawskich Zakładach Przemysłu Bawełnianego. Od 1953 kierownik komórki wynalazczości w Warszawskich Zakładach Przemysłu Gumowego, potem sekretarz POP PZPR. Członek KD PZPR Praga-Południe i kilku komisji tego komitetu. Członek Komitetu Warszawskiego PZPR.
Był odznaczony Krzyżem Oficerskim Orderu Odrodzenia Polski.
Pochowany na Cmentarzu Wojskowym na Powązkach kwatera C2, rząd 11, grób 16.

</doc>
<doc id="3049304" url="https://pl.wikipedia.org/wiki?curid=3049304" title="Tony Hall">
Tony Hall

Tony Hall, lord Hall, właśc. Anthony William Hall, baron Hall of Birkenhead (ur. 3 marca 1951 w Birkenhead) – brytyjski dziennikarz i menadżer, w latach 2001–2013 dyrektor naczelny Opery Królewskiej w Londynie, od 2013 dyrektor generalny BBC. Od 2010 członek Izby Lordów jako jeden z crossbenchers.
Życiorys.
Pochodzi z wyższej klasy średniej, jego ojciec był dyrektorem banku. Ukończył studia w zakresie polityki, filozofii i ekonomii (tzw. PPE) na University of Oxford. W 1973 rozpoczął pracę w BBC, najpierw jako stażysta w newsroomie dla Irlandii Północnej w Belfaście. Następnie przeszedł do BBC Radio 4, gdzie był producentem programów publicystycznych. W wieku zaledwie 34 lat objął stanowisko redaktora naczelnego sztandarowych wieczornych wiadomości telewizyjnych BBC One, "9 O'Clock News". W 1990 został dyrektorem wszystkim programów informacyjnych i publicystycznych w telewizji BBC, zaś trzy lata później podporządkowano mu również wiadomości i publicystykę radiową. Po restrukturyzacji w 1996 został dyrektorem publicystyki w całej BBC.
W 1999 bez powodzenia startował w konkursie na dyrektora generalnego korporacji. W 2001 odszedł z BBC, aby objąć stanowisko dyrektora naczelnego Opery Królewskiej. Pod jego kierunkiem instytucja ta wprowadziła szereg inicjatyw otwierających ją na nowych odbiorców i zwiększających zasięg jej twórczości. Należały do nich m.in. transmisje wideo, dzięki którym spektakle z Londynu mogli oglądać widzowie w salach widowiskowych na prowincji, liczne wydania spektakli na DVD, a także promocje cenowe, pozwalające osobom gotowym przyjść na przedstawienie nie wieczorem, lecz wczesnym popołudniem, mogły liczyć na dużo tańsze bilety. W latach 2009-2012 kierował również programem kulturalnym Letnich Igrzysk Olimpijskich 2012. W 2012 został równocześnie wiceprzewodniczącym rady nadzorczej Channel 4.
22 października 2012 ogłoszono jego nominację na stanowisko dyrektora generalnego BBC. Do najważniejszych postawionych przed nim zadań należą dokończenie procesu restrukturyzacji i decentralizacji BBC, odbudowa prestiżu i wiarygodności korporacji po serii bardzo poważnych błędów jej dziennikarzy, a także poprawa pozycji BBC w świecie nowych technologii. Oficjalnie rozpoczął urzędowanie na początku kwietnia 2013, choć w praktyce brał udział w procesach zarządzania już od początku roku.
Wyróżnienia.
W 2006 otrzymał Order Imperium Brytyjskiego klasy Komandor (CBE). W marcu 2010 został kreowany parem dożywotnim jako lord Hall of Birkenhead. W parlamencie zasiada wśród "crossbenchers", czyli lordów nie związanych z żadną partią polityczną.

</doc>
<doc id="3049305" url="https://pl.wikipedia.org/wiki?curid=3049305" title="Kościół Miłosierdzia Bożego w Cieciułowie">
Kościół Miłosierdzia Bożego w Cieciułowie

Kościół Miłosierdzia Bożego – rzymskokatolicki kościół parafialny położony we wsi Cieciułów (gmina Rudniki). Kościół należy do parafii Miłosierdzia Bożego w Cieciułowie w dekanacie Praszka (archidiecezja częstochowska).
Historia kościoła.
Powołanie parafii w 1986, wiązało się również z budową kościoła. Początkowo parafianie wybudowali barak-kaplicę, która służyła przez kilka lat jako tymczasowy Dom Boży. Na początku lipca 1987 proboszczem parafii został ksiądz Janusz Bacia. W tym czasie została wybudowana plebania, a pod koniec lat 80. XX wieku rozpoczęto budowę kościoła parafialnego. 24 czerwca 1989 metropolita częstochowski, ks. biskup Stanisław Nowak, dokonał wmurowania kamienia węgielnego oraz poświęcił fundamenty. 15 sierpnia 1990 ks. bp Miłosław Kołodziejczyk poświęcił mury świątyni oraz dzwonnicę wraz z trzema dzwonami. Dzwony otrzymały imiona: „Andrzej”, „Agnieszka” i „Jan”. Na początku 1991 przy kościele parafialnym założono cmentarz. W 1992 zakończono budowę parafialnej świątyni, którą 6 września 1992 ks. arcybiskup Stanisław Nowak uroczyście konsekrował.
W I dekadzie XXI wieku, prace przy kościele objęły m.in.: wymianę nagłośnienia oraz okien, ocieplenie stropu, założenie ogrzewania. Dobudowano również kruchtę oraz wstawiono nowe drzwi wejściowe. Wnętrze świątyni zostało pomalowane, ponadto urządzono kaplicę przedpogrzebową.

</doc>
<doc id="3049308" url="https://pl.wikipedia.org/wiki?curid=3049308" title="Płyszczynka srebrzysta">
Płyszczynka srebrzysta

Płyszczynka srebrzysta, płaszczynka srebrzysta ("Mylossoma duriventre") – gatunek słodkowodnej ryby kąsaczokształtnej z rodziny piraniowatych (Serrasalmidae), typ nomenklatoryczny rodzaju "Mylossoma". Nie jest zaliczana do drapieżnych piranii właściwych, choć jest z nimi blisko spokrewniona.
Nazwa zwyczajowa.
Henryk Szelęgiewicz w przekładzie "Wielkiego atlasu ryb" S. Franka z 1974 przedstawił ten gatunek pod zwyczajową nazwą „płaszczynka srebrzysta”, ale nazwa rodzajowa „płaszczynka” jest już stosowana dla "Melanelixia" – rodzaju grzybów tarczownicowatych. W 1991 Eugeniusz Grabda i Tomasz Heese zaproponowali dla "Mylossoma duriventre" nazwę „płyszczynka srebrzysta”. W późniejszej literaturze spotykane są obydwie nazwy zwyczajowe.
Występowanie.
Gatunek szeroko rozprzestrzeniony w dorzeczach Amazonki, Orinoko, Parany i Paragwaju. Przebywa nad mulistym dnem w strumieniach i jeziorach.
Budowa.
Ciało silnie bocznie spłaszczone, wysokie, romboidalne. Linia grzbietu załamuje się uskokiem u nasady płetwy grzbietowej. Występuje płetwa tłuszczowa. Ubarwienie ciała srebrzyste, miejscami połyskujące. Krawędzie płetw odbytowej i ogonowej niektórych osobników są pomarańczowe. Linia boczna jest wyraźnie zaznaczona. Płyszczynka srebrzysta dorasta do 25 cm długości standardowej (SL) i osiąga do 1 kg masy ciała.
Biologia i zachowanie.
Gatunek stadny, tworzy ławice. Nie jest rybą agresywną. Uznawana za długowieczną. Żywi się roślinami, rybami i owadami.
Znaczenie gospodarcze.
Poławiana komercyjnie w lokalnym rybołówstwie jako ryba konsumpcyjna. Jest przedmiotem handlu dla potrzeb akwarystyki.

</doc>
<doc id="3049309" url="https://pl.wikipedia.org/wiki?curid=3049309" title="Płaszczynka srebrzysta">
Płaszczynka srebrzysta



</doc>
<doc id="3049311" url="https://pl.wikipedia.org/wiki?curid=3049311" title="Mylossoma duriventre">
Mylossoma duriventre



</doc>
<doc id="3049312" url="https://pl.wikipedia.org/wiki?curid=3049312" title="Myletes duriventris">
Myletes duriventris



</doc>
<doc id="3049313" url="https://pl.wikipedia.org/wiki?curid=3049313" title="Mylossoma duriventris">
Mylossoma duriventris



</doc>
<doc id="3049315" url="https://pl.wikipedia.org/wiki?curid=3049315" title="Junona i Awoś">
Junona i Awoś

Junona i Awoś (ros. Юнона и Авось) – radziecka opera rockowa kompozytora Aleksieja Rybnikowa i poety Andrieja Wozniesienskiego. Nazwa opery nawiązuje do dwóch żaglowców ekspedycji Nikołaja Riezanowa do Ameryki Północnej.
Premiera spektaklu w reżyserii Marka Zacharowa, choreografii Władimira Wasiljewa i scenografii Olega Szejncysa miała miejsce 9 lipca 1981 roku w Moskiewskim Państwowym Teatrze imienia Leninskiego Komsomołu. Od 31 grudnia 1985 roku opera weszła także do stałego repertuaru Petersburskiego Teatru „Opera Rockowa”.
Sjużet.
Szambelan Riezanow po śmierci żony poświęca się służbie ojczyźnie. Próbuje uzyskać pozwolenie władz na odbycie podróży do Ameryki Północnej w celu nawiązania kontaktów handlowych. Po kilku latach dostaje zgodę. Przed wyjazdem oznajmia, że w młodości, odkąd zobaczył Kazańską ikonę Matki Bożej, kocha Bogurodzicę jak kobietę. We śnie objawia mu się Maryja i, obiecując modlitwę za niego, każe nie czynić sobie wyrzutów z powodu tej miłości. Ekspedycja Riezanowa wyrusza pod banderą andriejewską do hiszpańskiej Kalifornii na dwóch żaglowcach „Junona” i „Awoś”.
W Kalifornii zbliża się dzień ślubu szesnastoletniej córki gubernatora – Conchity – i seniora Fernanda. W pałacu ojca dziewczyny w San Francisco odbywa się bal na jej cześć, na który jako poseł cesarza Aleksandra I przybywa Riezanow. Szambelan zaprasza Conchitę do tańca, czym wzbudza zazdrość jej narzeczonego. W międzyczasie towarzysze podróży Rosjanina zakładają się, czy ich przywódca uwiedzie młodą Hiszpankę. Rywale o względy Conchity rozumieją, że żaden z nich nie ustąpi i dojdzie do otwartego konfliktu. W nocy dziewczyna modli się do Najświętszej Panienki. Odwiedza ją Riezanow i wyznaje swoją miłość. Conchita odwzajemnia jego uczucia.
Ekspedycja handlowa Riezanowa kończy się niepowodzeniem. Kampania Rosyjsko-Amerykańska nie przynosi zysków. Kryzys pogłębia sprawa Riezanowa, uwikłanego w osobisty konflikt z Fernando. Hiszpan żąda pojedynku. Wybucha skandal obyczajowy i Rosjanie zmuszani są do opuszczenia San Francisco. Przed wyjazdem Riezanow potajemnie zaręcza się z Conchitą. W drodze powrotnej przez Syberię szambelan dostaje gorączki i umiera pod Krasnojarskiem. Wierna Conchita wypatruje powrotu ukochanego. Po trzydziestu pięciu latach oczekiwania składa śluby zakonne i wstępuje do klasztoru dominikanów w San Francisco.

</doc>
<doc id="3049317" url="https://pl.wikipedia.org/wiki?curid=3049317" title="Mieczysław Bogucki">
Mieczysław Bogucki

Mieczysław Adam Bogucki (ur. 10 listopada 1884 w Łodzi, zm. 8 lutego 1965 w Warszawie) – polski zoolog, fizjolog, hydrobiolog, współorganizator badań z dziedziny biologii morza w Polsce, profesor Instytutu Biologii Doświadczalnej im. M. Nenckiego PAN.
Życiorys.
Urodził się w licznej rodzinie urzędnika kolejowego Tadeusza Boguckiego (1842–1908) i Klaudyny z Przeradzkich (1849–1941).
Naukę rozpoczął w filologicznym gimnazjum łódzkim, skąd został relegowany za uczestnictwo w przygotowaniach do strajku szkolnego. Egzamin maturalny zdał jako ekstern w Moskwie w 1900 r. Następnie w latach 1905–1907 podjął studia przyrodnicze na Uniwersytecie Jagiellońskim, m.in. pod kierunkiem prof. Emila Godlewskiego młodszego. Aresztowany za swą działalność w PPS, spędził ponad pół roku w warszawskich więzieniach, po czym, zmuszony wyjechać z kraju, ukończył studia przyrodnicze w Paryżu w 1911 r.
Po powrocie do kraju w 1912 r. objął asystenturę w Zakładzie Biologii i Embriologii na Uniwersytecie Jagiellońskim. W roku 1914 ukazała się drukiem rozprawa jego autorstwa pt.: "La régénération du testicule de la salamandre", za którą dwa lata później, w 1916 r. uzyskał tytuł doktora filozofii UJ.
Półtoraroczna przerwa w pracy naukowej spowodowana była wybuchem I wojny światowej. W tym czasie, w latach 1914–1915, po przeszkoleniu w Szkole Podchorążych Legionów Polskich w Marmaros-Sziget, Bogucki pełnił służbę wojskową najpierw w 2, a następnie 4 pułku piechoty Legionów. 20 sierpnia 1915 roku razem z Władysławem Orkanem został awansowany na chorążego.
Uzyskawszy doktorat, wyjechał do Warszawy, gdzie w latach 1917–1919 był starszym asystentem w Zakładzie Histologii i Embriologii Uniwersytetu Warszawskiego. W 1919 r. Bogucki związał się z Instytutem im. M. Nenckiego zostając asystentem w Zakładzie Fizjologii i jednocześnie pełniąc funkcję sekretarza Instytutu. W 1920 r. na krótko przerwał swą działalność naukową, wracając do służby wojskowej na czas wojny polsko-bolszewickiej.
Powróciwszy do pracy w Instytucie, podjął też pracę dydaktyczną, wykładając embriologię na Wolnej Wszechnicy Polskiej (w latach 1920–1921) i na Wydziale Lekarskim Uniwersytetu Stefana Batorego w Wilnie (1922). W 1928 r. habilitował się na Uniwersytecie Warszawskim ogłaszając pracę "Badania nad przepuszczalnością błon oraz ciśnieniem osmotycznem jaj ryb łososiowatych". W latach 1928–1934 był docentem w Zakładzie Fizjologii Instytutu im. M. Nenckiego.
W 1932 r. Bogucki podjął się z ramienia Instytutu im. M. Nenckiego zorganizowania Stacji Morskiej w Helu (później w Gdyni), która miała na celu rozszerzenie badań hydrobiologicznych w Polsce. W 1934 r. wyjechał w związku z tym w podróż zagraniczną, zwiedzając funkcjonujące już wówczas biologiczno-morskie placówki badawcze w Europie, m.in. w Neapolu, Plymouth, Roscoff, Bergen i na Helgolandzie. Podróż ta zaowocowała opracowaniem projektu nowego budynku Stacji Morskiej, zlokalizowanego w Gdyni, który został oddany do użytku w 1938 r. Pracami Stacji Morskiej Bogucki kierował jako dyrektor formalnie do 1945 r., łącząc tę funkcję z pełnieniem obowiązków dyrektora Instytutu im. M. Nenckiego w latach 1934–1939.
Okres II wojny światowej Mieczysław Bogucki przeżył w Warszawie, pracując w latach 1939–1944 formalnie jako szklarz i urzędnik szpitalnictwa. Uczestniczył też w tajnym nauczaniu, prowadząc wykłady z fizjologii dla studentów medycyny.
W 1945 r. powrócił do Gdyni, aby wznowić działalność Stacji Morskiej i od tegoż roku pełnił funkcję kierownika Morskiego Laboratorium Rybackiego (pod tą nazwą wznowiła działalność Stacja) oraz kierownika jego Zakładu Ichtiologii. W 1947 r. wykładał też biologię ogólną na Akademii Medycznej w Gdańsku. W 1949 r. Morskie Laboratorium Rybackie utraciło samodzielność i zostało włączone do Morskiego Instytutu Rybackiego, w którym prof. Bogucki nadal kierował Działem Ichtiologii. W 1951 r. w wyniku ówczesnych represji politycznych został zwolniony z Morskiego Instytutu Rybackiego i przeniesiony na emeryturę. Wówczas ponownie znalazł zatrudnienie w Instytucie im. M. Nenckiego, który w owym czasie reaktywował swą działalność w Łodzi. Pracując w Instytucie jako samodzielny pracownik naukowy, Bogucki uzyskał tytuł profesora i w 1954 r. objął stanowisko profesora nadzwyczajnego, a następnie profesora zwyczajnego w 1959 r. W latach 1963–1965 przewodniczył Radzie Naukowej Instytutu.
Zmarł 8 lutego 1965 r. w Warszawie. Pochowany został na cmentarzu Powązkowskim (kwatera PPRK-1-200).
Badania naukowe.
Pierwsza publikacja prof. Boguckiego (1914) dotyczyła regeneracji męskiego gruczołu płciowego u wykastrowanej salamandry. Kolejne dotyczyły sztucznej partenogenezy, którą badał na przykładzie płazów i szkarłupni, wykazując w nich rolę bodźców mechanicznych jako inicjatorów partenogenezy traumatycznej oraz możliwość jej wywołania w wyniku kontaktu komórek pochodzących z różnych organów badanych zwierząt z niezapłodnionymi jajami (1921–1926). Następnie prof. Bogucki rozpoczął badania z zakresu fizjologii ekologicznej, skupiając się na zagadnieniu przystosowań zwierząt do życia w wodach słonawych. Ich wynikiem były prace o osmoregulacji w jajach ryb łososiowatych i jeżowców, prace dotyczące skorupiaków (badania regulacji ciśnienia osmotycznego i składu mineralnego hemolimfy podwoja oraz składu mineralnego krwi u raka rzecznego) powstałe w latach 1928–1933. Badał też rozwój i biologię rozrodu chełbi modrej.
Powojenne badania prof. Boguckiego dotyczyły również biologii zwierząt słonawowodnych, szczególnie nereidy różnokolorowej i podwoja wielkiego. Szereg prac poświęconych nereidzie dotyczyło jej rozrodu, rozwoju, etologii i ekologii oraz zdolności adaptacyjnej do życia w wodach słonawych i słodkich (prace z lat 1951–1963). Badania dotyczące podwoja, prowadzone w latach 1931–1956, również koncentrowały się na jego rozrodzie i osmoregulacji. Ich podsumowaniem były dwie monografie: "Nereida" (1951) i "Podwój" (1956).
Dorobek naukowy.
Profesor Mieczysław Bogucki był autorem i współautorem ponad 40 opublikowanych prac, m.in.:
Prace naukowe prof. Boguckiego weszły do literatury światowej: omawiał je m.in. embriolog Albert Dalcq w swojej książce pt.: "Les Bases physiologiques de la fécondation et de la parthénogénèse" (Paris 1928), Joseph Needham [w:] "Chemical embryology" (New York 1931) i "Biochemistry of morphogenesis" (Cambridge 1942) czy noblista August Krogh w: "Osmotic regulation in aquatic animals" (Cambridge 1939).
Prof. Bogucki był również redaktorem naczelnym „Polskiego Archiwum Hydrobiologii” w latach 1953–1965, „Acta Biologiae Experimentalis” w latach 1956–1961 i „Polskiej Bibliografii Analitycznej PAN, Dział: Biologia” w latach 1955–1957.
Pełnił funkcję przewodniczącego Komitetu Hydrobiologicznego PAN (1955–1960) oraz Sekcji Biologicznej Komitetu Badań Morza PAN (1960–1963).
Był członkiem wielu towarzystw naukowych: Towarzystwa Naukowego Warszawskiego, Łódzkiego Towarzystwa Naukowego, Gdańskiego Towarzystwa Naukowego, Polskiego Towarzystwa Fizjologicznego, Polskiego Towarzystwa Zoologicznego, Polskiego Towarzystwa Biochemicznego, International Association of Theoretical and Applied Limnology (Societas Internationalis Limnologiae)oraz członkiem honorowym Polskiego Towarzystwa Hydrobiologicznego. W latach 1934–1939 reprezentował Polskę w Międzynarodowej Radzie Badań Morza (International Council for Marine Research; właśc.: International Council for the Exploration of the Sea) z siedzibą w Kopenhadze. Ponownie uczestniczył w jej pracach w latach 1946–1947 jako ekspert Delegacji Rządu Polskiego.
Profesor Bogucki za swe zasługi i działalność naukową otrzymał Nagrodę naukową m. Gdańska.
Rodzina.
Żoną Mieczysława Boguckiego była Wanda z domu Derke (1882–1965). Z tego małżeństwa urodziło się czworo dzieci: Magdalena (1911–1989, psycholog), Janusz (1916–1995, krytyk sztuki), Anna (1916–2007, pielęgniarka; jej mężem był Zygmunt Tadeusz Mulicki, 1908–1965, ichtiolog, ekolog, oceanobiolog) i Andrzej (1924–1945, zmarł na gruźlicę).

</doc>
<doc id="3049319" url="https://pl.wikipedia.org/wiki?curid=3049319" title="13. Tarnowska Nagroda Filmowa">
13. Tarnowska Nagroda Filmowa

13. Tarnowska Nagroda Filmowa – odbyła się w dniach 26-29 maja 1999 roku.

</doc>
<doc id="3049321" url="https://pl.wikipedia.org/wiki?curid=3049321" title="Mälarhöjden">
Mälarhöjden

Mälarhöjden – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Hägersten-Liljeholmen. Graniczy z dzielnicami Hägersten, Västertorp, Fruängen i Bredäng oraz przez jezioro Melar z gminą Ekerö.
Według danych opublikowanych przez gminę Sztokholm, 31 grudnia 2020 r. Mälarhöjden liczyło 4472 mieszkańców. Powierzchnia dzielnicy wynosi łączni 1,68 km², z czego 0,26 km² stanowią wody.
Mälarhöjden jest jedną ze stacji na czerwonej linii (T13) sztokholmskiego metra.

</doc>
<doc id="3049322" url="https://pl.wikipedia.org/wiki?curid=3049322" title="Elżbieta Jagiellonka (1472-po 1480)">
Elżbieta Jagiellonka (1472-po 1480)



</doc>
<doc id="3049323" url="https://pl.wikipedia.org/wiki?curid=3049323" title="Julian Symons">
Julian Symons

Julian Gustave Symons (ur. 30 maja 1912, Londyn, zm. 19 listopada 1994, Kent) – brytyjski pisarz, autor kryminałów, biograf, poeta i krytyk literacki.
Życiorys.
Julian Gustave Symons urodził się w Londynie, w rodzinie żydowskich emigrantów z Rosji. W wieku czternastu lat porzucił szkołę. W 1937 założył poetyckie czasopismo "Twentieth Century Verse". W latach 1976 - 1985 był prezesem Detection Club.
Jego starszy brat A. J. A. Symons również był pisarzem.
Publikacje.
Napisał ponad osiemdziesiąt prac o różnej tematyce.

</doc>
<doc id="3049328" url="https://pl.wikipedia.org/wiki?curid=3049328" title="Sobór Świętego Ducha w Chersoniu">
Sobór Świętego Ducha w Chersoniu

Sobór Świętego Ducha – prawosławny sobór w Chersoniu, katedra eparchii chersońskiej Ukraińskiego Kościoła Prawosławnego Patriarchatu Moskiewskiego.
Historia.
Położenie kamienia węgielnego pod świątynię miało miejsce w 1804, jednak z braku funduszy budowa cerkwi została przerwana i dokończono ją dopiero w 1835. We wznoszenie obiektu szczególnie zaangażowani byli chersońscy kupcy: Gałuchin, Bogdanow, Sikaczew oraz Nosow, stąd w popularnej świadomości świątynia funkcjonowała jako cerkiew „kupiecka”. Ołtarz północny, którego patronami są święci Męczennicy Chersonescy oraz południowy św. Michała Archanioła poświęcono w styczniu 1836, zaś ołtarz główny Świętego Ducha – 16 sierpnia 1836. Obydwu ceremonii dokonał arcybiskup chersoński Gabriel.
W 1907 cerkiew Świętego Ducha została powiększona o obszerny przedsionek. Pod nim zlokalizowano pomieszczenie, w którym odbywały się niedzielne spotkania i odczyty oraz próby chóru cerkiewnego. Świątynia była bogato wyposażona, jest opisywana jako najpiękniejsza przed rewolucją październikową prawosławna cerkiew w Chersoniu.
W 1922, w ramach konfiskaty majątku ruchomego Rosyjskiego Kościoła Prawosławnego, z cerkwi wyniesiono cenne utensylia i inne części wyposażenia. Cztery lata później władze miejskie przekazały świątynię Żywej Cerkwi. Jej parafia istniała w tym miejscu do 1937, gdy obiekt odebrano wiernym i zaadaptowano na magazyn mąki, niszcząc całe przechowywane w nim jeszcze wyposażenie.
Nabożeństwa w świątyni ponownie były odprawiane od końca 1941, gdy w piwnicznej salce pod przedsionkiem urządzono cerkiew Przemienienia Pańskiego. Po wyparciu wojsk niemieckich z Ukrainy w 1944 władze radzieckie zgodziły się na zwrot całego budynku Rosyjskiemu Kościołowi Prawosławnemu. Cerkiew była zrujnowana i wymagała kompleksowego remontu, który został przeprowadzony do 1953, m.in. wstawiono do niej nowy ikonostas, w kolejnych latach uzupełniano wyposażenie. W 1947 biskup chersoński Nikon zdecydował o nadaniu świątyni rangi soboru katedralnego, którym wcześniej były sobór św. Katarzyny w Chersoniu (1945–1947, sobór wojskowy) i sobór Zaśnięcia Matki Bożej w Chersoniu (1798–1930 i ponownie 1941–1944). Obiekt zachował tytuł soboru po utworzeniu eparchii odeskiej i włączeniu do niej terytorium dawnej eparchii chersońskiej.
Budowlę wzniesiono na planie krzyża greckiego z pojedynczą kopułą i portykami ze wszystkich czterech stron. Ok. 80 metrów na zachód od świątyni wzniesiono pięciokondygnacyjną dzwonnicę, która została oddana do użytku już w 1806 i w czasie budowy głównej cerkwi służyła jako tymczasowa świątynia pod wezwaniem Przemienienia Pańskiego. Dzwonnica cerkiewna spłonęła w 1941, a na jej miejscu wzniesiono niewielką kaplicę (czasownię). Łączna powierzchnia soboru to 1441 metrów kwadratowych, wysokość – 9,7 m, zaś wysokość kopuły – 19,7 m.
W 1991, po ponownym utworzeniu eparchii chersońskiej, sobór Świętego Ducha ponownie stał się soborem katedralnym. Z inicjatywy biskupa chersońskiego Hilariona obiekt został ponownie powiększony, a w kolejnych latach był odnawiany. Wzniesiono także nową dzwonnicę. Sobór jest jedną z pięciu cerkwi tworzących dekanat centralny eparchii chersońskiej.
W dniu święta patronalnego do soboru przywożona jest Kaspierowska Ikona Matki Bożej, na co dzień wystawiona w soborze Zaśnięcia Matki Bożej w Odessie.
W sąsiedztwie soboru pochowany został metropolita chersoński Leoncjusz, ordynariusz eparchii odeskiej, a następnie zwierzchnik eparchii chersońskiej.

</doc>
<doc id="3049330" url="https://pl.wikipedia.org/wiki?curid=3049330" title="M-19">
M-19



</doc>
<doc id="3049332" url="https://pl.wikipedia.org/wiki?curid=3049332" title="22 Ochotnicza Dywizja Kawalerii SS Maria Theresia">
22 Ochotnicza Dywizja Kawalerii SS Maria Theresia



</doc>
<doc id="3049337" url="https://pl.wikipedia.org/wiki?curid=3049337" title="Parafia Najświętszej Maryi Panny Nieustającej Pomocy w Dalachowie">
Parafia Najświętszej Maryi Panny Nieustającej Pomocy w Dalachowie



</doc>
<doc id="3049341" url="https://pl.wikipedia.org/wiki?curid=3049341" title="Święty Dominik modlący się w celi">
Święty Dominik modlący się w celi

Święty Dominik w modlitwie w celi ("Święty Dominik w modlitwie") – obraz hiszpańskiego malarza pochodzenia greckiego Dominikosa Theotokopulosa, znanego jako El Greco. Obraz sygnowany: domènikos theotokópoulos epoíei.
Obraz jest adaptacją wcześniejszego dzieła pt. "Święty Franciszek medytujący". El Greco zastosował podobną kompozycję; św.Dominik przybrał taką samą pozę jak św.Franciszek, w takim samym geście oddaje się modlitwie przed krucyfiksem. Na sobie ma tradycyjny biały habit i w czarną opończę z kapturem zapiętą pod szyją, strój zakonu Dominikanów, który założył w 1216 roku. Z pod peleryny wystaje pasek białego kołnierzyka zwiększający kontrast pomiędzy czernią habitu a jasną karnacją twarzy. Ekspresja, jak i typologia jest tu inna niż na obrazie z modlącym Franciszkiem. Święty ma lekko uchylone usta, brwi lekko uniesione a wzrok skierowany na krzyż. Wydaje się, iż Dominiki ukazany jest podczas dyskusji czy wręcz przesłuchania. Również tło jest zupełnie inne; nie ma już pustego krajobrazu sprzyjającego kontemplacji, ale jest pomieszczenie z równo zaznaczonymi, prostokątnymi filarami i małym ołtarzem o który opiera się krucyfiks. Ten sam krzyż można znaleźć na obrazach "Święty Franciszek pogrążony w modlitwie" czy "Pokutująca Maria Magdalena". W 1590 roku El Greco namalował również "Świętego Dominika w modlitwie", ale jest to zupełnie inna wizja świętego, o innym wymiarze duchowym.
Proweniencja.
Obraz wielokrotnie był sprzedawany do prywatnych kolekcji. Przed 1925 roku znajdowała się u Ricardo Traumanna z Madrytu, następnie u Johna Nicholasa Browna (Newport, Rhode Island Cat. No. 95). W 1985 roku przekazany fundacji Preservation of the Faith w Newport, a następnie 15 stycznia 1987 roku został sprzedany przez dom aukcyjny Sotheby’s w Nowym Jorku jako „ważne dzieło starych mistrzów”, za 242 tys. dolarów prywatnemu kolekcjonerowi

</doc>
<doc id="3049344" url="https://pl.wikipedia.org/wiki?curid=3049344" title="Ford C-4">
Ford C-4

Ford C-4 – amerykański samolot transportowy z lat 30. XX wieku, używana przez United States Army Air Corps (USSAC), wojskowa wersja samolotu Ford Trimotor 5-AT.
Historia.
Na początku 1929 USAAC zakupił jeden egzemplarze samolotu Ford Trimotor w wersji 5-AT-B, który w porównaniu ze wcześniejszym modelem (używanym przez USAAC jako C-3) miał silniki o większej mocy i większą rozpiętość skrzydeł, a co się z tym wiązało - lepsze osiągi. Samolot otrzymał oznaczenie C-4 (numer seryjny 29-219), jego pierwszy lot odbył się 5 kwietnia 1929. Po zakończeniu testowania samolotu, został on przekazany do bazy Bolling Field w czerwcu 1929.
W 1930 USAAC zakupił dodatkowe cztery Trimotory w wersji 5-AT-D, które otrzymały wojskowe oznaczenie C-4A (numery seryjne 31-401/404). W porównaniu z poprzednią wersją, te samoloty były lepiej wykończone aerodynamicznie, silniki były osłonięte pierścieniami Townenda, a koła podwozia głównego były osłonięte dużymi owiewkami. Lot pierwszego C-4A odbył się 27 grudnia 1930, a 8 stycznia został przekazany do bazy Wright Field.
W połowie 1931, jedyny C-4 został zmodyfikowany do wersji C-4A i w takiej postaci służył do kwietnia 1935.
W 1932 jeden z C-4A został wyposażony w silniki Pratt &amp; Whitney R-1340-7 o mocy 475 KM i otrzymał nowe oznaczenie C-4B.
Wszystkie cztery z zakupionych C-4A używane były pomiędzy marcem a majem 1934 jako samoloty pocztowe, kiedy USAAC na krótko przejął role przewoźnika poczty od firm cywilnych co zakończyło się tzw. „skandalem poczty lotniczej” (ang. Air Mail scandal).
C-4 pozostał w służbie to kwietnia 1935, po czym samolot był użyty jako naziemny cel. W pobliżu samolotu zrzucono bomby odłamkowe w celu zbadania ich efektów na metalową powłokę samolotu. W czasie testów C-4 został poważnie uszkodzony i został po nich złomowany.
Jeden z C-4A rozbił się w czerwcu 1934, pozostałe samoloty zostały wycofane ze służby w połowie 1938.

</doc>
<doc id="3049345" url="https://pl.wikipedia.org/wiki?curid=3049345" title="Z8 GND 5296">
Z8 GND 5296

z8_GND_5296 – galaktyka karłowata, jedna z najbardziej odległych galaktyk o potwierdzonej odległości od Ziemi. Oglądane dziś jej światło podróżowało do Ziemi ponad 13 miliardów lat (z=7,51), a współcześnie sama galaktyka według współrzędnych współporuszających się oddalona jest o około 30 miliardów lat świetlnych od Ziemi. Galaktyka powstała około 700 milionów lat po powstaniu Wszechświata.
Odkrycie.
Galaktyka została odkryta w ramach programu Cosmic Assembly Near-infrared Deep Extragalactic Legacy Survey (CANDELS). Odkrycia dokonał zespół astronomów z University of Texas pod kierownictwem Stevena Finkelsteina przy współpracy z astronomami z Texas A&amp;M University, National Optical Astronomy Observatory i University of California. Galaktyka została początkowo zidentyfikowana na zdjęciach wykonanych przez Kosmiczny Teleskop Hubble’a, a jej odkrycie zostało potwierdzone przez Teleskopy Kecka.
Charakterystyka.
z8_GND_5296 jest galaktyką karłowatą. Jest to jedna z najbardziej odległych galaktyk o potwierdzonej odległości od Ziemi. Oglądane dziś jej światło podróżowało do Ziemi ponad 13 miliardów lat (z=7,51), a współcześnie sama galaktyka według współrzędnych współporuszających się oddalona jest o około 30 miliardów lat świetlnych od Ziemi. Galaktyka powstała około 700 milionów lat po powstaniu Wszechświata.
Przed odkryciem z8_GND_5296 znanych było kilkadziesiąt galaktyk z przesunięciem ku czerwieni z&gt;7, ale tylko w przypadku pięciu z nich ich odległość została potwierdzona przez emisje w zakresie linii Lymana α (BDF−521 (z=7,008 ± 0,002), BDF−3299 (z= 7,109 ± 0,002), A1703 zD6 (z= 7,045), GN-108036 (z= 7,213) i SXDF-NB1006-2 (z= 7,215)). W przypadku kandydatów na najbardziej odległe znane galaktyki, odległości do trzech pierwszych galaktyk znane są tylko szacunkowo.
W spektrum z8_GND_5296 wykryto linię emisyjną o długości 1,0343 mikrometra, która jest najprawdopodobniej linią Lymana α, co daje z=7,51 i umieszcza galaktykę w epoce znajdującej się około 700 milionów lat po Wielkim Wybuchu.
Widziana współcześnie z Ziemi galaktyka wygląda tak, jak wyglądała 13 miliardów lat temu. Rodzi się w niej bardzo wiele nowych gwiazd o łącznej masie około 330 mas Słońca rocznie (sto razy więcej niż w naszej Galaktyce).

</doc>
<doc id="3049346" url="https://pl.wikipedia.org/wiki?curid=3049346" title="Fokker C-5">
Fokker C-5

Fokker C-5 – amerykański samolot transportowy z lat 30. XX wieku, wojskowa wersja samolotu pasażerskiego Fokker F.10.
Historia.
W 1929 United States Army Air Corps zakupił jeden samolot Fokker F.10A, samolot wszedł do służby na wiosnę 1929 z oznaczeniem C-5. Samolot używany był głównie do przewożenia oficerów sztabowych bazy Bolling Field. C-5 mógł przewozić do dwunastu pasażerów, ze stosunkowo dużą jak na ówczesne czasy prędkością przelotową 225 km/h.
Przez krótki okres samolot używany był także jako latające laboratorium, jego oryginalne silniki Pratt &amp; Whitney R-1340 Wasp zostały czasowe zastąpione nowymi Wright R-975 w celu ich ewaluacji.

</doc>
<doc id="3049347" url="https://pl.wikipedia.org/wiki?curid=3049347" title="Jan Bednorz">
Jan Bednorz

Jan Paweł Bednorz (ur. 26 kwietnia 1936 w Katowicach, zm. 18 października 2013) – polski biolog, prof. dr hab., specjalista w zakresie ekologii, ornitologii, zoogeografii i zoologii, prof. Uniwersytetu im. Adama Mickiewicza w Poznaniu, wieloletni kierownik Zakładu Biologii i Ekologii Ptaków.
W 1959 obronił pracę magisterską dotyczącą występowania czapli siwej na Pomorzu Zachodnim. Doktoryzował się w 1967 na podstawie rozprawy pt. „Awifauna Maltańskiego Klina Zieleni w Poznaniu”, a w 1977 uzyskał stopień doktora habilitowanego w oparciu o pracę pt. „Ptaki wodne i błotne zagospodarowanych łąk zalewowych w dolinie Warty koło Poznania”.
Pochowany na cmentarzu w Puszczykowie.

</doc>
<doc id="3049348" url="https://pl.wikipedia.org/wiki?curid=3049348" title="Irena Bieniek-Kotela">
Irena Bieniek-Kotela

Irena Bieniek-Kotela (ur. 13 grudnia 1922 w Warszawie, zm. 18 października 2013 tamże) – polska architekt i urbanistka, autorka opracowań i publikacji poświęconych architekturze Warszawy, Częstochowy i miast Śląska.
Życiorys.
Była córką Czesława i Heleny z Kobylińskich, nauczycielki, i siostrą Krystyny Bieniek, artystki grafik. Uczyła się na pensji Leonii Rudzkiej i w gimnazjum im. J. Słowackiego w Warszawie. Po wybuchu II wojny światowej uczęszczała do polskiej szkoły we Lwowie. Zaraz po wojnie, w 1945, zdała maturę w gimnazjum im. J. Słowackiego w Warszawie i rozpoczęła studia na wydziale architektury w Krakowie. Po roku przeniosła się na Wydział Architektury Politechniki Warszawskiej, który ukończyła w 1952. Wraz z mężem Czesławem Kotelą byli twórcami pierwszego planu zagospodarowania Częstochowy (1951–1954), obejmującego m.in. poprzeczną do Alei oś komunikacyjną (tzw. oś pracy), a także współtwórca dzielnicy wypoczynkowej Jaszowiecw Ustroniu, za którą otrzymała nagrodę Stowarzyszenia Architektów Polskich. Członkini Stowarzyszenia Architektów Polskich (SARP) i Towarzystwa Urbanistów Polskich. Była także wykładowcą na Uniwersytecie Technicznym w Oranie i ekspertem w Zespole Ekspertów ds. Rewaloryzacji Miast Zabytkowych.
Pochowana 28 października 2013 na cmentarzu Bródnowskim w Warszawie (kwatera 17G-3-33).

</doc>
<doc id="3049350" url="https://pl.wikipedia.org/wiki?curid=3049350" title="Dorota Jadwiga Braunschweig-Wolfenbüttel">
Dorota Jadwiga Braunschweig-Wolfenbüttel

Dorothea Hedwig (ur. 3 lutego 1587 w Wolfenbüttel, zm. 16 października 1609 w Zerbst) – księżniczka Brunszwiku-Wolfenbüttel, poprzez małżeństwo księżna Anhalt-Zerbst. Pochodziła z rodu Welfów.
Była córką księcia Brunszwiku-Wolfenbüttel Henryka Juliusza i jego pierwszej żony księżnej Doroty (zmarłej przed wstąpieniem męża na tron).
29 grudnia 1605 poślubiła księcia Anhalt-Zerbst Rudolfa. Para miała cztery córki:

</doc>
<doc id="3049351" url="https://pl.wikipedia.org/wiki?curid=3049351" title="Chce się żyć">
Chce się żyć

Chce się żyć – polski dramat filmowy z 2013 w reżyserii Macieja Pieprzycy, nakręcony na podstawie autorskiego scenariusza i z Dawidem Ogrodnikiem w głównej roli. Tematem filmu, luźno opartego na prawdziwych wydarzeniach, jest historia młodzieńca cierpiącego na porażenie mózgowe (podwójna rola Kamila Tkacza i Dawida Ogrodnika), walczącego o własną godność pomimo braku akceptacji ze strony otoczenia. Film Pieprzycy został pozytywnie przyjęty przez większość krytyków i był wielokrotnie nagradzany, między innymi Grand Prix Festiwalu Filmowego w Montrealu, Srebrnymi Lwami dla Pieprzycy na Festiwalu Polskich Filmów Fabularnych oraz czterema Orłami: za scenariusz (dla Pieprzycy), najlepszą główną rolę męską (dla Ogrodnika) oraz za role drugoplanowe Anny Nehrebeckiej i Arkadiusza Jakubika.
Opis fabuły.
Bohaterem filmu jest Mateusz Rosiński, chłopiec cierpiący na dziecięce porażenie mózgowe. Lekarze wprost mówią jego rodzicom, Zofii i Pawłowi, że nie ma on szans na rehabilitację i nazywają go „rośliną”. Mimo to rodzice chłopca wierzą, że choć chłopiec nie jest w stanie się z nimi komunikować, pozostaje sprawny intelektualnie. Mateusz jest otaczany troską i miłością, choć los nie jest dlań łaskawy: ojciec tragicznie ginie podczas próby zapalenia fajerwerków, a matka z przyczyny pogarszającego się stanu zdrowia przekazuje Mateusza do specjalistycznego ośrodka. Z dala od bliskich młodzieniec walczy o godność. Jego sytuacja zmienia się, kiedy do placówki trafia młoda wolontariuszka Magda, która jako jedyna nie traktuje go przedmiotowo. On sam przyciąga uwagę lekarki Joli, która pracuje nad eksperymentalnymi metodami leczenia i stopniowo nawiązuje z nim kontakt, odczytując jego myśli za pomocą jego mrugnięć.
Obsada.
"Źródło: Internetowa Baza Filmu Polskiego"
Produkcja.
Za produkcję "Chce się żyć" odpowiedzialne było Studio Filmowe „Tramway” pod przewodnictwem Wiesława Łysakowskiego. Reżyser Maciej Pieprzyca zaczerpnął inspirację dla swego filmu z dokumentu "Jak motyl" autorstwa Ewy Pięty, gdzie przedstawiona została podobna historia. Po śmierci Pięty Pieprzyca, jako jej przyjaciel z czasów studenckich, postanowił nakręcić podobny film w hołdzie dla dokumentalistki. W świetle informacji opublikowanych po premierze filmu w reportażu w „Super Expressie”, pierwowzorem Mateusza Rosińskiego (przedstawionym też w filmie Pięty) był Przemek Chrzanowski, którego tragiczny los uległ w filmie uładzeniu.
Po pewnych wahaniach do roli Rosińskiego Pieprzyca zaangażował Dawida Ogrodnika, który miał za sobą występ w filmie "Jesteś Bogiem". Aktor na potrzeby nowej roli schudł 10 kg, ćwicząc ruchy ciała pod nadzorem (między innymi) mistrza pantomimy Bartłomieja Ostapczuka. W roli matki Mateusza obsadzono Dorotę Kolak, natomiast jego ojca odegrał Arkadiusz Jakubik. Operatorem zdjęć do filmu został Paweł Dyllus, odpowiedzialny za skromne, statyczne ujęcia, które nie odwracały uwagi od gry aktorów. Zdjęcia do filmu zrealizowano w Katowicach i Chorzowie. Muzykę do filmu skomponował Bartosz Chajdecki. W "Chce się żyć" wykorzystano także utwór „Miłość wciąż pragnie żyć” (muzyka: Roch Poliszczuk, Jerzy Runowski, słowa Roch Poliszczuk).
Łączny budżet "Chce się żyć", dzięki dofinansowaniu filmu przez koproducenta Silesia Film oraz Polski Instytut Sztuki Filmowej, wyniósł 3 033 007 złotych. Premiera filmu odbyła się 11 października 2013 roku.
Odbiór.
Frekwencja kinowa.
Według szacunków Polskiego Instytutu Sztuki Filmowej "Chce się żyć" obejrzało w kinach 308 364 widzów, co umiejscawiało film Pieprzycy na 9. miejscu na liście najczęściej oglądanych polskich filmów 2013 roku. Zdaniem portalu Box Office Mojo szacowany dochód z międzynarodowej dystrybucji filmu wyniósł 1 438 531 dolarów.
Recepcja krytyczna.
Film "Chce się żyć" był na ogół pozytywnie odbierany przez krytyków. Łukasz Muszyński z portalu Filmweb pisał, że „Pieprzyca przygląda się światu niepełnosprawnych bez fałszywej litości i roztkliwiania się. Mówi o rzeczach ważnych […] przez pryzmat przyziemnych zdarzeń i wyzwań […]. Nie boi się też stawiać niewygodnych pytań (np. o życie erotyczne osób upośledzonych)”. Grzegorz Fortuna w recenzji dla portalu Film.org.pl doceniał odtwórców roli Rosińskiego: „Odgrywający główną rolę Dawid Ogrodnik […] jest po prostu niesamowity, a wcielający się w małoletniego Mateusza Kamil Tkacz dotrzymuje mu kroku”. Janusz Wróblewski z „Polityki” pisał, że „zaskakuje lekkość, z jaką ta przygnębiająca, oparta na faktach, a przez to oszałamiająco wzruszająca historia została sfilmowana”. Wróblewski, porównując film Pieprzycy na korzyść z ponurym oscarowym dziełem Juliena Schnabla "Motyl i skafander" (2007), dostrzegał w "Chce się żyć" „odwrotną metamorfozę: z piekła wykluczenia do raju, jakim jest odzyskanie godności po 26 latach uznawania za roślinę”. Dagmara Romanowska na łamach portalu Onet.pl przekonywała, że film Pieprzycy „balansuje po bardzo cienkiej linie, ale cały czas utrzymuje równowagę pomiędzy tragizmem i komizmem, beznadzieją i siłą, prostotą formy i ciężarem poruszanych kwestii, uniwersalizmem i konkretnym przypadkiem”.
W bardziej krytycznej recenzji dla „Dziennika Gazety Prawnej” Piotr Czerkawski stwierdził, że „w swoich wysiłkach Pieprzyca zapomina, że nie da się być jednocześnie zabawnym jak Hrabal i nachalnym niczym Elżbieta Jaworowicz”. Zdaniem Czerkawskiego "Chce się żyć" to film, „którego intelektualna ambicja ogranicza się do uzasadnienia komunału zawartego w tytule”, a w którym mimo niemożności komunikacji Mateusza z otoczeniem „reżyser wielkodusznie udziela nam dostępu do umysłu bohatera”.

</doc>
<doc id="3049352" url="https://pl.wikipedia.org/wiki?curid=3049352" title="Cykl biograficzny Ossolineum">
Cykl biograficzny Ossolineum

Cykl biograficzny Ossolineum – wydawana od 1973 r. seria książek biograficznych Zakładu Narodowego im. Ossolińskich – Wydawnictwo, prezentująca postacie historyczne, zarówno Polaków, jak i obcokrajowców.
Książki tej serii mają charakterystyczną, skromną szatę graficzną: z reguły jest to podobizna tytułowej postaci na białym tle, z wybranymi elementami (grzbiet, podkreślenie tytułu) w wyróżniającym kolorze. Autorami są wyłącznie historycy polscy, tytułem jest imię i nazwisko (przydomek) opisywanej postaci. W latach 90. wznowiono pojedyncze tytuły, książki zyskały lakierowane okładki; w obecnym milenium publikacje serii poddano istotnej odnowie estetyczno-graficznej.
Wybrane pozycje z serii (alfabetycznie).
Litera „n” przy książce oznacza, że książka została wznowiona po roku 2000 i ze zmienioną okładką.

</doc>
<doc id="3049353" url="https://pl.wikipedia.org/wiki?curid=3049353" title="Akademia Duchowna w Petersburgu">
Akademia Duchowna w Petersburgu



</doc>
<doc id="3049355" url="https://pl.wikipedia.org/wiki?curid=3049355" title="Linia kolejowa Žilina - Rajec">
Linia kolejowa Žilina - Rajec



</doc>
<doc id="3049358" url="https://pl.wikipedia.org/wiki?curid=3049358" title="USS George Washington Parke Custis">
USS George Washington Parke Custis

 – barka węglowa użyta przez Union Navy jako okręt balonowy w okresie wojny secesyjnej. Był to pierwszy okręt na świecie specjalnie przystosowany do roli okrętu lotniczego, a zarazem pierwszy okręt lotniczy użyty przez United States Navy.
Historia.
Barka została zbudowana w połowie lat 50. XIX wieku, liczyła 37 metrów długości, 4,42 metry szerokości, głębokość jej ładowni wynosiła 1,68 metra, jej tonaż wynosił około 87 - 139 t. W sierpniu 1861 została zakupiona przez Union Navy za 150 dolarów i nazwana na cześć George'a Washingtona Parke'a Custisa oraz przystosowana do roli okrętu balonowego. Na jej pokładzie zainstalowano aparaturę do wytwarzania wodoru zaprojektowaną przez Thaddeusa Lowe'a oraz ekwipunek potrzebny do wzniesienia się z niej balonu na uwięzi, prace przeprowadzone w Washington Naval Yard nadzorował John Dahlgren.
Wczesnym rankiem 10 listopada 1861 barka, ciągnięta przez holownik „Coeur de Lion”, opuściła stocznię i udała się w podróż w dół Potomacu. Następnego dnia, 11 listopada, ze znajdującej się na Mattawoman Creek barki na pokładzie balonu wznieśli się Lowe, generał Daniel Sickles i towarzyszące im osoby, aby przeprowadzić obserwacje pozycji Konfederatów znajdujące się 3 mile (prawie pięć kilometrów) dalej. W datowanym z 12 listopada raporcie Lowe napisał: „bez przeszkód widzieliśmy wieczorem ogniska w obozie nieprzyjaciela, zaobserwowaliśmy także rebeliantów przygotowujących baterie artyleryjskie przy Freestone Point”.
Ta operacja, wraz ze wcześniejszym, pionierskim użyciem balonu przez Johna LaMountaina z pokładu „Fanny”, zapoczątkowała używanie balonów do powietrznego rekonesansu w czasie wojny secesyjnej.
Barka operowała na Potomacu, holowana przez różne statki, do początków 1862. Od marca do początku maja 1862 operowała na York River w czasie kampanii półwyspowej, a w sierpniu była użyta do obserwacji skuteczności bombardowania konfederackiego Fortu Powhatan.
Balon zazwyczaj wznosił się w powietrze na wysokość około trzystu stóp (około 100 metrów), choć raz wzbił się na wysokość 5000 stóp (1500 m). Powietrzny rekonesans odbywał się zazwyczaj wczesnym rankiem, kiedy powietrze było jeszcze spokojne i dawało dużą widoczność.
Wraz z zakończeniem działalności w 1863 przez nieoficjalny Korpus Balonowy Armii Unii, barka została odholowana do Washington Naval Yard i dalsze jej losy nie są znane.
USS „George Washington Parke Custis” uważany jest za pierwszy okręt lotniczy. Znane są dwie jednostki, z których przeprowadzono wcześniejsze „operacje lotnicze”, ale „George Washington Parke Custis” był pierwszym okrętem, a nie statkiem, a także pierwszym specjalnie przystosowanym okrętem (z zainstalowanym specjalistycznym wyposażeniem), a nie tylko okrętem użytym tymczasowo w tej roli. Dwie wcześniejsze jednostki lotnicze to:

</doc>
<doc id="3049367" url="https://pl.wikipedia.org/wiki?curid=3049367" title="Zambia Daily Mail">
Zambia Daily Mail

Zambia Daily Mail – codzienna gazeta dużego formatu publikowana w Zambii. Wychodzi w języku angielskim. Właścicielem jest zambijski rząd.
Gazeta powstała z „Central African Mail”, który w 1965 roku miał problemy finansowe. Nazwa została zmieniona najpierw na „Zambian Mail”, a w 1970 na „Zambian Daily Mail”. Prasa wkrótce stała się tubą propagandową rządu. Publikując oficjalne oświadczenia stawała się „instrumentem do budowania narodu”. Związane to było jednak ze spadkiem czytelnictwa.
Współcześnie nakład gazety szacowany jest na 10–15 tys. egzemplarzy.

</doc>
<doc id="3049370" url="https://pl.wikipedia.org/wiki?curid=3049370" title="Rębielice Szlacheckie (kolonia)">
Rębielice Szlacheckie (kolonia)

Rębielice Szlacheckie – dawna kolonia w Polsce położona w województwie śląskim, w powiecie kłobuckim, w gminie Lipie. Miejscowość zniesiona 1 stycznia 2017.
Zobacz też: Rębielice Szlacheckie

</doc>
<doc id="3049373" url="https://pl.wikipedia.org/wiki?curid=3049373" title="Bombino">
Bombino

Omara „Bombino” Moctar (ur. 1 stycznia 1980 w Tidene jako Goumar Almoctar) – nigerski gitarzysta i wokalista.
Życiorys.
Bombino pochodzi z plemienia Tuaregów, jego ojciec był mechanikiem samochodowym, a matka zajmowała się domem. W 1990 roku rodzina zmuszona była udać się do Algierii z powodu zamieszek związanych z Powstaniem Tuaregów. Wówczas to nastoletni Omara otrzymał od swego wuja gitarę, na której grę ćwiczył pracując jako pasterz. Chcąc jednak doskonalić opanowanie instrumentu przyłączył się do grupy muzycznej Haji Bebego gdzie, jako najmłodszy i najmniejszy członek zespołu, otrzymał pseudonim „Bombino”. Jest to zniekształcone włoskie słowo „bambino” oznaczające małe dziecko.
Zasadniczy wpływ na wykształcenie się brzmienia i stylu muzycznego miały oglądane na video koncerty Jimiego Hendriksa, Marka Knopflera, Jimmy Page'a oraz Johna Mayalla. Wpływy tych artystów wyraźnie słyszalne są w „pustynnym bluesie” Bombino. Natomiast teksty utworów powstają w języku tamaszek.
W 1997 roku Bombino powrócił do Agadezu w Nigrze i rozpoczął karierę profesjonalnego muzyka. 23 października 2011 roku Bombino wraz z zespołem wystąpił po raz pierwszy w Polsce, w sali Polskiej Filharmonii Sinfonia Baltica w Słupsku w ramach cyklu "Etnoscena w Słupsku". Dwa lata później zagrał w warszawskim klubie Stodoła.

</doc>
<doc id="3049374" url="https://pl.wikipedia.org/wiki?curid=3049374" title="Strzępiak bongardowy">
Strzępiak bongardowy



</doc>
<doc id="3049375" url="https://pl.wikipedia.org/wiki?curid=3049375" title="Aiga Zagorska">
Aiga Zagorska

Aiga Zagorska (ur. 28 marca 1970 w Tukums) – litewska kolarka szosowa i torowa pochodzenia łotewskiego, brązowa medalistka mistrzostw świata. Do 1991 roku reprezentowała Związek Radziecki.
Kariera.
Pierwszy sukces w karierze Aiga Zagorska osiągnęła w 1987 roku, kiedy zdobyła srebrny medal w wyścigu ze startu wspólnego podczas mistrzostw świata juniorów. Na rozgrywanych cztery lata później mistrzostwach świata w Stuttgarcie wspólnie z Natalją Grininą, Walentiną Połchanową i Nadieżdą Kibardiną zdobyła brązowy medal w drużynowej jeździe na czas. W 1992 roku wystartowała na igrzyskach olimpijskich w Barcelonie, gdzie zajęła czternaste miejsce w wyścigu ze startu wspólnego. Na tych samych igrzyskach wystąpiła również na torze, zajmując trzynaste miejsce w indywidualnym wyścigu na dochodzenie.

</doc>
<doc id="3049378" url="https://pl.wikipedia.org/wiki?curid=3049378" title="Natalja Mielochina">
Natalja Mielochina

Natalja Nikołajewna Mielochina (ros. Наталья Николаевна Мелёхина; ur. 5 kwietnia 1962 roku w Czelabińsku) – radziecka kolarka szosowa, dwukrotna medalistka mistrzostw świata.
Kariera.
Największy sukces w karierze Natalja Mielochina osiągnęła w 1989 roku, kiedy wspólnie z Nadieżdą Kibardiną, Tamarą Polakową i Laimą Zilporytė zdobyła złoty medal w drużynowej jeździe na czas na mistrzostwach świata w Chambéry. Na rozgrywanych rok później mistrzostwach świata w Utsunomiya reprezentacja ZSRR w składzie: Natalja Mielochina, 
Nadieżda Kibardina, Walentina Połchanowa i Natalja Czipajewa zdobyła w tej samej konkurencji srebrny medal. Ponadto w 1990 roku Mielochina zajęła drugie miejsce w klasyfikacji generalnej francuskiego Tour Cycliste Féminin de la Drôme. Nigdy nie wystartowała na igrzyskach olimpijskich.

</doc>
<doc id="3049379" url="https://pl.wikipedia.org/wiki?curid=3049379" title="Karl Bischoff">
Karl Bischoff

Karl Bischoff (ur. 9 sierpnia 1897, zm. 2 października 1950) – niemiecki architekt, inżynier oraz SS-"Sturmbannführer".
Życiorys.
Urodził się w miejscowości Neuhemsbach niedaleko Kaiserslautern w Niemczech. W wieku 20 lat wstąpił do służby w Luftwaffe, gdzie od 1935 roku pracował w biurze konstrukcyjnym. Po podbiciu Francji przez III Rzeszę zaangażowany został do budowy oraz rozbudowy lotnisk dla niemieckich sił powietrznych. Na stanowisku tym spotkał SS-Gruppenführera Hansa Kammlera, który był szefem trzeciego oddziału C (niem. "Amtsgruppe C – Bauwesen") zajmującego się budownictwem Głównego Urzędu Gospodarki i Administracji SS. Zaproponował on Bischoffowi objęcie kierowniczego stanowiska w regionalnym oddziale w okupowanym Oświęcimiu.
W październiku 1941 Bischoff przybył do niemieckiego obozu w Oświęcimiu, gdzie objął funkcję kierownika centralnego biura konstrukcyjnego Waffen SS (niem. "Zentralbauleitung der Waffen SS und Polizei, Auschwitz O/S"). Na stanowisku tym zajął się wdrożeniem planów rozbudowy obozu koncentracyjnego oraz budową nowej filii w Brzezince, oddalonej od oświęcimskiego obozu o trzy kilometry i przeznaczonej dla jeńców wojennych. Po przybyciu do obozu Bischoff oszacował koszty realizacji planów budowlanych SS w Oświęcimiu na 20 milionów marek niemieckich.
Teren, który przeznaczono pod rozbudowę obozu, mierzył 720×2340 metrów. Zaplanowano na nim wzniesienie 174 baraków mieszkalnych dla szybko powiększającej się liczby osadzonych więźniów. W przeciwieństwie do poprzednika na swoim stanowisku, Bischoff okazał się bardzo skutecznym i kompetentnym urzędnikiem. Pod jego kierownictwem wybudowano nowy podobóz Birkenau, cztery wielkie krematoria, saunę, nowy budynek dla personelu macierzystego obozu Auschwitz I oraz setki innych budynków obozowych. W dniach 17–18 lipca 1942 roku Oświęcim odwiedził Heinrich Himmler, który podjął decyzję o zwiększeniu pojemności obozu jenieckiego w Birkenau do 200 tysięcy.
W roku 1943 Bischoff, jako nadzorca budowy, poinformował zwierzchników w Berlinie o ukończeniu planowanych robót. Po rozbudowie starych krematoriów i zwiększeniu ich liczby do pięciu znacznie wzrosła ich efektywność. Od tej pory możliwe było spalenie w nich w 24 godziny 4756 ciał (w I krematorium 340, II i III po 1440, IV i V po 768). W piśmie Bischoffa z 29 stycznia 1943 skierowanym do Hansa Kammlera jest wzmianka o komorze gazowej (niem. "Vergasungskeller"). 30 stycznia 1944 Bischoff został odznaczony za swoje osiągnięcia Krzyżem Żelaznym I klasy.
W kwietniu 1944 opuścił obóz Auschwitz-Birkenau i udał się do Katowic, gdzie otrzymał awans na kierownika inspekcji budowlanej Waffen-SS i Policji na Śląsk oraz Czechy. Stanowisko to zajmował do końca wojny. Po wojnie prawie cała dokumentacja dotycząca jego wkładu w rozbudowę niemieckiego obozu koncentracyjnego Auschwitz-Birkenau znalazła się w rękach Rosjan. Bischoff oraz jego rola pozostała nieznana opinii społecznej aż do jego śmierci w 1950 roku.

</doc>
<doc id="3049380" url="https://pl.wikipedia.org/wiki?curid=3049380" title="Nathalie Gendron">
Nathalie Gendron

Nathalie Gendron (ur. 9 lipca 1967 w Lingolsheim) – francuska kolarka szosowa i torowa, złota medalistka szosowych mistrzostw świata.
Kariera.
Największy sukces w karierze Nathalie Gendron osiągnęła w 1991 roku, kiedy wspólnie z Marion Clignet, Catherine Marsal i Cécile Odin zdobyła złoty medal w drużynowej jeździe na czas na szosowych mistrzostwach świata w Stuttgarcie. Był to jedyny medal zdobyty przez Gendron na międzynarodowej imprezie tej rangi. W tym samym roku zwyciężyła w Chrono des Herbiers, a rok wcześniej była druga w Grand Prix de France. Startowała także w kolarstwie torowym, zdobywając między innymi mistrzostwo Francji w wyścigu punktowym w 1993 roku. Nigdy nie wystąpiła na igrzyskach olimpijskich.

</doc>
<doc id="3049381" url="https://pl.wikipedia.org/wiki?curid=3049381" title="Cora Westland">
Cora Westland

Cora Westland (ur. 28 października 1962 w Bussum) – holenderska kolarka szosowa, dwukrotna medalistka mistrzostw świata.
Kariera.
Największy sukces w karierze Cora Westland osiągnęła w 1990 roku, kiedy wspólnie z Leontien Van Moorsel, Monique Knol i Astrid Schop zdobyła złoty medal w drużynowej jeździe na czas na mistrzostwach świata w Utsunomiya. Na rozgrywanych rok później mistrzostwach świata w Stuttgarcie reprezentacja Holandii w składzie: Cora Westland, Astrid Schop, Monique Knol i Monique de Bruin wywalczyła w tej samej konkurencji srebrny medal. W 1988 roku wystartowała w wyścigu ze startu wspólnego podczas igrzysk olimpijskich w Seulu, kończąc rywalizację na 46. pozycji. Ponadto Westland zajmowała między innymi drugie miejsce w holenderskich wyścigach Parel van de Veluwe i Hel van het Mergelland w 1990 roku oraz Omloop van de Maasvallei w 1991 roku.

</doc>
<doc id="3049382" url="https://pl.wikipedia.org/wiki?curid=3049382" title="Astrid Schop">
Astrid Schop

Astrid Schop (ur. 1 grudnia 1965 w Amstelveen) – holenderska kolarka szosowa i torowa, dwukrotna medalistka szosowych mistrzostw świata.
Kariera.
Największy sukces w karierze Astrid Schop osiągnęła w 1990 roku, kiedy wspólnie z Leontien Van Moorsel, Monique Knol i Corą Westland zdobyła złoty medal w drużynowej jeździe na czas na szosowych mistrzostwach świata w Utsunomiya. Na rozgrywanych rok później mistrzostwach świata w Stuttgarcie reprezentacja Holandii w składzie: Cora Westland, Astrid Schop, Monique Knol i Monique de Bruin wywalczyła w tej samej konkurencji srebrny medal. Ponadto w 1990 roku wygrała francuski Chrono des Herbiers, a rok później była najlepsza w kryterium ulicznym w Vreeland. W 1991 roku zdobyła także dwa medale na mistrzostwach Holandii: brązowy na torze w wyścigu punktowym oraz srebrny na szosie w indywidualnej jeździe na czas. Nigdy nie wzięła udziału w igrzyskach olimpijskich.

</doc>
<doc id="3049384" url="https://pl.wikipedia.org/wiki?curid=3049384" title="Wojciech Żurawski">
Wojciech Żurawski



</doc>
<doc id="3049385" url="https://pl.wikipedia.org/wiki?curid=3049385" title="Michael Gromoeller">
Michael Gromoeller

Michael Gromoeller (niem. Michael Gromöller) (ur. 17 marca 1965) – niemiecki brydżysta, World International Master (WBF), European Master (EBL).
Michael Gromoeller w latach 1992-2000 był trenerem lub niegrającym kapitanem reprezentacji juniorów Niemiec.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3049386" url="https://pl.wikipedia.org/wiki?curid=3049386" title="Michael Gromöller">
Michael Gromöller



</doc>
<doc id="3049387" url="https://pl.wikipedia.org/wiki?curid=3049387" title="Wilhelm Gromöller">
Wilhelm Gromöller



</doc>
<doc id="3049390" url="https://pl.wikipedia.org/wiki?curid=3049390" title="Maureen Manley">
Maureen Manley

Maureen Manley (ur. 1965 w Thousand Oaks) – amerykańska kolarka szosowa, srebrna medalistka mistrzostw świata.
Kariera.
Największy sukces w karierze Maureen Manley osiągnęła w 1990 roku, kiedy wspólnie z Ingą Thompson, Phyllis Hines i Eve Stephenson zdobyła srebrny medal w drużynowej jeździe na czas podczas mistrzostw świata w Utsunomiya. Na rozgrywanych rok późnej mistrzostwach świata w Stuttgarcie Amerykanki zajęły czwarte miejsce, a Manley stwierdziła, że czuje się bardzo zmęczona. Kilka tygodni później, podczas Tour de France Féminin Amerykanka na jednym z podjazdów zaczęła mieć problemy ze wzrokiem, co doprowadziło do upadku. Dotarła do mety, jednak przeprowadzone wkrótce badania wykazały, iż jest chora na stwardnienie rozsiane. Zakończyło to jej karierę kolarską, a Manley poświęciła się działalności na rzecz poszerzania świadomości o stwardnieniu rozsianym.

</doc>
<doc id="3049392" url="https://pl.wikipedia.org/wiki?curid=3049392" title="Mistrzostwa Świata w Podnoszeniu Ciężarów 2013 (77 kg mężczyzn)">
Mistrzostwa Świata w Podnoszeniu Ciężarów 2013 (77 kg mężczyzn)

77 kg mężczyzn – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbyła się 24 października.

</doc>
<doc id="3049394" url="https://pl.wikipedia.org/wiki?curid=3049394" title="Strzępiak burogłowy">
Strzępiak burogłowy



</doc>
<doc id="3049398" url="https://pl.wikipedia.org/wiki?curid=3049398" title="Isoka">
Isoka

Isoka – miasto w północno-wschodniej Zambii, w Prowincji Północnej, zlokalizowane przy autostradzie TanZam, łączącej stolicę Tanzanii- Dar es Salaam ze stolicą Zambii- Lusaką. W 2010 roku zamieszkiwane było przez ok. 17,3 tys. mieszkańców.

</doc>
<doc id="3049400" url="https://pl.wikipedia.org/wiki?curid=3049400" title="Młodzieżowe Indywidualne Mistrzostwa Szwecji na Żużlu 1997">
Młodzieżowe Indywidualne Mistrzostwa Szwecji na Żużlu 1997

Młodzieżowe Indywidualne Mistrzostwa Szwecji na Żużlu 1997 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1997. Tytuł wywalczył Peter I. Karlsson.

</doc>
<doc id="3049401" url="https://pl.wikipedia.org/wiki?curid=3049401" title="Mistrzostwa Świata w Podnoszeniu Ciężarów 2013 (69 kg kobiet)">
Mistrzostwa Świata w Podnoszeniu Ciężarów 2013 (69 kg kobiet)

69 kg kobiet – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbywała się 23 i 24 października.

</doc>
<doc id="3049405" url="https://pl.wikipedia.org/wiki?curid=3049405" title="Inga Thompson">
Inga Thompson

Kristin Inga Thompson-Benedict (ur. 27 stycznia 1964 w Salt Lake City) – amerykańska kolarka szosowa, trzykrotna wicemistrzyni świata.
Kariera.
Pierwszy sukces w karierze Inga Thompson osiągnęła w 1987 roku, kiedy wspólnie z Jane Marshall, Sue Ehlers i Leslie Schenk zdobyła srebrny medal w drużynowej jeździe na czas podczas mistrzostw świata w Villach. W tym samym roku zdobyła srebrny medal w wyścigu ze startu wspólnego na igrzyskach panamerykańskich w Indianapolis. Na rozgrywanych trzy lata później mistrzostwach świata w Utsunomiya Amerykanki w składzie: Inga Thompson, Eve Stephenson, Phyllis Hines i Maureen Manley ponownie zdobyły srebrny medal w drużynowej jeździe na czas. Ostatni medal zdobyła na mistrzostwach świata w Stuttgarcie, gdzie była druga w wyścigu ze startu wspólnego. W zawodach tych wyprzedziła ją jedynie Holenderka Leontien van Moorsel, a trzecie miejsce zajęła Alison Sydor z Kanady. Trzykrotnie startowała na igrzyskach olimpijskich, najlepszy wynik osiągając na igrzyskach w Seulu w 1988 roku, gdzie była ósma w wyścigu ze startu wspólnego. Ponadto w latach 1986 i 1989 zajmowała trzecie miejsce w klasyfikacji generalnej Tour de France Féminin, w 1986 roku była druga w Postgiro Norway, a w 1991 roku zwyciężyła w holenderskim Groeistad Amersfoort Klassieker. Kilkakrotnie zdobywała medale mistrzostw kraju, w tym cztery złote.

</doc>
<doc id="3049407" url="https://pl.wikipedia.org/wiki?curid=3049407" title="Andreas Bergström">
Andreas Bergström

Andreas Bergström, właśc. Kjell Andreas Bergström (ur. 27 sierpnia 1978 w Kroken) – szwedzki żużlowiec.
Złoty medalista indywidualnych mistrzostw Szwecji młodzików (1994). Wielokrotny finalista młodzieżowych indywidualnych mistrzostw Szwecji (najlepszy wynik: Norrköping 1999 – IV miejsce). Dwukrotny finalista indywidualnych mistrzostw Szwecji (Vetlanda 2005 – XIII miejsce, Kumla 2007 – XIII miejsce). Finalista mistrzostw Szwecji par klubowych (2003 – VI miejsce). Dwukrotny medalista drużynowych mistrzostw Szwecji: złoty (2000) oraz srebrny (1999).
Reprezentant Szwecji na arenie międzynarodowej. Finalista nieoficjalnych indywidualnych mistrzostw Europy juniorów (Wrocław 1997 – VII miejsce). 
W lidze szwedzkiej reprezentował barwy klubów: Masarna Avesta (1997–2000, 2008–2011), Ulvarna Norrköping (2001), (2001), Piraterna Motala (2001), Vargarna Norrköping (2001–2003, 2005–2007), Bysarna Visby (2002), Getingarna Sztokholm (2003–2004, 2006), Korparna Uddevalla (2003), Ornarna Mariestad (2008), Gasarna Avesta (2009)–2010) oraz Rosgasarna Hallstavik (2011), natomiast w brytyjskiej – Berwick Bandits (2006–2007).

</doc>
<doc id="3049408" url="https://pl.wikipedia.org/wiki?curid=3049408" title="Andreas Bergstroem">
Andreas Bergstroem



</doc>
<doc id="3049409" url="https://pl.wikipedia.org/wiki?curid=3049409" title="Andreas Bergstrom">
Andreas Bergstrom



</doc>
<doc id="3049410" url="https://pl.wikipedia.org/wiki?curid=3049410" title="Cassipourea fanshawei">
Cassipourea fanshawei

Cassipourea fanshawei – gatunek rośliny drzewiastej z rodziny korzeniarowatych. Jest zambijskim endemitem.
Zasięg geograficzny.
Gatunek został opisany na podstawie pojedynczego znaleziska dokonanego w 1958 roku w Musondwa w Zambii. Jest to jedyne znane miejsce jego występowania. 
Morfologia.
Roślina drzewiasta o wysokości 4-5 m. Gałęzie cylindryczne, gładkie, młodsze omszone, później gładkie. Kora ciemnoszara. 
Liście eliptyczne do prawie odwrotnie jajowatych, skórzaste o wierzchołku tępym do lekko spiczastego. Brzegi o skąpym, słabo widocznym piłkowaniu. Powierzchnia górna zielona, błyszcząca, z wyjątkiem słabo omszonej żyłki głównej i brzegów gładka. Użyłkowanie gęste, miej lub bardziej widoczne. Spodnia powierzchnia zielono-żółtawa, matowa, skąpo owłosiona o widocznym użyłkowaniu. Ogonki liściowe długości 3-5 mm, owłosione. Przylistki długości do 4 mm, jajowate, tępe lub zaokrąglone na wierzchołku i ścięte u podstawy.
Kwiatostany najczęściej dwukwiatowe. Kwiaty czterokrotne. Szypułki 2 mm długości, gęsto owłosione, wyraźniej bliżej wierzchołka. Podsadki długości 1 mm, muszlowate, zaokrąglone i gładkie u wierzchołka, a ścięte i owłosione u podstawy. Kielich z zewnątrz delikatnie owłosiony, wewnątrz zaś gładki, długości 1,5 mm. Działki kielicha mniej lub bardziej jajowate, zaostrzone na wierzchołku, długości 3 mm. Płatki 8 mm długie, szpatułkowate, gładkie. Pręciki w liczbie 16-18 o nitkach długości 3 mm i pylnikach długości 1 mm. Zalążnia 1-1,5 mm długa, prawie owalna, gęsto owłosiona. Słupek długości do 1,5 mm, gruby, biały, gładki, o trzech znamionach.

</doc>
<doc id="3049413" url="https://pl.wikipedia.org/wiki?curid=3049413" title="Strzępiak rzepotrzonowy">
Strzępiak rzepotrzonowy



</doc>
<doc id="3049414" url="https://pl.wikipedia.org/wiki?curid=3049414" title="Białobłocie (osada leśna w województwie wielkopolskim)">
Białobłocie (osada leśna w województwie wielkopolskim)

Białobłocie – osada leśna w Polsce położona w województwie wielkopolskim, w powiecie złotowskim, w gminie Lipka.

</doc>
<doc id="3049416" url="https://pl.wikipedia.org/wiki?curid=3049416" title="Phyllis Hines">
Phyllis Hines

Phyllis Hines (ur. 23 września 1961 w Nashville) – amerykańska kolarka szosowa, dwukrotna medalistka mistrzostw świata.
Kariera.
Pierwszy sukces w karierze Phyllis Hines osiągnęła w 1988 roku, kiedy wspólnie z Jane Marshall, Jeanne Golay i Leslie Schenk zdobyła brązowy medal w drużynowej jeździe na czas podczas mistrzostw świata w Ronse. Na rozgrywanych dwa lata później mistrzostwach świata w Utsunomiya Amerykanki w składzie: Inga Thompson, Eve Stephenson, Phyllis Hines i Maureen Manley zdobyły srebrny medal w tej samej konkurencji. Ponadto w 1986 roku zwyciężyła w klasyfikacji generalnej francuskiego Tour de l'Aude Cycliste Féminin, a w 1995 roku była najlepsza w amerykańskim Tour de Toona. W 1988 roku została mistrzynią USA w indywidualnej jeździe na czas. Nigdy n brała udziału w igrzyskach olimpijskich.

</doc>
<doc id="3049417" url="https://pl.wikipedia.org/wiki?curid=3049417" title="Zakrzewszczyzna (obwód grodzieński)">
Zakrzewszczyzna (obwód grodzieński)

Zakrzewszczyzna (biał. Закржэвшчына, ros. Закржевщина) – dawny folwark. Teren, na którym się znajdował, obecnie leży na Białorusi, w obwodzie grodzieńskim, w rejonie grodzieńskim, w sielsowiecie Jeziory. 
Znajdował tu się przystanek kolejowy Zakrzewszczyzna na linii Żydomla – Jeziory.
Historia.
Dawniej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej. W latach 1921–1939 folwark leżał w Polsce, w województwie białostockim, w powiecie grodzieńskim, w gminie Żydomla.
Według Powszechnego Spisu Ludności z 1921 roku zamieszkiwały tu 133 osoby, 2 było wyznania rzymskokatolickiego, 125 prawosławnego a 6 mojżeszowego. Jednocześnie 196 mieszkańców zadeklarowało polską przynależność narodową a 6 żydowską. Było tu 7 budynków mieszkalnych .
Miejscowość należała do parafii prawosławnej w Skidlu i rzymskokatolickiej w Żydomli. Podlegała pod Sąd Grodzki w Skidlu Okręgowy w Grodnie; właściwy urząd pocztowy mieścił się w Żydomli.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR. Do 1945 roku w Polsce.
Od 1991 wchodzi w skład Białorusi.

</doc>
<doc id="3049418" url="https://pl.wikipedia.org/wiki?curid=3049418" title="Monica Bandini">
Monica Bandini

Monica Bandini (ur. 16 listopada 1964 w Faenzie, zm. 19 kwietnia 2021 w Forli) – włoska kolarka szosowa, trzykrotna medalistka mistrzostw świata.
Kariera.
Pierwszy sukces w karierze osiągnęła w 1987, kiedy wspólnie z Francescą Galli, Imeldą Chiappą i Robertą Bonanomi zdobyła brązowy medal w drużynowej jeździe na czas podczas mistrzostw świata w Villach. W tej samej konkurencji Włoszki z Marią Canins zamiast Chiappy w składzie zdobyły złoty medal na mistrzostwach świata w Ronse w 1988 oraz srebrny na rozgrywanych rok później mistrzostwach w Chambéry. Ponadto w 1988 zwyciężyła w klasyfikacji generalnej Giro del Trentino Alto Adige – Südtirol. Nigdy nie wzięła udziału w igrzyskach olimpijskich.

</doc>
<doc id="3049420" url="https://pl.wikipedia.org/wiki?curid=3049420" title="Francesca Galli">
Francesca Galli

Francesca Galli (ur. 5 lipca 1960 w Desio) – włoska kolarka szosowa, trzykrotna medalistka mistrzostw świata.
Kariera.
Pierwszy sukces w karierze Francesca Galli osiągnęła w 1987 roku, kiedy wspólnie z Monicą Bandini, Imeldą Chiappą i Robertą Bonanomi zdobyła brązowy medal w drużynowej jeździe na czas podczas mistrzostw świata w Villach. W tej samej konkurencji Włoszki z Marią Canins zamiast Chiappy w składzie zdobyły złoty medal na mistrzostwach świata w Ronse w 1988 roku oraz srebrny na rozgrywanych rok później mistrzostwach w Chambéry. Ponadto w 1980 roku zwyciężyła w Trofeo Alfredo Binda - Comune di Cittiglio, a rok wcześniej zdobyła złoty medal mistrzostw Włoch w wyścigu ze startu wspólnego. Nigdy nie wzięła udziału w igrzyskach olimpijskich.

</doc>
<doc id="3049421" url="https://pl.wikipedia.org/wiki?curid=3049421" title="Strzępiak strzępiasty">
Strzępiak strzępiasty



</doc>
<doc id="3049422" url="https://pl.wikipedia.org/wiki?curid=3049422" title="Valérie Simonnet">
Valérie Simonnet

Valérie Simonnet (ur. 11 maja 1961) – francuska kolarka szosowa i torowa, brązowa medalistka szosowych mistrzostw świata.
Kariera.
Największy sukces w karierze Valérie Simonnet osiągnęła w 1989 roku, kiedy wspólnie z Cécile Odin, Catherine Marsal i Nathalie Cantet zdobyła brązowy medal w drużynowej jeździe na czas podczas szosowych mistrzostw świata w Chambéry. Ponadto Simonnet zajęła między innymi pierwsze miejsce w Tour Cycliste Féminin de la Drôme w 1990 roku i trzecie w klasyfikacji generalnej Tour de Bretagne rok wcześniej. Kilkakrotnie zdobywała medale mistrzostw kraju, zarówno w kolarstwie szosowym, jak i torowym. Nigdy nie wzięła udziału w igrzyskach olimpijskich. 

</doc>
<doc id="3049423" url="https://pl.wikipedia.org/wiki?curid=3049423" title="Anders Henriksson">
Anders Henriksson

Anders Henriksson (ur. 6 października 1975 w Bor) – szwedzki żużlowiec, syn Therje Henrikssona – również żużlowca.
Dwukrotny brązowy medalista młodzieżowych indywidualnych mistrzostw Szwecji (Norrköping 1995, Hallstavik 1996). Dwukrotny brązowy medalista drużynowych mistrzostw Szwecji (1994, 2001).
Reprezentant Szwecji na arenie międzynarodowej. Trzykrotny uczestnik eliminacji indywidualnych mistrzostw świata juniorów (najlepszy wynik: Hyvinkää 1996 – IX miejsce w ćwierćfinale i awans do półfinału jako zawodnik rezerwowy). Dwukrotny uczestnik eliminacji Grand Prix IMŚ (najlepszy wynik: Vetlanda 1995 – X miejsce w finale szwedzkim).
W lidze szwedzkiej reprezentował barwy klubów: Vetlanda (1993–1997), Vargarna Norrköping (1998–(1999), Kaparna Göteborg (2000), Västervik (2001) oraz Lejonen Gislaved (2000–2004), natomiast w brytyjskiej – Newport Wasps (1997–2001) oraz Reading Racers (2002).

</doc>
<doc id="3049424" url="https://pl.wikipedia.org/wiki?curid=3049424" title="Strzępiak ziemisty">
Strzępiak ziemisty



</doc>
<doc id="3049425" url="https://pl.wikipedia.org/wiki?curid=3049425" title="Zane Jordan">
Zane Jordan

Zane Jordan (ur. 18 lipca 1991) – zambijski pływak, olimpijczyk.
Wystartował na igrzyskach olimpijskich w Londynie w wyścigu na 100 metrów stylem grzbietowym, gdzie zajął 41. miejsce. Cztery lata wcześniej na igrzyskach w Pekinie zajął 65. miejsce w wyścigu na 50 metrów stylem dowolnym.

</doc>
<doc id="3049428" url="https://pl.wikipedia.org/wiki?curid=3049428" title="Niedamir">
Niedamir



</doc>
<doc id="3049429" url="https://pl.wikipedia.org/wiki?curid=3049429" title="Jakie Wellman">
Jakie Wellman

Jakie Wellman (ur. 22 lipca 1988) – zambijska pływaczka, olimpijka. Absolwentka szkoły średniej Kelly College w Devon i członkini uniwersyteckiej drużyny pływackiej Missouri State Bears, podczas uczęszczania do Missouri State University.
W wieku 16 lat wystartowała na igrzyskach olimpijskich w Atenach na dystansie 50 metrów stylem dowolnym, gdzie zajęła 50. miejsce. W swoim wyścigu eliminacyjnym uzyskała 4. lokatę z czasem 28.56, który nie dał jej awansu do półfinałów.

</doc>
<doc id="3049430" url="https://pl.wikipedia.org/wiki?curid=3049430" title="Therje Henriksson">
Therje Henriksson

Therje Henriksson (ur. 28 maja 1946 w Värnamo) – szwedzki żużlowiec, ojciec Andersa Henrikssona – również żużlowca.
Złoty medalista młodzieżowych indywidualnych mistrzostw Szwecji (Gislaved 1965). Dwukrotny brązowy medalista mistrzostw Szwecji par klubowych (1969, 1971). Trzykrotny medalista drużynowych mistrzostw Szwecji: dwukrotnie srebrny (1971, 1972) oraz brązowy (1981). Wielokrotny finalista indywidualnych mistrzostw Szwecji (najlepszy wynik: Göteborg 1969 – VII miejsce).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Visby 1969 – VIII miejsce w półfinale skandynawskim).
W lidze szwedzkiej reprezentował barwy klubu Lejonen Gislaved (1966–1977, 1981, 1983–1984), natomiast w brytyjskiej – King’s Lynn Stars (1967).

</doc>
<doc id="3049431" url="https://pl.wikipedia.org/wiki?curid=3049431" title="Build (silnik gry)">
Build (silnik gry)

Build – silnik graficzny stworzony przez Kena Silvermana dla 3D Realms na potrzeby gier z gatunku first-person shooter, licencjonowany również innym producentom. Podobnie jak Doom engine, silnik Build wyświetla świat w postaci siatki z nałożonymi bitmapami, a do ukazania ruchomych obiektów (wrogów, animacji ognia) wykorzystuje tzw. sprite'y.

</doc>
<doc id="3049436" url="https://pl.wikipedia.org/wiki?curid=3049436" title="Baphia speciosa">
Baphia speciosa

Baphia speciosa – gatunek rośliny tropikalnej z rodziny bobowatych. Jest zambijskim endemitem.
Zasięg geograficzny.
Gatunek endemiczny dla Zambii, gdzie występuje tylko w dystrykcie Mbala w Prowincji Północnej. Rośnie tam w dolinie rzeki Lufubu.
Morfologia.
Krzew lub małe drzewo, czasem o pędach wspinających się, dochodzące do 7 m. Młode gałęzie, ogonki liściowe, kwiatostany, podsadki i kielichy z krótkim, ciemnobrązowym owłosieniem. Blaszka liściowa do 8 cm długa i 4,5 cm szeroka, owalna do wąsko owalnej lub lekko odwrotnie jajowatej, zaokrąglona lub trójkątna u podstawy, tępa lub zaokrąglona u wierzchołka, gładka na górnej powierzchni i owłosiona pod spodem. Ogonki liściowe długości 9-16 mm. Szypułki kwiatów 7-14 mm długie z drobnymi włoskami gruczołowymi u podstawy. Podsadki do 6 mm długie, wąsko trójkątne do lancetowatych. Kielich 14-19 mm długi, szpatułkowaty. Płatki białe z żółtą plamką u podstawy. Zalążnia 8-10 mm długa, gładka. Owoce w postaci strąków osiągających 13 cm długości i 1,5 cm szerokości, barwy szarawo-czarnej, gładkie.
Ekologia.
Gatunek rośnie na obszarach trawiastych, w skrubie i zaroślach, na glebie piaszczystej i terenach zalewowych. Występuje w formacjach roślinnych mateshi oraz chipya. Towarzyszą mu "Baphia bequaertii", "Boscia cauliflora", "Brachystegia glaberrima", "Combretum celastroides", "Cryptosepalume ×foliatum", "Diospyros mweroensis", "Lannea asymmetrica" oraz "Uapaca benguelensis". Spotykany na wysokości 780-990 m n.p.m.

</doc>
<doc id="3049438" url="https://pl.wikipedia.org/wiki?curid=3049438" title="Młodzieżowe Indywidualne Mistrzostwa Szwecji na Żużlu 1996">
Młodzieżowe Indywidualne Mistrzostwa Szwecji na Żużlu 1996

Młodzieżowe Indywidualne Mistrzostwa Szwecji na Żużlu 1996 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1996. Tytuł wywalczył Emil Lindqvist.

</doc>
<doc id="3049443" url="https://pl.wikipedia.org/wiki?curid=3049443" title="Spółdzielcza Kasa Oszczędnościowo-Kredytowa w Wołominie">
Spółdzielcza Kasa Oszczędnościowo-Kredytowa w Wołominie

Spółdzielcza Kasa Oszczędnościowo-Kredytowa w Wołominie (SKOK Wołomin) – była polska instytucja finansowa z siedzibą w Wołominie, która swoją działalność opierała na zasadzie spółdzielczości. 
SKOK Wołomin rozpoczął działalność 1 września 1999.
Na początku 2014 r. SKOK Wołomin posiadał 102 placówki na terenie 10 województw, obsługując ponad 79 tysięcy członków.
5 listopada 2014 r. Komisja Nadzoru Finansowego (KNF) ustanowiła w Spółdzielczej Kasie Oszczędnościowo-Kredytowej w Wołominie zarząd komisaryczny.
W dniu 10 grudnia 2014 Komisja Nadzoru Finansowego podjęła decyzję o zawieszeniu z dniem 11 grudnia 2014 r. działalności Spółdzielczej Kasy Oszczędnościowo-Kredytowej w Wołominie i wystąpieniu w dniu 12 grudnia 2014 r. do Sądu Rejonowego dla Warszawy Pragi-Północ w Warszawie z wnioskiem o ogłoszenie jej upadłości.
17 grudnia 2014 r. zarząd Bankowego Funduszu Gwarancyjnego podjął decyzję w sprawie realizacji wypłat środków gwarantowanych deponentom Spółdzielczej Kasy Oszczędnościowo-Kredytowej w Wołominie. Kwota stanowiąca sumę środków gwarantowanych przekazana na wypłaty środków gwarantowanych wyniosła 2 246 390 228 zł.
5 lutego 2015 Sąd Rejonowy dla m.st. Warszawy w Warszawie wydał postanowienie o ogłoszeniu upadłości Spółdzielczej Kasy Oszczędnościowo-Kredytowej w Wołominie. Przyczyną upadłości były m.in. nieprawidłowości przy udzielaniu wysokokwotowych kredytów rzutujących na jakość portfela kredytowego.
19 marca 2015 r. Sąd Rejonowy dla m.st. Warszawy zmienił sposób prowadzenia postępowania upadłościowego SKOK Wołomin z możliwości zawarcia układu na postępowanie obejmujące likwidację majątku SKOK Wołomin.

</doc>
<doc id="3049447" url="https://pl.wikipedia.org/wiki?curid=3049447" title="Młodzieżowe Indywidualne Mistrzostwa Szwecji na Żużlu 1995">
Młodzieżowe Indywidualne Mistrzostwa Szwecji na Żużlu 1995

Młodzieżowe Indywidualne Mistrzostwa Szwecji na Żużlu 1995 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1995. Tytuł wywalczył Robert Eriksson.

</doc>
<doc id="3049448" url="https://pl.wikipedia.org/wiki?curid=3049448" title="Ałła Jakowlewa">
Ałła Jakowlewa

Ałła Aleksandrowna Jakowlewa (ros. Алла Александровна Яковлева, ur. 12 lipca 1963 w Porchowie) – radziecka kolarka szosowa, trzykrotna medalistka szosowych mistrzostw świata.
Kariera.
Pierwszy sukces w karierze Ałła Jakowlewa osiągnęła w 1986 roku, kiedy zdobyła brązowy medal w wyścigu ze startu wspólnego podczas mistrzostw świata w Colorado Springs. W zawodach tych wyprzedziły ją jedynie Francuzka Jeannie Longo oraz reprezentantka gospodarzy Janelle Parks. Na rozgrywanych rok później mistrzostwach świata w Villach wspólnie z Nadieżdą Kibardiną, Lubow Pogowicznikową i Tamarą Polakową zdobyła złoty medal w drużynowej jeździe na czas. W tej samej konkurencji reprezentantki ZSRR z Jakowlewą w składzie zdobyły srebrny medal na mistrzostwach świata w Ronse w 1988 roku. W tym samym roku wystartowała także w wyścigu ze startu wspólnego podczas igrzysk olimpijskich w Seulu, kończąc rywalizację na 34. pozycji.

</doc>
<doc id="3049449" url="https://pl.wikipedia.org/wiki?curid=3049449" title="Lubow Pugowicznikowa">
Lubow Pugowicznikowa

Lubow Michajłowna Pugowicznikowa (Czernych) (ros. Любовь Михайловна Пуговичникова (Черных); ur. 11 maja 1958 roku we wsi Pugaczi w obwodzie woroneskim) – radziecka kolarka szosowa, złota medalistka mistrzostw świata.
Kariera.
Największy sukces w karierze Lubow Pugowicznikowa osiągnęła w 1987 roku, kiedy wspólnie z Nadieżdą Kibardiną, Ałłą Jakowlewą i Tamarą Polakową zdobyła złoty medal w drużynowej jeździe na czas na mistrzostwach świata w Villach. Był to jedyny medal wywalczony przez Pugowicznikową na międzynarodowej imprezie tej rangi. Nigdy nie wzięła udziału w igrzyskach olimpijskich.

</doc>
<doc id="3049451" url="https://pl.wikipedia.org/wiki?curid=3049451" title="Michele Seccia">
Michele Seccia

Michele Seccia (ur. 6 czerwca 1951 w Barletta) – włoski duchowny katolicki, arcybiskup Lecce od 2017.
Życiorys.
Święcenia kapłańskie otrzymał 27 listopada 1977 i został inkardynowany do archidiecezji Trani i Barletta. Był m.in. dyrektorem kurialnego wydziału katechetycznego (1979-1982) oraz wikariuszem generalnym archidiecezji (1987-1997).
20 czerwca 1997 papież Jan Paweł II mianował go ordynariuszem diecezji San Severo. Sakry biskupiej udzielił mu 8 września 1997 ówczesny nuncjusz apostolski we Włoszech - arcybiskup Francesco Colasuonno.
24 czerwca 2006 został ordynariuszem diecezji Teramo-Atri, zaś 8 września 2006 kanonicznie objął urząd.
29 września 2017 papież Franciszek mianował go arcybiskupem metropolitą Lecce. Ingres odbył się 2 grudnia 2017.

</doc>
<doc id="3049452" url="https://pl.wikipedia.org/wiki?curid=3049452" title="Bórk">
Bórk

Bórk (dodatkowa nazwa w j. kaszub. Bòrk) – osada w Polsce położona w województwie pomorskim, w powiecie bytowskim, w gminie Lipnica.
Pustkowie w połaci leśnej na południowy zachód od Wojska.

</doc>
<doc id="3049456" url="https://pl.wikipedia.org/wiki?curid=3049456" title="Kiedrowice (osada leśna)">
Kiedrowice (osada leśna)

Kiedrowice – osada leśna ("do roku 2013 leśniczówka") w Polsce, położona w województwie pomorskim, w powiecie bytowskim, w gminie Lipnica.
W latach 1975–1998 osada administracyjnie należała do województwa słupskiego.

</doc>
<doc id="3049457" url="https://pl.wikipedia.org/wiki?curid=3049457" title="Niedamir (możny)">
Niedamir (możny)

Niedamir – woliński możny i kupiec żyjący na początku XII wieku, znany ze spisanego przez Ebbona żywota św. Ottona z Bambergu.
Według Ebbona posiadał znaczny majątek i cieszył się wielkim poważaniem wśród wolinian. W młodości przebywał na dworze saksońskim, gdzie został ochrzczony i po powrocie do ojczyzny potajemnie wyznawał chrześcijaństwo. Po przybyciu Ottona do Wolina oddał biskupowi do dyspozycji trzy statki ze swojej floty handlowej na przejazd do Szczecina.

</doc>
<doc id="3049458" url="https://pl.wikipedia.org/wiki?curid=3049458" title="Kocioł (województwo pomorskie)">
Kocioł (województwo pomorskie)

Kocioł (dodatkowa nazwa w j. kaszub. Kòcół) – kolonia w Polsce położona w województwie pomorskim, w powiecie bytowskim, w gminie Lipnica. Do 31 grudnia 2016 pod nazwą Kocieł.

</doc>
<doc id="3049460" url="https://pl.wikipedia.org/wiki?curid=3049460" title="Luboń (osada leśna w województwie pomorskim)">
Luboń (osada leśna w województwie pomorskim)

Luboń – osada leśna ("do 2013 leśniczówka") w Polsce położona w województwie pomorskim, w powiecie bytowskim, w gminie Lipnica.

</doc>
<doc id="3049461" url="https://pl.wikipedia.org/wiki?curid=3049461" title="Ambrosius Holbein">
Ambrosius Holbein

Ambrosius Holbein (ur. ok. 1494 w Augsburgu, zm. ok. 1519 w Bazylei) – niemiecki malarz i grafik okresu renesansu, syn Hansa Holbeina St., brat Hansa Holbeina Mł.
Życiorys.
Wraz ze starszym bratem Hansem uczył się u swego ojca w Augsburgu i towarzyszył mu w jego podróżach zawodowych. Ok. 1515 działał w Stein nad Renem, gdzie był pomocnikiem malarza Thomasa Schmida z Szafuzy. Współpracował z nim przy ozdabianiu malowidłami ściennymi auli klasztoru św. Jerzego. W 1516 wraz z bratem wstąpił do pracowni mistrza Hansa Herbstera w Bazylei. Tam zawarł znajomość z teologiem Oswaldem Myconiusem (1488-1552), nauczycielem pisania i łaciny. Wraz z bratem wykonał ilustracje do będącego w jego posiadaniu egzemplarza "Pochwały głupoty" Erazma z Rotterdamu oraz szyld jego szkoły czytania i pisania. W 1517 został członkiem cechu malarzy w Bazylei, w 1518 obywatelem tego miasta. Być może odbył podróż do Włoch.
Zajmował się głównie grafiką książkową i rysunkiem. Przyjmował zamówienia od Johanna Frobena oraz innych drukarzy w Bazylei i Strasburgu. Uprawią też malarstwo portretowe. Przypisuje mu się również kilka kompozycji religijnych.

</doc>
<doc id="3049462" url="https://pl.wikipedia.org/wiki?curid=3049462" title="Prawo nagłówków Betteridge’a">
Prawo nagłówków Betteridge’a

Prawo nagłówków Betteridge’a – reguła, zgodnie z którą na każdy nagłówek prasowy kończący się znakiem zapytania można odpowiedzieć „nie”. Prawo to zostało nazwane tak od nazwiska Iana Betteridge’a, brytyjskiego dziennikarza piszącego o technice, aczkolwiek ogólna koncepcja prawa jest znacznie starsza. Zjawisko bywa zwane „prawem Davisa” lub „regułą publicystyczną”. 
Nazwisko Iana Betteridge’a zaczęto kojarzyć z tym pojęciem po tym, gdy sformułował je w lutym 2009 roku, analizując artykuł serwisu TechCrunch z nagłówkiem „Czy serwis Last.fm właśnie przekazał informacje o słuchanej przez użytkowników muzyce do RIAA?” (ang. "Did Last.fm Just Hand Over User Listening Data To the RIAA?"). Pisał o nieodpowiedzialnym dziennikarstwie, tłumacząc:
Pięć lat przed artykułem Betteridge’a analogicznej obserwacji dokonał brytyjski dziennikarz Andrew Marr i zamieścił ją w książce "My Trade" z 2004. Była to jedna z sugestii Marra dotycząca tego, jak czytelnik powinien interpretować teksty gazetowe.
W pracach naukowych prawo to nie obowiązuje – wręcz przeciwnie, na pytanie zadane w nagłówku przeciętnej pracy naukowej treść częściej sugeruje odpowiedź twierdzącą.

</doc>
<doc id="3049465" url="https://pl.wikipedia.org/wiki?curid=3049465" title="Marcus Andersson">
Marcus Andersson

Marcus Andersson (ur. 10 lipca 1974 w Visby) – szwedzki żużlowiec.
Złoty medalista indywidualnych mistrzostw Szwecji młodzików (1988). Srebrny medalista młodzieżowych indywidualnych mistrzostw Szwecji (Eskilstuna 1994). Finalista indywidualnych mistrzostw Szwecji (Norrköping 1999 – jako zawodnik rezerwowy). Brązowy medalista drużynowych mistrzostw Szwecji (2004).
Reprezentant Szwecji na arenie międzynarodowej. Uczestnik półfinału indywidualnych mistrzostw świata juniorów (Piła 1995 – XII miejsce). Wielokrotny uczestnik eliminacji indywidualnych mistrzostw świata (najlepszy wynik: 1993 – XVII miejsce w końcowej klasyfikacji finału szwedzkiego).
W lidze szwedzkiej reprezentował barwy klubów: Bysarna Visby (1990–1991, 1994–2004), Griparna Nyköping (1992–1993), Indianerna Kumla (2000), Brassarna Nässjö (2001), Dackarna Målilla (2001–2004), Team Hogland (2002), Vargarna Norrköping (2002), Luxo Stars Målilla (2004) oraz Vikingarna Örebro (2005), natomiast w brytyjskiej – Poole Pirates (1996), Edinburgh Monarchs (1998) oraz Eastbourne Eagles (2001).

</doc>
<doc id="3049467" url="https://pl.wikipedia.org/wiki?curid=3049467" title="Młodzieżowe Indywidualne Mistrzostwa Szwecji na Żużlu 1994">
Młodzieżowe Indywidualne Mistrzostwa Szwecji na Żużlu 1994

Młodzieżowe Indywidualne Mistrzostwa Szwecji na Żużlu 1994 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1994. Tytuł wywalczył Daniel Andersson.

</doc>
<doc id="3049468" url="https://pl.wikipedia.org/wiki?curid=3049468" title="Valentyna Kozyr">
Valentyna Kozyr



</doc>
<doc id="3049469" url="https://pl.wikipedia.org/wiki?curid=3049469" title="Mykola Avilov">
Mykola Avilov



</doc>
<doc id="3049471" url="https://pl.wikipedia.org/wiki?curid=3049471" title="Jonathan Forsgren">
Jonathan Forsgren

Jonathan Forsgren (ur. 12 czerwca 1973 w Karlstadzie) – szwedzki żużlowiec.
Srebrny medalista młodzieżowych indywidualnych mistrzostw Szwecji (Nyköping 1993). Srebrny medalista drużynowych mistrzostw Szwecji (1994).
Reprezentant Szwecji na arenie międzynarodowej. Uczestnik półfinału indywidualnych mistrzostw świata juniorów (Pocking 1994 – X miejsce). Wielokrotny uczestnik eliminacji indywidualnych mistrzostw świata (najlepszy wynik: Mariestad 1997 – VIII miejsce w finale szwedzkim).
W lidze szwedzkiej reprezentował barwy klubów: Karlstad (1991–1992, 1996–1998, 2001–2002), Valsarna Hagfors (1993–1994) oraz Kaparna Göteborg (1995), natomiast w brytyjskiej – Cradley Heath Heathnes (1994–1995).

</doc>
<doc id="3049472" url="https://pl.wikipedia.org/wiki?curid=3049472" title="Alafia zambesiaca">
Alafia zambesiaca

Alafia zambesiaca – gatunek afrykańskiej rośliny tropikalnej z rodziny toinowatych.
Zasięg geograficzny.
Gatunek rozprzestrzeniony jest od Zimbabwe na południu, przez Zambię, po Tanzanię i kongijską prowincję Katanga na północy.
Morfologia.
Roślina ma postać pnącego się krzewu lub liany. Osiąga od 1,5 do 15 m długości. Młode pędy owłosione, później gładkie. Kora jest szarawa, słabo, podłużnie pomarszczona, z obecnymi ale słabo widocznymi przetchlinkami. Liście naprzeciwległe, o blaszce lekko skórzastej, falisto wciętej. Osiąga ona wielkość 18–60 na 9–28 mm, jest jajowata do lancetowatej, gładka, o wierzchołku tępym lub spiczastym. Podstawa liścia trójkątna. Użyłkowanie złożone z 1 nerwu głównego 5-7 par nerwów bocznych. Ogonki liściowe 1-2 mm długie, początkowo omszone, później gładkie. Kwiatostany złożone z 4 do 17 kwiatów. Szypułki 3-5 mm długie. Kwiaty białe, kremowo białe do żółtawych, silnie pachnące. Kielich 1,5-2,5 mm długi. Płatki korony tworzą lejek od 6,7 do 9,5 mm długi. Płatki o wymiarach 6,5–10,5 na 2–3,5 mm, mniej lub bardziej równowąskie, gładkie z wyjątkiem włosków na krawędzi i wstawki u ujścia lejka. Owocem jest mieszek o długości 17-30 cm, barwy ciemnoszarej, gładki, lekko cylindryczny. Nasiona długości 10-17 mm.
Ekologia.
Gatunek rośnie na sawannach drzewiastych, często na kopcach termitów lub skałach w pobliżu strumieni. Może też tworzyć zarośla.

</doc>
<doc id="3049478" url="https://pl.wikipedia.org/wiki?curid=3049478" title="Swingin’ Utters">
Swingin’ Utters

Swingin’ Utters – amerykański zespół punk rockowy powstały w końcówce lat ‘80 w Santa Cruz, potem przeniósł się do San Francisco. Inspiracje czerpią z brytyjskich kapel punkowych z początku istnienia gatunku (The Damned, Stiff Little Fingers, Sham 69), amerykańskiego country i folku, ale również z irlandzkiego folku (The Pogues). Zespół znany między innymi również z gier komputerowych. W grze „Tony Hawk Pro Skater” 2 użyto piosenki „Five Lessons Learned”, a w „Dave Mirra BMX Freestyle” – „Stupid Lullabies”.

</doc>
<doc id="3049481" url="https://pl.wikipedia.org/wiki?curid=3049481" title="Georges Aperghis">
Georges Aperghis

Georges Aperghis, gr. Γιώργος Απέργης (ur. 23 grudnia 1945 w Atenach) – francuski kompozytor greckiego pochodzenia.
Życiorys.
Studiował muzykę serialną w Domaine Musical, muzykę konkretną u Pierre'a Schaeffera i Pierre'a Henry'ego. Współpracował z Xenakisem. Założył muzyczno-teatralną grupę ATEM (Atelier Théâtre et Musique). 
Znany jest głównie z twórczości w dziedzinie eksperymentalnego teatru muzycznego oraz muzyki kameralnej. 
Od 1963 mieszka we Francji, w Paryżu. Jest kompozytorem rezydentem w Strasburgu.

</doc>
<doc id="3049484" url="https://pl.wikipedia.org/wiki?curid=3049484" title="Stefan Ekberg">
Stefan Ekberg

Stefan Ekberg, właśc. Benny Stefan Ekberg (ur. 21 stycznia 1972 w Motali) – szwedzki żużlowiec, syn Benny'ego Ekberga – również żużlowca.
Brązowy medalista młodzieżowych indywidualnych mistrzostw Szwecji (Nyköping 1993). Złoty medalista drużynowych mistrzostw Szwecji (2006, w barwach klubu VMS Elit Vetlanda). Wielokrotny finalista indywidualnych mistrzostw Szwecji (najlepszy wynik: Norrköping 1999 – VIII miejsce). 
Reprezentant Szwecji na arenie międzynarodowej. Finalista indywidualnych mistrzostw świata juniorów (Pardubice 1993 – XVI miejsce). Wielokrotny uczestnik eliminacji indywidualnych mistrzostw świata (najlepsze wyniki: Västervik 1993 i Nyköping 1994 – dwukrotnie XII miejsca w półfinałach szwedzkich).
W lidze brytyjskiej reprezentował barwy klubów: Oxford Cheetahs (1994), Coventry Bees (1994), Eastbourne Eagles (1995), Glasgow Tigers (2005), Rye House Rockets (2007–2008, 2010), natomiast w polskiej – Speedway Miszkolc (200–2007).

</doc>
<doc id="3049485" url="https://pl.wikipedia.org/wiki?curid=3049485" title="Leslie Schenk">
Leslie Schenk

Leslie Schenk – amerykańska kolarka szosowa, dwukrotna medalistka mistrzostw świata.
Kariera.
Pierwszy sukces w karierze Leslie Schenk osiągnęła w 1987 roku, kiedy wspólnie z Jane Marshall, Sue Ehlers i Inga Thompson zdobyła srebrny medal w drużynowej jeździe na czas podczas mistrzostw świata w Villach. Na rozgrywanych rok później mistrzostwach świata w Ronse Amerykanki w składzie: Jeanne Golay, Phyllis Hines, Jane Marshall i Leslie Schenk zdobyły brązowy medal w tej samej konkurencji. Schenk nigdy nie zdobyła indywidualnie medalu mistrzostw świata. Nigdy też nie wzięła udziału w igrzyskach olimpijskich. 

</doc>
<doc id="3049486" url="https://pl.wikipedia.org/wiki?curid=3049486" title="Anglo Irish Bank">
Anglo Irish Bank

Anglo Irish Bank (irl.: "Banc Angla-Éireannach") – były irlandzki bank z siedzibą w Dublinie, działający w latach 1964-2011. Bank został założony w 1964 roku, a w 1971 pojawił się w ofercie publicznej na giełdzie.
Bank był określany jako jeden z najlepszymi wynikami finansowymi w Europie, w 2008 roku nadal udzielając pożyczek utworzył bańkę cenową na rynku nieruchomości. W styczniu 2009 roku rząd Irlandii ogłosił nacjonalizację banku, zaś w 2013 przyjął ustawę o jego likwidacji.
W 2007 posiadał 1900 pracowników.

</doc>
<doc id="3049487" url="https://pl.wikipedia.org/wiki?curid=3049487" title="Jane Marshall">
Jane Marshall

Jane Marshall – amerykańska kolarka szosowa, dwukrotna medalistka mistrzostw świata.
Kariera.
Pierwszy sukces w karierze osiągnęła w 1987, kiedy wspólnie z Leslie Schenk, Sue Ehlers i Ingą Thompson zdobyła srebrny medal w drużynowej jeździe na czas podczas mistrzostw świata w Villach. Na rozgrywanych rok później mistrzostwach świata w Ronse Amerykanki w składzie: Jeanne Golay, Phyllis Hines, Jane Marshall i Leslie Schenk zdobyły brązowy medal w tej samej konkurencji. Ponadto w 1986 zdobyła złoty medal mistrzostw USA w indywidualnej jeździe na czas. Nigdy nie zdobyła indywidualnie medalu mistrzostw świata. Nigdy też nie wzięła udziału w igrzyskach olimpijskich.

</doc>
<doc id="3049488" url="https://pl.wikipedia.org/wiki?curid=3049488" title="Lista odcinków serialu Elementary">
Lista odcinków serialu Elementary

Poniżej znajduje się lista odcinków serialu telewizyjnego Elementary – emitowanego przez amerykańską stację telewizyjną CBS od 27 września 2012 roku. W Polsce jest dostępny w usłudze VOD oraz AXN.
Sezon 3 (2014-2015).
13 marca 2014 roku, stacja CBS zamówiła oficjalnie 3 sezon serialu Elementary
Sezon 4 (2015-2016).
11 maja 2015 roku, stacja CBS zamówiła oficjalnie 4 sezon serialu.
Sezon 5 (2016-2017).
25 marca 2016 roku, stacja CBS zamówiła oficjalnie 5 sezon serialu.
Sezon 6 (2018).
14 maja 2017 roku stacja CBS zamówiła oficjalnie 6 sezon serialu.
Sezon 7 (2019).
13 maja 2017 roku stacja CBS zamówiła oficjalnie 7 sezon serialu.

</doc>
<doc id="3049489" url="https://pl.wikipedia.org/wiki?curid=3049489" title="Central Bank of Ireland">
Central Bank of Ireland

Central Bank of Ireland – irlandzki bank centralny z siedzibą w Dublinie. Emitent waluty euro na terenie Irlandii, wcześniej funta irlandzkiego. Wchodzi w skład Eurosystemu.
W latach 1979–2017 bank posiadał główną siedzibę na Dame Street oraz biura w Iveagh Garden oraz Dame Street w Dublinie. Dotychczasowe lokalizacje zostały zamknięte z chwilą otwarcia wiosną roku 2017 nowej siedziby banku w North Wall Quay, Dublin.
Bank został założony w 1943 roku, a od 1972 roku zgodnie z ustawą o banku centralnym sprawuje kontrolę nad polityką pieniężną Irlandii.

</doc>
<doc id="3049491" url="https://pl.wikipedia.org/wiki?curid=3049491" title="Kościół Świętego Krzyża w Szczecinie">
Kościół Świętego Krzyża w Szczecinie

Kościół pw. Świętego Krzyża w Szczecinie – rzymskokatolicki kościół parafialny znajdujący się na szczecińskim osiedlu Pogodno. Należy do dekanatu Szczecin-Pogodno archidiecezji szczecińsko-kamieńskiej.
Historia.
Pierwotnie w miejscu dzisiejszego kościoła stała protestancka kaplica z 1834(!) roku, mieszcząca nie więcej niż 500 osób. Po zakończeniu II wojny światowej jako katolicka poświęcona została 15 sierpnia 1946 roku. Wzrastająca liczba mieszkańców wymagała by powstał nowy kościół, na co ówczesne władze nie zgadzały się aż do roku 1971, gdy parafia dostała zezwolenie na budowę. Parafia sformułowała wniosek w ten sposób, że prosiła o rozbudowę, a nie budowę. Pracami architektonicznymi zajął się architekt Zbigniew Abrahamowicz, który przedstawił dwie koncepcje: jedną na planie prostokąta, drugą o układzie centralnym teatralnym. Wybrana została druga opcja. 
Budowę rozpoczął ówczesny proboszcz Franciszek Kotula. Później byli to kolejni proboszczowie: Stefan Kałużny (1974-1977), Franciszek Moździerz. Kościół poświęcony został 8 grudnia 1978 roku przez arcybiskupa szczecińsko-kamieńskiego Jerzego Strobę. 
Architektura.
Budowla składa się z dwóch połączonych ze sobą kościołów: starego wybudowanego w 1930 roku oraz nowego wzniesionego w latach 1972-1978 według projektu architekta Zbigniewa Abrahamowicza w stylu modernistycznym. Nowy kościół został wybudowany w formie hali bez wyodrębnionego prezbiterium. Jest to pierwsza świątynia wybudowana w mieście po II wojnie światowej. 
Wyposażenie.
Zachowane zostało wyposażenie starej świątyni: polichromie ornamentalne namalowane na stropie przedsionka i na wspornikach ścian bocznych nawy głównej, prospekt organowy i organy, chrzcielnica z marmuru w przedsionku, dwa elementy witraża umieszczonego w owalnym oknie nawy głównej, na którym przedstawiona jest panorama Szczecina z widocznym zamkiem książąt pomorskich i bazyliką archikatedralną św. Jakuba a także ławki dla wiernych wykonane w I połowie XIX stulecia. Do powojennego wyposażenia starego kościoła należą obraz Chrystusa Miłosiernego oraz figurka Matki Bożej Fatimskiej.
Oszklenie witrażowe w prezbiterium zostało wykonane w roku 1978 przez artystów z Krakowa. Ławki i żyrandole zaprojektował główny architekt inż. Zbigniew Abrahamowicz, natomiast pasję Chrystusa odlaną w brązie zaprojektował i wykonał Bolesław Chromy. Drogę krzyżową wykonał w technice sgraffito artysta rzeźbiarz Kazimierz Bieńkowski w roku 1985.
Tabernakulum, ołtarz, ambonę i sedilia wykonano w 1989 r. wg projektu ks. mgr. sztuk pięknych Tadeusza Furdyny SDB z Łodzi. W latach 1982-1983 dobudowano do bryły kościoła dom dla sióstr Felicjanek, zamontowano urządzenia ogrzewcze. Kompozycja całej nowej budowli składa się z kościoła dolnego (jedyne takie rozwiązanie w skali diecezji) oraz, w dolnej kondygnacji, z szeregu salek katechetycznych, biur i magazynów. Górny, właściwy kościół, ma układ amfiteatralny z widokiem na prezbiterium w najniższej części. Ławki rozchodzą się promieniście, od prezbiterium ku najwyższym kondygnacjom świątyni. Cała bryła kościoła zwieńczona jest nowoczesną wieżą. Dach pokryty został blachą miedzianą. Stary kościółek zachowano według wymogów władz, wtopiony w nowoczesną architekturę. Spełnia on rolę dodatkowej kaplicy. Ciekawostką budowlaną jest brak filarów i innych podpór. W dużej przestrzeni kościoła zastosowano strop wiszący, wsparty na obwodzie ścian. Na terenie przykościelnym budynek przedwojenny przy ul. Wieniawskiego 4 jest użytkowany jako plebania. Drugi budynek obok, przy ul. Wieniawskiego 5 jest użytkowany przez Sąd Biskupi Diecezji Szczecińsko-Kamieńskiej, który ks. bp Kazimierz Majdański erygował 31 grudnia 1983 r.

</doc>
<doc id="3049493" url="https://pl.wikipedia.org/wiki?curid=3049493" title="Młodzieżowe Indywidualne Mistrzostwa Szwecji na Żużlu 1993">
Młodzieżowe Indywidualne Mistrzostwa Szwecji na Żużlu 1993

Młodzieżowe Indywidualne Mistrzostwa Szwecji na Żużlu 1993 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1993. Tytuł wywalczył Niklas Klingberg. 

</doc>
<doc id="3049495" url="https://pl.wikipedia.org/wiki?curid=3049495" title="Zambezi (miasto)">
Zambezi (miasto)

Zambezi – miasto w północno-zachodniej Zambii, w Prowincji Północnej-Zachodniej, zlokalizowane przy autostradzie M8. W 2010 roku zamieszkiwane było przez ok. 10,3 tys. mieszkańców. W mieście znajduje się port lotniczy Zambezi.

</doc>
<doc id="3049498" url="https://pl.wikipedia.org/wiki?curid=3049498" title="Młodzieżowe Indywidualne Mistrzostwa Szwecji na Żużlu 1992">
Młodzieżowe Indywidualne Mistrzostwa Szwecji na Żużlu 1992

Młodzieżowe Indywidualne Mistrzostwa Szwecji na Żużlu 1992 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1992. Tytuł wywalczył Mikael Karlsson. 

</doc>
<doc id="3049505" url="https://pl.wikipedia.org/wiki?curid=3049505" title="Gerardo Roschini">
Gerardo Roschini



</doc>
<doc id="3049507" url="https://pl.wikipedia.org/wiki?curid=3049507" title="Andrzej Pilch (historyk)">
Andrzej Pilch (historyk)

Andrzej Pilch (ur. 5 sierpnia 1926 w Ustroniu, zm. 10 listopada 2011 w Krakowie) – polski historyk, prof. dr. hab. Uniwersytetu Jagiellońskiego, znawca historii Polski w XVIII-XX wieku.
Życiorys.
Był synem Andrzeja i Anny z Kolarczyków. W 1945, z uwagi na trudną sytuację rodziny podjął pracę urzędnika w Urzędzie Gminnym w Ustroniu. W 1949 zdał egzamin dojrzałości i w tym samym roku podjął studia historyczne na Wydziale Humanistycznym Uniwersytetu Jagiellońskiego. Już w trakcie studiów, od października 1951 prowadził zajęcia w Akademii Górniczo-Hutniczej. W 1954 ukończył studia, dwa lata później został adiunktem w Katedrze Historii Polski XVIII-XX wieku na Uniwersytecie Jagiellońskim. Od 1962 rozpoczął współpracę z redakcją Polskiego Słownika Biograficznego, gdzie pełnił funkcję członka komitetu redakcyjnego oraz przez dziewięć lat zajmował stanowisko redaktora działu społeczno historycznego XIX i XX wieku (od 1978 był członkiem rady naukowej). Tytuł doktora nauk uzyskał w 1962, w lipcu 1968 otrzymał stanowisko docenta i został prodziekanem Wydziału Filozoficzno-Historycznego. W 1970 nastąpił podział Katedry i Andrzej Pilch przeszedł do Zakładu Historii Najnowszej Polski. W tym samym roku wszedł w skład Komisji Struktur i Ruchów Społecznych Komitetu Nauk Historycznych Polskiej Akademii Nauk i pełnił tę funkcję do 1984. Dwa lata później obronił rozprawę habilitacyjną ("Studencki ruch polityczny w Polsce w latach 1932–1939") i został wicedyrektorem Instytutu Historii. W 1973 zorganizował i przez trzy lata prowadził Pracownię Historyczną Polonijnego Ośrodka Naukowo-Dydaktycznego Uniwersytetu Jagiellońskiego, w tym samym roku został członkiem Komitetu Badań Polonii. Po uzyskaniu tytułu profesora nadzwyczajnego w 1978 zakończył pracę w Instytucie Historii i został prorektorem do spraw dydaktyczno-wychowawczych, pełnił tę funkcję do 1981, a następnie przez trzy lata kierował Studium Podyplomowym w Instytucie Historii. W 1979 został wiceprezesem krakowskiego oddziału Towarzystwa Łączności z Polonią Zagraniczną i pełnił tę funkcję przez jedenaście lat. Od 1980 przez dziesięć lat był radnym Rady Narodowej Miasta Krakowa, od 1988 przez dwa lata wchodził w skład Prezydium Rady oraz przewodniczył Komisji Kultury i Oświaty. W październiku 1981 powołany przez Plenum Komitetu Centralnego PZPR w skład Zespołu dla przygotowania naukowej syntezy dziejów polskiego ruchu robotniczego. Od 1984 do 1987 działał w Komisji Historii Najnowszej Zarządu Głównego Polskiego Towarzystwa Historycznego. W 1989 uzyskał tytuł profesora zwyczajnego, trzy lata później nawiązał współpracę z Komisją Środkowoeuropejską Polskiej Akademii Umiejętności. Od października 1995 przez rok kierował Zakładem Historii Najnowszej Polski w Instytucie Historii, a następnie przeszedł na emeryturę pozostając aktywny naukowo.
Pochowany 17 listopada 2011 na cmentarzu ewangelickim w Ustroniu.
Odznaczenia.
W uznaniu zasług był wielokrotnie nagradzany i wyróżniany, uhonorowano go m.in. Złotym Krzyżem Zasługi (1972), Medalem Komisji Edukacji Narodowej (1976), Krzyżem Kawalerskim Orderu Odrodzenia Polski (1978).

</doc>
<doc id="3049510" url="https://pl.wikipedia.org/wiki?curid=3049510" title="Kościół św. Kazimierza w Szczecinie">
Kościół św. Kazimierza w Szczecinie

Kościół świętego Kazimierza w Szczecinie – jeden z zabytkowych kościołów w Szczecinie. Mieści się na osiedlu Arkońskie-Niemierzyn. Należy do dekanatu Szczecin-Niebuszewo archidiecezji szczecińsko-kamieńskiej.
Historia.
Świątynia została wybudowana w latach 1888-1889 w stylu neogotyckim jako część ewangelickiego zakładu opiekuńczego, którego dyrektorem był pastor Wilhelm Bernhard. Budowla została wzniesiona na planie prostokąta, od zachodu znajduje się wieża, od wschodu prezbiterium. W 1940 roku zakład opiekuńczy został zlikwidowany. Podczas walk o Szczecin w 1945 roku został rozebrany hełm wieży, ponieważ na jej szczycie zostało umieszczone stanowisko obrony przeciwlotniczej. Po zakończeniu wojny żołnierze sowieccy umieścili w kościele stajnię. Następnie, przez krótki czas kościół należał do wiernych Kościoła polskokatolickiego. Po 1956 roku władze państwowe przekazały kościół do kultu religijnego. W dniu 19 maja 1957 roku budowla została uroczyście poświęcona jako świątynia rzymskokatolicka. W dniu 28 maja 1973 roku została przy kościele utworzona nowa parafia św. Kazimierza dekretem księdza biskupa Jerzego Stroby. Budynek plebanijny i katechetyczny wybudował proboszcz Jan Szczepań. 

</doc>
<doc id="3049513" url="https://pl.wikipedia.org/wiki?curid=3049513" title="Robert Johansson (żużlowiec)">
Robert Johansson (żużlowiec)

Robert Johansson (ur. 21 stycznia 1972 w Eskilstunie) – szwedzki żużlowiec.
Czterokrotny finalista młodzieżowych indywidualnych mistrzostw Szwecji (najlepszy wynik: Västervik 1991 – V miejsce). Dwukrotny finalista indywidualnych mistrzostw Szwecji (najlepszy wynik: Hagfors 2003 – XI miejsce). Czterokrotny finalista mistrzostw Szwecji par (najlepszy wynik: 2003 – V miejsce). Dwukrotny brązowy medalista drużynowych mistrzostw Szwecji (1993, 2001 – w obu przypadkach w barwach klubu Västervik Speedway).
Reprezentant Szwecji na arenie międzynarodowej. Finalista indywidualnych mistrzostw świata juniorów (Pfaffenhofen 1992 – XIII miejsce). Wielokrotny uczestnik eliminacji indywidualnych mistrzostw świata (najlepszy wynik: Västervik 1996 – XI miejsce w finale szwedzkim).
W lidze brytyjskiej reprezentował barwy klubów: Scottish Monarchs (1996), Long Eaton (1996) oraz Eastbourne Eagles (1998).
W 2006 r. podpisał kontrakt ze Stalą Gorzów Wielkopolski, jednak nie wystąpił w żadnym meczu polskiej ligi.

</doc>
<doc id="3049517" url="https://pl.wikipedia.org/wiki?curid=3049517" title="II Szczep Drużyn Harcerskich i Zuchowych im. Jana Rodowicza „Anody” w Poznaniu">
II Szczep Drużyn Harcerskich i Zuchowych im. Jana Rodowicza „Anody” w Poznaniu

II Szczep Drużyn Harcerskich i Zuchowych im. Jana Rodowicza „Anody” w Poznaniu – poznański szczep drużyn harcerskich ze Szkoły Podstawowej nr 84 im. Tadeusza Kościuszki, Gimnazjum nr 43 im. Poznańskiego Towarzystwa Przyjaciół Nauk oraz Szkoły Podstawowej nr 21 im. Filipiny Płaskowickiej. Należy do Hufca Poznań-Wilda.
Działalność.
Członkowie szczepu w latach 2007–2011 współtworzyli widowisko Wigilie Polskie, wystawiane (do 2011 roku) w Teatrze Wielkim w Poznaniu, którego pomysłodawczynią i autorką była Barbara Wachowicz.
II SzDHiZ, od 2010 roku, jest jednym ze współorganizatorów Harcerskiej Służby Lednica ZHP, której zadaniem jest pełnienie służby porządkowej, drogowej, liturgiczno-reprezentacyjnej oraz medycznej w trakcie Ogólnopolskiego Spotkania Młodych Lednica 2000.

</doc>
<doc id="3049519" url="https://pl.wikipedia.org/wiki?curid=3049519" title="Avenida Poznań">
Avenida Poznań

Avenida Poznań (pierwotna nazwa Poznań City Center) – centrum handlowe przy dworcu kolejowym i autobusowym w Poznaniu. Główne wejście do galerii znajduje się od strony ronda Szczęśliwej Podróży.
Charakterystyka.
Stanowi część Zintegrowanego Centrum Komunikacyjnego. Pod jednym dachem znajdują się nowy dworzec kolejowy i autobusowy, centrum handlowe oraz 3-poziomowy parking dla 1500 samochodów. Powierzchnia centrum to ponad 60 tys. m², w 250 sklepach zatrudnienie znalazło ok. 2,5 tys. osób. Czynne od poniedziałku do niedzieli w godzinach od 9:00 do 21:00. 
Historia.
Centrum zostało oddane do użytku 25 października 2013. Realizacja otrzymała tytuł Makabryły roku 2013 – polską antynagrodę w zakresie architektury. W marcu 2014 obiekt został kupiony przez dwie spółki: Resolution Real Estate Fund IV i Prime European Shopping Centre Fund. Prawdopodobna cena zakupu oscylowała wokół miliarda złotych.
W nocy z 24 na 25 kwietnia 2014 w centrum oderwał się fragment podwieszanego sufitu o wielkości około 300 m², co spowodowało zamknięcie całego obiektu. Centrum wznowiło pracę (z wyłączeniem części drugiego piętra) 8 maja 2014.
W listopadzie 2016 centrum zmieniło swoją dotychczasową nazwę – Poznań City Center – na obecną, jednakże ze względu na charakterystyczną bryłę budynku, wśród mieszkańców miasta dominuje nazwa „Chlebak”.

</doc>
<doc id="3049520" url="https://pl.wikipedia.org/wiki?curid=3049520" title="Kościół Greckokatolicki w Nazarecie">
Kościół Greckokatolicki w Nazarecie

Kościół Greckokatolicki w Nazarecie – kościół melchicki położony w mieście Nazaret, na północy Izraela.
Historia.
Ten duży kościół został wybudowany w pierwszej połowie XX wieku przez arcybiskupa Maksymosa Hakima. Został on wzniesiony naprzeciwko placu przed Kościołem Synagogi w Nazarecie. W budynku mieści się szkoła podstawowa, gimnazjum, seminarium oraz kościół.
Opis budowli.
Wnętrze kościoła posiada trzy nawy przedzielona dwoma rzędami kolumn. Całość jest bogato zdobiona malowidłami i ikonami.
Turystyka.
Kościoła nie można zwiedzać w godzinach, kiedy odbywają się nabożeństwa. Świątynia jest otwarta dla turystów od poniedziałku do soboty w godz. 8.00-12.00 i 14.00-17.00.

</doc>
<doc id="3049521" url="https://pl.wikipedia.org/wiki?curid=3049521" title="Iolo Morganwg">
Iolo Morganwg

Edward Williams, bardziej znany pod pseudonimem Iolo Morganwg (wal. [ˈjolo morˈɡanuɡ]), (ur. 10 marca 1747, zm. 18 grudnia 1826 roku) – walijski antykwariusz, poeta, kolekcjoner oraz fałszerz literatury. 
W swoich czasach był powszechnie uważany za wiodącego kolekcjonera oraz eksperta w dziedzinie średniowiecznej literatury walijskiej, lecz po jego śmierci okazało się, iż podrobił znaczną część swoich manuskryptów. Mimo to wywarł trwały wpływ na walijską kulturę, najbardziej zauważalny w założonej przez niego wspólnocie Gorsedd, a rozwinięta w jego falsyfikatach filozofia znacząco wpłynęła na wczesny ruch neo-druidyczny. Jego pseudonim oznacza po walijsku "Iolo z Glamorgan" (nazwa hrabstwa we współczesnym walijskim ma formę: "Morgannwg"). "Iolo" jest zdrobnieniem od "Iorwerth", walijskiego imienia często utożsamianego z "Edwardem", aczkolwiek żadne z tych imion nie jest tłumaczeniem drugiego. 
Wczesne lata.
Edward Williams urodził się w Pen-onn koło Llancarfan w Glamorgan, a wychowywał się we wsi Flemingston. Śladami ojca rozpoczął praktykę kamieniarską. W Glamnorgan zainteresował się kolekcją manuskryptów i nauczył się komponować poezję walijską od takich poetów jak Lewis Hopkin, Rhys Morgan, a zwłaszcza Siôn Bradford. W r. 1773 przeprowadził się do Londynu, gdzie został przedstawiony miejskiemu stowarzyszeniu literackiemu przez antykwariusza Owena Jonesa, również tam stał się członkiem Gwyneddigion Society. Później działał także w Cymreigyddion Society. W r. 1777 powrócił do Walii, ożenił się oraz spróbował swoich sił w rolnictwie, jednakże bez większych sukcesów. W tym czasie także stworzył swoje pierwsze falsyfikaty.
Kariera literacka.
Już od początku swojej kariery Williams skupiał się na podtrzymywaniu literackich i kulturowych tradycji Walii. Do końca życia stworzył mnóstwo manuskryptów mających dowodzić, iż starożytna tradycja druidzka przetrwała najazd rzymski, nawrócenie ludności na chrześcijaństwo, prześladowanie bardów przez króla Edwarda I oraz inne przeciwności losu. W swoich falsyfikatach Williams rozwija złożoną, mistyczną filozofię, która według niego reprezentowała bezpośrednią kontynuację starożytnej druidzkiej tradycji. Czynnikiem przyczyniającym się do tego mogło być nadużywanie przez Williamsa środków nasennych.
Williams po raz pierwszy przyciągnął uwagę publiczności w r. 1789, kiedy to stworzył "Barddoniaeth Dafydd ab Gwilym", zbiór poezji XIV-wiecznego poety Dafydda ap Gwilyma. W publikacji tej została zawarta duża liczba nieznanych wcześniej wierszy Daffydda; Williams twierdził, iż je odkrył, jednak dziś uważane są one za jego pierwsze falsyfikaty. Sukces skłonił go do powrotu do Londynu w r. 1791. Tam, podczas ceremonii 21 czerwca 1792 roku założył Gorsedd, wspólnotę walijskich bardów. Zorganizował obrady, które według niego oparte były na starożytnych druidzkich rytuałach. W r. 1794 opublikował swoje wiersze, które zostały zebrane w dwóch tomach zatytułowanych "Poems, Lyric and Pastoral". To jedyne oryginalne dzieło w jego dorobku zyskało sporą popularność.
Williams pracował z Owenem Jonesem i Williamem Owenem Pughe nad "The Myvyrian Archaiology of Wales", trzytomową kolekcją średniowiecznej literatury walijskiej, opublikowaną w latach 1801-1807. "Myvyrian Archaiology" była częściowo oparta na manuskryptach ze zbioru Williamsa, z których kilka zawierało jego falsyfikaty. Podrobiony materiał obejmował fałszywą kronikę "Brut y Brenhinedd" oraz książkę przypisywaną świętemu Cadocowi. Drugi tom, będący zbiorem "Welsh Triads", zawierał także dodatkową „trzecią serię” sfałszowanych triad oraz poprawki Williamsa do oryginałów.
Po śmierci Williamsa, niektóre z jego kolekcji zostały skompilowane przez jego syna, Taliesina Williamsa, w "The Iolo Manuscripts". Jego prace były używane przez wielu późniejszych uczonych i tłumaczy oraz wykorzystane jako materiał źródłowy przez Lady Charlotte Guest podczas tłumaczenia "Mabinogionu". Guest jednakże nie miała zaufania do publikacji Williamsa, z wyjątkiem "Hanes Taliesin". Jednak później więcej falsyfikatów Williama zostało opublikowanych w tekście znanym jako "Barddas". Ta praca, opublikowana w dwóch tomach w latach 1862 i 1874, została uznana za tłumaczenie prac Llywelyna Siôna, szczegółowo opisujące historię walijskiej tradycji poetyckiej i druidycznej, od jego starożytnych początków aż do r. 1874. Chociaż nie zawiera nic z autentycznej wiedzy druidycznej, jest ona najpełniejszym opracowaniem rozwiniętej przez Williamsa mistycznej kosmologii. Inne prace Williamsa zawierają: "Druid's Prayer", wciąż używane przez Gorsedd i grupy neo-druidyczne; rozprawę z zakresu walijskiej wersyfikacji "Cyfrinach Beirdd Ynys Prydain" ("The Mystery of the Bards of the Isle of Britain"), opublikowaną pośmiertnie w 1828 r., a także serię hymnów opublikowaną jako "Salmau yr Eglwys yn yr Anialwch" w 1812 r.

</doc>
<doc id="3049523" url="https://pl.wikipedia.org/wiki?curid=3049523" title="Juan Carlos García (piłkarz)">
Juan Carlos García (piłkarz)

Juan Carlos García (ur. 8 marca 1988 w Teli, zm. 8 stycznia 2018 w Tegucigalpie) – honduraski piłkarz występujący na pozycji lewego obrońcy.
Kariera klubowa.
García jest wychowankiem klubu CD Marathón z siedzibą w mieście San Pedro Sula, do którego seniorskiej drużyny został włączony jako dziewiętnastolatek i w Liga Nacional de Fútbol de Honduras zadebiutował w 2007 roku. Już w swoim debiutanckim sezonie, Apertura 2007, wywalczył z drużyną prowadzoną przez urugwajskiego trenera Manuela Keosseiana tytuł mistrza Hondurasu, natomiast pół roku później, podczas wiosennych rozgrywek Clausura 2007, zanotował z Marathónem wicemistrzostwo kraju. Niedługo po tym sukcesie został podstawowym graczem pierwszego składu i w tej roli w sezonie Apertura 2008 po raz drugi osiągnął tytuł mistrzowski. Trzecie mistrzostwo Hondurasu w barwach Marathónu odniósł natomiast rok później, podczas jesiennych rozgrywek Apertura 2009, pełniąc rolę kluczowego zawodnika swojej drużyny.
Latem 2010 García na zasadzie wolnego transferu przeniósł się do najbardziej utytułowanego klubu w kraju, CD Olimpia ze stołecznej Tegucigalpy. Tam od razu wywalczył sobie pewne miejsce w wyjściowej jedenastce, w ciągu kilku następnych lat odnosząc z ekipą prowadzoną najpierw przez argentyńskiego szkoleniowca Danilo Tosello, a następnie Juana Carlosa Espinozę pasmo sukcesów na arenie krajowej. W jesiennym sezonie Apertura 2011 zdobył swój czwarty tytuł mistrza Hondurasu i osiągnięcie to powtórzył również pół roku później, podczas wiosennych rozgrywek Clausura 2012. Po raz szósty zanotował mistrzostwo kraju podczas sezonu Apertura 2012, natomiast w rozgrywkach Clausura 2013 osiągnął ogółem siódmy w karierze, a czwarty z rzędu tytuł mistrzowski. W lipcu 2013 jako wolny zawodnik podpisał trzyletni kontrakt z angielskim Wigan Athletic FC, ówczesnym spadkowiczem z Premier League.
Kariera reprezentacyjna.
W 2005 roku García znalazł się w składzie reprezentacji Hondurasu U-17 na Młodzieżowe Mistrzostwa Ameryki Północnej. Tam pełnił rolę podstawowego gracza drużyny i wystąpił w czterech spotkaniach, zdobywając bramkę w konfrontacji z Kostaryką (1:2), wchodzącym w skład dwumeczu fazy play-off, natomiast Honduranie nie zdołali się ostatecznie zakwalifikować na Mistrzostwa Świata U-17 w Peru. Kilka miesięcy później został powołany do reprezentacji Hondurasu U-20 na kolejne Młodzieżowe Mistrzostwa Ameryki Północnej, gdzie jego kadra odpadła już w rundzie eliminacyjnej, nie awansując do finałowego turnieju, zaś on sam rozegrał jeden mecz, w którym strzelił również gola; z Kostaryką (2:2).
W 2009 roku García został powołany przez kolumbijskiego selekcjonera Reinaldo Ruedę na Złoty Puchar CONCACAF, podczas którego 11 lipca 2009 w wygranym 4:0 meczu fazy grupowej z Grenadą zadebiutował w seniorskiej reprezentacji Hondurasu. Był to zarazem jego jedyny występ w tej edycji turnieju, a jego zespół odpadł z rozgrywek w półfinale. W 2011 roku wziął udział w turnieju Copa Centroamericana, gdzie miał niepodważalne miejsce w wyjściowej jedenastce, występując we wszystkich czterech spotkaniach od pierwszej do ostatniej minuty, natomiast Honduranie, prowadzeni wówczas przez meksykańskiego szkoleniowca Juana de Dios Castillo, triumfowali ostatecznie w tych rozgrywkach. Kilka miesięcy później znalazł się w ogłoszonym przez trenera Luisa Fernando Suáreza składzie na kolejny Złoty Puchar CONCACAF. Tam również pełnił rolę podstawowego zawodnika kadry, czterokrotnie pojawiając się na boiskach, a jego drużyna zakończyła swój udział w imprezie na półfinale. W 2013 roku po raz kolejny został powołany na Copa Centroamericana, gdzie rozegrał wszystkie cztery mecze w pełnym wymiarze czasowym, natomiast honduraska reprezentacja zajęła ostatecznie drugie miejsce.
Premierowego gola w kadrze narodowej García strzelił 6 lutego 2013 w wygranym 2:1 spotkaniu z USA, w ramach udanych ostatecznie dla jego drużyny eliminacji do Mistrzostw Świata 2014. W tym samym roku znów znalazł się w składzie na Złoty Puchar CONCACAF, podczas którego wystąpił we wszystkich pięciu meczach, zaś Honduranie po raz trzeci z rzędu zakończyli swój udział w rozgrywkach na półfinale.
W dniu 9 lutego 2015 u piłkarza wykryto nieprawidłowości w wynikach krwi. Tydzień potem okazało się, że zawodnik choruje na białaczkę. Zmarł 8 stycznia 2018.

</doc>
<doc id="3049524" url="https://pl.wikipedia.org/wiki?curid=3049524" title="This Is How the World Ends">
This Is How the World Ends

This Is How the World Ends to amerykański film krótkometrażowy z 2000 roku, napisany i wyreżyserowany przez twórcę kina niezależnego Gregga Araki, a także tytuł anulowanego projektu telewizyjnego. Firma MTV Networks zleciła Araki'emu pracę przy szykowanym przez siebie serialu młodzieżowym, który miał powstać przy budżecie wynoszącym półtora miliona dolarów. Wkrótce okazało się, że MTV zaoferuje reżyserowi jedynie siedemset tysięcy dolarów, nadal szukając wsparcia finansowego dla projektu. Araki przekonał prezesów MTV Networks, by za zgromadzony kapitał nakręcić pilot serialu. Po emisji pierwszego odcinka projekt został anulowany i wycofany z telewizji.
Fabuła.
Casper, przeciętny nastolatek, jest desperacko zakochany w rówieśniczce ze szkoły, Christmas. Ta jednak woli towarzystwo przystojniejszych chłopców. Gdy najbliższy przyjaciel Caspera okazuje się kochankiem jego wiecznie zapracowanej matki, licealista traci wiarę w sens istnienia. Tymczasem koleżanka bohatera, Sluggo, zaczyna spotykać się z ekscentryczną lesbijką Magentą, podającą się za wiedźmę.

</doc>
<doc id="3049526" url="https://pl.wikipedia.org/wiki?curid=3049526" title="Niewirków (obwód rówieński)">
Niewirków (obwód rówieński)

Niewirków (ukr. Невірків) – wieś na Ukrainie w rejonie koreckim obwodu rówieńskiego.
Wieś włości międzyrzeckiej, własność kniazia Joachima Koreckiego w 1577 roku.
W latach 1924-1939 w Niewirkowie stacjonowały kolejno pododdziały kawalerii Korpusu Ochrony Pogranicza: 4 Szwadron Kawalerii KOP, Szkolny Szwadron Kawalerii KOP „Niewirków” i Dywizjon Kawalerii KOP „Niewirków”.

</doc>
<doc id="3049527" url="https://pl.wikipedia.org/wiki?curid=3049527" title="Filipp Doronin">
Filipp Doronin

Filipp Iwanowicz Doronin (ur. 1902 we wsi Prochodnoje w powiecie koraczańskim w guberni kurskiej, zm. w październiku 1979 w Charkowie) - major NKWD, jeden z wykonawców zbrodni katyńskiej.
Posiadał wykształcenie niepełne średnie, 5 maja 1924 wstąpił do Armii Czerwonej i Czeki, a w 1929 do WKP(b). 1939-1941 był komendantem więzienia wewnętrznego Urzędu Bezpieczeństwa Państwowego (UGB) NKWD obwodu charkowskiego i na tym stanowisku brał udział w mordowaniu polskich więźniów, za co 26 października 1940 otrzymał nagrodę pieniężną na mocy rozkazu Ławrientija Berii. Od 1943 funkcjonariusz Ludowego Komisariatu Bezpieczeństwa Państwowego, w 1954 był komendantem więzienia wewnętrznego Zarządu KGB obwodu charkowskiego.

</doc>
<doc id="3049528" url="https://pl.wikipedia.org/wiki?curid=3049528" title="Klasztor Nazaretanek w Nazarecie">
Klasztor Nazaretanek w Nazarecie

Klasztor Nazaretanek w Nazarecie – klasztor nazaretanek położony w mieście Nazaret na północy Izraela.
Historia.
Siostry zakonne przybyły w 1855 roku do Nazaretu z Francji. Zakupiły kilka budynków na starym mieście i przystąpiły do budowy własnego klasztoru. Podczas prac budowlanych odkryto wiele znalezisk archeologicznych – dużą salę z łukowym sklepieniem, katakumby, studnie, mozaiki podłogowe oraz ołtarz starego kościoła. Wykopaliska kontynuowano w 1940 i 1963 roku dzięki datkom uzyskanym od pielgrzymów. Archeolodzy są rozbieżni w opinii co do historii tego miejsca.
Opis budowli.
Klasztor jest imponującym, pięknym budynkiem położonym w pobliżu Bazyliki Zwiastowania Pańskiego. Wejście na dziedziniec jest zamykane bramą (ściśle przestrzegane o godz. 21.00). Obok klasztoru wybudowano szkołę dla głuchoniemych i niewidomych dzieci arabskich, hospicjum, kościół i noclegownię dla pielgrzymów. Klasztor jest ważnym ośrodkiem życia religijnego i społecznego mieszkańców miasta.
Turystyka.
Po wcześniejszym uzgodnieniu z zakonnicami można obejrzeć stary grobowiec pod dziedzińcem, z wejściem zamykanym okrągłym kamieniem. Za zwiedzanie pobierane są symboliczne datki. Tutejsza noclegownia jest jednym z najlepszych domów noclegowych w mieście.

</doc>
<doc id="3049529" url="https://pl.wikipedia.org/wiki?curid=3049529" title="Iosif Gribow">
Iosif Gribow

Iosif Iwanowicz Gribow (ur. 1905 we wsi Kuty k. Oszmiany, zm. w styczniu 1976 w Smoleńsku) - oficer NKWD i KGB, wykonawca zbrodni katyńskiej.
Był Białorusinem o niepełnym średnim wykształceniu, służącym w OGPU od 15 kwietnia 1925 do 1 października 1927 i ponownie od 25 marca 1928. Początkowo był pełnomocnikiem Oddziału Rewicyjno-Statystycznego Pełnomocnego Przedstawicielstwa (PP) OGPU obwodu zachodniego, a od 1932 asystentem pełnomocnika do obsługi 127. pułku strzeleckiego Oddziału Specjalnego PP OGPU tego obwodu. Od 1933 pomocnik komendanta Oddziału Ewidencyjno-Statystycznego PP OGPU tego obwodu zachodniego (przemianowanego później na smoleński), od 15 lipca 1938 zastępca komendanta więzienia Urzędu Bezpieczeństwa Państwowego (UGB) Zarządu NKWD obwodu smoleńskiego. 1938-1940 p.o. komendanta, potem komendant wydziału komendanckiego Oddziału Administracyjno-Gospodarczego Zarządu NKWD obwodu smoleńskiego. Za udział w mordowaniu polskich jeńców 26 października 1940 otrzymał nagrodę pieniężną (rozkazem Ławrientija Berii). 6 sierpnia 1956 w stopniu podpułkownika KGB przeniesiony do rezerwy z powodu choroby.
Odznaczenia.
I 4 medale.

</doc>
<doc id="3049532" url="https://pl.wikipedia.org/wiki?curid=3049532" title="Iwan Biełow (funkcjonariusz KGB)">
Iwan Biełow (funkcjonariusz KGB)

Iwan Iwanowicz Biełow (ur. 1903 w Bogorodsku, zm. 1972 w Czernihowie) – oficer OGPU, NKWD i KGB, wykonawca zbrodni katyńskiej.
Miał wykształcenie podstawowe, X 1925 - X 1927 służył w Armii Czerwonej, w 1927 wstąpił do WKP(b), od sierpnia 1930 w OGPU, początkowo w Sierpuchowie, od 1932 w rejonowym oddziale w Krapiwieńsku, od XII 1933 szef Kiesowogorskiego Rejonowego Oddziału GPU/NKWD. Od XII 1937 szef oddziału rejonowego NKWD w osiedlu Bieżanicy w obwodzie kalinińskim. Na tym stanowisku brał udział w mordowaniu polskich więźniów, za co 26 X 1940 szef NKWD Ławrientij Beria przyznał mu nagrodę pieniężną. Od 17 VI 1940 p.o. szefa kirowskiego oddziału miejskiego Zarządu NKWD obwodu murmańskiego, od 14 VII 1942 szef Wydziału w Oddziale IV, a od III 1943 zastępca szefa Oddziału Kadr tego zarządu. Od 4 VI 1945 w NKWD na Ukrainie, szef rejonowego oddziału NKWD/MWD obwodu Kamieniec Podolski, później był szefem Oddziałów MWD w obwodzie chmielnickim.
Odznaczenia.
I 4 medale.

</doc>
<doc id="3049535" url="https://pl.wikipedia.org/wiki?curid=3049535" title="Puchar Europy w hokeju na lodzie kobiet 2013/2014">
Puchar Europy w hokeju na lodzie kobiet 2013/2014

10. edycja Pucharu Europy kobiet rozgrywany będzie od 18 października 2013 roku do 16 marca 2014 roku.
Szesnaście drużyn, które wywalczyły tytuły mistrzowskie w swoich ligach krajowych zostało podzielonych na cztery grupy po cztery zespoły. Zwycięzcy grup awansują do drugiej rundy, w której rywalizować będą w dwóch grupach z czterema zespołami rozstawionymi. 
W grupie C uczestniczyła drużyna mistrza Polski, Polonii Bytom, która przegrała wszystkie spotkania i zajęła ostatnie miejsce w grupie.
Zwycięzcą została rosyjska drużyna HK Tornado, która po raz czwarty w historii zwyciężyła w tych rozgrywkach.
I runda.
Grupa A.
Mecze I rundy grupy A odbyły się w dniach 18-20 października 2013 w Neuilly-sur-Marne we Francji.
Tabela
W turnieju grupy A zwyciężyła drużyna ESC Planegg i uzyskała awans do drugiej rundy (Grupa E).
Grupa B.
Mecze I rundy grupy B odbyły się w dniach 18-20 października 2013 w Lipawie na Łotwie.
Tabela
W turnieju grupy B zwyciężyła drużyna Aisulu Ałmaty i uzyskała awans do drugiej rundy (Grupa F).
Grupa C.
Mecze I rundy grupy C odbyły się w dniach 18-20 października 2013 w Nowa Wieś Spiska na Słowacji.
Tabela
W turnieju grupy C zwyciężyła drużyna Hvidovre IK i uzyskała awans do drugiej rundy (Grupa E).
Grupa D.
Mecze I rundy grupy D odbyły się w dniach 18-20 października 2013 w Mariborze w Słowenii.
Tabela
W turnieju grupy D zwyciężyła drużyna EHV Sabres Vienne i uzyskała awans do drugiej rundy (Grupa F).
II Runda.
Grupa E.
Mecze II rundy grupy E odbyły się w dniach 6-8 grudnia 2013 w Bad Tölz w Niemczech.
Tabela
W turnieju grupy E zwyciężyła drużyna HK Tornado i uzyskała awans do superfinału.
Grupa F.
Mecze II rundy grupy F odbyły się w dniach 6-8 grudnia 2013 w Lohja w Finlandii.
Tabela
W turnieju grupy F zwyciężyła drużyna AIK IF i uzyskała awans do superfinału.
Superfinał.
Turniej finałowy Pucharu Europy, czyli Superfinał rozegrany został w niemieckim mieście Bad Tölz w hali Hacker-Pschorr-Arena w dniach 14-16 marca 2014. Turniej finałowy został po raz drugi w historii rozegrany w Niemczech, lecz pierwszy raz w Bad Tölz.
Tabela
Dyrektoriat turnieju wybrał trójkę najlepszych zawodników na każdej pozycji:

</doc>
<doc id="3049536" url="https://pl.wikipedia.org/wiki?curid=3049536" title="Sŏngju sa">
Sŏngju sa

Sŏngju sa (성주사 Klasztor Mieszkanie Mędrców) – koreański klasztor szkoły sŏn.
Historia klasztoru.
Klasztor został założony przez mistrza sŏn Nanghye Muyŏma (799-888) u podnóża góry Sŏngju w okolicy miasta Boryeong. Pierwotnie w tym miejscu znajdowała się mniejsza świątynia zwana Ohap (lub Chohap), która została wybudowana przez króla Pŏpa (pan. 599-600). W 847 r. klasztor został rozbudowany przez Muyŏma do bardzo dużych rozmiarów, sądząc po resztkach dawnych budowli. Ponieważ Muyŏm po dwudziestu czterech latach pobytu w Chinach powrócił do Silli w 845 r. jako mistrz sŏn, jego linia przekazu (szkoła) zaczęła być nazywana od nazwy góry i stała się jedną z dziewięciu górskich szkół sŏn. 
Klasztor ten, jak większość koreańskich świątyń, został spalony przez Japończyków w czasie ich inwazji na Koreę w 1592 r.
Ciekawsze obiekty.
Ze zniszczenia klasztoru w 1592 r. ocalała m.in. stela nagrobkowa założyciela klasztoru Nanghye Muyŏma, która jest Skarbem Narodowym nr 8. Bardzo cenne są również dwie stupy.

</doc>
<doc id="3049537" url="https://pl.wikipedia.org/wiki?curid=3049537" title="Beate Schrott">
Beate Schrott

Beate Schrott (ur. 15 kwietnia 1988 w St. Pölten) – austriacka lekkoatletka specjalizująca się w biegach płotkarskich.
Na początku kariery uprawiała także skok w dal. Jako płotkarka, odpadła w eliminacjach mistrzostw Europy juniorów (2007) i młodzieżowego czempionatu Europy (2009). Bez powodzenia startowała na mistrzostwach Europy na stadionie (2010) i w hali (2011). W 2011 zajęła 7. miejsce na uniwersjadzie w Shenzhen. Siódma zawodniczka halowego czempionatu w Stambule (2012). W tym samym roku zdobyła brązowy medal na mistrzostwach Europy w Helsinkach oraz uplasowała się na 8. lokacie podczas igrzysk olimpijskich w Londynie.
Srebrna medalistka (w drużynie) igrzysk europejskich (2015) – indywidualnie triumfowała w biegu na 100 metrów przez płotki z czasem 13,18.
Wielokrotna mistrzyni i rekordzistka Austrii oraz reprezentantka kraju na drużynowych mistrzostwach Europy i w meczach międzypaństwowych.

</doc>
<doc id="3049539" url="https://pl.wikipedia.org/wiki?curid=3049539" title="Cercosaura hypnoides">
Cercosaura hypnoides

Cercosaura hypnoides – gatunek gada z rodziny okularkowatych (Gymnophthalmidae), odnaleziony w Kolumbii w ramach akcji Living Amazon. Gad został odnaleziony w kolumbijskiej części Amazonii. Ponieważ od czasu, gdy znaleziono jajka, "Cercosaura hypnoides" nie został powtórnie zauważony, istnieje podejrzenie, że może być gatunkiem zagrożonym.

</doc>
<doc id="3049540" url="https://pl.wikipedia.org/wiki?curid=3049540" title="Przyjaciele z ulicy Sezamkowej">
Przyjaciele z ulicy Sezamkowej

Przyjaciele z ulicy Sezamkowej (ang. "Sesame Street Best Friends") – amerykański serial animowany.
Premiera serialu w Polsce odbyła się 21 października 2013 roku na antenie MiniMini+ w bloku "Sezamkowy zakątek".
Opis fabuły.
Serial opisuje przygody czterech przyjaciół – Abby, Elma, Berta i Erniego, którzy uwielbiają spędzać czas w swoim towarzystwie i wspólnie poznawać świat oraz uczyć się nowych rzeczy.
Wersja polska.
Opracowanie wersji polskiej: na zlecenie MiniMini – Start International Polska
Reżyseria: Paweł Galia
Dialogi polskie: Piotr Radziwiłowicz
Dźwięk i montaż: Jerzy Wierciński
Kierownictwo produkcji: Anna Kuszewska
Wystąpili:
oraz:
i inni
Lektor: Paweł Galia

</doc>
<doc id="3049541" url="https://pl.wikipedia.org/wiki?curid=3049541" title="Koptyjski Kościół Zwiastowania w Nazarecie">
Koptyjski Kościół Zwiastowania w Nazarecie

Koptyjski Kościół Zwiastowania w Nazarecie – kościół koptyjski położony w mieście Nazaret, na północy Izraela. Jest on pod wezwaniem Zwiastowania Pańskiego.
Historia.
Koptyjska społeczność przybyła do Nazaretu pod koniec XIX wieku. Kościół Zwiastowania został wybudowany w 1952 roku z inicjatywy ówczesnego patriarchy Basiliusa. Wszystkie prace budowlane zostały dobrowolnie wykonane przez członków tutejszej społeczności koptyjskiej.
Opis budowli.
Kościół jest otoczony kamiennym murem z bramą umożliwiającą wejście na wewnętrzny dziedziniec. Nad bramą widnieje krucyfiks. Świątynia jest dwukondygnacyjną budowlą. Fasada posiada po swoich bokach dwie kwadratowe wieże (trzykondygnacyjne) z czerwonymi dachami.
Turystyka.
Zwiedzanie kościoła jest możliwe po wcześniejszym uzgodnieniu.

</doc>
<doc id="3049543" url="https://pl.wikipedia.org/wiki?curid=3049543" title="Leonard Ngoma">
Leonard Ngoma

Leonard Ngoma (ur. 2 stycznia 1979) – zambijski pływak stylem klasycznym, olimpijczyk.
Uczęszczał do Bolles School w Jacksonville. W trakcie studiów w Stanach Zjednoczonych reprezentował klub pływacki Wright State Raiders uniwersytetu Wright State University w Fairborn. Trenował ze swoim partnerem, asystentem trenera Sionem Brinnem, dwukrotnym olimpijczykiem (1996 i 2000).
Wystartował na igrzyskach olimpijskich w Sydney na dystansie 200 metrów stylem klasycznym, gdzie zajął 47. miejsce. W swoim wyścigu eliminacyjnym uzyskał najsłabszy czas 2:32.90, nie uzyskując awansu do następnego etapu.

</doc>
<doc id="3049546" url="https://pl.wikipedia.org/wiki?curid=3049546" title="Moses Glover">
Moses Glover

Moses Glover (ur. 1601 w Dunstable) – angielski kartograf, który określał siebie jako "malarza i architekta", choć wiedza na jego temat jest niewielka. Do dziś zachowały się jego mapy oraz zapisy kościelne o nim traktujące. Jednym z jego dzieł jest mapa Isleworth, wykonana na zlecenie hrabiego Northumberland.

</doc>
<doc id="3049547" url="https://pl.wikipedia.org/wiki?curid=3049547" title="Zęboszczur katangijski">
Zęboszczur katangijski

Zęboszczur katangijski ("Fukomys vandewoestijneae") – gatunek gryzonia z rodziny kretoszczurowatych (Bathyergidae).
Taksonomia.
Okazy należące do tego gatunku zostały zaobserwowane po raz pierwszy podczas ekspedycji w latach 2002-2006. Gatunek po raz pierwszy zgodnie z zasadami nazewnictwa binominalnego opisał w 2013 roku belgijski zespół zoologów (Paul Van Daele, Pieter Blondé, Robert Stjernstedt i Dominique Adranes) nadając mu nazwę "Fukomys vandewoestijneae". Holotyp pochodził znad rzeki Sabitonto (), na wysokości 1308 m, w prowincji Lualaba, w Demokratycznej Republikce Konga.
"Fukomys vandewoestijneae" najbardziej podobny jest do "F. mechowii" i "F. bocagei", ale można je rozróżnić na podstawie pomiarów czaszek i zębów, charakterystyki chromosomów i danych dotyczących sekwencji nukleotydów z mitochondrialnego genu cytochromu b. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Zęboszczur katangijski występuje na granicy między południową Demokratyczną Republiką Konga a północno-zachodnią Zambią; prawdopodobnie występuje również we wschodniej Angoli.
Morfologia.
Długość ciała (bez ogona) 87–150 mm, długość ogona samic 14–21 mm; masa ciała 64–134 g. Średniej wielkości zęboszczur. Ciało posiada krępe, masywne. Całość umaszczenia brązowa, jedynie okazjonalnie zdarzają się osobniki z białą smugą. Nie posiada charakterystycznych dla innych zęboszczurów plamek na głowie. Brak dymorfizmu płciowego. Zęboszczur katangijski posiada kariotyp 2n=44, NF=76, podczas gdy "F. mechowii" 2n=44, NF=76, a "F. bocagei" 2n=58, NF=98.

</doc>
<doc id="3049550" url="https://pl.wikipedia.org/wiki?curid=3049550" title="Lubow Pogowicznikowa">
Lubow Pogowicznikowa



</doc>
<doc id="3049552" url="https://pl.wikipedia.org/wiki?curid=3049552" title="Mistrzostwa Hiszpanii w Lekkoatletyce 2013">
Mistrzostwa Hiszpanii w Lekkoatletyce 2013

Mistrzostwa Hiszpanii w Lekkoatletyce 2013 – zawody lekkoatletyczne, które odbyły się w Alcobendas 27 i 28 lipca.
Chód na 20 km.
Mistrzostwa Hiszpanii w chodzie na 20 kilometrów rozegrano 3 marca w Murcji.
Bieg na 10 000 m.
Mistrzostwa Hiszpanii w biegu na 10 000 metrów rozegrano 6 kwietnia w Mataró.
Półmaraton.
Mistrzostwa Hiszpanii w półmaratonie rozegrano 9 czerwca w Albacete.
Maraton.
Mistrzostwa Hiszpanii w biegu maratońskim rozegrano 24 listopada w San Sebastián.
Biegi przełajowe.
Mistrzostwa Hiszpanii w biegach przełajowych rozegrano 10 marca w Granollers.

</doc>
<doc id="3049554" url="https://pl.wikipedia.org/wiki?curid=3049554" title="Kościół Matki Bożej Nieustającej Pomocy w Szczecinie">
Kościół Matki Bożej Nieustającej Pomocy w Szczecinie

Kościół Matki Bożej Nieustającej Pomocy w Szczecinie – jeden z zabytkowych kościołów w Szczecinie. Mieści się na osiedlu Golęcino-Gocław. Należy do dekanatu Szczecin-Żelechowa archidiecezji szczecińsko-kamieńskiej. 
Kościół zbudowany jest z cegły, o drewnianej konstrukcji dachowej. Kościół posiada wieżę znajdującą się od strony północnej. 
Wezwanie kościół odziedziczył po nieistniejącym już po II wojnie światowej kościele katolickim znajdującym się przy ulicy Grzymińskiej, a obsługiwanej przez oo. Oblatów, którzy już nie pracują w tutejszej diecezji.
Historia.
Golęcino w swej historii miało trzy kościoły. Pierwsza świątynia, powstała prawdopodobnie po reformacji, zbudowana została z kamienia i drewna. Zniszczona ona została wskutek działań wojennych, po czym częściowo rozebrana. Druga świątynia z dzwonnicą powstała w II połowie XVIII wieku. Nie przetrwała ona próby czasu i od roku 1837 rozpoczęto starania o postawienie trzeciego kościoła bezpośrednio obok istniejącej. Prace budowlane trwały w latach 1837–1847. 
Podczas II wojny światowej budowla została poważnie zniszczona. Została odbudowana przez polskich osadników. W dniu 25 sierpnia 1946 roku kościół został poświęcony przez księdza Kazimierza Terleckiego jako świątynia rzymskokatolicka. W 1973 roku do budowli została dobudowana zakrystia. Ostatnie wyposażenie wnętrza i malowanie pochodzi z roku 1974. Witraże wykonano według projektu Wiktora Ostrzołka. 
Wokół przedwojennej plebanii zbudowano pomieszczenia zastępcze dla kleryków diecezji. Po przeniesieniu ich do Wyższego Seminarium Duchownego przy ul. Papieża Pawła VI biskup Kazimierz Majdański utworzył tutaj Diecezjalny Dom Rekolekcyjny. Budowę prowadzili ks. Zygmunt Zawitkowski i ks. Antoni Włodarski.

</doc>
<doc id="3049555" url="https://pl.wikipedia.org/wiki?curid=3049555" title="Josif Gribow">
Josif Gribow



</doc>
<doc id="3049557" url="https://pl.wikipedia.org/wiki?curid=3049557" title="Timofiej Burda">
Timofiej Burda

Timofiej Burda (ur. 1908 we wsi Drobinowka w obwodzie połtawskim, zm. w styczniu 1974 w Charkowie) – oficer NKWD, wykonawca zbrodni katyńskiej.
Był Ukraińcem o wykształceniu podstawowym, w 1930 wstąpił do Armii Czerwonej, a w 1936 do NKWD. Od 18 stycznia 1936 wartownik w komendanturze Zarządu NKWD obwodu charkowskiego, od 2 sierpnia 1938 nadzorca w więzieniu wewnętrznym tego zarządu, od 26 października 1939 do 13 kwietnia 1941 naczelnik korpusu więzienia wewnętrznego w Charkowie. Za udział w mordowaniu polskich więźniów szef NKWD Ławrientij Beria przyznał mu 26 października 1940 nagrodę pieniężną. Od 13 kwietnia do 12 września 1941 komendant bloku więziennego, w 1951 dyżurny pomocnik komendanta więzienia Zarządu MGB obwodu charkowskiego w stopniu porucznika. Od 7 stycznia 1959 na emeryturze.

</doc>
<doc id="3049558" url="https://pl.wikipedia.org/wiki?curid=3049558" title="Filip Doronin">
Filip Doronin



</doc>
<doc id="3049560" url="https://pl.wikipedia.org/wiki?curid=3049560" title="Titi rudobrody">
Titi rudobrody

Titi rudobrody ("Plecturocebus caquetensis") – endemiczny gatunek ssaka naczelnego z podrodziny titi (Callicebinae) w obrębie rodziny sakowatych (Pitheciidae).
Zasięg występowania.
Titi rudobrody występuje w południowo-zachodniej Kolumbii (departament Caquetá); gatunek znany tylko z jedenastu stanowisk między rzekami Japurá i Orteguaza, które wydają się wyznaczać granice południową, wschodnią i północną, z przedgórzem Andów na zachodzie.
Taksonomia.
Gatunek po raz pierwszy naukowo opisał w 2010 amerykańsko-kolumbijski zespół pod przewodnictwem Thomasa Deflera nadając mu nazwę "Callicebus caquetensis". Jako miejsce typowe odłowu holotypu autorzy wskazali Vereda El Jardín na wysokości 251 m n.p.m., na wschód od Valparaíso, w magistracie Puerto Milan (1°8’24,61”N, 75°32’34,04”W), w departmencie Caquetá, w Kolumbii. 
"P. caquetensis" należy do grupy gatunkowej "moloch" (wcześniej w grupie gatunkowej "cupreus"). Autorzy "Illustrated Checklist of the Mammals of the World" uznają ten takson za gatunek monotypowy.
Wygląd.
Długość ciała (bezo gona) holotypu, którym była młoda samica, wynosił 35 cm, inne danie nieznane. Futro "P. caquetensis" jest zazwyczaj brązowe, z jaśniejszym ogonem i kasztanowoczerwonymi podbrzuszem, szyją i policzkami. Podobnie jak titi ozdobny ("P. ornatus") i titi białoogonowy ("P. discolor") ma charakterystyczną rudą brodę z wyjątkiem tego, że nie posiada białego paska na czole jak one, ani nie ma białych dłoni i stóp jak titi ozdobna.
Środowisko i zachowanie.
Zamieszkuje niewielkie fragmenty lasów dorzecza Amazonki podzielone przez działalność rolniczą. Maksymalny zasięg występowania to około 100 km², ale faktycznie gatunek ten zajmuje teren o powierzchni zaledwie około 10 km². Fragmentacja siedlisk jest dodatkowym negatywnym czynnikiem zwiększającym niebezpieczeństwo wyginięcia tego gatunku, ponieważ małpy w celu osiągnięcia nowych terenów leśnych muszą przejść niebezpieczne otwarte sawanny, a nawet ogrodzone drutem kolczastym tereny rolnicze.
Wszystkie 13 badanych grup składało się z jednego dorosłego samca i samicy oraz od jednego do czterech młodych osobników. Podobnie jak u innych małp z rodzaju titi, które tworzą małe spójne grupy prowadzone przez związaną parę dorosłych, średnia wielkość grupy to cztery małpy. Również jak inne titi, "P. caquetensis" są monogamiczne i wydają na świat jedno dziecko rocznie.
Żywią się głównie owocami i liśćmi oraz także nasionami, jednak stanowią one jedynie niewielką część diety.
Młode osobniki gdy są zadowolone, wydają dźwięki podobne do mruczenia kota.
Status zagrożenia i ochrona.
Według Czerwonej księgi gatunków zagrożonych jest gatunkiem krytycznie zagrożonym z powodu fragmentacji siedlisk oraz małej populacji liczącej około 250 osobników dorosłych.

</doc>
<doc id="3049561" url="https://pl.wikipedia.org/wiki?curid=3049561" title="Paweł Krawczyk">
Paweł Krawczyk



</doc>
<doc id="3049562" url="https://pl.wikipedia.org/wiki?curid=3049562" title="Iwan Barinow">
Iwan Barinow

Iwan Spiridonowicz Barinow (ur. 1911 we wsi Troickoje-Baczurino w powiecie czerńskim w obwodzie tulskim, zm. ?) – oficer NKWD, wykonawca zbrodni katyńskiej.
Skończył 9 klas tzw. „dziesięciolatki”, 1932-1935 służył w Armii Czerwonej (od 1932 w WKP(b), w 1938 wstąpił do NKWD i został oficerem operacyjnym, a później starszym oficerem operacyjnym 3. wydziału I Oddziału Specjalnego NKWD ZSRR. Za udział w mordowaniu polskich jeńców szef NKWD Ławrientij Beria przyznał mu 26 października 1941 nagrodę pieniężną. 21 marca 1941 został zastępcą szefa 10. wydziału II Oddziału Ludowego Komisariatu Bezpieczeństwa Państwowego, a 7 grudnia 1941 zastępcą szefa 5. wydziału I Oddziału Specjalnego NKWD ZSRR. Od 12 sierpnia 1943 pracował w Oddziale „A” Ludowego Komisariatu Bezpieczeństwa Państwowego/MGB ZSRR. 4 czerwca 1953 został szefem I Oddziału Specjalnego Zarządu MWD obwodu kijowskiego, a 22 września 1953 zastępcą szefa wydziału w Oddziale „P” MWD ZSRR. Od 29 marca 1955 szef 2. wydziału IV Oddziału Specjalnego MWD Rosyjskiej Federacyjnej Socjalistycznej Republiki Radzieckiej w stopniu pułkownika KGB. 
Nagrody i odznaczenia.
Był odznaczony Orderem Czerwonej Gwiazdy (25 czerwca 1954) i kilkoma medalami.

</doc>
<doc id="3049563" url="https://pl.wikipedia.org/wiki?curid=3049563" title="Passiflora longifilamentosa">
Passiflora longifilamentosa

Passiflora longifilamentosa – gatunek pnącza z rodziny męczennicowatych. Opisany został po raz pierwszy w 2013 roku na podstawie roślin zebranych w Brazylii w stanie Para w północnej części brazylijskiej Amazonii na terenie byłej kopalni boksytu zalesionej 6 lat wcześniej. Gatunek stwierdzony został także na dwóch innych stanowiskach zalesionych w 2001 i 2002 roku. Rozpoznany został także w materialne zielnikowym zebranym w 2002 roku w Gujanie Francuskiej i błędnie oznaczonym. Jest gatunkiem pionierskim w wilgotnym lesie równikowym. 

</doc>
<doc id="3049564" url="https://pl.wikipedia.org/wiki?curid=3049564" title="Iwan Czużajkin">
Iwan Czużajkin

Iwan Czużajkin (ur. 1895 we wsi Chołmanka w guberni samarskiej, zm. 1967 w Smoleńsku) - oficer NKWD, jeden z wykonawców zbrodni katyńskiej.
Życiorys.
Miał wykształcenie podstawowe, w 1918 wstąpił do Armii Czerwonej, a w 1930 do WKP(b). Od maja 1939 do lipca 1941 był starszym nadzorcą więzienia Zarządu NKWD-Ludowego Komisariatu Bezpieczeństwa Państwowego obwodu smoleńskiego. Brał udział w mordowaniu polskich jeńców w lesie katyńskim, za co 26 października 1940 szef NKWD Ławrientij Beria przyznał mu nagrodę pieniężną. Po wojnie pracował m.in. w Zarządzie MGB obwodu smoleńskiego w stopniu młodszego porucznika.
Odznaczenia.
I medal.

</doc>
<doc id="3049565" url="https://pl.wikipedia.org/wiki?curid=3049565" title="Kręci mnie ten świat">
Kręci mnie ten świat

Kręci mnie ten świat – album solowy polskiej piosenkarki Ireny Santor. Wydawnictwo ukazało się 15 listopada 2010 roku nakładem Polskiego Radia w dystrybucji Licomp Empik Multimedia.
Nagrania dotarły do 4. miejsca zestawienia OLiS. 2 lutego 2012 roku płyta uzyskała certyfikat złotej.
Lista utworów.
Opracowano na podstawie materiału źródłowego.

</doc>
<doc id="3049567" url="https://pl.wikipedia.org/wiki?curid=3049567" title="Manna Dey">
Manna Dey

Manna Dey, właśc. Prabodh Chandra Dey (ur. 1 maja 1919 w Kalkucie, zm. 24 października 2013 w Bengaluru) – indyjski piosenkarz.
Wyróżnienia.
Został uhonorowany Orderem Padmy Shri, Orderem Padmy Bhushan i nagrodą Dadasaheb Phalke Award.

</doc>
<doc id="3049568" url="https://pl.wikipedia.org/wiki?curid=3049568" title="Mitrofan Dawydow">
Mitrofan Dawydow

Mitrofan Jelisiejewicz Dawydow (ur. 1911 we wsi Bowka w guberni mohylewskiej, zm. we wrześniu 1990 w Smoleńsku) – oficer NKWD, jeden ze sprawców zbrodni katyńskiej.
Był Białorusinem, skończył 6 klas szkoły sowieckiej, 10 października 1936 wstąpił do NKWD. W 1940 jako nadzorca więzienia nr 1 Zarządu NKWD obwodu smoleńskiego brał udział w mordowaniu polskich jeńców w Katyniu; 26 października 1940 nagrodzony za to przez szefa NKWD Ławrientija Berię. Po wojnie był m.in. dyżurnym pomocnikiem komendanta więzienia Zarządu NKWD obwodu smoleńskiego i komendantem więzienia nr 4 Zarządu MWD tego obwodu; pracował również w tym zarządzie. Miał stopień starszego porucznika. Od 1 kwietnia 1955 inspektor wydziału służby drogowej oddziału milicji Kolei Kalinińskiej. Był odznaczony Medalem Za Zasługi Bojowe (12 maja 1945) i 6 innymi medalami.

</doc>
<doc id="3049572" url="https://pl.wikipedia.org/wiki?curid=3049572" title="Kościół Najświętszej Rodziny w Szczecinie">
Kościół Najświętszej Rodziny w Szczecinie

Kościół Najświętszej Rodziny w Szczecinie – jeden z zabytkowych kościołów w Szczecinie. Mieści się w dzielnicy Płonia. Należy do dekanatu Szczecin-Dąbie archidiecezji szczecińsko-kamieńskiej.
Budowla została wzniesiona w dwóch etapach: wieża drewniana została wybudowana w XVIII stuleciu, szachulcowy korpus nawowy powstał w XIX wieku. Świątynia posiada konstrukcję słupowo – ramową. Jest to budowla salowa, w której prezbiterium nie jest oddzielone od nawy. Z boku przylega do korpusu nawowego kruchta. Ściany wieży pochylają się ku górze, przed wieżą jest umieszczony przedsionek. hełm wieży został wykonany z blachy. Na jego szczycie znajduje się iglica. Dach posiada jedną kalenicę. W środku znajduje się strop płaski z fasetą. Wyposażenie świątyni nie posiada wartości zabytkowej.

</doc>
<doc id="3049577" url="https://pl.wikipedia.org/wiki?curid=3049577" title="Nikołaj Gołowinkin">
Nikołaj Gołowinkin

Nikołaj Iwanowicz Gołowinkin (ur. 1913 we wsi Wołchonsk w obwodzie moskiewskim, zm. w sierpniu 1978 w Kalininie) - podoficer NKWD, jeden z wykonawców zbrodni katyńskiej.
Skończył 5 klas szkoły sowieckiej, w 1937 wstąpił do Komsomołu, w 1938 do NKWD, a w 1942 do WKP(b). 1 maja 1938 został nadzorcą więzienia Zarządu Bezpieczeństwa Państwowego (UGB) NKWD obwodu kalinińskiego w stopniu starszego sierżanta. Brał udział w mordowaniu polskich więźniów wiosną 1940, za co 26 października 1940 szef NKWD Ławrientij Beria przyznał mu nagrodę pieniężną. W 1946 pracował w Zarządzie MGB obwodu kalinińskiego. Od 1949 był tokarzem, od 1971 pracował jako operator maszyn w Kalinińskiej Fabryce Wagonów.

</doc>
<doc id="3049578" url="https://pl.wikipedia.org/wiki?curid=3049578" title="Świętopełk (książę obodrzycki)">
Świętopełk (książę obodrzycki)

Świętopełk (zm. 1129) – książę Obodrytów w latach 1127-1129, syn Henryka Gotszalkowica.
Po śmierci ojca objął władzę nad Obodrytami właściwymi i Chyżanami, podczas gdy mieszkającymi nieco bardziej na zachodzie Wagrami rządził jego brat, Kanut. Rychło doszło do wojny domowej, w trakcie której sprzymierzony z Sasami Świętopełk zajął Wagrię i zamordował brata. Usiłował narzucić swoją zwierzchność Ranom i Wieletom, został jednak pokonany i po spaleniu przez wroga Lubeki uciekł do Sasów, gdzie wkrótce został zamordowany przez jednego z tamtejszych możnych. Niedługo potem zamordowany został także jego syn imieniem Zwinike (Światosław?), co doprowadziło do wygaśnięcia rządzącej od X wieku dynastii Nakonidów.

</doc>
<doc id="3049579" url="https://pl.wikipedia.org/wiki?curid=3049579" title="Michaił Goriaczew">
Michaił Goriaczew

Michaił Daniłowicz Goriaczew (ur. 1906 we wsi Poczinki w obwodzie kalinińskim, zm. w listopadzie 1984 w Kalininie) – oficer OGPU, NKWD i MGB, jeden ze sprawców zbrodni katyńskiej.
Skończył 7 klas szkoły sowieckiej, od 1928 w WKP(b), w 1930 wstąpił do OGPU, 1938-1939 szef wydziału samochodowo-technicznego Oddziału Administracyjno-Gospodarczego Zarządu NKWD obwodu kalinińskiego, potem szef Oddziału Samochodowo-Technicznego Zarządu Administracyjno-Gospodarczego Zarządu NKWD obwodu kalinińskiego. Za udział w mordowaniu wiosną 1940 roku polskich więźniów 26 X 1940 nagrodzony przez szefa NKWD Ławrientija Berię. W 1947 został zastępcą szefa Zarządu Gospodarczego Zarządu MWD obwodu kalinińskiego, potem był zastępcą szefa Zarządu MGB tego obwodu. Miał stopień podpułkownika. 13 maja 1955 zwolniony z powodu choroby.

</doc>
<doc id="3049580" url="https://pl.wikipedia.org/wiki?curid=3049580" title="UK Championship 2000">
UK Championship 2000

UK Championship 2000 – profesjonalny rankingowy turniej snookerowy. Rozegrany został w dniach 18 listopada–3 grudnia 2000 w Bournemouth International Centre w Bournemouth.
W turnieju zwyciężył Szkot John Higgins, który w finale pokonał Walijczyka Marka Williamsa 10–4.
Nagrody.
Zwycięzca: £78 000
II miejsce: £41 000
Łączna pula nagród: £440 000
Wyniki.
Runda 1.
"Do 9 frame’ów"
 Tony Drago 9-7 Rod Lawler 
 Nigel Bond 9-7 Barry Pinches 
 Nick Dyson 9-6 Jimmy White 
 Chris Small 9-3 Mark Gray 
 Gerard Greene 9-7 Darren Morgan 
 Quinten Hann 9-7 Adrian Gunnell 
 Graeme Dott 9-8 Neal Foulds 
 Jimmy Michie 9-5 Billy Snaddon 
 Steve Davis 9-5 Bradley Jones 
 Michael Judge 9-3 Terry Murphy 
 Brian Morgan 4-1 Jonathan Birch 
 Joe Perry 9-6 Kristjan Helgason 
 Drew Henry 9-8 Stuart Bingham 
 Dominic Dale 9-3 Patrick Wallace 
 Mark King 9-5 Dave Finbow 
 David Gray 9-6 James Wattana 
Runda 2.
"Do 9 frame’ów"
 Mark Williams 9-1 Tony Drago 
 Marco Fu 9-2 Nigel Bond 
 Fergal O’Brien 9-2 Nick Dyson 
 Matthew Stevens 9-5 Chris Small 
 Gerard Greene 9-5 Ken Doherty 
 Quinten Hann 9-7 Joe Swail 
 Dave Harold 9-7 Graeme Dott 
 Ronnie O’Sullivan 9-2 Jimmy Michie 
 Stephen Hendry 9-5 Steve Davis 
 Michael Judge 9-6 Paul Hunter 
 Brian Morgan 9-2 John Parrott 
 Stephen Lee 9-7 Joe Perry 
 Drew Henry 9-5 Alan McManus 
 Dominic Dale 9-2 Anthony Hamilton 
 Peter Ebdon 9-4 Mark King 
 John Higgins 9-6 David Gray 

</doc>
<doc id="3049582" url="https://pl.wikipedia.org/wiki?curid=3049582" title="Michaił Grigorjew (wojskowy)">
Michaił Grigorjew (wojskowy)

Michaił Porfirjewicz Grigorjew (ur. 1903 w Smoleńsku, zm. 1961 tamże) – oficer NKWD i MGB, jeden ze sprawców zbrodni katyńskiej.
Miał wykształcenie podstawowe, w marcu 1919 wstąpił do Armii Czerwonej, w 1931 do WKP(b). Wiosną 1940 jako funkcjonariusz NKWD brał udział w mordowaniu polskich jeńców w Katyniu i 26 października 1940 szef NKWD Ławrientij Beria przyznał mu za to nagrodę. W 1952 został zastępcą szefa wydziału samochodowo-technicznego Oddziału Administracyjno-Gospodarczego Zarządu MGB obwodu smoleńskiego; miał stopień młodszego lejtnanta. Był odznaczony Orderem Czerwonego Sztandaru (1953) i 4 medalami.

</doc>
<doc id="3049583" url="https://pl.wikipedia.org/wiki?curid=3049583" title="Diecezja Uyo">
Diecezja Uyo

Diecezja Uyo – diecezja rzymskokatolicka w Nigerii. Powstała w 1989.

</doc>
<doc id="3049584" url="https://pl.wikipedia.org/wiki?curid=3049584" title="Paweł Krawczyk (muzyk)">
Paweł Krawczyk (muzyk)

Paweł Krawczyk (ur. 10 września 1972 w Warszawie) – polski multiinstrumentalista i kompozytor. Od 2001 gitarzysta zespołu Hey (wcześniej, od 1999, gościnnie podczas koncertów). W 2020 współtworzył z Joanną Prykowską duet Anieli. Były członek grup Ahimsa i Houk.
Jest głównym autorem muzyki na albumach zespołu Hey, od momentu dołączenia do niego w 2001. Wraz z Katarzyną Nosowską, swoją żoną, prowadził audycję „Tranzytem do niebytu” w nieistniejącym już radiu Roxy FM.

</doc>
<doc id="3049585" url="https://pl.wikipedia.org/wiki?curid=3049585" title="Aleksandr Aleksandrow (funkcjonariusz NKWD)">
Aleksandr Aleksandrow (funkcjonariusz NKWD)

Aleksandr Aleksandrow (ur. 1907 w Twerze, zm. ?) – podoficer NKWD i MGB, jeden z wykonawców zbrodni katyńskiej.
Miał wykształcenie podstawowe, nie należał do partii. W 1935 wstąpił do NKWD. Wiosną 1940 brał udział w mordowaniu polskich więźniów w Twerze, za co 26 października 1940 został nagrodzony przez ludowego komisarza spraw wewnętrznych Ławrientija Berię. Miał stopień starszego sierżanta. W 1951 był kierowcą Zarządu MGB ZSRR obwodu kalinińskiego. Był odznaczony Orderem Czerwonej Gwiazdy (24 listopada 1950) i Medalem „Za zasługi bojowe” (4 grudnia 1945).

</doc>
<doc id="3049586" url="https://pl.wikipedia.org/wiki?curid=3049586" title="Diecezja Port Harcourt">
Diecezja Port Harcourt

Diecezja Port Harcourt – diecezja rzymskokatolicka w Nigerii. Powstała w 1961.
Bibliografia.
Gcatholic

</doc>
<doc id="3049588" url="https://pl.wikipedia.org/wiki?curid=3049588" title="Michał Marzyński">
Michał Marzyński

Michał Maciej Marzyński (ur. 1900 w Łodzi, zm. 4 sierpnia 1970 tamże) – polski lekarz psychiatra. Jego imieniem nazwano Wojewódzki Szpital dla Nerwowo i Psychicznie Chorych w Sieniawce.
Życiorys.
Syn łódzkiego lekarza Józefa Maybauma-Marzyńskiego.
W 1918 ochotniczo wstąpił do Wojska Polskiego, w armii pozostał do 1921. Studiował medycynę na Uniwersytecie Warszawskim, studia ukończył w 1928 roku. Od 1928 do 1930 pracował w szpitalu psychiatrycznym „Kochanówka”. W 1930 został asystentem w Klinice Chorób Nerwowych i Umysłowych Uniwersytetu Stefana Batorego w Wilnie, od 1931 kierowanej przez Maksymiliana Rosego. Pracował także w kierowanym przez Rosego Polskim Instytucie Badań Mózgu. Wyjeżdżał za granicę dokształcać się, m.in. w klinice Oskara Vogta. Przez trzy lata prowadził szpital psychiatryczny w Kojranach. W 1937 habilitował się pod kierunkiem Rosego na podstawie rozprawy "Opieka nad umysłowo chorymi w województwach wschodnich". Po śmierci Rosego przeniósł się do Łodzi i pracował jako lekarz Ubezpieczalni Społecznej. W 1939 zmobilizowany do Warszawy. W okresie wojny działał w AK w powiecie koneckim, był delegatem Powiatowej Delegatury Rządu Końskie. Po zakończeniu wojny powrócił do Łodzi. Od 1949 pracował w Klinice Psychiatrycznej Uniwersytetu Łódzkiego, w 1953 zastąpił zmarłego Stanisława Słomczyńskiego na stanowisku dyrektora „Kochanówki”. Szpitalem kierował do 1961. Objął wtedy stanowisko dyrektora Szpitala w Bolesławcu. We wrześniu 1969 z powodu złego stanu zdrowia przeszedł na emeryturę i przeniósł się do rodzinnego miasta, gdzie zmarł. Pochowany jest na Starym Cmentarzu w Łodzi.
Odznaczony m.in. Krzyżem Oficerskim Orderu Odrodzenia Polski, Złotym Krzyżem Zasługi, Śląskim Krzyżem Powstańczym, odznaką Za wzorową pracę w służbie zdrowia.

</doc>
<doc id="3049589" url="https://pl.wikipedia.org/wiki?curid=3049589" title="Iwan Frolenkow">
Iwan Frolenkow

Iwan Leonowicz Frolenkow (ur. 1906 we wsi Marczewo w rejonie monastyrszczyńskim w obwodzie smoleńskim, zm. ?) – oficer NKWD i Ministerstwa Bezpieczeństwa Państwowego, jeden ze sprawców zbrodni katyńskiej.
Życiorys.
Miał wykształcenie podstawowe, 1928-1930 odbył służbę w Armii Czerwonej, w 1930 przeszedł do służby w OGPU, w 1940 wstąpił do WKP(b). Pracował w komendanturze Zarządu NKWD obwodu smoleńskiego i był tam dyżurnym pomocnikiem komendanta Zarządu. 
Wiosną 1940 brał udział w mordowaniu polskich jeńców w Katyniu, za co 26 października 1940 nagrodził go szef NKWD Ławrientij Beria. 
Od 23 marca 1944 pracownik Zarządu Ludowego Komisariatu Bezpieczeństwa Państwowego/MGB obwodu smoleńskiego, w 1950 przeniesiony do obwodu archangielskiego. Miał stopień porucznika. Był (czyli łagru). 19 grudnia 1955 zwolniony do rezerwy.

</doc>
<doc id="3049591" url="https://pl.wikipedia.org/wiki?curid=3049591" title="Barrett (album muzyczny)">
Barrett (album muzyczny)



</doc>
<doc id="3049593" url="https://pl.wikipedia.org/wiki?curid=3049593" title="Diecezja Ogoja">
Diecezja Ogoja

Diecezja Ogoja – diecezja rzymskokatolicka w Nigerii. Powstała w 1938 jako prefektura apostolska. Diecezja od 1955.

</doc>
<doc id="3049594" url="https://pl.wikipedia.org/wiki?curid=3049594" title="Dziewica Orleańska">
Dziewica Orleańska



</doc>
<doc id="3049596" url="https://pl.wikipedia.org/wiki?curid=3049596" title="Diecezja Ikot Ekpene">
Diecezja Ikot Ekpene

Diecezja Ikot Ekpene – diecezja rzymskokatolicka w Nigerii. Powstała w 1963.

</doc>
<doc id="3049597" url="https://pl.wikipedia.org/wiki?curid=3049597" title="Kathryn Hire">
Kathryn Hire

 
Kathryn Patricia „Kay” Hire (ur. 26 sierpnia 1959 w Mobile) – amerykańska astronautka, komandor US Navy.

</doc>
<doc id="3049599" url="https://pl.wikipedia.org/wiki?curid=3049599" title="Archidiecezja Calabar">
Archidiecezja Calabar

Archidiecezja Calabar – diecezja rzymskokatolicka w Nigerii. Powstała w 1934 jako prefektura apostolska, podniesiona do rangi wikariatu apostolskiego w 1947, diecezji w 1950. Archidiecezja od 1994.

</doc>
<doc id="3049601" url="https://pl.wikipedia.org/wiki?curid=3049601" title="Silsang sa">
Silsang sa

Silsang sa (실상사 Klasztor Rzeczywistości) – koreański klasztor szkoły sŏn. Pierwszy klasztor sŏn.
Historia klasztoru.
Ten pierwszy klasztor szkoły sŏn został wybudowany w 828 r. przez mistrza sŏn Chinggaka Hongch'ŏka. Jego linia przekazu Dharmy (szkoła) zaczęła być nazywana od nazwy góry i stała się jedną z dziewięciu górskich szkół sŏn (kor. Gusansŏnmun). Klasztor został wybudowany w dolinie u podnóża góry Chiri. Klasztor zaczął przyciągać ludzi, którzy zaczęli się tu osiedlać i uprawiać pola. Doprowadziło to do tego, że obecnie nie ma śladu z doliny i klasztor właściwie leży za polem ryżowym. Jest to północna część Narodowego Parku góry Chiri. 
Jak większość klasztorów koreańskich, tak i ten został zniszczony całkowicie w czasie inwazji japońskiej w 1597 roku. Odbudowano go po ponad 100 latach, bo w 1700 roku.
W 1882 roku większość z 36 budynków spłonęła w pożarze. Klasztor ponownie odbudowano w nieco mniejszej skali.
Mimo tego, ma największą ilość Skarbów - Narodowych jak i regionalnych - ze wszystkich koreańskich klasztorów. 
Obecnie klasztor jest bardzo aktywny. Ma trzy rodzaje szkół: 
Oprócz tego klasztor prowadzi kolektywną farmę, na której uczy się chętnych nieszkodliwego dla ziemi uprawiania ziemi.

</doc>
<doc id="3049605" url="https://pl.wikipedia.org/wiki?curid=3049605" title="Król iure uxoris">
Król iure uxoris



</doc>
<doc id="3049606" url="https://pl.wikipedia.org/wiki?curid=3049606" title="SuperLiga (2013)">
SuperLiga (2013)

SuperLiga (2013) (od nazwy głównego sponsora SuperLiga CEC Bank) – trzecia edycja zreformowanej najwyższej klasy rozgrywkowej w rugby union w Rumunii, a jednocześnie dziewięćdziesiąte siódme mistrzostwa kraju. Zawody odbywały się w dniach 23 marca – 5 października 2013 roku, a tytułu broniła drużyna RCM Timișoara, która w powtórce finału sprzed roku pokonała zespół CSM Universitatea Baia Mare.
Zgodnie z przedsezonowymi zapowiedziami w finale spotkały się te same zespoły co rok wcześniej – dla CSM Universitatea Baia Mare był to piąty finał z rzędu, jednak obrońcy tytułu, RCM Timișoara, mieli nad nimi psychologiczną przewagę wskutek korzystnego bilansu wygranych w tym sezonie. Końcowa kolejność czołowej czwórki okazała się identyczna jak rok wcześniej, drugi tytuł zdobyli bowiem zawodnicy z Timișoary, w meczu o trzecie miejsce od zespołu RCJ Farul Constanța lepsza okazała się stołeczna Steaua.
Spadków w tej edycji rozgrywek nie przewidziano, zaś stawkę uczestników SuperLigi w kolejnym sezonie miał uzupełnić triumfator Divizia Naţională, Stejarul Buzău, pod koniec lutego 2014 roku ogłosił on jednak, iż nie przystąpi do rywalizacji.
Oficjalnym partnerem medialnym SuperLigi była stacja TVR2, która w każdej kolejce transmitowała jedno ze spotkań, pozostałe zaś były dostępne w internecie. Mecze były rozgrywane piłkami firmy Gilbert.
System rozgrywek.
W maju 2010 roku Federațiă Română de Rugby ogłosiła nowy system rozgrywek. Jego wprowadzenie, związane ze zmniejszeniem liczby uczestniczących drużyn z dwunastu do ośmiu, argumentowane było chęcią podniesienia jakości rumuńskiego rugby.
Rozgrywki ligowe, według zasad obowiązujących w latach 2012–2014, prowadzone miały być w pierwszej fazie systemem kołowym według modelu dwurundowego w okresie wiosna-jesień. Po jej zakończeniu drużyny miały zostały rozdzielone na dwie czterozespołowe grupy, w ramach których rozegrały między sobą mecze systemem kołowym, bez uwzględniania punktów zdobytych w pierwszej fazie rozgrywek: czołowe cztery drużyny rywalizować miały o rozstawienie przed spotkaniami o mistrzostwo kraju ("play-off"), natomiast zespoły z dolnej połowy tabeli o utrzymanie w najwyższej klasie rozgrywkowej ("play-out"). Następnie miała się odbyć właściwa faza pucharowa. Półfinały, zarówno "play-off", jak i "play-out" zaplanowane zostały na stadionie drużyny, która po rundzie zasadniczej była wyżej sklasyfikowana. Do drugiej klasy rozgrywkowej bezpośrednio spaść miała ósma drużyna zawodów, natomiast siódma miała rozegrać baraż o utrzymanie z zespołem z drugiego miejsca tej edycji Divizia Naţională.
W związku z wycofaniem się skupiającego się na szkoleniu juniorów zespołu CSO Pantelimon, który zyskał awans zwyciężając w poprzedniej edycji Divizia Naţională, i odmową powrotu do najwyższej klasy rozgrywkowej spadkowicza z poprzedniego sezonu, CS Poli Agro Iași, pozostało w niej siedem drużyn.
Pociągnęło to za sobą zmianę systemu rozgrywek. Obydwie fazy grupowe odbyły się zgodnie z pierwotnymi założeniami, z uwzględnieniem jednej pauzującej drużyny w każdej kolejce, grupa "play-out" składała się jednak z trzech zespołów. Rozegrano tylko fazę pucharową dla zespołów z grupy "play-off" z meczami o medale na stadionie Arcul de Triumf w Bukareszcie, w przypadku pozostałych trzech zespołów kolejność końcowa była ustalona na podstawie wyników drugiej fazy rozgrywek.
Pierwsza faza.
Mecz w Timișoarze został przeniesiony na Stadionul CFR z uwagi na zły stan podmokłej murawy na Stadionul Gheorghe Rășcanu.

</doc>
<doc id="3049608" url="https://pl.wikipedia.org/wiki?curid=3049608" title="Christine Thorburn">
Christine Thorburn

Christine Thorburn (ur. 17 września 1969 w Davenport) – amerykańska kolarka szosowa, brązowa medalistka mistrzostw świata.
Kariera.
Największy sukces w karierze Christine Thorburn osiągnęła w 2006 roku, kiedy zdobyła brązowy medal w indywidualnej jeździe na czas na mistrzostwach świata w Salzburgu. W zawodach tych wyprzedziły ją jedynie jej rodaczka Kristin Armstrong oraz Karin Thürig ze Szwajcarii. W tej samej konkurencji zdobyła także srebrny medal na mistrzostwach panamerykańskich w Mar del Plata w 2005 roku, a na igrzyskach olimpijskich w Atenach w 2004 roku była czwarta, przegrywając walkę o podium z Karin Thürig. Na igrzyskach w stolicy Grecji zajęła także piętnaste miejsce w wyścigu ze startu wspólnego. Na rozgrywanych cztery lata później igrzyskach w Pekinie zajęła odpowiednio piąte i 52. miejsce. Kilkakrotnie zdobywała medale mistrzostw USA, w tym złoty w indywidualnej jeździe na czas w 2004 roku.

</doc>
<doc id="3049614" url="https://pl.wikipedia.org/wiki?curid=3049614" title="Grecy w Zambii">
Grecy w Zambii

Społeczność grecka w Zambii składa się z ok. 400 osób (według innych danych 700). Większość z nich mieszka w stolicy kraju, Lusace.
Początki.
Historia Greków w Zambii sięga początków XX wieku, gdy wielu obywateli tego kraju osiedliło się w pobliskim Wolnym Państwie Kongo, połączonym unią personalną z Belgią (obecnie Demokratyczna Republika Konga). W latach 20. XX wieku greccy kupcy i rybacy tworzyli skupisko w prowincji Katanga, skąd sprzedawali towary do Zambii, wykorzystując spławne rzeki do transportu produktów. Wielu z nich później osiedliło się w Zambii i tam pozostało. W roku 1950 w Zambii mieszkało ok. 500 Greków, a w roku 1996 grecka społeczność w Zambii liczyła ok. 700 osób.
Obecna sytuacja.
Społeczność grecka posiada kompleks budynków w Lusace, w którego skład wchodzą m.in. cerkiew św. Aleksandra, ratusz i żłobek. Rozpoczęto też budowę centrum misyjnego na przedmieściach stolicy Zambii. Ponadto w Luanshya znajduje się cerkiew Zwiastowania Pańskiego, a w Kitwe cerkiew św. Andrzeja.
Grecja nie posiada ambasady w Zambii (jej rolę pełni ambasada w Zimbabwe), natomiast w Lusace ma siedzibę grecki konsulat. Zambia nie posiada żadnej jednostki konsularnej w Grecji.

</doc>
<doc id="3049615" url="https://pl.wikipedia.org/wiki?curid=3049615" title="Joane Somarriba">
Joane Somarriba

Joane Somarriba Arrola (ur. 11 sierpnia 1972 w Guernice) – hiszpańska kolarka szosowa, trzykrotna medalistka mistrzostw świata.
Kariera.
Pierwszy sukces w karierze Joane Somarriba osiągnęła w 2002 roku, kiedy zdobyła brązowy medal w wyścigu ze startu wspólnego na mistrzostwach świata w Zolder. W zawodach tych wyprzedziły ją jedynie Szwedka Susanne Ljungskog oraz Nicole Brändli ze Szwajcarii. Na rozgrywanych rok później mistrzostwach świata w Hamilton Hiszpanka zwyciężyła w indywidualnej jeździe na czas, wyprzedzając Niemkę Judith Arndt oraz Rosjankę Zulfiję Zabirową. Ostatni medal wywalczyła podczas mistrzostw świata w Madrycie, gdzie była druga w indywidualnej jeździe na czas. Przegrała tam tylko ze Szwajcarką Karin Thürig. Ponadto Somarriba wygrywała między innymi hiszpański Emakumeen Euskal Bira w latach 1991, 2001 i 2004, francuski Tour de France Féminin w latach 2000, 2001 i 2003 oraz włoski Giro d'Italia Femminile w latach 1999 i 2000. Trzykrotnie startowała na igrzyskach olimpijskich, najlepszy wynik osiągając na igrzyskach w Sydney w 2000 roku, gdzie była piąta w indywidualnej jeździe na czas. Cztery lata później, podczas igrzysk w Atenach była siódma zarówno w indywidualnej jeździe na czas, jak i w wyścigu ze startu wspólnego. Kilkakrotnie zdobywała medale mistrzostw kraju, w tym dwa złote.

</doc>
<doc id="3049619" url="https://pl.wikipedia.org/wiki?curid=3049619" title="Malczyce Port">
Malczyce Port

Malczyce Port – kolejowa stacja towarowa w Malczycach, w gminie Malczyce, w powiecie średzkim, w woj. dolnośląskim, w Polsce. Została otwarta w 1905 roku przez KPEV. Zamknięta została w 1992 roku.

</doc>
<doc id="3049621" url="https://pl.wikipedia.org/wiki?curid=3049621" title="Iwan Karatczenia">
Iwan Karatczenia

Iwan Michajławicz Karatczenia (, , "Iwan Michajłowicz Korotczenia"; ur. 13 sierpnia 1948 w Talu) – białoruski polityk, w latach 1992–1998 koordynator Grupy Roboczej Rady Szefów Państw i Rady Szefów Rządów Wspólnoty Niepodległych Państw (WNP), później – sekretarz wykonawczy WNP; faktyczny twórca organów roboczych WNP; deputowany do Rady Najwyższej Republiki Białorusi XIII kadencji, w latach 1996–2000 deputowany do Izby Reprezentantów Republiki Białorusi I kadencji; doktor nauk ekonomicznych (odpowiednik polskiego stopnia doktora habilitowanego), pułkownik rezerwy.
Życiorys.
Młodość i praca.
Urodził się 13 sierpnia 1948 roku we wsi Tal, w rejonie lubańskim obwodu mińskiego Białoruskiej SRR, ZSRR. W 1975 roku ukończył Białoruską Państwową Akademię Gospodarstwa Wiejskiego, uzyskując wykształcenie agronoma, i w 1986 roku Mińską Wyższą Szkołę Partyjną, uzyskując wykształcenie politologa. W 1994 roku otrzymał stopień kandydata nauk ekonomicznych (odpowiednik polskiego stopnia doktora). Temat jego dysertacji kandydackiej brzmiał: "Powstanie i warunki rozwoju integracyjnego związku ekonomicznego państw – członków WNP". W 1996 roku uzyskał stopień doktora nauk ekonomicznych (odpowiednik polskiego stopnia doktora habilitowanego). Temat jego dysertacji doktorskiej brzmiał: "Strategia i perspektywy formowania związku ekonomicznego krajów WNP".
Pracował jako główny agronom, przewodniczący kołchozu. Odbył służbę w szeregach Armii Radzieckiej. Od 1980 roku był I zastępcą przewodniczącego Uzdeńskiego Rejonowego Komitetu Wykonawczego – kierownikiem Wydziału Rolnictwa. W latach 1986–1990 pełnił funkcję I sekretarza Wilejskiego Komitetu Miejskiego Komunistycznej Partii Białorusi. W latach 1990–1992 był deputowanym do Białoruskiej SRR / Rady Najwyższej Republiki Białorusi XII kadencji. Pełnił w niej funkcję członka Prezydium i przewodniczącego Komisji ds. Jawności, Środków Masowego Przekazu i Praw Człowieka. W styczniu 1992 roku decyzją Rady Szefów Państw Wspólnoty Niepodległych Państw (WNP) na wniosek Stanisłaua Szuszkiewicza został mianowany koordynatorem Grupy Roboczej Rady Szefów Państw i Rady Szefów Rządów WNP, później – sekretarzem wykonawczym WNP. Był faktycznym twórcą organów roboczych WNP.
Działalność parlamentarna.
W pierwszej turze wyborów parlamentarnych 14 maja 1995 roku został wybrany na deputowanego do Rady Najwyższej Republiki Białorusi XIII kadencji z lubańskiego okręgu Wyborczego nr 192. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Międzynarodowych. Był bezpartyjny. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły. Jego kadencja w Izbie Reprezentantów zakończyła się 21 listopada 2000 roku.
W maju 1998 roku został zwolniony ze stanowiska sekretarza wykonawczego WNP w związku w wyborem na to stanowisko Borisa Bieriezowskiego i mianowany jego I zastępcą.
Iwan Karatczenia został w 1994 roku akademikiem Międzynarodowej Akademii Nauk Organizacji i Zarządzania, w 1995 roku – akademikiem Międzynarodowej Akademii Nauk Informacji, Procesów i Technologii Informacyjnych, w 1997 roku – akademikiem Międzynarodowej Akademii Nauk Szkół Wyższych. Posiada stopień pułkownika rezerwy.
Prace.
Iwan Karatczenia jest autorem ponad 40 artykułów naukowych.
Życie prywatne.
Iwan Karatczenia jest żonaty, ma dwoje dzieci. W 1995 roku mieszkał w Mińsku.

</doc>
<doc id="3049625" url="https://pl.wikipedia.org/wiki?curid=3049625" title="ORP Hydrograf">
ORP Hydrograf

ORP „Hydrograf” – polski okręt rozpoznawczy, rozpoznania radioelektronicznego i rozpoznania obrazowego projektu 863 (w kodzie NATO: "Modified Moma"), numer taktyczny 263.
Okręt ten został zaprojektowany w Polsce i zbudowany w Stoczni Północnej w Gdańsku jako drugi z serii. Jego okrętem bliźniaczym jest ORP „Nawigator”. Okręt służy w 3 Flotylli Okrętów i współtworzy Grupę Okrętów Rozpoznawczych.
Okręt w latach 2018-2020 okręt przeszedł remont i modernizację polegającą na montażu systemów wsparcia elektronicznego (ang. ESM, "Electronic Support Measures"), dostawę, montaż i integrację systemu dowodzenia rozpoznaniem i systemu odbiorczo-antenowego, montaż Szerokopasmowych Systemów Rozpoznania, dostawę, montaż i integrację systemu optoelektronicznego oraz przeszedł naprawę główną i dokową.

</doc>
<doc id="3049626" url="https://pl.wikipedia.org/wiki?curid=3049626" title="Nicole Brändli">
Nicole Brändli

Nicole Brändli-Sedoun (ur. 18 czerwca 1979 w Horgen) – szwajcarska kolarka szosowa, trzykrotna medalistka mistrzostw świata.
Kariera.
Pierwszy sukces w karierze Nicole Brändli osiągnęła w 1997 roku, kiedy zdobyła srebrny medal w wyścigu ze startu wspólnego podczas mistrzostw świata juniorów. W latach 1999-2001 zdobyła łącznie cztery medale na mistrzostwach Europy do lat 23, w tym złoty w indywidualnej jeździe na czas w 2001 roku. W tym też roku zdobyła srebrny medal w indywidualnej jeździe na czas na mistrzostwach świata w Lizbonie. W zawodach tych wyprzedziła ją jedynie Francuzka Jeannie Longo, a trzecie miejsce zajęła Hiszpanka Teodora Ruano. Wynik ten Brändli powtórzyła na rozgrywanych rok później mistrzostwach świata w Zolder, tym razem przegrywając jedynie z Rosjanką Zulfiją Zabirową. Na tych samych mistrzostwach drugie miejsce zajęła również w wyścigu ze startu wspólnego, ulegając jedynie Szwedce Susanne Ljungskog. Ponadto Brändli wygrała między innymi Giro della Toscana Femminile w 2001 roku oraz Giro d'Italia Femminile w latach 2001, 2003 i 2005. Trzykrotnie startowała na igrzyskach olimpijskich, najlepszy wynik osiągając na igrzyskach w Sydney w 2000 roku, gdzie była szesnasta w wyścigu ze startu wspólnego. Kilkakrotnie zdobywała medale mistrzostw kraju, w tym cztery złote.

</doc>
<doc id="3049627" url="https://pl.wikipedia.org/wiki?curid=3049627" title="Fintan z Rheinau">
Fintan z Rheinau

Fintan (Findan) z Rheinau (ur. 803 lub 804, zm. 15 listopada ok. 878 lub 881) – żyjący w IX wieku irlandzki benedyktyn (OSB) i asceta, święty Kościoła katolickiego.
Żywot świętego.
Żywot Fintana spisano w powstałym na przełomie IX i X wieku utworze hagiograficznym "Vita Findani".
Pochodził z rodziny Normanów, z południowej części prowincji Leinster. W trakcie walk klanowych stracił ojca i brata, sam zaś został podstępnie pojmany i sprzedany wikingom. Gdy na morzu doszło do starcia przewożącego go okrętu z innym normańskim statkiem, Fintan przyłączył się do walki po stronie swojego pana, za co ten uwolnił go z więzów. Podczas postoju na Orkadach uciekł z rąk normańskich i popłynął z powrotem do Irlandii, ślubując w przypadku ocalenia dobrowolne opuszczenie ojczyzny i udanie się w pielgrzymkę do Rzymu. Po powrocie do ojczyzny spędził 2 lata u miejscowego biskupa, po czym dotrzymując przysięgi wyruszył na kontynent. Przebywał w Galii, Lombardii i królestwie wschodniofrankońskim (dzis. Niemcy), odwiedzając m.in. Tours, a następnie odbył pielgrzymkę do Rzymu. Powracając z Wiecznego Miasta osiadł w benedyktyńskim klasztorze Rheinau na Renie, w pobliżu Szafuzy na terenie dzisiejszej Szwajcarii (856). Po czteroletnim okresie nowicjatu złożył w 851 roku śluby zakonne. W 859 roku podjął ascezę jako rekluz, spędzając ostatnie 22 lata swojego życia w pustelni.
Legenda.
Według legendy św. Fintan, gdy przybył do Rheinau, widział relikwie św. Błażeja, ale tylko w postaci gołębicy na ołtarzu, następnie w krypcie kościoła już jako gołębicę na ramieniu, zanim to szczątki św. Błażeja zostały przeniesione do klasztoru.
Kult.
Kult świętego potwierdzony jest od 1114 roku.
Jego wspomnienie liturgiczne w Kościele katolickim obchodzone jest w dies natalis (15 listopada).
Od XII wieku św. Fintan uznawany jest za jednego z patronów klasztoru Rheinau, gdzie w relikwiarzu pochodzącym z 1446 roku przechowywane są jego szczątki.
W ikonografii przedstawiany jest w habicie benedyktyńskim. Atrybutami świętego są: książka i gołąb na ramieniu.

</doc>
<doc id="3049628" url="https://pl.wikipedia.org/wiki?curid=3049628" title="Phan Huy Khảng">
Phan Huy Khảng

Phan Huy Khảng (ur. 30 sierpnia 1938) – wietnamski strzelec, olimpijczyk. 
Brał udział w igrzyskach olimpijskich w 1980 (Moskwa). Wystartował tylko w konkurencji pistoletu dowolnego z odl. 50 m, w której zajął 20. miejsce. 

</doc>
<doc id="3049630" url="https://pl.wikipedia.org/wiki?curid=3049630" title="Findan z Rheinau">
Findan z Rheinau



</doc>
<doc id="3049636" url="https://pl.wikipedia.org/wiki?curid=3049636" title="Zysk (ekonomia)">
Zysk (ekonomia)



</doc>
<doc id="3049637" url="https://pl.wikipedia.org/wiki?curid=3049637" title="W2XAB">
W2XAB



</doc>
<doc id="3049638" url="https://pl.wikipedia.org/wiki?curid=3049638" title="WCBW">
WCBW



</doc>
<doc id="3049639" url="https://pl.wikipedia.org/wiki?curid=3049639" title="Auguste Barth">
Auguste Barth

Auguste Barth, właściwie Marie Étienne Auguste Barth (ur. 22 marca 1834 w Strasburgu, zm. 15 kwietnia 1916 w Paryżu) – francuski indolog i epigrafista, autor dzieła "Les religions de l'Inde", syntetycznego studium nt. religii Indii.

</doc>
<doc id="3049640" url="https://pl.wikipedia.org/wiki?curid=3049640" title="Anne Samplonius">
Anne Samplonius

Anne Samplonius (ur. 11 lutego 1968 w Montrealu) – kanadyjska kolarka szosowa, srebrna medalistka mistrzostw świata.
Kariera.
Największy sukces w karierze Anne Samplonius osiągnęła w 1994 roku, kiedy zdobyła srebrny medal w indywidualnej jeździe na czas na mistrzostwach świata w Agrigento. W zawodach tych wyprzedziła ją jedynie Karen Kurreck z USA, a trzecie miejsce zajęła Francuzka Jeannie Longo. Na rozgrywanych w 2007 roku igrzyskach panamerykańskich w Rio de Janeiro zwyciężyła w tej samej konkurencji. Ponadto wygrała między innymi holenderski Ronde van Gelderland w 2008 roku oraz francuski Chrono Champenois - Trophée Européen w 2010 roku. Nigdy nie wzięła udziału w igrzyskach olimpijskich. Kilkakrotnie zdobywała medale mistrzostw kraju, w tym złote w indywidualnej jeździe na czas w latach 2007 i 2008.

</doc>
<doc id="3049642" url="https://pl.wikipedia.org/wiki?curid=3049642" title="The Dogg">
The Dogg

The Dogg (właś. Martin Morocky; ur. 31 marca 1983 w Maheba, Zambia) – namibijski muzyk pochodzenia zambijskiego.
The Dogg jest pionierem gatunku kwaito, uznawanym za jednego z najwybitniejszych jego przedstawicieli. Kwaito jest połączeniem wykonywanej w wolniejszym tempie muzyki house z typowymi afrykańskimi dźwiękami (melodie, rytmy i harmonie) oraz samplami (zapętlona perkusja i głębokie linie basowe).
Artysta debiutował w 2004 roku albumem "Shimaliw' Osatana", będącym pierwszym namibijskim albumem kwaito. Określony jako sztandarowe dzieło gatunku kwaito w Namibii, album ten został przychylnie przyjęty przez krytyków.
The Dogg był członkiem grupy Omalaeti O'Swapo, która w 2004 roku wydała jedyny album pod tym samym tytułem. Album został pozytywnie przyjęty przez kraje południowej Afryki (Botswana, Angola, Zambia czy Zimbabwe). Muzyk koncertował w krajach europejskich (np. we Francji i Wielkiej Brytanii) oraz w Kanadzie.
Artysta był trzykrotnie nominowany oraz dwukrotnie nagradzany w południowoafrykańskiej stacji muzycznej Channel O nagrodą "Channel O Music Video Awards".
Martin Morocky jest właścicielem wytwórni płytowej Mshasho Productions.

</doc>
<doc id="3049653" url="https://pl.wikipedia.org/wiki?curid=3049653" title="Karen Kurreck">
Karen Kurreck

Karen Brems Kurreck (ur. 13 czerwca 1962 w Urbana) – amerykańska kolarka szosowa, mistrzyni świata.
Kariera.
Największy sukces w karierze Karen Kurreck osiągnęła w 1994 roku, kiedy zdobyła złoty medal w indywidualnej jeździe na czas na mistrzostwach świata w Agrigento. W zawodach tych wyprzedziła bezpośrednio Kanadyjkę Anne Samplonius oraz Francuzkę Jeannie Longo. Był to jedyny medal wywalczony przez Kurreck na międzynarodowej imprezie tej rangi. Ponadto w 1997 roku wygrała niemiecki Eschborn-Frankfurt City Loop, a w 1999 roku była druga w australijskim Tour de Snowy. W 2000 roku wystartowała na igrzyskach olimpijskich w Sydney, jednak w indywidualnej jeździe na czas była szesnasta, a wyścigu ze startu wspólnego nie ukończyła. Trzykrotnie zdobywała medale mistrzostw USA, w tym dwa srebrne i jeden brązowy.

</doc>
<doc id="3049654" url="https://pl.wikipedia.org/wiki?curid=3049654" title="Nowosiółki (obwód rówieński)">
Nowosiółki (obwód rówieński)

Nowosiółki obecnie (ukr. Дворовичі) – wieś na Ukrainie w rejonie rówieńskim, obwodu rówieńskiego.

</doc>
<doc id="3049658" url="https://pl.wikipedia.org/wiki?curid=3049658" title="Henry Thomas Colebrooke">
Henry Thomas Colebrooke

Henry Thomas Colebrooke (ur. 15 czerwca 1765 w Londynie, zm. 10 kwietnia 1837 także) – angielski prawnik i indolog. W 1801 r. został sędzią w Kalkucie. W 1805 r. otrzymał tytuł profesora w dziedzinie prawa indyjskiego i sanskrytu w Fort William College w Kalkucie.

</doc>
<doc id="3049660" url="https://pl.wikipedia.org/wiki?curid=3049660" title="François d’Aguilon">
François d’Aguilon

François de Aguilon (ur. 1566/1567 w Brukseli, zm. 20 marca 1617 w Antwerpii) – belgijski uczony i jezuita. Interesował i zajmował się głównie optyką, matematyką i architekturą.
Życiorys.
Pochodził z arystokratycznej rodziny hiszpańskiej, która osiadła w Belgii. Jego ojciec, Pedro de Aguilon, był wysokim dostojnikiem dworskim i sekretarzem Filipa II. Nie wiemy zbyt wiele o jego wczesnym życiu, poza tym że za młodu został wysłany do Paryża aby uczyć się w tamtejszym kolegium jezuickim. Po trzech latach nauki ukończył tę szkołę i przeniósł się do Douai, aby tam kontynuować swoją edukację. Ukończył podstawowe kursy, po czym wstąpił do zakonu Jezuitów, co miało miejsce w 1586 roku. Wyjechał wówczas do Tournai, gdzie przebywał przez dwuletni okres nowicjatu. W 1588 roku powrócił do Douai i rozpoczął studia filozoficzne i matematyczne. Po zakończeniu nauki w Douai wyjechał do Salamanki, aby studiować teologię, którą ukończył w 1592 roku. W czasie jego pobytu na Półwyspie Iberyjskim doszło do konfliktu rodzinnego o spadek po krewnych. Nie wiadomo, jaki finał miała ta sprawa, ale parę lat później ofiarował znaczną sumę na kolegium jezuickie w Pampelunie. W 1596 wrócił do Francji i zaczął wykładać filozofię w Douai. Po dwóch latach pracy na uczelni przeniósł się do Belgii, do Antwerpii, gdzie został spowiednikiem miejscowych Hiszpanów i Włochów. Od 1598 do 1608 roku pełnił funkcję prokuratora tutejszych jezuitów. Był również pomocnikiem przełożonego jezuitów w Antwerpii. W 1611 roku został mianowany jego zastępcą, a trzy lata później sam stanął na czele swojego zakonu w tym mieście.
Generałowie zakonu jezuitów, na przykład Robert Bellarmin, dążyli do stworzenia specjalnego kolegium kształcącego matematyków na potrzeby zakonu. Jezuici prowadzili wówczas wiele szkół na terenie całej Europy i brakowało im wykwalifikowanych nauczycieli. Zadanie znalezienia odpowiedniej kadry i lokalizacji do tego typu przedsięwzięcia powierzono Christophowi Claviusowi. Ten, po wstępnych poszukiwaniach, wybrał François de Aguilona jako jedną z osób odpowiedzialną za projekt. Jego szkoła ostatecznie powstała w 1611 roku, w Antwerpii. Jej wychowankami byli między innymi André Tacquet i Jean-Charles della Faille. W niedługim czasie podobne studium otworzyli francuscy jezuici. Z racji popularności szkół jezuickich i znaczenia jezuickich uczonych, obydwie placówki odegrały dużą rolę w upowszechnieniu wiedzy matematycznej.
Główną pracą Augilona była "Opticorum libri sex philosophis juxta ac mathematicis utiles", opublikowana po raz pierwszy w Antwerpii, w 1613 roku. Ilustracje do niej zaprojektował sam Rubens. Dzieło było dedykowane gubernatorowi Inigo Borgii. Było syntezą prac Augilona i wcześniejszych osiągnięć innych uczonych, między innymi Euklidesa, w dziedzinie optyki geometrycznej. Celem było stworzenie kompletnego źródła informacji dla adeptów geometrii i uczonych zajmujących się geografią, architekturą, nawigacją i naukami wojskowymi. Augilon starał się opisać wszystkie zagadnienia na trzy sposoby, związane z postrzeganiem świata przez ludzie oko. Mówił więc o postrzeganiu bezpośrednim, zniekształconym przez odbicia i zniekształconym przez refrakcję. Jako pierwszy użył pojęcia horopter, związanego z widzeniem stereoskopowym, wówczas jeszcze prawie nie poznanym.
Jego praca była bardzo ceniona i uważana za pomocną przez architektów, nawigatorów, artystów i kosmografów. Artyści i architekci używali zawartych w niej zasad, do rzutu wybranego obiektu na płaszczyznę, przez kilka następnych stuleci. Stanowiła również inspirację dla takich uczonych jak Gérard Desargues, Constantijn Huygens i Christiaan Huygens. Constantijn wyraził nawet opinię iż de Augilona można porównywać z Platonem, Eudoksosem i Archimedesem. Tytuł jego pierwszej publikacji, "Otiorum Libri Sex", nawiązywał do "Opticorum libri sex...". Również jego syn, Christiaan, korzystał z prac de Aguilona. Desargues, uważany za ojca optyki geometrycznej, wykorzystał spostrzeżenia de Aguilona do własnych prac na temat rzutów i błędów w postrzeganiu. To właśnie de Aguilon, w "Opticorum libri sex...", jako pierwszy użył określenia "rzut stereograficzny" na odwzorowanie opisane przez Hipparchosa i Ptolemeusza.
De Aguilon zajmował się nie tylko teorią. Był, obok innego jezuity, Pietera Huyssensa, jednym z projektantów kościoła Świętego Ignacego (obecnie pod wezwaniem Świętego Karola Boromeusza). W tym przypadku de Aguilon był odpowiedzialny za pierwszą fazę budowy. Pracował również przy innych projektach. W obszarze zainteresowań d'Aguilona leżała również dioptryką i katoptryką. Jego badania w tych dziedzinach były na tyle zaawansowane że pisał poświęconą im pracę, ale została ona niedokończona, gdyż zmarł w 1617 roku.

</doc>
<doc id="3049661" url="https://pl.wikipedia.org/wiki?curid=3049661" title="Juan Pablo Montes">
Juan Pablo Montes

Juan Pablo Montes Montes (ur. 26 października 1985 w Sulaco) – honduraski piłkarz występujący na pozycji środkowego obrońcy, reprezentant kraju, obecnie zawodnik Olimpii.
Kariera klubowa.
Montes rozpoczynał swoją karierę piłkarską w klubie Atlético Olanchano z miasta Catacamas, w którego barwach zadebiutował w Liga Nacional de Fútbol de Honduras w 2006 roku. Ogółem w tej drużynie występował bez większych sukcesów przez kolejne dwanaście miesięcy, po czym przeszedł do zespołu CD Victoria z siedzibą w La Ceiba. Tam spędził z kolei następne cztery lata, przeważnie w roli podstawowego zawodnika, lecz również nie potrafił zanotować żadnego osiągnięcia. W połowie 2011 roku podpisał umowę z inną ekipą z tego samego miasta, CDS Vida, lecz już w lipcu, podczas przygotowań do sezonu, złamał prawą nogę, wskutek czego musiał pauzować przez ponad sześć miesięcy i nie zdołał wystąpić w oficjalnym spotkaniu jako piłkarz Vidy. W styczniu 2012 został zawodnikiem klubu CD Necaxa ze stołecznej Tegucigalpy, gdzie występował jako rezerwowy przez pół roku, po czym przeniósł się do Platense FC z miasta Puerto Cortés, po fuzji tego zespołu z Necaxą.
Latem 2013 Montes przeszedł do stołecznej drużyny FC Motagua.
Kariera reprezentacyjna.
W 2013 roku Montes został powołany przez kolumbijskiego selekcjonera Luisa Fernando Suáreza na turniej Copa Centroamericana, podczas którego 18 stycznia w zremisowanym 1:1 meczu fazy grupowej z Salwadorem zadebiutował w seniorskiej reprezentacji Hondurasu. Premierowego gola w kadrze narodowej strzelił już w kolejnym występie, cztery dni później w grupowej konfrontacji z Panamą, również zremisowanej 1:1. Podczas tej imprezy stworzył w swojej drużynie podstawowy duet stoperów z Víctorem Bernárdezem, rozgrywając wszystkie cztery spotkania od pierwszej do ostatniej minuty, a Honduranie zajęli ostatecznie drugie miejsce w rozgrywkach.

</doc>
<doc id="3049665" url="https://pl.wikipedia.org/wiki?curid=3049665" title="Maciej Piszek">
Maciej Piszek

Maciej Piszek (ur. 3 maja 1985 w Warszawie) – polski pianista.
Absolwent Państwowej Podstawowej Szkoły Muzycznej nr 3 im. Grażyny Bacewicz w Warszawie oraz Zespołu Państwowych Szkół Muzycznych nr 4 im. Karola Szymanowskiego w Warszawie. W 2008 roku ukończył z wyróżnieniem studia pod kierunkiem prof. Bronisławy Kawalli oraz prof. Macieja Paderewskiego na Uniwersytecie Muzycznym Fryderyka Chopina w Warszawie. Uczestniczył w kursach mistrzowskich prowadzonych przez profesorów: Sequeira Costa, Dominique Merlet, Vera Gornostaeva i Lee Kum-Sing. Od października 2013 roku odbywa studia podyplomowe w Akademii Muzycznej im. K. Szymanowskiego w Katowicach w klasie prof. Andrzeja Jasińskiego.
W 2000 roku został laureatem IV Konkursu Pianistycznego im. Ignacego Jan Paderewskiego w Piotrkowie Trybunalskim (I nagroda), IX Międzynarodowego Konkursu Pianistycznego w Marathonie w Grecji w roku 2003 (I nagroda) oraz I Międzynarodowego Konkursu "Ischia" w Lacco Ameno we Włoszech w roku 2013 (I nagroda). W 2005 roku był uczestnikiem w XV Międzynarodowym Konkursie Pianistycznym im. Fryderyka Chopina w Warszawie.
Uczestniczył w wielu festiwalach muzycznych, m.in. "Łańcuch" poświęcony twórczości Witolda Lutosławskiego (2004), "Warszawska Jesień" (2006, 2007), "Laboratorium" (2006), Festiwal Twórczości Pawła Szymańskiego (2006), Festiwal "Crossdrumming" (2007), Festiwal "Od Chopina do Góreckiego" (2007), "Generacje" (2007), "Świętokrzyskie Dni Muzyki" (2008) czy "Forum Lutosławskiego" (2009). Koncertował z towarzyszeniem orkiestr symfonicznych (m.in. Polskiej Orkiestry Radiowej i Orkiestry Filharmonii Kaliskiej) pod batutą wybitnych dyrygentów (m.in. Wojciech Michniewski, Łukasz Borowicz, Ruben Silva, Szymon Kawalla, Monika Wolińska) w najważniejszych salach koncertowych w Polsce oraz za granicą (m.in. w Austrii, Hiszpanii, Rumunii, Francji, we Włoszech i na Białorusi). Wspólnie występuje z Maciejem Grzybowskim, Anną Karasińską, Jackiem Laszczkowskim, Pawłem Mykietynem, Olgą Pasiecznik, Stanisławem Skoczyńskim, Kwartetem DAFÔ oraz kameralnymi zespołami orkiestr Warszawskiej Opery Kameralnej i Opery Narodowej.
Maciej Piszek dokonał wielu prawykonań oraz nagrań utworów młodych, współczesnych kompozytorów (m.in. Tomasza Opałki, Piotra Tabakiernika, Adriana Foltyna, Michała Ossowskiego, Pawła Przezwańskiego, Dariusza Przybylskiego, Mateusza Ryczka). W lipcu 2008 roku wydana została płyta z muzyką Pawła Mykietyna, na której pianista w duecie z Jackiem Laszczkowskim wykonali "Sonety Szekspira" na sopran męski i fortepian (2000). Płyta ta otrzymała dwa "Fryderyki 2009". W filmie "Ting Ting odkrywa Polskę" promującym Polskę na wystawie EXPO 2010 w Szanghaju wykorzystany został fragment recitalu Macieja Piszka z 13 września 2009 roku spod pomnika Fryderyka Chopina w Łazienkach Królewskich w Warszawie.
Maciej Piszek otrzymał stypendia Ministra Kultury i Sztuki oraz Fundacji Dongsan Research Foundation.

</doc>
<doc id="3049667" url="https://pl.wikipedia.org/wiki?curid=3049667" title="Wilk w matni">
Wilk w matni

Wilk w matni – ósma część komiksu wydanego w serii Podziemny front. Autorem rysunków jest Jerzy Wróblewski.
Fabuła komiksu.
Akcja komiksu dzieje się w Berlinie wiosną 1945 roku. Oficerowie mjr Stefanowski i por. Zbyszewski zajmują się wyłapywaniem niemieckich zbrodniarzy wojennych. Pomaga im w tym były jeniec SS doktor Piotrowski. Sztab Werwolfu na czele ze zbrodniarzem hitlerowskim standartenführerem Kniprode próbuje temu przeszkodzić i zarazem planuje dalsze działania po zakończeniu wojny. 

</doc>
<doc id="3049668" url="https://pl.wikipedia.org/wiki?curid=3049668" title="Doina">
Doina

Doina, także m.in. Hore (Horie) lungă, Cântec lung – rumuńska liryczna pieśń ludowa, pokrewna ukraińskiej dumie.
Zwykle śpiewana jest przez jednego wykonawcę – kobietę lub mężczyznę, z akompaniamentem lub bez, nierzadko improwizowana. Teksty doiny mają duży ładunek emocjonalny – traktują o miłości, smutku, żałobie, tęsknocie. Do melodii doiny śpiewane są również kołysanki. Wyróżnia się trzy rodzaje doiny:
Upowszechnienie doiny zawdzięcza się Béli Bartókowi.
W Polsce przedrozbiorowej doina była znana pod nazwą dumki wołoskiej. W Wilanowie na dworze królewskim Jana III Sobieskiego obok dumek kozackich król chętnie słuchał doiny (dumki wołoskie), które były grywane przez kapelę kozacką.
W 2009 roku doina została wpisana na listę niematerialnego dziedzictwa UNESCO.

</doc>
<doc id="3049670" url="https://pl.wikipedia.org/wiki?curid=3049670" title="Recharged">
Recharged

Recharged – drugi remix album amerykańskiego zespołu Linkin Park. Wydany został 29 października 2013 roku przez wytwórnie Warner Bros. Records i Machine Shop Recordings. Producentami płyty są Rick Rubin i Mike Shinoda. Album zawiera remiksy dziesięciu utworów z piątej studyjnej płyty zespołu Living Things oraz nowy utwór "A Light That Never Comes", powstały z udziałem Steve'a Aokiego, wydany 16 września jako pierwszy singel.

</doc>
<doc id="3049672" url="https://pl.wikipedia.org/wiki?curid=3049672" title="Kazimierz Feleszko">
Kazimierz Feleszko

Kazimierz Feleszko (ur. 18 września 1939 w Czerniowcach, zm. 3 lipca 2001 w Warszawie) – językoznawca slawista i macedonista, wykładowca Uniwersytetu Warszawskiego oraz Uniwersytetu Ludwika i Maksymiliana w Monachium.
Życiorys.
Po II wojnie światowej wraz z rodziną przeniósł się do Prudnika. W Prudniku zaczął naukę w szkole podstawowej nr 1, a także ukończył I Liceum Ogólnokształcące im. Adama Mickiewicza, uzyskując maturę w 1957. Studia slawistyczne ukończył na Wydziale Filologicznym Uniwersytetu Warszawskiego, pisząc pracę magisterską z zakresu językoznawstwa pod kierunkiem prof. Zdzisława Stiebera. Pracę doktorską pt. "Składnia genetivu i wyrażeń przyimkowych w języku serbsko-chorwackim" obronił w 1969. Jedenaście lat później uzyskał stopień doktora habilitowanego, na podstawie rozprawy "Funkcje form kategorii liczby w polskiej grupie imiennej". W 2001 otrzymał tytuł profesora.
W latach 1979–1992 i 1997–2001 pracował w Instytucie Filologii Słowiańskiej UW (obecnie: Instytut Slawistyki Zachodniej i Południowej Uniwersytetu Warszawskiego), pełniąc w nim dwukrotnie funkcję dyrektora (1987–1991 oraz 1999 i 2000). W latach 1992–1997 wykładał na Uniwersytecie Monachijskim. Był także wykładowcą Wydziału Filologicznego Uniwersytetu Opolskiego. Należał do wielu towarzystw naukowych, w tym International Society for Dialectology and Geolinguistics, Societas Linguistica Europaea oraz Macierzy Serbskiej w Nowym Sadzie. W 1990 został wybrany członkiem Komitetu Językoznawstwa PAN i Komitetu Słowianoznawstwa PAN.
Zainteresowania naukowe Kazimierza Feleszki koncentrowały się wokół zagadnień budowy gramatycznej języka polskiego i języków południowosłowiańskich (głównie macedońskiego), a także lingwistyki konfrontatywnej i specyfiki środowiska wielojęzycznego na Bukowinie. Dorobek naukowca obejmuje ponad 130 pozycji. Był także tłumaczem z języka serbsko-chorwackiego – w jego dorobku translatorskim znajduje się praca Milki Ivić, "Kierunki w lingwistyce".
Był żonaty (małżonka, Ewa Rzetelska-Feleszko także była slawistką).
Pochowany został na cmentarzu w Grabowie koło Mrągowa.

</doc>
<doc id="3049675" url="https://pl.wikipedia.org/wiki?curid=3049675" title="Mieszkania chronione">
Mieszkania chronione



</doc>
<doc id="3049679" url="https://pl.wikipedia.org/wiki?curid=3049679" title="Koen Bauweraerts">
Koen Bauweraerts



</doc>
<doc id="3049682" url="https://pl.wikipedia.org/wiki?curid=3049682" title="12. Tarnowska Nagroda Filmowa">
12. Tarnowska Nagroda Filmowa

12. Tarnowska Nagroda Filmowa – odbyła się w dniach 3–6 marca 1998 roku.

</doc>
<doc id="3049694" url="https://pl.wikipedia.org/wiki?curid=3049694" title="Oktawin">
Oktawin

Oktawin (ukr. Октавин) – wieś na Ukrainie w rejonie włodzimierskim obwodu wołyńskiego.
Przed II wojną światową był kolonią wsi Czerczyce i miał charakter polski. W roku 1947 na zgliszczach zabudowań osiedlono tu wypędzonych mieszkańców wsi Szychowice.

</doc>
<doc id="3049696" url="https://pl.wikipedia.org/wiki?curid=3049696" title="Tablice rejestracyjne w Zambii">
Tablice rejestracyjne w Zambii

Tablice rejestracyjne w Zambii pojawiły się po raz pierwszy w 1966 roku. W kraju obowiązuje ruch lewostronny. W 1982 roku w Zambii były 105 783 samochody osobowe i 94 780 busów i samochodów ciężarowych.
Format tablic.
Obecny format tablic to LLL 0000, gdzie L to litera, a 0 – cyfra. Obowiązuje on od 2000 roku. Po lewej stronie tablicy znajduje się godło Zambii.
Kody literowe.
Na podstawie

</doc>
<doc id="3049703" url="https://pl.wikipedia.org/wiki?curid=3049703" title="Światowy Szczyt Laureatów Pokojowej Nagrody Nobla">
Światowy Szczyt Laureatów Pokojowej Nagrody Nobla

Światowy Szczyt Laureatów Pokojowej Nagrody Nobla (ang. "World Summit of Nobel Peace Laureates") – spotkanie laureatów Pokojowej Nagrody Nobla.
Pierwszy światowy Szczyt Laureatów Pokojowej Nagrody Nobla odbył się w 1999 r. z inicjatywy Michaiła Gorbaczowa (pokojowy noblista z 1990 roku) pod hasłem „Nowa polityka na XXI wiek”. Organizatorem szczytu jest Stały Sekretariat Światowego Szczytu Laureatów Pokojowej Nagrody Nobla – organizacja non-profit z główną siedzibą w Rzymie.
Przez pierwsze osiem lat obrady noblistów odbywały się w Rzymie, a w latach 2008–2015 w Berlinie, Paryżu, Hiroszimie, Chicago, Warszawie, Rzymie i Barcelonie.
XIII Szczyt Laureatów Pokojowej Nagrody Nobla.
Trzynaste spotkanie laureatów pokojowej nagrody Nobla odbyło się 21–23 października 2013 w Warszawie w Sali Kongresowej Pałacu Kultury i Nauki oraz w Teatrze Wielkim Operze Narodowej pod hasłem „Solidarni dla pokoju – czas działać”. Spotkaniu tradycyjnie współprzewodniczył Michaił Gorbaczow i były burmistrz Rzymu Walter Veltroni.
Tematyka XIII spotkania noblistów:
W trakcie szczytu wręczono "Nagrodę Pokoju 2013" (Peace Summit Award 2013) dla Sharon Stone w uznaniu za „działania, które zrodziły solidarność z milionami ludzi, walczącymi z tragedią HIV i AIDS i tchnęły w nich nową nadzieję”.

</doc>
<doc id="3049719" url="https://pl.wikipedia.org/wiki?curid=3049719" title="Młodzieżowe Indywidualne Mistrzostwa Szwecji na Żużlu 1991">
Młodzieżowe Indywidualne Mistrzostwa Szwecji na Żużlu 1991

Młodzieżowe Indywidualne Mistrzostwa Szwecji na Żużlu 1991 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1991. Tytuł wywalczył Jörgen Hultgren. 

</doc>
<doc id="3049728" url="https://pl.wikipedia.org/wiki?curid=3049728" title="Młodzieżowe Indywidualne Mistrzostwa Szwecji na Żużlu 1990">
Młodzieżowe Indywidualne Mistrzostwa Szwecji na Żużlu 1990

Młodzieżowe Indywidualne Mistrzostwa Szwecji na Żużlu 1990 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1990. Tytuł wywalczył Joakim Karlsson. 

</doc>
<doc id="3049730" url="https://pl.wikipedia.org/wiki?curid=3049730" title="Super zdrowe potwory">
Super zdrowe potwory

Super zdrowe potwory (ang. "Super Healthy Monsters", 2012) – amerykański serial animowany.
Premiera serialu w Polsce odbyła się 21 października 2013 roku na antenie MiniMini+ w bloku "Sezamkowy zakątek". Serial emitowano do 11 stycznia 2015 roku.
Opis fabuły.
Serial opisuje perypetie mieszkańców ulicy Sezamkowej, którzy będą promować wśród najmłodszych widzów zdrowy styl życia oraz pokażą im, jak prawidłowo dbać o swoje ciało i umysł, świetnie się przy tym bawiąc. 
Wersja polska.
Opracowanie wersji polskiej: na zlecenie MiniMini – START INTERNATIONAL POLSKA
Reżyseria: Paweł Galia
Dialogi polskie: Jakub Osiński
Dźwięk i montaż: Jerzy Wierciński
Kierownictwo produkcji: Anna Kuszewska
Wystąpili:
oraz:
i inni
Lektor: Paweł Galia

</doc>
<doc id="3049734" url="https://pl.wikipedia.org/wiki?curid=3049734" title="Giorgi Margwelaszwili">
Giorgi Margwelaszwili

Giorgi Margwelaszwili (gruz. გიორგი მარგველაშვილი; ur. 4 września 1969 w Tbilisi) – gruziński polityk, minister edukacji i nauki w latach 2012–2013, od 17 listopada 2013 do 16 grudnia 2018 prezydent Gruzji.
Życiorys.
Z wykształcenia jest doktorem filozofii, studia ukończył na Uniwersytecie Państwowym w Tbilisi. Po studiach pracował jako przewodnik górski na Kaukazie. Od 1995 do 2000 pracował w Narodowym Instytucie Demokratycznym w Tbilisi. W latach 2000–2006 i 2010–2012 był rektorem Gruzińskiego Instytutu Spraw Publicznych w Tbilisi.
W czasie kampanii wyborczej przed wyborami parlamentarnymi w 2012 nie brał bezpośredniego udziału w działaniach Gruzińskiego Marzenia, jednak występował w mediach opozycyjnych wobec prezydenta Micheila Saakaszwilego, wyrażając swoje poparcie dla Bidziny Iwaniszwilego.
Po sukcesie wyborczym Gruzińskiego Marzenia wszedł do rządu Iwaniszwilego jako minister edukacji i nauki. Od tego momentu był regularnie wymieniany jako jeden z potencjalnych przyszłych kandydatów w planowanych na jesień 2013 wyborach prezydenckich. W kwietniu 2013 kontrowersje wzbudziła jego zapowiedź opłacenia przez państwo podręczników dla 650 tys. gruzińskich uczniów. W lipcu 2013 odszedł z Ministerstwa Edukacji i Nauki, zastąpiła go Tamar Sanikidze.
Jego kandydaturę wskazał ostatecznie premier Iwaniszwili w maju 2013, stwierdzając również, że minister edukacji należy do jego najbardziej zaufanych współpracowników. Mianował go także wicepremierem po usunięciu z analogicznego stanowiska Irakliego Alasanii. Przed wyborami był określany jako zdecydowany faworyt prezydenckiej elekcji.
Margwelaszwili nie jest członkiem żadnej partii politycznej. Wygrał wybory prezydenckie z 27 października 2013 w I turze uzyskując 62,12% głosów, zostając prezydentem elektem. Urząd prezydenta Gruzji objął 17 listopada 2013. W sierpniu 2018 roku zapowiedział, że nie będzie ubiegał się o reelekcję w wyborach prezydenckich zaplanowanych na 28 października 2018. 16 grudnia 2018 zakończył sprawowanie urzędu prezydenta Gruzji, oddając władzę pierwszej w historii kobiecie prezydent.

</doc>
<doc id="3049740" url="https://pl.wikipedia.org/wiki?curid=3049740" title="Młodzieżowe Indywidualne Mistrzostwa Szwecji na Żużlu 1989">
Młodzieżowe Indywidualne Mistrzostwa Szwecji na Żużlu 1989

Młodzieżowe Indywidualne Mistrzostwa Szwecji na Żużlu 1989 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1989. Tytuł wywalczył Henrik Gustafsson.

</doc>
<doc id="3049741" url="https://pl.wikipedia.org/wiki?curid=3049741" title="Ruda (bóstwo)">
Ruda (bóstwo)

Ruda – bóstwo rodzaju żeńskiego, otaczane szczególną czcią w okresie przedmuzułmańskim w północnej i środkowej Arabii.
Czczona jako bogini ziemi i urodzaju, przedstawiana niekiedy pod postacią nagiej kobiety, trzymającej w rękach końce rozpuszczonych włosów, z wyobrażeniem gwiazdy na prawej ręce.

</doc>
<doc id="3049746" url="https://pl.wikipedia.org/wiki?curid=3049746" title="Młodzieżowe Indywidualne Mistrzostwa Szwecji na Żużlu 1988">
Młodzieżowe Indywidualne Mistrzostwa Szwecji na Żużlu 1988

Młodzieżowe Indywidualne Mistrzostwa Szwecji na Żużlu 1988 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1988. Tytuł wywalczył Henrik Gustafsson.

</doc>
<doc id="3049748" url="https://pl.wikipedia.org/wiki?curid=3049748" title="Pałac Kornów w Pawłowicach">
Pałac Kornów w Pawłowicach

Pałac Kornów w Pawłowicach – pierwotnie folwark w Pawłowicach należący do klasztoru św. Wincentego we Wrocławiu, w 1891 roku nabyty przez Henryka Korna i przekształcony w siedzibę rodową. Na frontonie pałacu zachowane herby Heinricha von Korn i Heleny z domu von Eichborn. Wokół pałacu dobrze utrzymany park o powierzchni 7,2 ha, w parku staw o powierzchni 0,4 ha, kamienny mostek sklepiony łukiem koszowym oraz glorieta. Obecnie pałac i park są własnością Uniwersytetu Przyrodniczego we Wrocławiu i mieści się w nim Centrum Szkolenia Ustawicznego, centrum konferencyjne, hotel i restauracja.
Historia.
Folwark w Pawłowicach do roku 1810 był własnością opactwa św. Wincentego na Ołbinie. Po sekularyzacji dóbr kościelnych dobra kilkakrotnie zmieniały właścicieli. W 1886 roku wydawca i mecenas sztuki, Heinrich Korn z żoną Heleną z domu von Eichborn zakupili ten majątek, w którym po rozbiórce istniejących zabudowań, wybudowano w latach 1891-1895 pałac oraz przekomponowano istniejący od połowy XIX wieku park (projekt pałacu i zmian w parku jest przypisywany Augustowi Orthowi). W 1892 roku pałac przeszedł na własność Marie von Schweinichen córki Heinricha von Korna. Dobudowano wtedy drugie skrzydło utrzymane zewnętrznie w tym samym stylu i łącznik z przejazdem. W dniu 16 lutego 1945 Pawłowice zostały zajęte bez walk.
W latach 1945-1952 pałac był użytkowany przez Uniwersytet Wrocławski, a w 1952 został przejęty przez Akademię Rolniczą (obecnie Uniwersytet Przyrodniczy). W 1956 przebudowano wnętrza. W roku 1976 po pożarze odbudowano dach i poddasze. 
W 1996 roku pałac wraz z folwarkiem został wpisany do rejestru zabytków. Po uznaniu w 2005 roku całego kompleksu jako zespołu zabytkowego, rozpoczęła się jego renowacja – odrestaurowano pałac i oficyny oraz odremontowano pozostałe pomieszczenia gospodarcze. Obecnie mieści się w nim Centrum Szkolenia Ustawicznego, centrum konferencyjne, hotel i restauracja.
Architektura.
Piętrowy pałac wybudowany na planie prostokąta jest jednym z najpóźniejszych obiektów w stylu renesansu północnego we Wrocławiu. Obiekt kryty wysokim dachem mansardowym z lukarnami. Od frontu ryzalit zwieńczony szczytem - frontonem zawierającym kartusz z herbami Heinricha von Korn (L) i Heleny z domu von Eichborn (P). Po prawej stronie dwupiętrowa wieża. Pałac jest częścią zespołu pałacowo-folwarcznego:
Arboretum.
Zaniedbane w okresie PRL, odrestaurowane i w 2011 udostępnione do zwiedzania arboretum o powierzchni 78,5 ha wraz z przypałacowym parkiem w stylu angielskim o powierzchni 7,2 ha, którego centralnym elementem jest sztuczny staw.
W arboretum znajduje się ponad 200 gatunków drzew i krzewów, w tym:

</doc>
<doc id="3049751" url="https://pl.wikipedia.org/wiki?curid=3049751" title="Młodzieżowe Indywidualne Mistrzostwa Szwecji na Żużlu 1987">
Młodzieżowe Indywidualne Mistrzostwa Szwecji na Żużlu 1987

Młodzieżowe Indywidualne Mistrzostwa Szwecji na Żużlu 1987 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1987. Tytuł wywalczył Henrik Gustafsson.

</doc>
<doc id="3049756" url="https://pl.wikipedia.org/wiki?curid=3049756" title="Język akkadzki">
Język akkadzki



</doc>
<doc id="3049761" url="https://pl.wikipedia.org/wiki?curid=3049761" title="Młodzieżowe Indywidualne Mistrzostwa Szwecji na Żużlu 1986">
Młodzieżowe Indywidualne Mistrzostwa Szwecji na Żużlu 1986

Młodzieżowe Indywidualne Mistrzostwa Szwecji na Żużlu 1986 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1986. Tytuł wywalczył Henrik Gustafsson.

</doc>
<doc id="3049764" url="https://pl.wikipedia.org/wiki?curid=3049764" title="Język szumerski">
Język szumerski



</doc>
<doc id="3049765" url="https://pl.wikipedia.org/wiki?curid=3049765" title="Gerhard Graf">
Gerhard Graf

Gerhard Graf (ur. 6 stycznia 1883 w Berlinie, zm. 1 października 1958 w Sztokholmie) – niemiecki malarz, przyrodnik i pedagog.
Życiorys.
Naukę rysunku rozpoczął w 1900 od malarstwa dekoracyjnego. Od 1904 przygotowywał się do zawodu nauczyciela historii sztuki w Królewskiej Szkole Sztuki, którą ukończył w 1907. Po zakończeniu I wojny światowej podróżował po Europie, od 1923 ponownie pracował jako nauczyciel. W 1926 zakupił plac w Werder nad Großer Plessower See i wybudował tam dom, rok później rozpoczął pracę w Grunewald-Gymnasium w Berlinie. W tym samym roku wyruszył z uczniami statkiem Norddeutscher Lloyd w rejs do Stanów Zjednoczonych. W 1932 przebudował swój dom oraz dobudował do niego pracownię malarską, w 1938 przeszedł na emeryturę. Przyjaźnił się z Georgiem Groszem, Walterem Trierem, Rudolfem Jacobim z żoną Annot, Harrym Breuerem, Carlem Nappem i Brunem Fritzem.
W 1945 został członkiem Niemieckiego Związku Artystów, w 1948 przeniósł się z Werder do Berlina Zachodniego. Jego dwie córki wyemigrowały na stałe do Szwecji, odwiedził je w 1958 i zmarł podczas pobytu. Jego ciało sprowadzono do Niemiec i pochowano na cmentarzu w Wilmersdorfie.
Twórczość.
Tworzył widoki i weduty miast Europy i Ameryki Północnej, jeśli na obrazie umieszczał postacie to stanowiły raczej dodatek, uzupełnienie przedstawianych obiektów. Posługiwał się techniką olejną i gwaszem. Wiele obrazów przedstawia krajobraz okolic Werder, gdzie mieszkał od 1926 do 1948.

</doc>
<doc id="3049769" url="https://pl.wikipedia.org/wiki?curid=3049769" title="Nagroda Pokoju">
Nagroda Pokoju

Nagroda Pokoju (ang.Peace Summit Award) (przed rokiem 2006 "Man of Peace Award") - nagroda przyznawana przez komisję złożoną z noblistów i wręczana w trakcie Światowego Szczytu Laureatów Pokojowej Nagrody Nobla (World Summit of Nobel Peace Laureates) osobom ze świata kultury i rozrywki, które stając w obronie praw człowieka, rozprzestrzeniania zasady pokoju i solidarności w świecie uczyniły wybitny wkład do międzynarodowej sprawiedliwości społecznej i pokoju, oraz zwracają uwagę opinii publicznej na problemy współczesnego świata.
Lista laureatów.
Laureatami tej nagrody byli:

</doc>
<doc id="3049778" url="https://pl.wikipedia.org/wiki?curid=3049778" title="Kościół Matki Bożej Nieustającej Pomocy w Dalachowie">
Kościół Matki Bożej Nieustającej Pomocy w Dalachowie

Kościół Matki Bożej Nieustającej Pomocy – rzymskokatolicki kościół parafialny położony we wsi Dalachów (gmina Rudniki). Kościół należy do parafii Matki Bożej Nieustającej Pomocy w Dalachowie w dekanacie Praszka (archidiecezja częstochowska).
Historia kościoła.
Kościół parafialny w Dalachowie został wybudowany, według projektu architekta B. Specylka w 1984. 10 listopada 1984 biskup częstochowski Miłosław Kołodziejczyk, w trybie zwykłym poświęcił świątynię, natomiast 21 stycznia 1989 uroczystej konsekracji dokonał ordynariusz archidiecezji częstochowskiej biskup Stanisław Nowak.

</doc>
<doc id="3049781" url="https://pl.wikipedia.org/wiki?curid=3049781" title="Lachowicze (obwód rówieński)">
Lachowicze (obwód rówieński)

Lachowicze - cegielnia i futor we wsi Teklówka w dawnej gminie Bereźne w powiecie kostopolskim województwa wołyńskiego.

</doc>
<doc id="3049783" url="https://pl.wikipedia.org/wiki?curid=3049783" title="Święty Paweł (obraz El Greca z 1586)">
Święty Paweł (obraz El Greca z 1586)

Święty Paweł – obraz hiszpańskiego malarza pochodzenia greckiego Dominikosa Theotokopulosa, znanego jako El Greco.
El Greco ukazał wizerunek św.Pawła. Apostoł ubrany jest w czerwony, krzykliwy i obszerny płaszcz. Jego stanowcze spojrzenie czarnych oczu, zdecydowany gest lewej ręki spoczywającej na otwartej księdze, wskazuje na człowieka pełnego energii i siły ducha. Gestem prawej dłoni próbuje coś wyjaśnić, a jednoczenie lewą dłonią wskazuje na otwartą księgę. W takiej samej postawie, z identycznym gestem dłoni, El Greco namalował Pawła kilka lat później tworząc "Świętego Piotra i Pawła". W miejsce drewnianej rzeźbionej balustrady i ozdobnego miecza, według ikonografii będącego jego atrybutem, a od którego zginął, artysta wstawił postać św. Piotra.

</doc>
<doc id="3049787" url="https://pl.wikipedia.org/wiki?curid=3049787" title="Michaił Grigorjew">
Michaił Grigorjew



</doc>
<doc id="3049789" url="https://pl.wikipedia.org/wiki?curid=3049789" title="Michaił Grigoriew">
Michaił Grigoriew



</doc>
<doc id="3049790" url="https://pl.wikipedia.org/wiki?curid=3049790" title="Mały przewodnik">
Mały przewodnik

Mały przewodnik (ros. "Алёша Птицын вырабатывает характер", "Alosza Pticyn wyrabatywajet charaktier") – radziecka komedia z 1953 roku w reżyserii Anatolija Granika.
Fabuła.
Bohaterem filmu jest Alosza Pticyn, uczeń trzeciej klasy jednej z moskiewskich szkół. Pticyn postanawia uwolnić się spod kurateli nadopiekuńczych rodziców i babki. W nowym harmonogramie dnia, który sam dla siebie opracował Pticyn jest czas na naukę, sport i wypoczynek. Plany psuje babcia, która spóźnia się na dworzec, gdzie miała odebrać swoją przyjaciółkę z dzieciństwa. Pomocy udzieli jej Alosza oprowadzając po Moskwie.

</doc>
<doc id="3049791" url="https://pl.wikipedia.org/wiki?curid=3049791" title="Manitoba Liquor &amp; Lotteries Women’s Curling Classic 2013">
Manitoba Liquor &amp; Lotteries Women’s Curling Classic 2013

Manitoba Liquor &amp; Lotteries Women's Curling Classic 2013 - kobiecy turniej curlingowy zaliczany do Wielkiego Szlema rozegrano go między 25 a 28 października 2013 w Winnipeg, na lodowisku Fort Rouge Curling Club. 
W rywalizacji brały udział 32 drużyny, z czego 7 europejskich i 2 azjatyckie. Łączna pula nagród wyniosła 60 000 dolarów kanadyjskich, zwycięska drużyna zainkasowało 15 000. Obrońcą tytułu mistrzyń turnieju z 2012 był zespół Stefanie Lawton.
W finale 7:0 ekipa Jennifer Jones pokonała Jill Thurston.

</doc>
<doc id="3049795" url="https://pl.wikipedia.org/wiki?curid=3049795" title="Hienadź Fiadynicz">
Hienadź Fiadynicz

Hienadź Fiadorawicz Fiadynicz (, , "Giennadij Fiodorowicz Fiedynicz"; ur. 31 lipca 1957 w Rakitnicy) – białoruski działacz związkowy i polityk, w latach 1990–1994 deputowany do Mińskiej Miejskiej Rady Deputowanych, od 1993 roku zastępca przewodniczącego Białoruskiej Partii Pracy.
Życiorys.
Urodził się 31 lipca 1957 roku we wsi Rokitnica, w rejonie żabineckim obwodu brzeskiego Białoruskiej SRR, ZSRR. W 1980 roku ukończył Białoruski Państwowy Instytut Politechniczny, uzyskując wykształcenie inżyniera mechanika. W latach 1980–1988 pracował jako inżynier, starszy inżynier Biurze Konstruktorskim Precyzyjnego Elektronicznego Budownictwa Maszynowego. W latach 1988–1990 był zastępcą sekretarza komitetu Komunistycznej Partii Białorusi, przewodniczącym komitetu związkowego w Zjednoczeniu Naukowo-Produkcyjnym „Płanar”. Od 1990 roku pełnił funkcję przewodniczącego Rady Związków Zawodowych Pracowników Przemysłu Radioelektronicznego. Był współprzewodniczącym Związku Niezależnych Związków Zawodowych Przemysłu. W latach 1990–1994 był deputowanym do Mińskiej Miejskiej Rady Deputowanych. Wchodził w skład Białoruskiej Partii Pracy, od 1993 roku pełnił funkcję zastępcy jej przewodniczącego. Był członkiem Rozjemczej Rady Narodowej Republiki Białorusi.
Życie prywatne.
Hienadź Fiadynicz jest żonaty, ma dwóch synów. Jest prawosławny.

</doc>
<doc id="3049798" url="https://pl.wikipedia.org/wiki?curid=3049798" title="Giennadij Fiedynicz">
Giennadij Fiedynicz



</doc>
<doc id="3049800" url="https://pl.wikipedia.org/wiki?curid=3049800" title="TMKW">
TMKW



</doc>
<doc id="3049801" url="https://pl.wikipedia.org/wiki?curid=3049801" title="Iwan Korotczenia">
Iwan Korotczenia



</doc>
<doc id="3049802" url="https://pl.wikipedia.org/wiki?curid=3049802" title="Adam Lisouski">
Adam Lisouski



</doc>
<doc id="3049804" url="https://pl.wikipedia.org/wiki?curid=3049804" title="Anatol Astapienka">
Anatol Astapienka

Anatol Uładzimirawicz Astapienka (, , "Anatolij Władimirowicz Ostapienko"; pseudonim: "Anton Kułon"; ur. 7 sierpnia 1947 w Mścibowie) – białoruski fizyk teoretyk, polityk, politolog, pisarz, eseista, publicysta; członek władz szeregu partii opozycyjnych, m.in. zastępca przewodniczącego Białoruskiej Socjaldemokratycznej Hramady; członek Związku Pisarzy Białoruskich; kandydat nauk fizyczno-teoretycznych (według innego źródła – nauk fizyczno-matematycznych; odpowiednik polskiego stopnia doktora), doktor nauk w dziedzinie technologii informacyjnych – politologia (odpowiednik polskiego stopnia doktora habilitowanego).
Życiorys.
Urodził się 7 sierpnia 1947 roku we wsi Mścibów, w rejonie wołkowyskim obwodu grodzieńskiego Białoruskiej SRR, ZSRR. W 1970 roku ukończył studia na Wydziale Fizyki Białoruskiego Uniwersytetu Państwowego im. Lenina, uzyskując wykształcenie fizyka teoretyka, w 1975 roku – aspiranturę w Instytucie Fizyki Akademii Nauk Białoruskiej SRR ze specjalnością „fizyka matematyczna i fizyczna”. W 1999 roku został docentem ze specjalnością „informatyka, zarządzanie i technika obliczeniowa”. Uzyskał stopień kandydata nauk fizyczno-teoretycznych (odpowiednik polskiego stopnia doktora; według innego źródła – nauk fizyczno-matematycznych) oraz doktora nauk w dziedzinie technologii informacyjnych – politologia (odpowiednik polskiego stopnia doktora habilitowanego) Międzynarodowej Akademii Technologii Informacyjnych. Temat jego dysertacji doktorskiej brzmiał: "Idea narodowa w świecie współczesnym".
Na początku lat 90. był współprzewodniczącym Narodowo-Demokratycznej Partii Białorusi. Od 1994 roku pełnił funkcję przewodniczącego Partii Narodowej, a potem zastępcy przewodniczącego Białoruskiej Socjaldemokratycznej Hramady. W 2004 roku kandydował do Izby Reprezentantów Zgromadzenia Narodowego Republiki Białorusi III kadencji z jednego z okręgów wyborczych w Mińsku. Według oficjalnych wyników otrzymał 14% głosów i nie zdobył mandatu deputowanego.
Działalność literacka.
Anatol Astapienka od lat 80. XX wieku zajmuje się badaniem białoruskiej kultury, historii i religii. W 1994 roku opublikował na łamach czasopisma „Maładosć” swój pierwszy artykuł publicystyczny pt. "Mif ab talerantasci biełarusau" () i od tego czasu zajmuje się działalnością literacką. Jest autorem ponad 100 artykułów o charakterze publicystycznym i naukowym. Od 2007 roku należy do Związku Pisarzy Białoruskich. Do jego prac należą:
W 2012 roku pod pseudonimem Anton Kułon wydał książkę-esej pt. "Siniaja kniha biełaruskaha ałkaholika" (Mińsk, wyd. Łohwinau).
Ciekawostki.
Anatol Astapienka posiada „nagrody” o nazwie „Światowy Medal Honoru” (2003) oraz tytuł „Człowieka Roku” (2004), wydane przez American Biographical Institute, firmę zajmującą się wystawianiem za opłatą nagród i odznaczeń.

</doc>
<doc id="3049809" url="https://pl.wikipedia.org/wiki?curid=3049809" title="Josef Piekarek">
Josef Piekarek

Josef Piekarek – niemiecki brydżysta, World Life Master (WBF), European Grand Master (EBL).
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="3049810" url="https://pl.wikipedia.org/wiki?curid=3049810" title="SMS Glyndwr">
SMS Glyndwr

 – niemiecki tender wodnosamolotów z okresu I wojny światowej.
Historia.
Frachtowiec „Craigronald” został zbudowany w Glasgow w stoczni A Rodger &amp; Company, wodowanie odbyło się we wrześniu 1904. Statek mierzył 110,7 metrów długości, 13,4 metry szerokości, jego zanurzenie wynosiło do 5,8 metrów. Napęd stanowiła pojedyncza maszyna parowa potrójnego rozprężania z dwoma kotłami i jedną śrubą o mocy 1600 IHP, co dawało jednostce prędkość maksymalną 11 węzłów. Statek został zbudowany dla Scarisbrick Shipping Company.
W 1911 nazwa statku została zmieniona na „Glyndwr” na cześć walijskiego władcy Owena Glendowera (Owain Glyndŵr)
W momencie wybuchu I wojny światowej statek przebywał w Danzig, gdzie został internowany i przebudowany w stoczni Kaiserliche Werft do roli tendra wodnosamolotów. Wyposażenie lotnicze stanowiły dwa wodnosamoloty, dodatkowo okręt był uzbrojony w dwie armaty 4-funtowe. Okręt wszedł do służby 16 grudnia 1914 pod niezmienioną nazwą.
Po wejściu do służby okręt został ponownie zmodyfikowany, mógł przenosić do czterech samolotów, a uzbrojenie zostało zamienione na dwie armaty 105 mm. Okręt ponownie wszedł do służby 11 stycznia 1915. Na pokładzie okrętu nie wybudowano żadnych hangarów, samoloty były serwisowane bezpośrednio na pokładzie. Okręt był wyposażony w samoloty Flugzeugbau Friedrichshafen, głównie Friedrichshafen FF.33.
Począwszy od 1915 okręt operował na Bałtyku, od 28 marca do 22 maja bazował w Memel, a później w Libau, gdzie jego samoloty, wraz z samolotami z SMH „Santa Elena”, patrolowały wybrzeże Kurlandii i wody Zatoki Ryskiej, biorąc także udział w operacjach ofensywnych przeciwko siłom rosyjskim.
4 czerwca okręt wszedł na minę i został poważnie uszkodzony, został wysłany do Gdańska, gdzie był naprawiany przez sześć miesięcy, do służby powrócił 16 grudnia 1915. Naprawy okazały się niezadowalające i okręt musiał powrócić do stoczni, gdzie dokonano wielu dodatkowych napraw, do służby wszedł ponownie 9 kwietnia 1916 kiedy rozpoczął służbę na wodach Sundu. Pomimo licznych napraw, okręt nadal sprawiał wiele problemów i został wycofany ze służby jako okręt lotniczy we wrześniu 1916, „Glyndwr” już do końca wojny służył jako hulk.
Po zakończeniu wojny, 21 stycznia 1919 okręt został przekazany Wielkiej Brytanii, gdzie ponownie wszedł do służby jako frachtowiec pod nazwą Akenside. W 1920 został sprzedany greckiej firmie i przemianowany na Agia Varvara. Statek złomowano w połowie lat 50.

</doc>
<doc id="3049811" url="https://pl.wikipedia.org/wiki?curid=3049811" title="SMH Santa Elena">
SMH Santa Elena

SMH „Santa Elena” (Flugzeugmutterschiff II, FS II) – tender wodnosamolotów używany przez Kaiserliche Marine w okresie I wojny światowej.
Historia.
Statek pasażersko-towarowy „Santa Elena” został zbudowany w stoczni Blohm &amp; Voss w Hamburgu dla linii Hamburg Südamerikanische Dampfschifffahrts-Gesellschaft. Wodowany 16 listopada 1907 statek mierzył 137,3 metry długości, 16,7 metrów szerokości, a jego zanurzenie wynosiło do 7 metrów, tonaż statku wynosił 7415 GRT. Napęd stanowiła maszyna parowa poczwórnego rozprężania o mocy 2800 IHP z trzema kotłami napędzająca pojedynczą śrubę, prędkość maksymalna statku wynosiła 11 węzłów.
3 sierpnia 1914 statek został przejęty przez Kaiserliche Marine i podobnie jak SMH „Answald” został skierowany do stoczni Danzig Kaiserliche Werft w Gdańsku w celu przebudowania go na tender wodnosamolotów. Pierwsza przebudowa została oceniona jako nieudana, tak samo jak w przypadku „Answalda” i okręt został ponownie skierowany do stoczni na początku 1915.
Okręt wszedł do służby 2 lipca 1915 jako SMH „Santa Elena” (Seiner Majestät Hilfsschiff, SMH, Okręt Pomocniczy Jego Cesarskiej Mości) i począwszy od 3 sierpnia 1915 bazował w Libau. Okręt był wyposażony w samoloty Flugzeugbau Friedrichshafen, głównie Friedrichshafen FF.33. Jego samoloty, wraz z samolotami „Answald” patrolowały wybrzeże Kurlandii i wody Zatoki Ryskiej, biorąc także udział w operacjach ofensywnych przeciwko siłom rosyjskim.
Pomiędzy 12 a 20 października 1918 okręt brał udział w operacji Albion.
Pod koniec 1918 okręt udał się do Sundu, gdzie brał udział w nadzorze ruchu statków państw neutralnych. Od 12 lutego do 7 listopada 1918 okręt bazował w Wilhelmshaven, gdzie jego samoloty współpracowały z trałowcami i stawiaczami min pracującymi na Morzu Północnym.
Po zakończeniu wojny statek został przekazany US Navy 6 kwietnia 1919, a 20 lipca tego samego roku został przekazany Wielkiej Brytanii, gdzie służył jako frachtowiec bez zmiany nazwy. W 1920 został sprzedany do Francji, gdzie od 1922 służył jako „Linois”, w 1924 przeszedł pod włoską banderę jako „Orvieto”, a we wrześniu 1943 został przejęty przez III Rzeszę i służył jako transportowiec na Morzu Śródziemnym.
Zatonął w Marsylii (zbombardowany lub na skutek samozatopienia) w sierpniu 1944, został podniesiony w 1945 i złomowany.

</doc>
<doc id="3049813" url="https://pl.wikipedia.org/wiki?curid=3049813" title="SMH Oswald">
SMH Oswald

SMH „Oswald” (Flugzeugmutterschiff III, FS III) – tender wodnosamolotów używany przez Kaiserliche Marine w okresie I wojny światowej.
Historia.
Frachtowiec „Oswestry” został zbudowany w stoczni J. J. Thompson &amp; Sons w Sunderland dla Imperial Steamship Company, statek był wodowany w listopadzie 1905. Statek liczył 112,5 metrów długości, 15,3 metrów szerokości i 6,7 metrów zanurzenia, jego tonaż wynosił 3657 GRT. Napęd stanowiła maszyna parowa potrójnego rozprężania o mocy 2200 IHP z dwoma kotłami napędzające pojedynczą śrubę, prędkość maksymalna statku wynosiła 10 węzłów.
Po wybuchu I wojny światowej przebywający w Danzing „Oswestry”, podobnie jak „Glyndwry”, został internowany. Kaiserliche Marine przejęła statek dopiero w 1917 i początkowo był używany jako tender dla trałowców już pod zmienioną nazwą „Oswald”. Od 19 września do 8 listopada „Oswald” brał udział w operacji Albion w roli transportowca.
Pomiędzy lutym a lipcem 1918 „Oswald” został przystosowany do roli tendra wodnosamolotów w gdańskiej stoczni Danzig Kaiseliche Werft, do służby wszedł 17 lipca jako SMH „Oswald” (Seiner Majestät Hilfsschiff, SMH, Okręt Pomocniczy Jego Cesarskiej Mości). Okręt był wyposażony w samoloty Flugzeugbau Friedrichshafen, głównie Friedrichshafen FF.33.
Pomiędzy 21 lipca a końcem października okręt stacjonował w Sundzie i w południowym Kattegacie, gdzie jego samoloty służyły głównie do eskortowania powracających do bazy okrętów podwodnych. Przy przebudowanie „Oswalda” użyto wszystkich doświadczeń zdobytych przy wcześniejszych operacjach tego typu („Glyndwr”, „Santa Elena”) i „Oswald” był najlepiej wyposażonym i przystosowanym tendrem w służbie Kaiserliche Marine, ale podobnie jak wszystkie tendry przebudowane ze statków handlowych był zbyt powolny, aby mógł służyć z głównymi siłami Floty.
Po zakończeniu wojny okręt został przekazany 18 grudnia 1919 do Wielkiej Brytanii, a w 1924 został sprzedany japońskim liniom żeglugowym Dairen Kisen, gdzie służył jako „Eian Maru”. „Eian Maru” został zatopiony przez amerykańskie samoloty 25 lipca 1945.

</doc>
<doc id="3049814" url="https://pl.wikipedia.org/wiki?curid=3049814" title="Anatol Michnawiec">
Anatol Michnawiec

Anatol Michnawiec (; ur. 7 lipca 1975 roku) – białoruski działacz polityczny i społeczny aktywny na Białorusi i w Polsce, prezes polskiego stowarzyszenia Związek na rzecz Demokracji w Białorusi, przewodniczący organizacji Białoruska Pamięć Narodowa i Członek Rady białoruskiej partii politycznej Białoruska Chrześcijańska Demokracja.
Życiorys.
W 2010 roku był członkiem Białoruskiej Chrześcijańskiej Demokracji, wchodził w skład jej Rady Narodowej. W czasie kampanii wyborczej poprzedzającej Wybory prezydenckie na Białorusi w 2010 roku należał do grupy inicjatywnej kandydata Witala Rymaszeuskiego, zbierając dla niego podpisy poparcia. W Polsce pełni funkcję przewodniczącego niezarejestrowanej organizacji Białoruska Pamięć Narodowa, zajmującej się poszukiwaniem i upamiętnianiem miejsc związanych z działaczami białoruskiej emigracji, obchodzeniem świąt narodowych, rocznic, organizowaniem imprez i manifestacji o charakterze patriotycznym itp. Jest także prezesem stowarzyszenia Związek na rzecz Demokracji w Białorusi.
Anatol Michnawiec był inicjatorem i uczestnikiem szeregu wystąpień patriotycznych poza granicami Białorusi, z których wiele miało duży oddźwięk w mediach i spotkało się z szerokim komentarzem. 3 lipca 2013 roku rozwiesił wielką biało-czerwono-białą flagę na trybunach stadionu podczas meczu hokejowego Białorusi z Czechami w Szwecji. Został wówczas siłą wyrzucony przez służby porządkowe, co wywołało oburzenie wielu dziennikarzy i polityków.

</doc>
<doc id="3049817" url="https://pl.wikipedia.org/wiki?curid=3049817" title="Jan Chodorowski">
Jan Chodorowski



</doc>
<doc id="3049828" url="https://pl.wikipedia.org/wiki?curid=3049828" title="Ana Bertha Lepe">
Ana Bertha Lepe

Ana Bertha Lepe (ur. 12 września 1934, zm. 24 października 2013) – meksykańska aktorka i modelka.

</doc>
<doc id="3049832" url="https://pl.wikipedia.org/wiki?curid=3049832" title="Rude Boy (film)">
Rude Boy (film)

Rude Boy - brytyjski dramat z 1980 roku.
Fabuła.
Filmowy esej o brytyjskiej młodzieży końca lat siedemdziesiątych. Portret sfrustrowanego, rozczarowanego otaczającym go światem chłopca, który - poszukując pozytywnych wartości - zwraca się ku muzyce The Clash. Film utrzymany w konwencji dokumentalnej, stanowi interesujące studium postawy brytyjskiej młodzieży epoki punk-rockowego buntu, okraszone bardzo dobrze zrealizowanymi sekwencjami koncertowymi.

</doc>
<doc id="3049833" url="https://pl.wikipedia.org/wiki?curid=3049833" title="Sel-Sojuz">
Sel-Sojuz

Sel-Sojuz (Związek Wiejski, Ukraińskie Zjednoczenie Socjalistyczne – Związek Wiejski) – ukraińska chłopska partia polityczna, działająca na południowo-wschodnich terenach II Rzeczypospolitej.
Formalnie partia została założona na zjeździe w Chełmie 17 sierpnia 1924. Jej głównymi hasłami była reforma rolna polegająca na otrzymaniu ziemi bez wykupu oraz poszerzenie praw obywatelskich ludności ukraińskiej.
Głównymi działaczami byli: Pawło Wasyńczuk (pierwszy przewodniczący), Andrij Bratuń, Serhij Kozyćkyj, Serhij Nazaruk, Maksym Czuczmaj, Stepan Makiwka. Organem partii był tygodnik „Nasze Żyttja”.
W październiku 1926 większość działaczy Sel-Sojuza weszła do Ukraińskiego Włościańsko-Robotniczego Zjednoczenia Socjalistycznego (Sel-Robu), a mniejszość z Pawłem Wasyńczukiem zbliżyła się do Ukraińskiego Zjednoczenia Narodowo-Demokratycznego. W wyborach w 1928 Sel-Sojuz zdobył 2 mandaty.
Sel-Sojuz bardzo przyczynił się do rozwoju ukraińskiej świadomości narodowej wśród mas chłopskich, oraz rozwoju sieci czytelni i filii Towarzystwa „Ridna Chata”.

</doc>
<doc id="3049834" url="https://pl.wikipedia.org/wiki?curid=3049834" title="Lista bohaterów serialu animowanego Dom dla zmyślonych przyjaciół pani Foster">
Lista bohaterów serialu animowanego Dom dla zmyślonych przyjaciół pani Foster



</doc>
<doc id="3049836" url="https://pl.wikipedia.org/wiki?curid=3049836" title="Michał Ścibor-Rylski">
Michał Ścibor-Rylski



</doc>
<doc id="3049838" url="https://pl.wikipedia.org/wiki?curid=3049838" title="The Travelers Companies">
The Travelers Companies

The Travelers Companies – amerykańskie przedsiębiorstwo ubezpieczeniowe. Od 2009 r. spółka wliczana jest do Dow Jones Industrial Average 30.
Przedsiębiorstwo prowadzi działalność w USA, UK, Chinach, Brazylii i kilku innych krajach.
W 2012 r. osiągnęło 25,7 miliarda $ zysku, a jego aktywa wyniosły 105 miliardów USD.

</doc>
<doc id="3049839" url="https://pl.wikipedia.org/wiki?curid=3049839" title="Travelers">
Travelers



</doc>
<doc id="3049840" url="https://pl.wikipedia.org/wiki?curid=3049840" title="Walter Stamm">
Walter Stamm

Walter Willi Otto Stamm (ur. 25 listopada 1904 w Brunszwiku, zm. 7 listopada 1970 w Berlinie Zachodnim) – SS-Sturmbannführer, wysoki rangą funkcjonariusz niemieckiej policji bezpieczeństwa w okupowanej Warszawie.
Życiorys.
Do NSDAP wstąpił późno jak na człowieka zajmującego wysokie stanowisko w szeregach służb bezpieczeństwa. Otrzymał bowiem nr legitymacji partyjnej 3 472 486; z kolei jego numer członkowski w SS to 291 041. 11 września 1938 został awansowany do stopnia SS-Obersturmführera.
Od 1939 do 1941 pracował w placówce Gestapo w Poczdamie ("Staatspolizeistelle"). Od marca 1941 do października 1944 pełnił natomiast funkcję kierownika Wydziału IV w urzędzie Komendanta SD i policji bezpieczeństwa (KdS) na dystrykt warszawski. Fakt ten czynił go jedną z najważniejszych osobistości w niemieckim aparacie policyjnym w Warszawie. Kierowany przez niego wydział stanowił bowiem najliczniejszą komórkę organizacyjną w urzędzie warszawskiego KdS, a jego podstawowym zadaniem było zwalczanie polskiego ruchu oporu. Stamm osobiście nadzorował najważniejsze śledztwa. Ponadto podległy mu wydział odpowiadał za planowanie i koordynację wszystkich akcji represyjnych wymierzonych w ludność stolicy – tj. ulicznych łapanek, masowych wywózek do obozów koncentracyjnych oraz tajnych i publicznych egzekucji. Od decyzji Stamma zależał zazwyczaj los polskich więźniów politycznych przetrzymywanych na Pawiaku. W zakres zadań Wydziału IV wchodziły również wszystkie tzw. sprawy żydowskie. W dniu 20 kwietnia 1943 otrzymał awans na SS–Sturmbannführera.
Jego nazwisko znalazło się na szczycie listy niemieckich funkcjonariuszy aparatu terroru, którzy zostali skazani przez podziemne sądy na śmierć w tzw. akcji Główki. 6 maja 1944 o godz. 12.00 żołnierze oddziału Agat Armii Krajowej przeprowadzili w al. Szucha nieudany zamach na Stamma pod kryptonimem akcja "Stamm".
Po wojnie Stamm zamieszkał w Niemczech Zachodnich. W 1960 został zatrzymany w związku ze śledztwem prowadzonym w sprawie jego zbrodni w Warszawie, szybko jednak opuścił areszt. Zmarł w 1970 roku, na krótko przed zakończeniem prowadzonego przeciw niemu śledztwa.

</doc>
<doc id="3049841" url="https://pl.wikipedia.org/wiki?curid=3049841" title="Grand Prix Indii 2013">
Grand Prix Indii 2013

Grand Prix Indii 2013 (oficjalnie 2013 Formula 1 Airtel Indian Grand Prix) – szesnasta runda Mistrzostw Świata Formuły 1 w sezonie 2013.
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing-Reference
!Nr
!Kierowca
!Okrążenia
!Suma

</doc>
<doc id="3049842" url="https://pl.wikipedia.org/wiki?curid=3049842" title="Edward Superlak">
Edward Superlak

Edward Superlak (ur. 27 marca 1953 w Zgorzelcu) – polski trener siatkówki, m.in. reprezentacji Polski seniorek (1990-1993), dydaktyk sportu.
Życiorys.
W 1977 ukończył studia na Akademii Wychowania Fizycznego we Wrocławiu, następnie pracował na tej uczelni. W 1986 obronił pracę doktorską, a od 1986 do 1996 pracował jako trener, początkowo z żeńską drużyną Gwardii Wrocław. Od grudnia 1989 do końca 1993 był trenerem reprezentacji Polski seniorek, m.in. na mistrzostwach Europy w 1991 (9 miejsce). Zrezygnował z pracy z kadrą po nieudanych kwalifikacjach do mistrzostw Europy 1993 i mistrzostw świata 1994, jesienią 1993.
Od 1994 pracował ponownie w Akademii Wychowania Fizycznego we Wrocławiu, prowadził również kolejno żeńskie drużyny Polonii Świdnica (1994/1995) i Augusto Kalisz, z którą wywalczył wicemistrzostwo Polski i Puchar Polski w 1996. Z kaliskiego klubu odszedł po rundzie jesiennej sezonu 1996/1997. Następnie poświęcił się wyłącznie pracy naukowej. Był m.in. kierownikiem Zespołu Piłki Siatkowej, następnie kierownikiem Zespołu Kształcenia Trenerów i Pracowni Modelowania Gry Zespołowej w Katedrze Zespołowych Gier Sportowych AWF. Należał do założycieli Międzynarodowego Towarzystwa Naukowego Gier Sportowych. W latach 2006–2007 był redaktorem naczelnym Biuletynu Szkoleniowego PZPS. Jest również rektorem Wyższej Szkoły Zarządzania i Coachingu we Wrocławiu.
W 2008 opublikował pracę "Dyspozycje osobnicze a umiejętność działania w grze zespołowej: (na przykładzie gry w piłkę siatkową)"

</doc>
<doc id="3049845" url="https://pl.wikipedia.org/wiki?curid=3049845" title="Strzępiak">
Strzępiak



</doc>
<doc id="3049846" url="https://pl.wikipedia.org/wiki?curid=3049846" title="Wiener Singverein">
Wiener Singverein

Wiener Singverein (nazwa oficjalna: Singverein der Gesellschaft der Musikfreunde in Wien) – austriacki chór, istniejący od ponad 200 lat. Założony w 1812 roku przez Antonio Salieriego.
Wykonuje utwory Händla, Mozarta, Schuberta, Johannesa Brahmsa i Gustava Mahlera.
Wiedeński Chór współpracował z samym Krzysztofem Pendereckim.

</doc>
<doc id="3049847" url="https://pl.wikipedia.org/wiki?curid=3049847" title="Bokówka (grzyb)">
Bokówka (grzyb)



</doc>
<doc id="3049848" url="https://pl.wikipedia.org/wiki?curid=3049848" title="Roman Borówko">
Roman Borówko

Roman Borówko (ur. 18 listopada 1960) – polski siatkarz, reprezentant Polski, mistrz Polski (1985, 1987), grający na pozycji rozgrywającego.
Kariera sportowa.
Karierę sportową zaczął w AZS AWF Gorzów Wielkopolski, W sezonie 1981/1982 debiutował w ekstraklasie w zespole Stal Stocznia Szczecin. W sezonie 1982/1983 spadł z zespołem do II ligi, ale w kolejnych latach uczestniczył w największych sukcesach szczecińskiego klubu. Zdobył z nim mistrzostwo Polski (1985, 1987), wicemistrzostwo Polski (1986, 1988) brązowy medal mistrzostw Polski (1984, 1989). Od 1989 występował za granicą, we Francji (Saint-Nazaire Volley-Ball Atlantique, UN TGW Nomme) i Szwajcarii (La Chaux-de-Fonds).
W reprezentacji Polski seniorów debiutował 13 maja 1981 w towarzyskim spotkaniu z Czechosłowacją. W 1985 wystąpił na mistrzostwach Europy, zajmując z drużyną czwarte miejsce. Po raz ostatni wystąpił w reprezentacji 22 grudnia 1985 w towarzyskim spotkaniu z Kubą. Łącznie w biało-czerwonych barwach wystąpił w 43 spotkaniach.

</doc>
<doc id="3049850" url="https://pl.wikipedia.org/wiki?curid=3049850" title="M/M/1/L">
M/M/1/L

M/M/1/L – system kolejkowy, w którym rozkład czasu pomiędzy kolejnymi zgłoszeniami do systemu oraz rozkład czasu obsługi pojedynczego zgłoszenia są rozkładami wykładniczymi, istnieje jedno stanowisko obsługi i istnieje kolejka, która ma długość formula_1

</doc>
<doc id="3049855" url="https://pl.wikipedia.org/wiki?curid=3049855" title="Żukowo-Wieś">
Żukowo-Wieś



</doc>
<doc id="3049860" url="https://pl.wikipedia.org/wiki?curid=3049860" title="Dubai Women’s Sevens 2013">
Dubai Women’s Sevens 2013

Dubai Women’s Sevens 2013 – druga edycja wchodzącego w skład IRB Women’s Sevens World Series turnieju Dubai Women’s Sevens przeznaczonego dla żeńskich reprezentacji narodowych w rugby 7. Odbyła się wraz z turniejem męskim w dniach 28–29 listopada 2013 roku na The Sevens w Dubaju będąc pierwszym turniejem sezonu 2013/2014.
Informacje ogólne.
Rozegrane na The Sevens zawody były pierwszym turniejem sezonu 2013/2014 IRB Women’s Sevens World Series. Wzięło w nich udział dwanaście reprezentacji – ośmiu stałych uczestników cyklu oraz cztery zespoły, które zostały zaproszone na podstawie osiągniętych wyników w regionalnych turniejach. Podział na grupy oraz rozkład gier zostały opublikowane przez IRB pod koniec października 2013 roku. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów, a pozostałe cztery zmierzyły się w walce o "Bowl".
Przedturniejowe charakterystyki zespołów opublikowano 29 października 2013 roku, natomiast składy zespołów na dzień przed rozpoczęciem turnieju.
Świadectwem wyrównującego się poziomu żeńskich rozgrywek były cztery remisy w pierwszym dniu zawodów, w finale zaś Australijki pokonały reprezentantki Nowej Zelandii. W klasyfikacji przyłożeń z dziesięcioma zwyciężyła Nowozelandka Kayla McAlister, która również wraz z Fidżijką Asinate Ufia Savu była najlepiej punktującą zawodniczką turnieju.
Podobnie jak pozostałe zawody cyklu turniej był transmitowany w Internecie.

</doc>
<doc id="3049861" url="https://pl.wikipedia.org/wiki?curid=3049861" title="Mikael Teurnberg">
Mikael Teurnberg

Mikael Teurnberg (ur. 26 grudnia 1966 w Hallstavik) – szwedzki żużlowiec.
Wielokrotny finalista młodzieżowych indywidualnych mistrzostw Szwecji (najlepsze wyniki: Nässjö 1984 i Hallstavik 1986 – dwukrotnie IX miejsca), indywidualnych mistrzostw Szwecji (najlepszy wynik: Sztokholm 1990 – IX miejsce) oraz mistrzostw Szwecji par klubowych (najlepszy wynik: 1986 – IV-V miejsce). Siedmiokrotny medalista drużynowych mistrzostw Szwecji: trzykrotnie złoty (1995, 1997, 2001), dwukrotnie srebrny (1996, 1998) oraz dwukrotnie brązowy (1999, 2000) – wszystkie w barwach klubu Rospiggarna Hallstavik. Sześciokrotny medalista drużynowych mistrzostw Finlandii – czterokrotnie srebrny (1990, 1991, 1996, 1998) oraz dwukrotnie brązowy (1989, 1999). Brązowy medalista drużynowych mistrzostw Danii (1991). 
Reprezentant Szwecji na arenie międzynarodowej. Dwukrotny finalista indywidualnych mistrzostw świata juniorów (Abensberg 1985 – XIII miejsce, Równe 1986 – VIII miejsce). Wielokrotny uczestnik eliminacji indywidualnych mistrzostw świata (najlepszy wynik: 1998 – IX miejsce w końcowej klasyfikacji finału szwedzkiego).
Startował w ligach: szwedzkiej, duńskiej, fińskiej, niemieckiej, rosyjskiej, brytyjskiej oraz polskiej – w barwach klubu ŁTŻ Łódź (2001).

</doc>
<doc id="3049864" url="https://pl.wikipedia.org/wiki?curid=3049864" title="Władimir Kurskij">
Władimir Kurskij



</doc>
<doc id="3049865" url="https://pl.wikipedia.org/wiki?curid=3049865" title="Parafia św. Marcina z Tours w Nowogródku">
Parafia św. Marcina z Tours w Nowogródku

Parafia św. Marcina z Tours w Nowogródku – była parafia Kościoła Starokatolickiego w RP działająca na terenie Białorusi. Była to jedyna placówka tego Kościoła na Białorusi. W roku 2017 na terenie Białorusi mieszkało ok. 50 starokatolików. Msze św. w obrządku ambrozjańskim były sprawowane w języku łacińskim. Parafia w swojej obrzędowości posługiwała się kalendarzem juliańskim (podobnie jak prawosławni).
Historia parafii.
Parafia starokatolicka św. Marcina z Tours została zorganizowana w 2005 przez 15 katolików, którzy zakwestionowali nieomylność papieża oraz dogmat o Niepokalanym Poczęciu Najświętszej Maryi Panny. Początkowo społeczność miała charakter wspólnoty modlitewnej i opierała się na duchowości przedsoborowej. 18 lutego 2012 biskup Apostolskiej Cerkwi Prawosławnej (Апостольская православная церковь) na prośbę wspólnoty, wyświęcił na duchownego Dymitryja Bondara, który podjął się budowy niezależnego wyznania starokatolickiego, pozostając w niezależności do prawosławnego patriarchy. W 2012 społeczność starokatolicka zwróciła się do bp. Marka Kordzika z prośbą o przyjęcie parafii pod swoją jurysdykcję, co nastąpiło we wrześniu 2013. W grudniu 2017 roku cofnięto parafii jurysdykcję Kościoła Starokatolickiego w Polsce i parafia pozostaje niezależna.

</doc>
<doc id="3049866" url="https://pl.wikipedia.org/wiki?curid=3049866" title="Superintendentura Galicji i Bukowiny">
Superintendentura Galicji i Bukowiny

Superintendentura Galicji i Bukowiny (niem. "Superintendentur Galizien und Bukowina", do 1902 "Superintendentura lwowska", niem. "Lemberger Superintendenz") – była diecezja Kościoła ewangelickiego austriackiej Przedlitawii powstała po wydzieleniu z superintendentury morawsko-śląsko-galicyjskiej w 1804, po I wojnie światowej przekształcona w Kościół Ewangelicki Augsburskiego i Helweckiego Wyznania w Małopolsce.
Historia.
W wyniku I rozbioru Polski w 1772 państwo Habsburgów otrzymało południową Polskę, późniejszą Galicję. Niebawem na jej terytorium rozpoczęła się kolonizacja osadników niemieckich, a w 1774 cesarzowa Maria Teresa Habsburg wydała patent, który zezwalał wybudować osadnikom wyznania ewangelickiego domy modlitwy i powołać kaznodziejów we Lwowie, Jarosławiu, Brodach, Zamościu i Zaleszczykach. Po objęciu rządów przez Józefa II do tych uprzywilejowanych gmin we wrześniu 1781 dołączyły również Biała i Podgórze, a w październiku wydany został Patent Tolerancyjny, który umożliwił powstanie wielu nowych zborów. Józef II zintensyfikował również kolonizację nowych osadników niemieckich (kolonizacja józefińska), póśród których ponad 45% było wyznania luterańskiego, a ponad 12% reformowanego (również kilkadziesiąt rodzin mennonickich, których od 1790 zaczęto wbrew ich woli traktować jak luteran). 
Pierwsze parafie rolniczych kolonistów józefińskich powstały w Stadle i Reichsheim. Do 1788 z 7 projektowanych przez nich domów modlitwy powstały 4 (w Podgórzu, Stadle, Reichsheim i Reichau, a w budowie był dom modlitwy w Brigidau), a w sumie było ich w Galicji 10. W 1790 zorganizowanych było już 12 pastoratów. 
W 1784 powstała superintendentura dla Moraw, Śląska i Galicji, a pierwszym superintendentem został pastor cieszyński Jan Traugott Bartelmus. Na jego polecenie obszar Galicji został w 1790 podzielony na dwa senioraty: zachodni (bialski, z 5 zborami: Biała, Podgórze, Reichsheim, Ranischau i Stadło) i wschodni (lwowski, ze zborami Lwów, Brigidau, Dornfeld, Hartfeld, Zaleszczyki). 
Obszar ten okazał się jednak zbyt duży dlatego pod koniec 1803 roku obszar Galicji został wydzielony, aby utworzyć nową superintendenturę, której pierwszym superintendentem został Józef Paulini. Podporządkowano jej również zbory w Bukowinie, a podzielono ją na trzy senioraty. W okresie późniejszym powstał również seniorat galicyjski helweckiego wyznania.
Urząd superintendenta obejmowali kolejno (lata urzędowania w nawiasach):
Według schematyzmu kościelnego z 1875 podział superintendentury przedstawiał się następująco:
W 1902 zmienioną nazwę superintendentury z "lwoskiej" na "galicyjsko-bukowińską". W 1913 roku powyższe 4 senioraty liczyły 33 zbory zrzeszające ponad 57 tysięcy wiernych. Po upadku Austro-Węgier i odzyskaniu przez Polskę niepodległości zbory te zostały odcięte od władz kościelnych w Wiedniu, a część zborów w Bukowinie znalazła się również w granicach Rumunii. W 1920 przedstawiciele zborów w granicach Polski postanowili funkcjonować jako samodzielny Kościół Ewangelicki Augsburskiego i Helweckiego Wyznania w Małopolsce, na czele którego stanął dotychczasowy superintendent Hermann Fritsche.

</doc>
<doc id="3049868" url="https://pl.wikipedia.org/wiki?curid=3049868" title="Ssaki Zambii">
Ssaki Zambii

Ssaki Zambii – lista zawierająca wykaz gatunków ssaków, które występują na terenie Zambii. Lista obejmuje również gatunki, których występowanie jest niepewne. Lista zawiera około 240 gatunków.
Za IUCN zastosowano następujące kategorie zagrożenia:

</doc>
<doc id="3049870" url="https://pl.wikipedia.org/wiki?curid=3049870" title="Szymon Wiszniewski">
Szymon Wiszniewski

Szymon Edward Wiszniewski (Wiśniewski) herbu Trzaska (1760-1834) – senator-kasztelan Królestwa Polskiego (1825-1826), podkomorzy preński w latach 1792-1794, podstarości kowieński w latach 1790-1792, pisarz grodzki kowieński w latach 1784-1790, sędzia grodzki kowieński w latach 1783-1784, członek Rady Najwyższej Rządowej Litewskiej, komisarz Komisji Porządkowej Cywilno-Wojskowej województwa trockiego powiatu kowieńskiego w 1790 roku.
Życiorys.
Szymon Edward Wiszniewski urodził się w 1760 w polskiej rodzinie szlacheckiej Wiszniewskich (Wiśniewskich) herbu Trzaska, wywodzącej się z Mazowsza a osiadłej na Litwie, jako syn Stefana pisarza grodzkiego kowieńskiego. W okresie Rzeczypospolitej był podstarościm kowieńskim (1792) i starostą krownickim, a w Królestwie kongresowym pełnił funkcję prezesa Sądu Apelacyjnego i od 1825 "sensencjonariusza Sądu Najwyższej Instancji i Kasztelani Królestwa". Był kawalerem orderu św.Stanisława I klasy.
Podczas insurekcji kościuszkowskiej wchodził w skład Rady Najwyższej Rządowej Litewskiej, senator-kasztelan (1825-1826) Królestwa Polskiego. Jako senator podpisał 25 stycznia 1831 roku akt detronizacji Mikołaja I Romanowa. 
Szymon Wiszniewski ożenił się z Anielą z Middeltonów, z tego związku dwoje dzieci:
Zmarł 27 czerwca 1834.

</doc>
<doc id="3049873" url="https://pl.wikipedia.org/wiki?curid=3049873" title="Noemi Korsan-Ekert">
Noemi Korsan-Ekert

Noemi Korsan-Ekert, z domu Presser (ur. 31 grudnia 1921 we Lwowie, zm. 22 października 2013 w Warszawie) – polska aktorka i reżyser teatralna.
Urodziła się w rodzinie żydowskiej, jako jedyne dziecko Markusa Pressera (1894-1935) i Salomei Sary Drucker z domu Gelb (1900-1942). Podczas II wojny światowej więźniarka getta w Drohobyczu i niemieckich obozów koncentracyjnych. W 1961 ukończyła studia na Wydziale Reżyserii PWST w Warszawie. 
Pochowana 28 października 2013 na cmentarzu żydowskim przy ulicy Okopowej.

</doc>
<doc id="3049875" url="https://pl.wikipedia.org/wiki?curid=3049875" title="Dennis Löfqvist">
Dennis Löfqvist

Dennis Löfqvist (ur. 1 stycznia 1967 w Visby) – szwedzki żużlowiec, syn Christera Löfqvista – również żużlowca.
Srebrny medalista młodzieżowych indywidualnych mistrzostw Szwecji (Hallstavik 1986). Trzykrotny medalista mistrzostw Szwecji par klubowych: złoty (1991), srebrny (1990) oraz brązowy (1992). Dwukrotny medalista drużynowych mistrzostw Szwecji: złoty (1988) oraz brązowy (1992). Wielokrotny finalista indywidualnych mistrzostw Szwecji (najlepszy wynik: Göteborg 1987 – IV miejsce).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Fjelsted 1990 – XIII miejsce w finale interkontynentalnym i awans do finału światowego w Bradford, jako zawodnik rezerwowy).
Startował w ligach: szwedzkiej – Bysarna Visby (1983–1992, 1994–1995, 1999, 2004), brytyjskiej – King’s Lynn Stars (1989–1992) oraz niemieckiej – MSC Brokstedt (2000).

</doc>
<doc id="3049879" url="https://pl.wikipedia.org/wiki?curid=3049879" title="Sophie Milman">
Sophie Milman

Sophie Milman (ur. 1983 w Ufie) – kanadyjska piosenkarka pochodzenia żydowskiego, uhonorowana nagrodą Juno.
Życiorys.
Po emigracji z Rosji we wczesnych latach 90., dużą część swojego dzieciństwa spędziła w Hajfie w Izraelu, gdzie osiadła razem z rodzicami. W wieku 16 lat wyemigrowała do Kanady. Zamieszkała w Toronto.
Nie ma wykształcenia muzycznego - ukończyła handel na Rotman School of Management, wchodzącej w skład University of Toronto. Śpiewała jako solistka na wieczorach muzycznych w szkołach wyższych. Przyjaciel zasugerował jej wzięcie udziału w Real Divas - serii koncertów w Toronto. Po kilku występach podpisała kontrakt płytowy. Biegle posługuje się językiem angielskim, hebrajskim, rosyjskim. Mówi również po francusku. Języki te wykorzystuje także w karierze artystycznej.
Do jej najważniejszych muzycznych inspiracji należy twórczość następujących wykonawców: Mahalia Jackson, Sarah Vaughan, Ella Fitzgerald, Nat King Cole, Oscar Peterson i Stevie Wonder. Jej ulubioną piosenkarką jazzową jest Carmen McRae.
Jej debiutancki album studyjny został wydany 12 października 2004 roku w Kanadzie przez Linus Entertainment oraz 21 marca 2006 roku w Stanach Zjednoczonych nakładem Koch Records. Rozszedł się w nakładzie ponad 100 tys. egzemplarzy oraz przyciągnął uwagę krytyków muzycznych.
Piąty z kolei album Milman - "In the Moonlight" - został wyprodukowany przez nominowanego do nagrody Grammy Matta Piersona. W jego nagraniu brali udział znani muzycy: pianiści - Gerald Clayton i Kevin Hays, gitarzyści - Julian Lage i Romero Lubambo, basista Larry Grenadier, grający na bębnach Lewis Nash, perkusista Bashiri Johnson oraz soliści: Randy Brecker (skrzydłówka), Chris Potter (saksofon tenorowy), Gregoire Maret (harmonijka ustna). Nad aranżacją utworów muzycznych pracowali Alan Broadbent, Gil Goldstein i Rob Mounsey.
W czasie trwającej wiele lat kariery muzycznej Sophie Milman współpracowała i dzieliła scenę z wieloma artystami, wśród których należy wymienić tak znaczących muzyków jak: Randy Bachman, Chris Botti, Gary Burton, Chick Corea, The Manhattan Transfer, Cesaria Evora, Jesse Cook oraz The Neville Brothers. Występowała w Massey Hall w Toronto, w amfiteatrze Hollywood Bowl w Los Angeles, Kennedy Center w Waszyngtonie, jak również w Blue Note Jazz Club w Nowym Jorku. Dała koncert na jednym z największych festiwali muzyki jazzowej na świecie – Montreal Jazz Festival.
Życie prywatne.
Ojcem Sophie Milman jest Boris Milman – inżynier budownictwa. Mężem – prawnik, profesor i muzyk Casey Chisick, który jest producentem wykonawczym jej albumów studyjnych: "Make Someone Happy", "Take Love Easy", jak również koncertu wydanego na płycie DVD – "Live in Montreal".

</doc>
<doc id="3049880" url="https://pl.wikipedia.org/wiki?curid=3049880" title="Rossella Ratto">
Rossella Ratto

Rossella Ratto (ur. 20 października 1993 w Moncalieri) – włoska kolarka szosowa, brązowa medalistka mistrzostw świata.
Kariera.
Pierwsze sukcesy w karierze Rossella Ratto osiągnęła w 2010 roku, kiedy zdobyła dwa medale w wyścigu ze startu wspólnego: srebrny na mistrzostwach świata juniorów oraz brązowy na mistrzostwach Europy juniorów. Na rozgrywanych rok później ME juniorów zwyciężyła zarówno w wyścigu ze startu wspólnego, jak i w indywidualnej jeździe na czas. Na mistrzostwach świata we Florencji w 2013 roku zdobyła swój pierwszy medal w kategorii elite, zajmując trzecie miejsce ze startu wspólnego. W zawodach tych wyprzedziły ją jedynie Holenderka Marianne Vos oraz Szwedka Emma Johansson. W tej samej konkurencji trzecie miejsce zajęła także na mistrzostwach Włoch. Nie brała udziału w igrzyskach olimpijskich. Od 2013 roku jest zawodniczką Hitec Products UCK.

</doc>
<doc id="3049881" url="https://pl.wikipedia.org/wiki?curid=3049881" title="Piotr z Villacreces">
Piotr z Villacreces

Piotr z Villacreces OFM (ur. ok. 1350 w Kastylii, zm. 1422 w Peñafiel) − hiszpański franciszkanin, mistyk, kaznodzieja, reformator zakonu, sługa Boży Kościoła katolickiego.
Życiorys.
Pochodził z rodziny szlacheckiej. Jego rodzony brat Juan de Villacreces był biskupem Calahorry i Burgos. Piotr z Villacreces wstąpił do franciszkanów mając 14 lat. Studiował w Tuluzie, Paryżu i na Uniwersytecie w Salamance. Był wykładowcą teologii. W pewnym momencie postanowił zostać franciszkańskim eremitą. Zamieszkał w pustelni w San Pedro de Arlanza w Burgos, a następnie w La Salceda w Guadalajarze. Kolejnymi eremami były pustelnie w Composto i Abrojo. Głosił kazania, wędrując po Kastylii (La Alcarria). W 1395 uzyskał aprobatę dla przedsięwziętej przez siebie reformy w łonie zakonu franciszkańskiego. Do La Salcedy zaczęli przybywać naśladowcy. W 1396 założono erem ścisłej obserwancji, gdzie zachowywano w sposób surowy regułę św. Franciszka. Reforma zyskała również wsparcie osób świeckich.
W 1404 Piotr z Villacreces założył pustelnię w La Aguilera w diecezji Osma, która stała się głównym ośrodkiem reformy zakonnej. W 1414 podczas soboru w Konstancji reforma Piotra z Villacreces otrzymała aprobatę papieską. Piotr z Villacreces zmarł w pierwszych dniach października 1422 w Peñafiel. Po jego śmierci na czele reformy stanął św. Piotr Regalado. Papież Mikołaj V w 1450 nadał Piotrowi z Villacreces tytuł Czcigodnego. W hagiografii franciszkańskiej Piotr z Villacreces wspominany jest 11 października.
W 1439 hiszpański poeta Íñigo López de Mendoza zadedykował Piotrowi z Villacreces i św. Wincentemu Ferreriuszowi poemat "Canoniçaçión de Viçente Ferrer, y Pedro de Villacreçes" (sonet 41).

</doc>
<doc id="3049882" url="https://pl.wikipedia.org/wiki?curid=3049882" title="Lewan Korghalidze">
Lewan Korghalidze

Lewan Korghalidze (ur. 21 lutego 1980 w Tbilisi) – gruziński piłkarz, grający w Metalurgi Rustawi. Występuje na pozycji pomocnika.
Kariera klubowa.
Korghalidze zanim zdecydował się wyjechać za granicę reprezentował barwy klubu Arsenali Tbilisi. W 1999 roku trafił do łotewskiego Skonto FC, w którym spędził aż siedem sezonów. Po krótkich pobytach w Torpedo Kutaisi i Sioni Bolnisi, ponownie trafił na Łotwę, tym razem do Dinaburg FC. Na początku 2008 roku został graczem młodawskiej drużyny Dacia Kiszyniów, w której, z przerwą na grę w SK Zestaponi, występował aż do 2011 roku. Latem 2011 roku przeniósł się do lokalnego rywala Zimbru Kiszyniów, w którym jednak nie pojawiał się zbyt często na boisku. Na początku 2013 roku powrócił do rodzinnego kraju i podpisał umowę z Metalurgi Rustawi.
Kariera reprezentacyjna.
W reprezentacji Gruzji zadebiutował 18 lutego 2004 roku w towarzyskim meczu przeciwko Rumunii. Na boisku pojawił się w 67 minucie meczu.
Sukcesy.
Skonto
Dacia

</doc>
<doc id="3049884" url="https://pl.wikipedia.org/wiki?curid=3049884" title="Tklania">
Tklania



</doc>
<doc id="3049885" url="https://pl.wikipedia.org/wiki?curid=3049885" title="Lewan Korgalidze">
Lewan Korgalidze



</doc>
<doc id="3049886" url="https://pl.wikipedia.org/wiki?curid=3049886" title="Elisa Longo Borghini">
Elisa Longo Borghini

Elisa Longo Borghini (ur. 10 grudnia 1991 w Ornavasso) – włoska kolarka szosowa, brązowa medalistka igrzysk olimpijskich i mistrzostw świata.
Kariera.
Pierwszy sukces w karierze Elisa Longo Borghini osiągnęła w 2012 roku, kiedy zdobyła brązowy medal w indywidualnej jeździe na czas na mistrzostwach Europy do lat 23. Kilka tygodni później wystartowała na mistrzostwach świata w Valkenburgu, zdobywając brązowy medal w wyścigu ze startu wspólnego. W zawodach tych wyprzedziły ją jedynie Holenderka Marianne Vos oraz Australijka Rachel Neylan. Ponadto w 2013 roku wygrała włoski Trofeo Alfredo Binda, a w klasyfikacji hiszpańskiego Emakumeen Euskal Bira oraz belgijskiego La Flèche Wallonne była druga. Od 2012 roku jest zawodniczką Hitec Products UCK.
W 2016 została brązową medalistką igrzysk olimpijskich w wyścigu ze startu wspólnego.

</doc>
<doc id="3049887" url="https://pl.wikipedia.org/wiki?curid=3049887" title="Siergiej Fiedorowicz Golicyn">
Siergiej Fiedorowicz Golicyn



</doc>
<doc id="3049888" url="https://pl.wikipedia.org/wiki?curid=3049888" title="Józef Sokołowski">
Józef Sokołowski



</doc>
<doc id="3049890" url="https://pl.wikipedia.org/wiki?curid=3049890" title="Rachel Neylan">
Rachel Neylan

Rachel Neylan (ur. 9 marca 1982 w Sydney) – australijska kolarka szosowa, srebrna medalistka mistrzostw świata.
Kariera.
Największy sukces w karierze Rachel Neylan osiągnęła w 2012 roku, kiedy zdobyła srebrny medal w wyścigu ze startu wspólnego na mistrzostwach świata w Valkenburgu. W zawodach tych wyprzedziła ją jedynie Holenderka Marianne Vos, a trzecie miejsce zajęła włoszka Elisa Longo Borghini. W tej samej konkurencji zdobyła również brązowy medal na rozgrywanych kilka tygodni wcześniej kolarskich mistrzostwach Oceanii. Jest ponadto brązową medalistką mistrzostw Australii w wyścigu ze startu wspólnego. Nie brała udziału w igrzyskach olimpijskich. Od 2013 roku jest zawodniczką Hitec Products UCK.

</doc>
<doc id="3049892" url="https://pl.wikipedia.org/wiki?curid=3049892" title="Jorgos Pelajias">
Jorgos Pelajias

Jorgos Pelajias, (ur. 10 maja 1985 w Nikozji) – cypryjski piłkarz, grający w Bakı FK. Występuje na pozycji obrońcy.
Kariera klubowa.
Pelajias profesjonalną karierę rozpoczął w klubie Olympiakos Nikozja. W 2006 roku przeniósł się do Grecji. W barwach AO Kerkira występował przez cztery kolejne sezony, z czego trzy w drugiej lidze. Latem 2010 roku przeniósł się do Włoch, w trakcie dwuletniego pobytu występował jednak jedynie w mało znanych klubach z niższych lig − Atletico Roma i Barletta Calcio. Sezon 2012−2013 spędził w Olympiakosie Nikozja, a latem 2013 roku podpisał umowę z azerskim Bakı FK.
Kariera reprezentacyjna.
W reprezentacji Cypru zadebiutował 7 października 2011 roku w meczu eliminacji ME przeciwko Danii. Na boisku przebywał przez pełne 90 minut.

</doc>
<doc id="3049897" url="https://pl.wikipedia.org/wiki?curid=3049897" title="Paweł Czerenkow">
Paweł Czerenkow



</doc>
<doc id="3049898" url="https://pl.wikipedia.org/wiki?curid=3049898" title="Ssangbong sa">
Ssangbong sa

Ssangbong sa (쌍봉사 Klasztor Bliźniaczych Szczytów) – koreański klasztor szkoły sŏn.
Historia klasztoru.
Data powstania klasztoru jest niepewna, tak jak i kto go zbudował. Jednak zazwyczaj jego zbudowanie wiąże się z Ch'ŏlgamem Toyunem, mistrzem sŏn, który w 847 r. powrócił do Korei z Chin. Wiadomo, że wybudował on mały klasztor Hŭngyŏng w Górach Diamentowych na górze P’ungak. Czy wybudował także klasztor Ssangbong jest niepewne, bowiem początki tego klasztoru datują się na okres przed 839 rokiem. Być może Toyun rozbudował klasztor z małej świątyni.
Jego uczeń Chinghyo Chŏljung wybudował klasztor na górze Saja i odtąd jego linia przekazu Dharmy (szkoła) zaczęła być nazywana od nazwy góry i stała się jedną z dziewięciu górskich szkół sŏn (kor. Gusansŏnmun).
Klasztor Ssangbong został zniszczony w roku 1597 w czasie inwazji japońskiej na Koreę.
W czasie wojny koreańskiej w 1950 r. zniszczono cześć budynków klasztoru, oprócz Gŭkrakjŏnu i Daeungjŏnu. W 1978 r. przywrócono klasztor do świetności po wyremontowaniu Myŏngbujŏnu, jednak 30 kwietnia 1984 r. pożar strawił trzykondygnacyjną drewnianą stupę oraz Daeungjŏn. W 1986 r. odbudowano go wraz z innymi budynkami.

</doc>
<doc id="3049899" url="https://pl.wikipedia.org/wiki?curid=3049899" title="Zając sawannowy">
Zając sawannowy

Zając sawannowy ("Lepus victoriae") – gatunek afrykańskiego ssaka z rodziny zającowatych (Leporidae).
Zasięg występowania.
Zając sawannowy występuje od wybrzeża Oceanu Atlantyckiego w północno-zachodniej Afryce (Sahara Zachodnia na południe do Gwinei), na wschód przez Sahelu do Sudanu i skrajnie zachodniej Etiopii, na południe przez wschodnią Afrykę (wschodnia Demokratyczna Republika Konga, Uganda, zachodnia Kenia, Rwanda, Burundi i Tanzania) do większej części Angoli, Zambii, Malawi, północno-wschodniej Namibii, Botswany, Zimbabwe, Mozambiku, wschodniej Południowej Afryki, Eswatini i Lesotho; występuje mała izolowana populacja w pobliżu Beni Abbas na Saharze w zachodniej Algierii. Podgatunki zamieszkują w:
Taksonomia.
Gatunek po raz pierwszy opisany został przez Theodora von Heuglina w 1865 pod nazwą "Lepus microtis". Pod nazwą "victoriae" został opisany w 1893 roku przez angielskiego zoologa Oldfielda Thomasa. Holotyp pochodził z Nassy, z zatoki Speke, w południowo-wschodnim obszarze Jeziora Wiktorii, w Tanzanii. Występował pod nazwami "L. saxatilis", "L. crawshayi", "L. whytei". W 1964 Gurev umieścił go w podrodzaju "Proeulagus". Do podrodzaju "Sabanalagus" przeniesiony został przez Averianova w 1998. Gatunek jest symapatryczny dla zająca zaroślowego ("L. saxtalis") oraz para- do allopatrycznego dla zająca przylądkowego ("L. capensis") oraz zająca abisyńskiego ("L. habessinicus"). Jego kariotyp 2n=48 oraz morfologia chromosomów wskazują na pokrewieństwo rodzaju "Lepus" z króliczakiem wulkanicznym ("Romerolagus diazi").
Autorzy "Illustrated Checklist of the Mammals of the World" rozpoznają cztery podgatunki, lecz ich rozróżnienie może być arbitralne i nieuzasadnione.
Morfologia.
Długość ciała (bez ogona) 420–580 mm, długość ogona 68–121 mm, długość ucha 90–120 mm, długość tylnej stopy 103–127 mm; masa ciała 1,4–3,2 kg.

</doc>
<doc id="3049900" url="https://pl.wikipedia.org/wiki?curid=3049900" title="Brzeziński Młyn">
Brzeziński Młyn



</doc>
<doc id="3049902" url="https://pl.wikipedia.org/wiki?curid=3049902" title="Mateusz Falkowski">
Mateusz Falkowski

Mateusz Falkowski herbu Doliwa (zm. 1793) – miecznik krzemieniecki w latach 1782-1792, konsyliarz województwa wołyńskiego w konfederacji targowickiej.

</doc>
<doc id="3049905" url="https://pl.wikipedia.org/wiki?curid=3049905" title="Kraklewo">
Kraklewo



</doc>
<doc id="3049907" url="https://pl.wikipedia.org/wiki?curid=3049907" title="2013 Formula 1 Airtel Indian Grand Prix">
2013 Formula 1 Airtel Indian Grand Prix



</doc>
<doc id="3049908" url="https://pl.wikipedia.org/wiki?curid=3049908" title="Giorgos Pelagias">
Giorgos Pelagias



</doc>
<doc id="3049911" url="https://pl.wikipedia.org/wiki?curid=3049911" title="Chantal Beltman">
Chantal Beltman

Chantal Herlindes Juliëtte Beltman (ur. 25 sierpnia 1976 w Hardenbergu) – holenderska kolarka szosowa, srebrna medalistka mistrzostw świata.
Kariera.
Największy sukces w karierze Chantal Beltman osiągnęła w 2000 roku, kiedy zdobyła srebrny medal w wyścigu ze startu wspólnego podczas mistrzostw świata w Plouay. W zawodach tych wyprzedziła ją jedynie Białorusinka Zinaida Stahurska, a trzecie miejsce zajęła Szwedka Madeleine Lindberg. Kilka tygodni wcześniej w tej samej konkurencji zajęła 37. miejsce na igrzyskach olimpijskich w Sydney. Osiem lat później, podczas igrzysk w Pekinie wyścig ze startu wspólnego zajęła 47. pozycję. Ponadto w latach 2000 i 2003 wygrywała holenderski Rotterdam Tour, a w 2008 roku Ronde van Drenthe i Liberty Classic. Kilkakrotnie zdobywała medale szosowych mistrzostw Holandii, jednak nigdy nie zwyciężyła.

</doc>
<doc id="3049912" url="https://pl.wikipedia.org/wiki?curid=3049912" title="Odyseas Elitis">
Odyseas Elitis



</doc>
<doc id="3049914" url="https://pl.wikipedia.org/wiki?curid=3049914" title="Kenneth Nyström">
Kenneth Nyström

Kenneth Nyström (ur. 5 lipca 1965) – szwedzki żużlowiec.
Złoty medalista indywidualnych mistrzostw Szwecji młodzików (1980). Złoty medalista mistrzostw Szwecji par klubowych (1986). Pięciokrotny medalista drużynowych mistrzostw Szwecji: dwukrotnie złoty (1986, 1987) oraz trzykrotnie brązowy (1984, 1988, 1990). Wielokrotny finalista młodzieżowych indywidualnych mistrzostw Szwecji (najlepsze wyniki: Visby 1983 i Hallstavik 1986 – dwukrotnie V miejsca) oraz indywidualnych mistrzostw Szwecji (najlepsze wyniki: Målilla 1985 i Kumla 1988 – dwukrotnie VIII miejsca). Brązowy medalista drużynowych mistrzostw Polski (1991).
Reprezentant Szwecji na arenie międzynarodowej. Finalista indywidualnych mistrzostw świata juniorów (Abensberg 1985 – IV miejsce). Wielokrotny uczestnik eliminacji indywidualnych mistrzostw świata (najlepszy wynik: 1986 – V miejsce w końcowej klasyfikacji finału szwedzkiego i awans – jako zawodnik rezerwowy – do finału skandynawskiego).
W lidze szwedzkiej reprezentował barwy klubów: Örnarna Mariestad (1981–1985), VMS Elit Vetlanda (1986–1990), Kaparna Göteborg (1991–1999, 2001, 2004–2005), w brytyjskiej – Reading Racers (1993), natomiast w polskiej – Apator Toruń (1991).

</doc>
<doc id="3049916" url="https://pl.wikipedia.org/wiki?curid=3049916" title="Kenneth Nystrom">
Kenneth Nystrom



</doc>
<doc id="3049917" url="https://pl.wikipedia.org/wiki?curid=3049917" title="Kenneth Nystroem">
Kenneth Nystroem



</doc>
<doc id="3049918" url="https://pl.wikipedia.org/wiki?curid=3049918" title="Tadeusz Sobieszczak">
Tadeusz Sobieszczak

Tadeusz Sobieszczak ps. „Dudek” (ur. 1 grudnia 1924 w Siedlcach, zm. 3 czerwca 2018 tamże) – polski żołnierz, major rezerwy, kombatant AK, honorowy obywatel Siedlec.
Życiorys.
Syn chirurga Jana Sobieszczaka i Marii Sobieszczak. We wrześniu 1939 r. jako uczeń Państwowego Gimnazjum Męskiego im. Hetmana Stanisława Żółkiewskiego i harcerz drużyny nr 3 pełnił służbę obserwacyjną na moście na Liwcu w Chodowie. Na specjalne diagramy nanosił trasy przelotów niemieckich samolotów bombardujących Siedlce. Pierwszą organizacją konspiracyjną, do jakiej wstąpił, był Młody Nurt. Następnie został łącznikiem organizacji Miecz i Pług. Przewoził rozkazy i materiały konspiracyjne z Siedlec do placówek w terenie. W tej organizacji awansował na żołnierza pierwszej sekcji bojówki nr 105. Uczestniczył w akcjach zbrojnych.
Po scaleniu organizacji konspiracyjnych służył w Związku Walki Zbrojnej i następnie w Armii Krajowej. Z tej organizacji został skierowany w marcu 1944 r. do 5 drużyny II plutonu OP „Zenona” 34 Pułku Piechoty AK. Walczył do rozwiązania tego oddziału w sierpniu 1944 r.
Po powrocie do Siedlec współzakładał Ruch Oporu Armii Krajowej. By nie podzielić losu kolegów, którzy zostali aresztowani przez NKWD i wywiezieni do obozów Gułagu, wstąpił na ochotnika do Wojska Polskiego. Został zakwaterowany na III polu niemieckiego obozu koncentracyjnego Majdanek koło Lublina, następnie wcielony do jednego z oddziałów Armii Czerwonej i wysłany w okolice Przemyśla. Z trzema kolegami opuścił Armię Czerwoną i wstąpił do Oddziału Partyzanckiego „Groźnego” 14 Pułku Ułanów Jazłowieckich Armii Krajowej. Był rusznikarzem i celowniczym ciężkiego karabinu maszynowego w plutonie Czelatycze tego oddziału.
Uczestniczył w akcjach broniących polską ludność przed okrucieństwem nacjonalistów ukraińskich. Po rozwiązaniu tego oddziału partyzanckiego po raz drugi wstąpił na ochotnika do Wojska Polskiego. Ukończył Oficerską Szkołę Piechoty nr 1 we Wrocławiu. Został absolwentem tej szkoły drugiej promocji.
Do demobilizacji kierował 3 Samodzielną Grupą Rozminowania. Jako saper usunął wiele ton niewybuchów na terenie ówczesnego województwa warszawskiego.
W stopniu majora rezerwy pełnił funkcję przewodniczącego Środowiska Oddziału Partyzanckiego „Zenona” Stowarzyszenia Polskich Kombatantów w Siedlcach.

</doc>
<doc id="3049919" url="https://pl.wikipedia.org/wiki?curid=3049919" title="Wojsk-Skryte">
Wojsk-Skryte



</doc>
<doc id="3049921" url="https://pl.wikipedia.org/wiki?curid=3049921" title="Szpręgielówka">
Szpręgielówka



</doc>
<doc id="3049925" url="https://pl.wikipedia.org/wiki?curid=3049925" title="Bo Arrhén">
Bo Arrhén

Bo Arrhén – szwedzki żużlowiec.
Brązowy medalista młodzieżowych indywidualnych mistrzostw Szwecji (Avesta 1987). Srebrny medalista mistrzostw Szwecji par klubowych (1988). Dwukrotny medalista drużynowych mistrzostw Szwecji: złoty (1989) oraz srebrny (1991). Czterokrotny finalista indywidualnych mistrzostw Szwecji (Kumla 1988 – XII miejsce, Eskilstuna 1989 – XII miejsce, Sztokholm 1990 – jako rezerwowy, Vetlanda 1991 – XIV miejsce).
Reprezentant Szwecji na arenie międzynarodowej. Finalista indywidualnych mistrzostw świata juniorów (Zielona Góra 1987 – IV miejsce). Wielokrotny uczestnik eliminacji indywidualnych mistrzostw świata (najlepsze wyniki: 1987 i 1988 – dwukrotnie XII miejsca w końcowych klasyfikacjach finałów szwedzkich).
W lidze szwedzkiej reprezentował barwy klubów: Gamarna Sztokholm (1984–1987), Sztokholm United (1988–1990) oraz Getingarna Sztokholm (1991).

</doc>
<doc id="3049926" url="https://pl.wikipedia.org/wiki?curid=3049926" title="Bo Arrhen">
Bo Arrhen



</doc>
<doc id="3049928" url="https://pl.wikipedia.org/wiki?curid=3049928" title="Wasilij Wasiljewicz Buturlin">
Wasilij Wasiljewicz Buturlin



</doc>
<doc id="3049931" url="https://pl.wikipedia.org/wiki?curid=3049931" title="Madeleine Lindberg">
Madeleine Lindberg

Gärd Madeleine Lindberg (ur. 2 marca 1972 w Västerås) – szwedzka kolarka szosowa, brązowa medalistka mistrzostw świata.
Kariera.
Największy sukces w karierze Madeleine Lindberg osiągnęła w 2000 roku, kiedy zdobyła brązowy medal w wyścigu ze startu wspólnego podczas mistrzostw świata w Plouay. W zawodach tych wyprzedziły ją jedynie Białorusinka Zinaida Stahurska oraz Holenderka Chantal Beltman. W 1992 roku wystartowała na igrzyskach olimpijskich w Barcelonie, gdzie zajęła 38. miejsce w tej samej konkurencji. Na rozgrywanych dwanaście lat później igrzyskach w Atenach wyścig ze startu wspólnego ukończyła na 49. pozycji. Kilkakrotnie zdobywała medale mistrzostw krajów nordyckich, w tym złoty w drużynowej jeździe na czas w 1993 roku. Kilkakrotnie zdobywała medale szosowych mistrzostw kraju, w tym siedem złotych.

</doc>
<doc id="3049933" url="https://pl.wikipedia.org/wiki?curid=3049933" title="Kowalscy">
Kowalscy



</doc>
<doc id="3049934" url="https://pl.wikipedia.org/wiki?curid=3049934" title="Gdańsk Kanał Kaszubski">
Gdańsk Kanał Kaszubski

Gdańsk Kanał Kaszubski – stacja towarowa w Gdańsku, na osiedlu Przeróbka, w województwie pomorskim, w Polsce. Została otwarta w 1905 w celu obsługi nabrzeża położonego wzdłuż Kanału Kaszubskiego w porcie morskim w Gdańsku. Przy stacji znajduje się nieczynny prom kolejowy prowadzący na wyspę Ostrów. 
Stacja połączona jest z siecią kolejową przez zelektryfikowany tor łączący numer 965 (o długości 3,499 kilometra), wiodący przez dzielnicę Przeróbka do linii kolejowej numer 226, z którą łączy się przed mostem obrotowym na Martwej Wiśle. Tory te zapewniają również dojazd do Zakładów Naprawczych Taboru Kolejowego i Miejskiego w Gdańsku.

</doc>
<doc id="3049936" url="https://pl.wikipedia.org/wiki?curid=3049936" title="Vargarna Norrkoping">
Vargarna Norrkoping



</doc>
<doc id="3049939" url="https://pl.wikipedia.org/wiki?curid=3049939" title="Patrik Karlsson (żużlowiec)">
Patrik Karlsson (żużlowiec)

Patrik Karlsson – szwedzki żużlowiec.
Brązowy medalista młodzieżowych indywidualnych mistrzostw Szwecji (Nässjö 1984). Srebrny medalista mistrzostw Szwecji par klubowych (1992). Czterokrotny finalista indywidualnych mistrzostw Szwecji (najlepszy wynik: Målilla 1985 – VI miejsce). Złoty medalista drużynowych mistrzostw Finlandii (1989).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: 1984 – VIII miejsce w końcowej klasyfikacji finału szwedzkiego i awans – jako zawodnik rezerwowy – do finału skandynawskiego).
W lidze szwedzkiej reprezentował barwy klubów: Vargarna Norrköping (1983–1988, 1994–1997) oraz Rospiggarna Hallstavik (1989–1992), natomiast w fińskiej – Tiikerit Karhula (1989).

</doc>
<doc id="3049940" url="https://pl.wikipedia.org/wiki?curid=3049940" title="Patrik Karlsson">
Patrik Karlsson



</doc>
<doc id="3049944" url="https://pl.wikipedia.org/wiki?curid=3049944" title="Wojciech Baranowicz">
Wojciech Baranowicz

Wojciech Baranowicz (ur. 25 stycznia 1954) – polski siatkarz, reprezentant Polski. Pięciokrotny mistrz Polski (1976, 1978, 1980, 1981, 1982)
Kariera sportowa.
Jest wychowankiem Lechii Tomaszów Mazowiecki. W ekstraklasie debiutował w barwach AZS Olsztyn w sezonie 1973/1974. Z klubem z Olsztyna zdobył mistrzostwo Polski w 1976 i 1978, wicemistrzostwo Polski w 1974 i 1977, brązowy medal mistrzostw Polski w 1975. Po sezonie 1978/1979, w którym zajął z drużyną 5. miejsce, przeniósł się do Gwardii Wrocław. Z klubem z Wrocławia wywalczył mistrzostwo Polski w 1980, 1981 i 1982 oraz wicemistrzostwo Polski w 1983 i 1984. W latach 1984–1986 występował w drugoligowej włoskiej drużynie Valeo Mondově.
Z reprezentacją Polski juniorów wywalczył wicemistrzostwo Europy w 1971 i brązowy medal mistrzostw Europy w 1973. W reprezentacji Polski seniorów debiutował 21 kwietnia 1976 w towarzyskim spotkaniu z NRD. Znajdował się w 14-osobowej kadrze przed Igrzyskami Olimpijskimi w Montrealu (1976), ale ostatecznie nie pojechał na te zawody. Po rozegraniu kilkunastu meczów w kadrze w 1977 kolejny raz zagrał w polskiej drużynie dopiero w czerwcu 1982. Następnie wystąpił na mistrzostwach świata w 1982, zajmując z drużyną szóste miejsce. Ostatni raz w biało-czerwonych barwach wystąpił 25 maja 1983 w towarzyskim spotkaniu z Czechosłowacją. Łącznie dla Polski zagrał w 62 spotkaniach.
Jest ojcem siatkarza Michele Baranowicza.

</doc>
<doc id="3049948" url="https://pl.wikipedia.org/wiki?curid=3049948" title="Anita Valen">
Anita Valen

Anita Valen de Vries (ur. 12 grudnia 1968 w Porsgrunn) – norweska kolarka szosowa, brązowa medalistka mistrzostw świata.
Kariera.
Największy sukces w karierze Anita Valen osiągnęła w 2004 roku, kiedy zdobyła brązowy medal w wyścigu ze startu wspólnego podczas mistrzostw świata w Weronie. W zawodach tych wyprzedziły ją jedynie Niemka Judith Arndt oraz Włoszka Tatiana Guderzo. W tym samym roku wystartowała na igrzyskach olimpijskich w Atenach, gdzie była czternasta w wyścigu ze startu wspólnego, a indywidualną jazdę na czas ukończyła na 22. pozycji. Na rozgrywanych cztery lata później igrzyskach w Pekinie zajęła 26. miejsce w wyścigu ze startu wspólnego. Ponadto wygrywała między innymi Tour de Bretagne w 2000 roku oraz Holland Hills Classic w 2005 roku, a w 2004 roku była druga w Tour du Grand Montréal. W 1985 roku zdobyła złote medale w kategorii amatorów ze startu wspólnego i w indywidualnej jeździe na czas na mistrzostwach krajów nordyckich. Wielokrotnie zdobywała medale szosowych mistrzostw kraju, w tym dwanaście złotych.
Jej siostra, Monica również była kolarką. Mężem Anity jest były holenderski kolarz Gerrit de Vries.

</doc>
<doc id="3049949" url="https://pl.wikipedia.org/wiki?curid=3049949" title="Sigmund Holbein">
Sigmund Holbein

Sigmund Holbein (ur. ok. 1470 w Augsburgu, zm. 18 listopada 1540 w Bernie) – niemiecki malarz wczesnego renesansu, brat Hansa Holbeina St.
Życiorys.
Do 1517 związany był z pracownią swojego starszego brata Hansa, u którego prawdopodobnie się uczył. Jego dorobek został zrekonstruowany hipotetycznie dopiero w 1955 roku. Malował głównie obrazy religijne.

</doc>
<doc id="3049950" url="https://pl.wikipedia.org/wiki?curid=3049950" title="Amalia Mniszchowa">
Amalia Mniszchowa



</doc>
<doc id="3049953" url="https://pl.wikipedia.org/wiki?curid=3049953" title="Tsunetami Sano">
Tsunetami Sano

 – japoński mąż stanu, współtwórca Muzeum Narodowego w Tokio, pionier japońskiej marynarki wojennej, założyciel i pierwszy prezes filantropijnego stowarzyszenia "Hakuaisha" (博愛社, 1877), przekształconego w roku 1887 w , jeden z Siedmiu Mędrców z Saga.
Życiorys.
Pochodzenie i edukacja.
Był piątym synem Saburōzaemona Shimomury, samuraja z domeny Saga, w ówczesnej prowincji Hizen, na wyspie Kiusiu. Urodził się we wsi Hayatsue w 1823 roku, u schyłku okresu Edo, w niespokojnych latach historii Japonii, w których narastały konflikty wewnętrzne (zob. wojna Seinan, bunt Satsumy) i była przełamywana wieloletnia izolacja państwa (zob. Sakoku, restauracja Meiji). 
W dziewiątym roku życia został adoptowany przez dr. Tsuneyoshi (Jōchō) Sano. Uczył się w klanowej szkole Kōdōkan, a następnie studiował i podejmował badania w Edo, Osace i Kioto. Jego mistrzem w dziedzinie medycyny był dr Kōan Ogata, wprowadzający w Japonii zasady medycyny zachodniej. Jego szkołę o nazwie Tekijuku (później Uniwersytet Osakijski) opuściło ok. 1000 absolwentów, którzy są uważani za współtwórców nowoczesnej Japonii, we wczesnym okresie Meiji.
Działalność w dziedzinie techniki.
Tsunetami Sano wykazywał również zainteresowania i zdolności techniczne. Interesował się np. przemysłem stoczniowym i nawigacją, co było związane z przekonaniem o konieczności nawiązania kontaktów Japonii z resztą świata. Został zaproszony do klanu Saga (佐賀藩, "Saga-han"), który prowadził w Nagasaki badania w dziedzinie fizyki i chemii oraz eksperymenty techniczne, dotyczące m.in. silników parowych, konstrukcji pojazdów lądowych i statków z napędem parowym, telegrafu. Tsunetami Sano zabiegał o zakupy statków w stoczniach Europy Zachodniej i rozwój stoczni klanu (w roku 1863 wybudowano pierwszy japoński parowiec, statek badawczy). W szkole marynarki wojennej w Nagasaki – rozwijanej z pomocą holenderskiego oficera marynarki, jako konsultanta – prowadził wykłady dotyczące różnorodnych nowych technologii. 
VI i VII Wystawa Światowa i Muzeum Narodowe.
W roku 1867 klan wysłał Sano do Paryża, na szóstą Wystawę Światową. 
Kolejną wystawę organizowano w Wiedniu z okazji 25-lecia panowania cesarza Franciszka Józefa I (1873). W roku 1871 Japonia po raz pierwszy została oficjalnie zaproszona do udziału. W tym samym roku utworzono zespół, któremu polecono przygotowanie pierwszej ekspozycji japońskiej (m.in. Shigenobu Ōkuma i Tsunetami Sano). Sano był przekonany, że udział w Wystawie pozwoli pokazać reszcie świata tradycyjne umiejętności Japończyków, a równocześnie wypromować nowe produkty sztuki i rzemiosła i zwiększyć ich eksport niezbędny dla gospodarczego rozwoju kraju. Sporządził listę produktów, wytwarzanych we wszystkich prefekturach, i zgromadził po dwa egzemplarze tych produktów, tworząc równocześnie ekspozycję zagraniczną i zbiór muzeum krajowego. 
Tsunetami Sano pełnił w Wiedniu funkcję wiceprzewodniczącego japońskiej delegacji. W jej skład wchodziły 72 osoby: urzędnicy, tłumacze, architekci, architekci krajobrazu. Delegowano ponadto 24 inżynierów, których zadaniem było poznanie wiodących zachodnich technologii.
W pawilonie japońskim eksponowano tradycyjne artykuły użytkowe i dekoracyjne, np. ceramikę, wyroby zdobione techniką cloisonné, wyroby z laki, tekstylia. Pokazano m.in. makiety posągu Buddy Amidy ze świątyni Kōtoku-in w Kamakurze i pięciopiętrowej pagody ze świątyni Yanaka Tennō-ji w Tokio. Oddzielnie od głównej ekspozycji odtworzono japoński ogród z sanktuarium, który budził wielkie zainteresowanie zwiedzających. Łącznie japońską ekspozycję w wiedeńskim Praterze nad Dunajem odwiedziło – w okresie trwania Expo 1873 (1 maja–2 listopada 1873) – 7 225 tys. osób.
Po zamknięciu wystawy i powrocie do kraju Tsunetami Sano opracował 16-częściowy, 96-tomowy raport, który przedstawił rządowi w roku 1875. W opracowaniu znalazła się część dotycząca Muzeum Narodowego w Tokio. W opracowaniu zamieszczono m.in. ekspertyzy niemieckiego uczonego, Gottfrieda Wagenera (opracowane na zamówienie Sano). Zdecydowanie apelował w nich o utworzenie w Japonii nowoczesnego muzeum, w którym byłyby eksponowane nie tylko dzieła sztuki, ale również technika i przemysł.
"Hakuaisha" i Japoński Czerwony Krzyż.
W czasie organizacji i trwania VII Wystawy Światowej Sano poznał cele i organizację ruchu Czerwonego Krzyża. Stwierdził potrzebę stworzenia podobnego stowarzyszenia w Japonii i przystąpił do realizacji tego zamierzenia. W roku 1877, w czasie buntu Satsumy, utworzył stowarzyszenie filantropijne "Hakuaisha" (博愛社). W roku 1886 zostało ono uznane – na podstawie Konwencji Genewskiej z roku 1864 – za członka stowarzyszenia międzynarodowego, powstającego wówczas z inicjatywy H. Dunanta (pierwszego laureata Pokojowej Nagrody Nobla). W tym samym roku stowarzyszenie otworzyło w Tokio swój pierwszy szpital (w roku 1888 utworzono w tym szpitalu szkołę pielęgniarek). 2 września 1887 roku zostało uznane przez "International Committee of the Red Cross", jako "Japanese Red Cross Society" (Japoński Czerwony Krzyż). Tsunetami Sano był pierwszym prezesem tego stowarzyszenia. 
Stanowiska państwowe.
Tsunetami Sano pełnił liczne funkcje państwowe, m.in.: ministra finansów (1880-1881), przewodniczącego senatu (Genrō-in), członka tajnej rady doradczej przy cesarzu (Sūmitsu-in). W krótkim okresie (lipiec-sierpień 1892) był ministrem rolnictwa i handlu.
Upamiętnienie.
Dla upamiętnienia jego wkładu w budowę nowoczesnej Japonii utworzono "Tsunetami Sano Memorial Museum" (446-1 Hayatsuetsu Kawasoemachi, Saga, Saga Prefecture 840-2202).
Jego dorobek i zasługi były tematem wielu publikacji. Jedna z nich nosi wymowny tytuł "A far-sighted man, Tsunetami Sano" – człowiek dalekowzroczny.

</doc>
<doc id="3049955" url="https://pl.wikipedia.org/wiki?curid=3049955" title="Mikael Messing">
Mikael Messing

Mikael Messing (ur. 29 lipca 1964 w Häverö) – szwedzki żużlowiec.
Srebrny medalista indywidualnych mistrzostw Szwecji młodzików (1978). Brązowy medalista młodzieżowych indywidualnych mistrzostw Szwecji (Norrköping 1985).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: 1983 – XVIII miejsce w końcowej klasyfikacji finału szwedzkiego). Dwukrotny finalista indywidualnych mistrzostw Europy na torze trawiastym (Eenrum 1986 – jako rezerwowy, Nandlstadt 1987 – XVII miejsce).
W lidze szwedzkiej reprezentował barwy klubów: Rospiggarna Hallstavik (1981, 1984–1993) oraz Skepparna Västervik (1982–1983).

</doc>
<doc id="3049958" url="https://pl.wikipedia.org/wiki?curid=3049958" title="Henryk von Brühl">
Henryk von Brühl



</doc>
<doc id="3049959" url="https://pl.wikipedia.org/wiki?curid=3049959" title="Dennis Lofqvist">
Dennis Lofqvist



</doc>
<doc id="3049960" url="https://pl.wikipedia.org/wiki?curid=3049960" title="Młodzieżowe Indywidualne Mistrzostwa Szwecji na Żużlu 1985">
Młodzieżowe Indywidualne Mistrzostwa Szwecji na Żużlu 1985

Młodzieżowe Indywidualne Mistrzostwa Szwecji na Żużlu 1985 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1985. Tytuł wywalczył Mikael Blixt.

</doc>
<doc id="3049961" url="https://pl.wikipedia.org/wiki?curid=3049961" title="Jan Karol Wandalin Mniszech">
Jan Karol Wandalin Mniszech



</doc>
<doc id="3049962" url="https://pl.wikipedia.org/wiki?curid=3049962" title="Jackie Areson">
Jackie Areson

Jackie Areson (ur. 31 marca 1988) – australijska lekkoatletka specjalizująca się w biegach długich. Do połowy 2013 roku reprezentowała Stany Zjednoczone.
Medalistka mistrzostw Stanów Zjednoczonych. Stawała na najwyższym stopniu podium mistrzostw NCAA.

</doc>
<doc id="3049964" url="https://pl.wikipedia.org/wiki?curid=3049964" title="Józef Jan Wandalin Mniszech">
Józef Jan Wandalin Mniszech



</doc>
<doc id="3049965" url="https://pl.wikipedia.org/wiki?curid=3049965" title="Michał Jerzy Wandalin Mniszech">
Michał Jerzy Wandalin Mniszech



</doc>
<doc id="3049967" url="https://pl.wikipedia.org/wiki?curid=3049967" title="Młodzieżowe Indywidualne Mistrzostwa Szwecji na Żużlu 1984">
Młodzieżowe Indywidualne Mistrzostwa Szwecji na Żużlu 1984

Młodzieżowe Indywidualne Mistrzostwa Szwecji na Żużlu 1984 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1984. Tytuł wywalczył Jimmy Nilsen.

</doc>
<doc id="3049968" url="https://pl.wikipedia.org/wiki?curid=3049968" title="Monica Valen">
Monica Valen

Grethe Monica Eikild Valen, wcześniej także Valvik (ur. 15 września 1970 w Porsgrunn) – norweska kolarka szosowa, złota medalistka mistrzostw świata.
Kariera.
Największy sukces w karierze Monica Valen osiągnęła w 1994 roku, kiedy zdobyła złoty medal w wyścigu ze startu wspólnego podczas mistrzostw świata w Agrigento. W zawodach tych wyprzedziła bezpośrednio Belgijkę Patsy Maergerman oraz Jeanne Golay z USA. W tej samej konkurencji zajęła piąte miejsce na rozgrywanych dwa lata wcześniej igrzyskach olimpijskich w Barcelonie, a na igrzyskach w Sydney w 2000 roku zajęła 29. miejsce. Trzykrotnie zdobywała medale mistrzostw krajów nordyckich, w tym złote w wyścigu ze startu wspólnego i drużynowej jeździe na czas w 1994 roku. Wielokrotnie zdobywała medale szosowych mistrzostw kraju, w tym dziesięć złotych.
Jej siostra, Anita również była kolarką. Mężem Moniki był norweski dyskobol Svein-Inge Valvik.

</doc>
<doc id="3049969" url="https://pl.wikipedia.org/wiki?curid=3049969" title="Alojzy Fryderyk von Brühl">
Alojzy Fryderyk von Brühl



</doc>
<doc id="3049971" url="https://pl.wikipedia.org/wiki?curid=3049971" title="Monica Valvik">
Monica Valvik



</doc>
<doc id="3049972" url="https://pl.wikipedia.org/wiki?curid=3049972" title="Lepus crawshayi">
Lepus crawshayi



</doc>
<doc id="3049973" url="https://pl.wikipedia.org/wiki?curid=3049973" title="Lepus victoriae">
Lepus victoriae



</doc>
<doc id="3049974" url="https://pl.wikipedia.org/wiki?curid=3049974" title="Lepus whytei">
Lepus whytei



</doc>
<doc id="3049975" url="https://pl.wikipedia.org/wiki?curid=3049975" title="Ożenin">
Ożenin

Ożenin (ukr. Оженин) – wieś na Ukrainie w rejonie ostrogskim, obwodu rówieńskiego.
Znajduje tu się stacja kolejowa Ostróg, położona na linii Szepietówka – Zdołbunów. Do lat 30. XX wieku nosiła ona nazwę Ożenin.

</doc>
<doc id="3049976" url="https://pl.wikipedia.org/wiki?curid=3049976" title="Nicholas Percy">
Nicholas Percy

Nicholas Percy (ur. 6 grudnia 1994) – brytyjski lekkoatleta specjalizujący się w rzucie dyskiem.
W roku 2013 zdobył w Rieti srebrny medal mistrzostw Europy juniorów. 
Rekord życiowy: 65,00 (26 czerwca 2022, Manchester).

</doc>
<doc id="3049977" url="https://pl.wikipedia.org/wiki?curid=3049977" title="Yvette Mimieux">
Yvette Mimieux

Yvette Carmen Mimieux (ur. 8 stycznia 1942 w Los Angeles, zm. 17 stycznia 2022 tamże) – amerykańska aktorka, scenarzystka i producentka telewizyjna. Była także antropologiem i przedsiębiorcą, szczególnie w branży nieruchomości.
Była trzykrotnie nominowana do nagrody Złotego Globu.
Życiorys.
Wczesne lata.
Urodził się w Los Angeles w Kalifornii jako córka Marii (z domu Montemayor) i René Mimieux. Jej matka była Meksykanką, a ojciec był pochodzenia francuskiego. Miała siostrę Glorię i brata Edouardo. Uczęszczała do Hollywood High School. 
Kariera.
Miała zaledwie 15 lat, gdy agent talentów Jim Byron zauważył ją ze swojego helikoptera, gdy spacerowała konno po Hollywood Hills; wylądował i dał jej swoją wizytówkę. Do aktorstwa namówił ją hollywoodzki publicysta, wzięła udział w przesłuchaniu do małej roli w dramacie muzycznym "Więzienny rock" (1957). Debiutowała na ekranie w dramacie Jeana Negulesco "Pewien uśmiech" ("A Certain Smile", 1958) z Rossano Brazzi. W filmowej wersji powieści H.G. Wellsa z 1895 r. "Wehikuł czasu" (1960) w reż. George’a Pala z Rodem Taylorem w roli głównej zagrała Weenę. Wkrótce podpisała z długoterminową umowę z MGM. Za rolę Lorindy Nibley w melodramacie kryminalnym "Platinum High School" (1960) zdobyła nominację do Złotego Globu jako nowa gwiazda roku. W dobrze ocenionym przez krytykę melodramacie "Light in the Piazza" (1962) z Olivią de Havilland i Georgem Hamiltonem zagrała niepełnosprawną umysłowo Clarę Johnson. Kolejną nominację do Złotego Globu dla „najlepszej aktorki w serialu telewizyjnym” otrzymała za postać surferki cierpiącej na epilepsję Pat Holmes w odcinku serialu "Doktor Kildare" – pt. "Tygrys, tygrys" (1964) z Richardem Chamberlainem. Rola Vanessy Smith w serialu "Najbardziej zabójcza gra" ("The Most Deadly Game", 1970–1971) przyniosła jej trzecią nominację do Złotego Globu. W telewizyjnym dramacie biograficznym ABC "Legenda Valentino" ("The Legend of Valentino", 1975) w reż. Melville’a Shavelsona z Franco Nero jako Rudolph Valentino wystąpiła jako scenografka Natacha Rambova. Była autorką scenariusza dramatu "Obłędna miłość" ("Obsessive Love", 1984), gdzie zagrała główną rolę Lindy Foster u boku Simona MacCorkindale’a.
Była na okładkach magazynów takich jak „TV Guide”, „Ciné Télé Revue”, „Bravo” i „Life”.
Życie prywatne.
19 grudnia 1959 wyszła za mąż za Evana Harlanda Engbera, ale utrzymywała to małżeństwo w tajemnicy przez prawie dwa lata. 4 listopada 1972 poślubiła reżysera filmowego Stanleya Donena, 13 stycznia 1985 doszło do rozwodu. 20 grudnia 1986 wyszła za mąż za Howarda F. Ruby, emerytowanego prezesa i współzałożyciela Oakwood Worldwide.
Pod koniec życia zajęła się malarstwem i prowadziła osobistą stronę internetową do ekspozycji swoich prac.
Zmarła 18 stycznia 2022 w swoim domu w Los Angeles w wieku 80 lat.

</doc>
<doc id="3049982" url="https://pl.wikipedia.org/wiki?curid=3049982" title="Kościół Chrystusa Króla w Szczecinie (Skolwin)">
Kościół Chrystusa Króla w Szczecinie (Skolwin)

Kościół Chrystusa Króla w Szczecinie – rzymskokatolicki kościół parafialny znajdujący się w szczecińskim Skolwinie. Należy do dekanatu Szczecin-Żelechowo archidiecezji szczecińsko-kamieńskiej.
Historia.
W 1286 roku biskup kamieński Hermann von Gleichen zezwolił proboszczowi kościoła Mariackiego w Szczecinie na objęcie duchowej opieki nad wzniesioną świątynią w Skolwinie. W 1484 roku świątynia razem z wsią stała się własnością kościoła Mariackiego w Szczecinie. W drugiej połowie XV stulecia kościół został gruntownie przebudowany. Podczas wojny trzydziestoletniej świątynia doznała poważnych uszkodzeń. Obecna forma budowli pochodzi z czasów odbudowy w 1689 roku. W drugiej połowie XVII stulecia świątynia została zdegradowana do roli kościoła filialnego parafii Szczecin-Glinki. Kościół uniknął zniszczeń podczas II wojny światowej i został poświęcony w dniu 11 sierpnia 1946 roku jako świątynia katolicka, jednocześnie otrzymał wezwanie Chrystusa Króla. 
Architektura.
Budowla została wzniesiona na planie prostokąta, nie posiada wyodrębnionego prezbiterium, od zachodu znajduje się Wieża. Kościół jest orientowany, jego ściany zostały zbudowane z cegły gotyckiej. Świątynia została postawiona na kamiennym fundamencie, składającym się z wielkich głazów narzutowych. Budowla jest otoczona fazowanym cokołem oraz zakończona półkolistym gzymsem wykonanym z cegły z belką wykonana z drewna.
Wyposażenie.
Do wyposażenia świątyni należą: odtworzona nadstawa ołtarza ambonowego w stylu barokowym z 1692 roku, elementy czaszy ambony, empora organowa w stylu barokowym oraz prospekt organowy w stylu neorenesansowym (instrument zachował się do dzisiaj) a także dwa świeczniki i żyrandole w stylu barokowym z 1692 roku.

</doc>
<doc id="3049984" url="https://pl.wikipedia.org/wiki?curid=3049984" title="Kościół Najświętszej Maryi Panny Saletyńskiej w Ostrowcu Świętokrzyskim">
Kościół Najświętszej Maryi Panny Saletyńskiej w Ostrowcu Świętokrzyskim



</doc>
<doc id="3049986" url="https://pl.wikipedia.org/wiki?curid=3049986" title="Derażne">
Derażne



</doc>
<doc id="3049998" url="https://pl.wikipedia.org/wiki?curid=3049998" title="Johannes von Thurn und Taxis">
Johannes von Thurn und Taxis

Johannes Baptista de Jesus Maria Friedrich Louis Miguel Bonifacy Lamoral Prinz von Thurn und Taxis (ur. 5 czerwca 1926 w Ratyzbonie, zm. 14 grudnia 1990 w Monachium-Grosshadern) – niemiecki przedsiębiorca, od 1982 roku 11. Głowa rodziny von Thurn und Taxis.
Pochodzenie i działalność.
Johannes był trzecim spośród czworga dzieci księcia Karla Augusta von Thurn und Taxis oraz Marii Anny von Braganza. Odebrał staranne wychowanie. Chodził do publicznej szkoły podstawowej i publicznego gimnazjum w Ratyzbonie. Ponieważ ojciec, Karl August był zdeklarowanym przeciwnikiem narodowego socjalizmu, rodzice nie zezwolili mu na wstąpienie do Hitlerjugend. Wielomiesięczne uwięzienie ojca było dla niego bardzo trudnym doświadczeniem.
W 1952 roku zmarł dziadek Johannesa książę Albert von Thurn und Taxis. W myśl postanowień testamentu stał się dziedzicem ogromnej fortuny, którą jego wuj Franz Joseph oraz jego ojciec Karl August mieli jedynie administrować. By podołać nowym obowiązkom Johannes zdobył w Norymberdze zawód w zakresie bankowości. Od 1960 roku pracował w administracji. Zajmował się zarządzaniem dobrami rodzinnymi, między innymi poszerzając posiadłości w Ameryce Południowej. Współpracował najpierw z wujem Franzem Josephem, a po jego śmierci z ojcem Karlem Augustem.
Życie prywatne.
Johannes przez wiele lat był aktywnym bywalcem na wielu imprezach towarzyskich. Pisano o nim często i nie zawsze pochlebnie w gazetach. Mimo iż łączono jego osobę z wieloma kobietami do 1980 roku książę pozostał kawalerem. W tymże roku Johannes poznał hrabinę Glorię von Schönburg-Glauchau. Dnia 30 maja 1980 roku odbył się ślub cywilny, a dzień później 31 maja ślub kościelny. Liturgię ślubną sprawował ówczesny biskup Ratyzbony Rudolf Graber (1903–1992). Para doczekała się trójki dzieci: Maria (ur. 1980), Elisabeth (ur. 1982), Albert (ur. 1983).

</doc>
<doc id="3050000" url="https://pl.wikipedia.org/wiki?curid=3050000" title="Mistrzostwa Świata w Strzelectwie 1931">
Mistrzostwa Świata w Strzelectwie 1931

Mistrzostwa Świata w Strzelectwie 1931 – 28. mistrzostwa świata w strzelectwie; rozegrano je we Lwowie, należącym wówczas do Polski.
Były to największe dotychczas zorganizowane mistrzostwa świata; rozegrano 24 oficjalne konkurencje. Najwięcej medali zdobył Fin Kullervo Leskinen (dziewięć krążków). W klasyfikacji medalowej zwyciężyła reprezentacja Szwajcarii. Gospodarze uplasowali się na trzecim miejscu z dorobkiem czterech złotych, dwóch srebrnych i dwóch brązowych medali.
Po raz pierwszy medal mistrzostw świata zdobyła reprezentacja Estonii (Johannes Siir).

</doc>
<doc id="3050006" url="https://pl.wikipedia.org/wiki?curid=3050006" title="Sawannik rudy">
Sawannik rudy

Sawannik rudy ("Aethomys chrysophilus") – gatunek gryzonia wielkości szczura z rodziny myszowatych żyjący w południowej Afryce.
Systematyka.
Takson po raz pierwszy opisany przez W. E. de Wintona w 1896 roku pod nazwą "Mus chrysophilus". Jako lokalizację holotypu autor opisu wskazał dystrykt Mazowe w prowincji Maszona Środkowa we wschodnim Zimbabwe.
Opis.
Dorosłe osiągają 12 do 17 cm długości ciała i 13 do 20 cm długości ogona. Ich masa waha się do 40 do 114 g. Samce nie są wyraźnie większe od samic. Sierść na grzbietowej części ciała i po bokach głównie rudo-brązowa, ale zmieszana z ciemnobrązowymi i czarnymi włosami, co daje efekt barwy od pomarańczowo-żółtej lub cynamonowej po brązową. Spodnia część ciała biała lub bardzo jasnoszara z wyraźną linią oddzielającą ją sierści na reszcie ciała. Głowa masywna z dużym pyskiem. Samice posiadają trzy pary sutków.
Chociaż "A. chrysophilus" jest rozróżnialny od większości innych gatunków rodzaju "Aethomys" dzięki rozmiarom i proporcjom ciała, to wygląda zasadniczo identycznie do "Aethomys ineptus" i może być od niego odróżniony jedynie dzięki analizie genetycznej lub kształcie plemników.
Występowanie.
Gryzoń ten jest szeroko rozprzestrzeniony w południowej części Afryki, chociaż w Południowej Afryce i Suazi wyznaczenie jego zasięgu jest trudne ze względu na fizyczne podobieństwo do występującego tam "A. ineptus". Niemniej jednak pewne jest jego występowanie od południowej Kenii na wschodzie, przez wschodnią Tanzanię, Malawi, Mozambik i Zimbabwe po północno-zachodnie RPA oraz dalej na zachodzie w Zambii, Botswanie, północnej Namibii i południowo-zachodniej Angoli.
Na obszarze tym "A. chrysophilus" zamieszkuje sawanny i tereny zadrzewione pokryte gęstą roślinnością lub skałami do wysokości 1000 m n.p.m. Związany jest zwykle z lasami miombo i mopanowymi, ale jego zakres tolerancji odnośnie do habitatu jest szeroki
Chociaż wyróżniono 7 podgatunków "A. chrysophilus", to poprawność części z nich jest kwestionowana. Skamieniałości nierozróżnialne z współcześnie żyjącymi gatunkami znajdowane są od 3,7 mln lat wstecz (późny pliocen) w RPA.
Biologia i zachowanie.
"A. chrysophilus" jest prowadzącym nocny tryb życia wszystkożercą, jednak żywi się głównie roślinami: nasionami, owocami, zielonymi liśćmi i korzeniami. W ciągu dnia chroni się w kubkowatego kształtu gnieździe zbudowanym w norze, szczelinie skalnej lub termitierze. Na wolności jest gatunkiem terytorialnym, agresywnie odpędzającym intruzów należących do tego samego gatunku. W niewoli przejawie jednak częściową tolerancję i potrafi tworzyć grupy oparte o stałą hierarchię dominacji.
Na danym obszarze występuje niezbyt licznie, ale jego liczebność potrafi gwałtownie wzrastać podczas pory deszczowej. Gęstość populacji rośnie wówczas do 6/ha by w gorącej porze suchej spaść do 0,2/ha lub mniej.
Na wolności rozmnaża się w porze deszczowej, zwykle między październikiem a styczniem, w niewoli natomiast przez cały rok. Ciąża trwa 29 dni. W miocie występuje od 1 do 5 młodych. Młode rodzą się ślepe i bezradne, z cienką czarną sierścią na górze i po bokach ciała, a nagie pod spodem. Zęby wyżynają się już w czasie urodzin, a oczy otwierają po 14 dniach. Noworodki ważą ok. 5 g i mierzą 4 cm długości bez ogona. Szybko jednak rosną i między 24 a 33 dniem przestają ssać i przypominają wyglądem dorosłe.
Dorosłe wymiary ciała osiągają około siódmego tygodnia, choć mogą być wtedy jeszcze jaśniejsze niż w pełni dojrzałe osobniki. Dojrzałość seksualną osiągają ok. 82 dnia, jednak pierwszy miot mogą dać dopiero po pół roku.

</doc>
<doc id="3050007" url="https://pl.wikipedia.org/wiki?curid=3050007" title="Kwaito">
Kwaito

Kwaito – odmiana muzyki rozrywkowej, która powstała na początku lat 90. XX wieku w Soweto w Republice Południowej Afryki. 
Początkowo muzyka kwaito stanowiła połączenie wykonywanej w wolniejszym tempie muzyki house z typowymi afrykańskimi dźwiękami (melodie, rytmy i harmonie) oraz samplami (zapętlona perkusja i głębokie linie basowe). Z czasem styl się rozwinął i zaczął łączyć afrykańskie dźwięki również z takimi gatunkami jak hip-hop, rhythm and blues, dancehall czy disco.
Kwaito ma również swoje korzenie w historii politycznej. Gatunek powstawał w tym samym czasie, gdy upadał apartheid, a więzionych działaczy politycznych, w tym Nelsona Mandelę, zwalniano z więzień. W tym okresie RPA wchodziła na ścieżkę rozwoju ekonomicznego, podczas którego rozkwitła również branża muzyczna.
Temin "kwaito" pochodzi prawdopodobnie z afrykanerskiego słowa "kwaai", co oznacza „gniewny”, „złośliwy”, chociaż spotyka się potoczne używanie tego terminu w znaczeniu „fajny”.
Do przedstawicieli kwaito należą między innymi: M'du, Kabelo Mabalane, Arthur Mafokate (określający sam siebie jako „King of Kwaito”), Zola, Lebo Mathosa czy The Dogg.

</doc>
<doc id="3050008" url="https://pl.wikipedia.org/wiki?curid=3050008" title="Aleksander Prochorow">
Aleksander Prochorow



</doc>
<doc id="3050009" url="https://pl.wikipedia.org/wiki?curid=3050009" title="Kościół św. Antoniego w Nazarecie">
Kościół św. Antoniego w Nazarecie

Kościół św. Antoniego w Nazarecie – kościół maronicki położony w mieście Nazaret, na północy Izraela. Jest on pod wezwaniem św. Antoniego.
Historia.
Społeczność maronicka w Nazarecie istniała od 1620 roku. W drugiej połowie XVIII wieku szejk Dhaher al-Omar zezwolił im na wybudowanie własnego kościoła. Jego budowa została ukończona w 1774 roku. Świątynię poświęcono św. Antoniemu.
Turystyka.
Zwiedzanie kościoła jest utrudnione. Jest to możliwe jedynie w niedziele o godz. 8.00.

</doc>
<doc id="3050014" url="https://pl.wikipedia.org/wiki?curid=3050014" title="Pendyki">
Pendyki

Pendyki – dawna kolonia na Ukrainie w rejonie kostopolskim obwodu rówieńskiego. 
Położenie.
Pendyki leżały na północny zachód od wsi Deraźne, w dawnej gminie Deraźne, w powiecie kostopolskim województwa wołyńskiego, w parafii Deraźne.

</doc>
<doc id="3050015" url="https://pl.wikipedia.org/wiki?curid=3050015" title="Paul Balzereit">
Paul Balzereit

Paul Johannes Gerhard Balzereit (pseudonimy: "Paul Gehrhard" i "P.B. Gotthilf"; ur. 2 listopada 1885 w Kilonii; zm. 6 lipca 1959 w Magdeburgu) – niemiecki publicysta, sługa oddziału Towarzystwa Strażnica w Niemczech w początkowym okresie prześladowania Świadków Jehowy przez Trzecią Rzeszę.
Życiorys.
Paul Balzereit po ukończeniu szkoły podstawowej zdobył zawód kupca, którym się trudnił. Kilka lat później przyjął wierzenia Badaczy Pisma Świętego. W roku 1910 został kolporterem (pionierem), a od 1913 roku był pielgrzymem (nadzorcą podróżującym) Międzynarodowego Stowarzyszenia Badaczy Pisma Świętego. W latach 1916–1917 był tłumaczem niemieckiej wersji językowej „Strażnicy”, a w roku 1923 został redaktorem nowo utworzonego czasopisma „Złoty Wiek” (obecnie „Przebudźcie się!”). 16 maja 1925 roku został oskarżony ze względu na rzekomy antyklerykalny charakter pisma, lecz po procesie sądowym 6 lutego 1926 roku został uniewinniony.
Od roku 1920 był przywódcą („Leiter”) a od 1933 prezesem („Präsident”) oddziału Towarzystwa Strażnica w Niemczech, które początkowo mieściło się w Barmen-Elberfeld (obecnie Wuppertal), a w 1923 roku zostało przeniesione do Magdeburga. W 1927 roku został oddelegowany z niemieckiego Biura Oddziału do Polski celem wybrania przedstawiciela Towarzystwa Strażnica. Zaproponował tę funkcję Wilhelmowi Scheiderowi, który jednak wtedy odmówił i na rok sługą oddziału w Polsce został Edward Rüdiger, polski tłumacz „Złotego Wieku”. Po wprowadzeniu zakazu działalności Świadków Jehowy (nazwa od 1931 roku) w 1933 roku Balzereit nadal publikował zakazane publikacje, choć w ograniczonym zakresie. Prowadził rozmowy, które miały doprowadzić do zniesienia zakazu działalności Świadków Jehowy w Niemczech, lecz z czasem był coraz bardziej krytykowany ze względu na swoją gotowość do ustępstw wobec władz państwowych. Według jego biografów (Schnell) wykonywał jednak wtedy w pełni polecenia swojego szefa, Rutherforda, w tym nawet zgolenia brody czy koloru stroju.
10 maja 1935 został aresztowany i umieszczony w obozie koncentracyjnym w Sachsenhausen. 17 grudnia 1935 roku wraz z ośmioma innymi osobami uznanymi za przywódców działalności Świadków Jehowy w Niemczech skazany sądownie na dwa i pół roku więzienia. W 1936 roku został wykluczony z Towarzystwa Strażnica, a jego prezes Joseph Rutherford wyjaśnił w liście do niemieckich świadków powody: „żaden z oskarżonych [w tym Balzereit] w tym czasie nie dał wiernego i prawdziwego świadectwa o imieniu Jehowy”  i dlatego Towarzystwo „nie będzie odtąd miało z nim nic wspólnego”.
Rok później w obozie koncentracyjnym pod przymusem strażników Balzereit wyrzekł się wiary i podpisał stosowne oświadczenie. Jednak mimo obietnicy zwolnienia musiał powrócić do bloku i pozostał w obozie do 29 kwietnia 1939 roku. We wrześniu 1936 roku w jego miejsce sługą oddziału w Niemczech został Erich Frost.
Po wojnie Balzereit został dyrektorem Stowarzyszenia Kształcenia Biblijnego ("Allgemeinen Bibel-Lehrvereinigung", ABL), późniejsze Stowarzyszenie Wolnych Chrześcijan ("Vereinigung freistehender Christen"), uważającego się za część Brzasku Nowej Ery i kontynuującego wdrażanie idei Charlesa T. Russella, które z pomocą Stasi prowadziło kampanie przeciw Świadkom Jehowy w NRD (Balzereit był tajnym współpracownikiem Stasi), gdzie organizacja ta została zakazana w 1950 roku.

</doc>
<doc id="3050020" url="https://pl.wikipedia.org/wiki?curid=3050020" title="Love/Hate">
Love/Hate



</doc>
<doc id="3050022" url="https://pl.wikipedia.org/wiki?curid=3050022" title="Maronicki Kościół Zwiastowania w Nazarecie">
Maronicki Kościół Zwiastowania w Nazarecie

Maronicki Kościół Zwiastowania w Nazarecie – kościół maronicki położony w mieście Nazaret, na północy Izraela. Jest on pod wezwaniem Zwiastowania Pańskiego.
Historia.
Społeczność maronicka w Nazarecie istniała od 1620 roku. W 1774 roku wybudowała ona Kościół św. Antoniego, który przez długie kolejne lata wystarczał tutejszej społeczności. Współcześnie w Nazarecie żyje około 1,2 tys. maronitów. Dla ich potrzeb wybudowano na początku XXI wieku nowy kościół pod wezwaniem Zwiastowania Pańskiego.
Opis budowli.
Nowy kościół jest współczesną budowlą wybudowaną według najnowszych stylów architektonicznych. Świątynię wzniesiono z żelbetonu. Główna kopuła zwieńczona jest cebulastą kopułą. Z boku do kościoła dobudowano wieżę z dzwonami, na której szczycie umieszczono posąg Marii z Nazaretu. Wnętrze ozdobiono licznymi rzeźbami i malowidłami wykonanymi przez włoskich malarzy Tese i Lamagna.
Turystyka.
Zwiedzanie kościoła jest możliwe po wcześniejszym umówieniu się.

</doc>
<doc id="3050025" url="https://pl.wikipedia.org/wiki?curid=3050025" title="Reymondia horei">
Reymondia horei

Reymondia horei – gatunek słodkowodnego ślimaka z rodziny Paludomidae i rodzaju "Reymondia", zamieszkujący jezioro Tanganika.
Opis.
Muszla tego ślimaka złożona jest z 6 czerwonawo-brązowych, słabo uwypuklonych skrętów. Na wszystkich skrętach biała przepaska. Długość muszli wnosi od 13 do 16 mm, a jej średnica od 5,9 do 9 mm. Widoczne części ciała są barwy szarej do oliwkowo-szarej, a stopa barwy brązowej z białym spodem.
Występowanie.
Gatunek słodkowodny, endemiczny dla jeziora Tanganika. Spotykany wzdłuż brzegów Tanzanii, Zambii, D. R. Konga oraz Burundi. Bytuje na głębokości od 80 do 100 cm, zwykle pod kamieniami. Szczególnie często znajdowany w strefie załamywania się fal. Gatunek w zasięgu występowania pospolity. 
Często współwystępuje z blisko spokrewnionym "Reymondia pyramidalis", z którym bywa mylony.

</doc>
<doc id="3050026" url="https://pl.wikipedia.org/wiki?curid=3050026" title="San Miguel Ixtahuacán">
San Miguel Ixtahuacán

San Miguel Ixtahuacán – miasto na południowym zachodzie Gwatemali, w departamencie San Marcos. Według danych szacunkowych z 2012 roku liczba mieszkańców wynosiła 6 120 osób. 
San Miguel Ixtahuacán leży około 64 km na północ od stolicy departamentu – miasta San Marcos. 
Leży na wysokości 2050 metrów nad poziomem morza, w górach Sierra Madre de Chiapas.
Gmina San Miguel Ixtahuacán.
Miasto jest także siedzibą władz gminy o tej samej nazwie, która jest jedną z dwudziestu dziewięciu gmin w departamencie. W 2012 roku gmina liczyła 36 612 mieszkańców. Gmina jak na warunki Gwatemali jest średniej wielkości, a jej powierzchnia obejmuje 184 km². Mieszkańcy gminy utrzymują się głównie z rolnictwa i turystyki. W rolnictwie dominuje uprawa trzciny cukrowej, kukurydzy, pszenicy, fasoli oraz wielu drzew owocowych.
Ponadto na terenie gminy znajduje się młyn zbożowy oraz wytwórnia cegieł.

</doc>
<doc id="3050028" url="https://pl.wikipedia.org/wiki?curid=3050028" title="Mistrzostwa Świata w Podnoszeniu Ciężarów 2013 (85 kg mężczyzn)">
Mistrzostwa Świata w Podnoszeniu Ciężarów 2013 (85 kg mężczyzn)

85 kg mężczyzn – jedna z konkurencji rozgrywanych podczas Mistrzostw Świata w Podnoszeniu Ciężarów 2013. Rywalizacja w tej konkurencji odbyła się 24 i 25 października.

</doc>
<doc id="3050030" url="https://pl.wikipedia.org/wiki?curid=3050030" title="Kazimierz Filip Wize">
Kazimierz Filip Wize

Kazimierz Filip Wize (ur. 15 kwietnia 1873 w Michorzewie, zm. 23 listopada 1953 w Modliszewie) – polski lekarz psychiatra, filozof i filozof medycyny, mikrobiolog, lepidopterolog, poeta i tłumacz poezji, działacz społeczny.
Życiorys.
Syn dzierżawcy majątków Filipa Wizego (zm. 1914) i Emilii z Rakowskich, miał liczne rodzeństwo. Filip Wize po śmierci brata Feliksa w 1869 zarządzał majątkiem Emilii Sczanieckiej w Pakosławiu, a po jej śmierci w 1896 dzierżawił majątek Raczyńskich w Jeżewie.
Kazimierz Wize uczył się w Gimnazjum Marii Magdaleny w Poznaniu, 19 września 1893 uzyskał świadectwo dojrzałości. Następnie studiował medycynę na Uniwersytecie Fryderyka Wilhelma w Berlinie (1893–1894), Uniwersytecie Wrocławskim (1894–1895), Uniwersytecie Ludwika i Maksymiliana w Monachium (1899, egzamin państwowy) i Uniwersytecie w Lipsku (1899, rigorosum). W marcu 1899, po przedstawieniu rozprawy "Ueber den Pemphigus coniunctivae", został doktorem medycyny.
W latach 1900 i 1901 odbył dwuletni kurs bakteriologiczny w Instytucie Pasteura w Paryżu pod kierunkiem Jana Danysza. W 1901 odbył podróż na Ukrainę, gdzie prowadził terenowe badania bakteriologiczne, kontynuowane pod kierunkiem Mariana Raciborskiego w Akademii Rolniczej w Dublanach.
Od 12 maja 1905 do 1907 (łącznie cztery semestry) studiował na Wydziale Filozoficznym Uniwersytetu Lipskiego. Jego nauczycielami byli Richard Heinze (filologia klasyczna), Wilhelm Wundt (psychologia), Johannes Volkelt (filozofia), Wilhelm Pfeffer (botanika), Carl Chun (zoologia), Hugo Riemann (muzykologia), Karl von Bahder (filologia germańska), Paul Barth (filozofia), Felix Krueger (filozofia). W 1907 otrzymał tytuł doktora filozofii, na podstawie rozprawy o teorii piękna Friedricha Justusa Riedla. Podziękowania za pomoc w przygotowaniu pracy złożył profesorom Volkeltowi i Dessoirowi.
Tłumaczył Heinego ("Niemcy – Baśń Zimowa", 1897) i Verhaerena ("Dwanaście miesięcy", 1913; "Obrazy życia", 1913), sam również pisał poezje.
Po śmierci męża siostry Emilii, lekarza Adama Karczewskiego, objął kierownictwo zakładu psychiatrycznego w Kowanówku.
Był członkiem komisji matematyczno-przyrodniczej Poznańskiego Towarzystwa Przyjaciół Nauk, Towarzystwa Miłośników Języka Polskiego (od 1923), Poznańskiego Towarzystwa Filozoficznego, Polskiego Towarzystwa Psychiatrycznego, Polskiego Towarzystwa Entomologicznego, Polskiego Towarzystwa Dendrologicznego, członkiem honorowym Société royale belge d'Entomologie, członkiem czynnym Polskiego Towarzystwa Przyrodników im. Kopernika (1904) i Polskiego Towarzystwa Filozoficznego. Wykładał w Towarzystwie Wykładów Naukowych w Poznaniu. Był członkiem Polskiego Czerwonego Krzyża i Polskiego Białego Krzyża, gdzie prowadził wykłady ogólnokształcące dla żołnierzy.
Uczestniczył w Międzynarodowych Zjazdach Filozoficznych w Paryżu (1900), Heidelbergu (1908), Bolonii (1911), Bostonie (1926), Oksfordzie (1930) i Amsterdamie (1948). Na zjeździe w Bolonii był przewodniczącym sekcji poświęconej filozofii piękna i sztuki. Na zjeździe w Bostonie został wybrany, na wniosek Władysława Mieczysława Kozłowskiego i przy poparciu Hansa Driescha, do stałej Komisji Międzynarodowych Zjazdów Filozoficznych.
Podczas I wojny światowej był lekarzem naczelnym sanatorium gruźliczego w Lądku-Zdroju. Od 1919 do 1921 kierował Departamentem Sztuki i Kultury w Ministerstwie byłej Dzielnicy Pruskiej. 29 maja 1921 zrezygnował z funkcji ze względów zdrowotnych i wyjechał do wsi Sędziny, co sprawiło, że ograniczył w tym czasie praktykę lekarską.
W lutym 1931 rozpoczął pracę w Krajowym Zakładzie Psychiatrycznym w Dziekance. Działał naukowo, publikując prace z dziedziny psychiatrii i współredagując wydawane w Dziekance „Nowiny Psychiatryczne”. Na początku 1940 stracił pracę w szpitalu, przez resztę okupacji był zatrudniony w wójtostwie w Gnieźnie. Po wojnie wrócił na stanowisko lekarza w Dziekance. Od 1951 do śmierci był zatrudniony w filii Dziekanki w Modliszewie dla pacjentów uzależnionych od alkoholu.
Nie założył rodziny. Zmarł na raka żołądka. Zgodnie z ostatnią wolą został pochowany na przyszpitalnym cmentarzu przy ul. Dalkowskiej w Gnieźnie. Grób został zniszczony w 2004, po przejęciu cmentarza przez archidiecezję gnieźnieńską. Interwencje badaczki życia Wizego Gabrieli Mikołajczyk u wojewódzkiego i archidiecezjalnego konserwatora zabytków pozostały bez echa; miejsce pochówku pokrywa kostka z polbruku (2010).
W 2017 ukazała się monografia pod redakcją Michała Musielaka "Doktor Kazimierz Filip Wize (1873–1953). Zarys biografii intelektualnej", prezentująca biografię naukową Wizego, częściowo w oparciu o niewykorzystane dotąd źródła.
Dorobek naukowy.
Był autorem kilkunastu opublikowanych prac w dziedzinie mikrobiologii. Zajmował się m.in. fitopatologią i grzybami owadobójczymi. Opisał nowy gatunek owadomorka "Myiophagus ucrainicus" Wize, 1904 (obecnie pod nazwą "Olpidiopsis ucrainica"). Opisał nowy gatunek bakterii "Pseudomonas ucrainicus". Prowadził prace nad wykorzystaniem grzyba owadobójczego "Metarhizium anisopliae" do zwalczania szkodnika buraka cukrowego, ryjkowca szarka komośnika ("Bothynoderes punctiventris"). Później entomologią zajmował się tylko hobbystycznie, pozostawił m.in. dwie prace dotyczące lepidopterofauny Jeżewa. W zbiorach PTPN znajdowała się kolekcja motyli i okazów szkodników plantacji buraczanych, przekazana przez niego.
Jako psychiatra był zwolennikiem terapii pracą. Szczególnie interesował się twórczością chorych psychicznie i schizofrenią.
Był filozofem medycyny, będąc obok Heliodora Święcickiego przedstawicielem poznańskiej myśli filozoficzno-lekarskiej. Propagował interdyscyplinarne podejście do medycyny, polegające na rozpatrywaniu jej funkcjonowania z perspektywy filozoficzno-etycznej, estetycznej, psychologicznej oraz społecznej. W podejściu do chorego kładł nacisk na poznanie nie tylko medycznych przyczyn choroby, ale także psychicznych i społecznych.
Osobowość.
Był wspominany jako bogata osobowość, szlachetny i wszechstronnie uzdolniony człowiek. Na jego patriotyczną postawę miało wpłynąć wychowanie rodzinne i poglądy poznanej w młodości Emilii Sczanieckiej. Zainteresowanie sztuką początkowo ukierunkowane było na poezje, malarstwem i estetyką zainteresował się w Paryżu. W domu Jana Danysza zbierali się polscy inteligenci, oprócz Wizego stałymi bywalcami salonu byli Olga Boznańska, Wojciech Gielecki, Ludwik Posadzy, Jadwiga i Henryk Tryczlowie. Z Danyszami zaprzyjaźniona była Maria Skłodowska-Curie, z którą Wize korespondował. Blisko zaprzyjaźnił się z malarką Olgą Boznańską, zadedykował jej jedną z książek, sam został przez nią sportretowany.
W Gnieźnie do grona bliskich przyjaciół Wizego zaliczali się ks. Stanisław Krzeszkiewicz, Henryk Ułaszyn i Karol Pluciński.

</doc>
<doc id="3050031" url="https://pl.wikipedia.org/wiki?curid=3050031" title="Chelypus macroceras">
Chelypus macroceras

Chelypus macroceras – gatunek solfugi z rodziny Hexisopodidae i rodzaju "Chelypus"
Taksonomia.
Gatunek został opisany w 1933 roku przez Carla F. Roewera jako "Siloanea macroceras". W 1981 Wharton przeniósł go nowo utworzonego rodzaju "Chelypus", czyniąc z niego gatunek typowy.
Występowanie.
Gatunek jest endemitem Zambii.

</doc>
<doc id="3050033" url="https://pl.wikipedia.org/wiki?curid=3050033" title="Rasul Dabó">
Rasul Dabó

Rasul Dabó (ur. 14 lutego 1989) – portugalski lekkoatleta specjalizujący się w sprinterskich biegach przez płotki. 
Brązowy medalista igrzysk Luzofonii w Lizbonie (2009). Siódmy zawodnik mistrzostw ibero-amerykańskich (2010). W 2011 dotarł do półfinału młodzieżowego czempionatu Europy. Z tym samym wynikiem zakończył swój występ podczas mistrzostw Europy w Helsinkach (2012). Półfinalista halowych mistrzostw Starego Kontynentu (2013). 
Wielokrotny złoty medalista mistrzostw Portugalii oraz reprezentant kraju na drużynowych mistrzostwach Europy.

</doc>
<doc id="3050034" url="https://pl.wikipedia.org/wiki?curid=3050034" title="Biały Meczet w Nazarecie">
Biały Meczet w Nazarecie

Biały Meczet w Nazarecie (arab. المسجد الأبيض) – najstarszy meczet na Starym Mieście Nazaretu, na północy Izraela.
Historia.
Budowę meczetu w Nazarecie sfinansował egipski dowódca wojskowy Sulejman-Pasza, natomiast prace budowlane nadzorował wysoki komisarz Nazaretu szejk Abd Allah al-Fahuum. Budowa rozpoczęła się w 1785 i zakończyła w 1812 roku. Kilka lat po ukończeniu budowy, w 1815 roku zmarł szejk Abd Allah, zdołał on jednak ukończyć dzieło swego życia. Dał mu przydomek "Biały Meczet", jako symbol nowej ery czystości, światła i pokoju między religiami. Opiekę nad świątynią do tej pory sprawuje rodzina al-Fahum. Na jego dziedzińcu znajduje się grobowiec szejka Abd Allaha, na cześć którego nazwano meczet. Przez pewien czas meczet mieścił także szkołę i muzułmański sąd szariatu.
Architektura.
Nad meczetem wznosi się wysoki minaret. Całość budowli wzniesiono z kremowego kamienia, a wszystkie wykończenia oraz kopuły są zielone. Teren jest otoczony kamiennym murem, a wejście przez bramę prowadzi na wewnętrzny dziedziniec. W południowo-zachodnim narożniku dziedzińca znajduje się niewielka fontanna z rytualną umywalnią. We wnętrzu meczetu znajdują się dwie sale modlitewne. Sklepienie wspiera się na dwóch rzędach pięciu kamiennych kolumn. Ściany są bielone z drewnianymi motywami zdobień. Na podłogach leżą zielone dywany. Wnętrze jest rozświetlone dwoma rzędami żyrandoli.
Nabożeństwa.
Meczet jest czynny i służy miejscowej ludności muzułmańskiej do regularnych modlitw (pięć razy dziennie). Podczas modlitw nie wolno zwiedzać meczetu i należy poczekać na ich zakończenie (około 20 minut).

</doc>
<doc id="3050037" url="https://pl.wikipedia.org/wiki?curid=3050037" title="Rasul Dabo">
Rasul Dabo



</doc>
<doc id="3050038" url="https://pl.wikipedia.org/wiki?curid=3050038" title="Park Narodowy Isangano">
Park Narodowy Isangano

Park Narodowy Isangano – park narodowy w Zambii, w Prowincji Północnej. Zajmuje powierzchnię 840 km². Przyznano mu status parku narodowego w 1972. Podupada ze względu na osadnictwo ludzkie i brak funduszy. Przyczynia się to do niewielkiej ilości zwierzyny. W lipcu 2007 podjęto kroki przeciwdziałające tym problemom.
Geografia.
Park Narodowy Isangano zajmuje powierzchnię 840 km². Znajduje się w Zambii, w Prowincji Północnej, w dystryktach Luwingu i Kasama. Leży w większości na obszarze równiny zalewowej, porośniętej bagnistym lasem i zbiorowiskami traw. Należy do Bangweulu Swamps. Od wschodu ogranicza go rzeka Chambeshi, od zachodu Bangweulu Flats. Park położony jest na wysokości 1100 m nad poziomem morza.
Historia.
Isangano stał się obszarem chronionym w 1957. Uzyskał status parku narodowego w Rozporządzeniu nr 42. Podupadł po uzyskaniu tego statusu z powodu braku wsparcia finansowego, rozwoju infrastruktury oraz wzrostu kłusownictwa i nielegalnego osadnictwa. W lipcu 2007 rząd Zambii podjął kroki zmierzające do eksmisji nielegalnych mieszkańców uchwałą Provincial Development Coordinating Committee. Dzięki wprowadzeniu jej w życie w parku można rozpocząć odnawianie przyrody.
Przyroda.
Isangano nie szczyci się współcześnie dużym zróżnicowaniem ekosystemu. Zasoby i zróżnicowanie fauny zmalało z powodu wspominanego nielegalnego osadnictwa ludzkiego i samozaopatrzeniowego polowania przez żyjących na terenie parku. Prócz różnych gatunków migrujących i ptaków wodnych w Isangano spotyka się koby liczi, antylopy z rodzaju "Redunca", oribi i sitatungi.

</doc>
<doc id="3050039" url="https://pl.wikipedia.org/wiki?curid=3050039" title="Lophochernes frater">
Lophochernes frater

Lophochernes frater – gatunek zaleszczotka z rodziny Cheliferidae i rodzaju "Lophochernes".
Występowanie.
Gatunek jest endemitem Zambii.

</doc>
<doc id="3050042" url="https://pl.wikipedia.org/wiki?curid=3050042" title="Louise Howard">
Louise Howard

Louise Howard (ur. 26 grudnia 1880 w Londynie, zm. 11 marca 1969) – angielska agronomka, zwolenniczka rolnictwa ekologicznego. Urodziła się w Kensington, w Londynie jako czwarta córka i najmłodsza z piątki dzieci kupca Carla Hermanna Ernsta Matthaei oraz Louise Henriette Elizabeth Sueur, która zajmowała się muzyką. Jej najstarszą siostrą była botanik Gabrielle Howard. Jej rodzina miała niemieckie, francuskie i szwajcarskie pochodzenie. Howard uczęszczała do szkoły wyższej w South Hampstead, dzielnicy Londynu, oraz Newnham College w Cambridge. Po uzyskaniu wielu stypendiów i nagród, zakończyła studia z wysokim wynikiem. Następnie pracowała w Newnham College. Podczas I Wojny Światowej została zwolniona z pracy ze względu na fakt, że jej ojciec był z pochodzenia Niemcem. Od 1920 r. była członkiem Międzynarodowej Organizacji Pracy.

</doc>
<doc id="3050043" url="https://pl.wikipedia.org/wiki?curid=3050043" title="Piąta władza">
Piąta władza

Piąta władza (ang. "The Fifth Estate") – belgijsko-amerykańsko-brytyjski film biograficzny z 2013 roku w reżyserii Billa Condona. Wyprodukowany przez DreamWorks Pictures. W rolę Juliana Assange’a, australijskiego aktywisty internetowego, dziennikarza, programisty i założyciela WikiLeaks wystąpił Benedict Cumberbatch, natomiast rolę Daniela Domscheita-Berga, niemieckiego informatyka oraz byłego współpracownika Juliana Assange’a w projekcie WikiLeaks zagrał Daniel Brühl.
Światowa premiera filmu miała miejsce 5 września 2013 roku podczas 38. Międzynarodowego Festiwalu Filmowego w Toronto. W Polsce premiera filmu odbyła się 25 października 2013 roku.
Fabuła.
Australijczyk Julian Assange (Benedict Cumberbatch) i Niemiec Daniel Domscheit-Berg (Daniel Brühl) zakładają portal internetowy WikiLeaks, na którym anonimowi demaskatorzy zamieszczają tajne dokumenty dotyczące rządów i korporacji. Wkrótce serwis obnaża więcej spisków i nadużyć władzy, niż jakiekolwiek medium na świecie...
Obsada.
i inni

</doc>
<doc id="3050047" url="https://pl.wikipedia.org/wiki?curid=3050047" title="Charly Musonda (ur. 1969)">
Charly Musonda (ur. 1969)

Charles „Charly” Musonda (ur. 22 sierpnia 1969 w Mufulirze) – zambijski piłkarz występujący na pozycji pomocnika.
Kariera klubowa.
Charly Musonda rozpoczynał karierę w klubie ze swojego rodzinnego miasta Mufulira Wanderers. W rozgrywkach ligowych zadebiutował już w wieku 16 lat. W marcu 1986 podpisał kontrakt z Cercle Brugge, w związku z czym od początku sezonu 1986/1987 występował już w Belgii. Po roku przeniósł się do Brukseli, gdzie związał się z tamtejszym Anderlechtem aż na dekadę. W tym czasie zagrał dla „Fiołków” w 109 meczach strzelając 6 goli. Czterokrotnie sięgał z kolegami po tytuł mistrzów kraju, trzy razy zdobył Puchar Belgii. Rozegranie większej ilości spotkań i osiągnięcie kolejnych sukcesów w znacznej mierze uniemożliwiły mu kontuzje, które notorycznie nękały go od 1991 roku. Po rozstaniu z drużyną ze Stade Constant Vanden Stock przeszedł do Energie Cottbus jednak nie zagrał tam w żadnym spotkaniu, toteż w wieku 29 lat z powodu trapiących go urazów zakończył profesjonalną karierę.
Kariera reprezentacyjna.
Musonda od samego początku swojej kariery był wyróżniającym się graczem ligi zambijskiej. W reprezentacji Zambii zadebiutował jeszcze w 1985 roku. W sumie dla drużyny narodowej wystąpił 48 razy i zdobył 4 bramki. Zagrał na Igrzyskach Olimpijskich w Seulu oraz w Pucharze Narodów Afryki 1986. Charly Musonda miał być na pokładzie samolotu, który 27 kwietnia 1993 rozbił się u wybrzeży Gabonu. Zginęli wówczas wszyscy znajdujący się na pokładzie członkowie załogi oraz pasażerowie, którymi byli piłkarze i sztab reprezentacji Zambii. Musonda przebywał tego feralnego dnia w Belgii lecząc kolejną kontuzję kolana.
Życie prywatne.
Charly Musonda jest ojcem Lamishy (ur. 1992), Tiki (ur. 1994) i Charlesa jr. (ur. 1996). Wszyscy trzej zostali piłkarzami.

</doc>
<doc id="3050054" url="https://pl.wikipedia.org/wiki?curid=3050054" title="Elisabeth Tadich">
Elisabeth Tadich

Elisabeth Tadich (ur. 11 października 1976 w Shepparton) – australijska kolarka szosowa, srebrna medalistka mistrzostw świata.
Kariera.
Największy sukces w karierze Elisabeth Tadich osiągnęła w 1997 roku, kiedy zdobyła srebrny medal w wyścigu ze startu wspólnego na mistrzostwach świata w San Sebastián. W zawodach tych wyprzedziła ją jedynie Włoszka Alessandra Cappellotto, a trzecie miejsce zajęła Francuzka Catherine Marsal. Trzykrotnie zdobywała medale mistrzostw kraju, w tym złoty w wyścigu ze startu wspólnego w 1995 roku. Znalazła się w składzie reprezentacji Australii na igrzyskach olimpijskich w Atlancie w 1996 roku, ale zrezygnowała ze startu. Nigdy nie wystąpiła na igrzyskach olimpijskich.

</doc>
<doc id="3050058" url="https://pl.wikipedia.org/wiki?curid=3050058" title="Danielle Williams">
Danielle Williams

Danielle Williams (ur. 14 września 1992) – jamajska lekkoatletka specjalizująca się w biegu na 100 metrów przez płotki.
Złota medalistka mistrzostw Ameryki Środkowej i Karaibów juniorów w Santo Domingo (2010). W tym samym roku zajęła 4. miejsce na światowym czempionacie juniorów w Moncton. Wicemistrzyni mistrzostw panamerykańskich juniorów (2011). W 2013 zdobyła brąz uniwersjady w Kazaniu oraz dotarła do półfinału mistrzostw świata w Moskwie, a dwa lata później w Pekinie została mistrzynią świata. W 2019 zdobyła brąz na światowym czempionacie w Dosze.
Złota medalistka mistrzostw Jamajki. Stawała na podium CARIFTA Games.
Jej przyrodnią siostrą jest Shermaine Williams.

</doc>
<doc id="3050060" url="https://pl.wikipedia.org/wiki?curid=3050060" title="San Pablo (San Marcos)">
San Pablo (San Marcos)

San Pablo – miasto na południowym zachodzie Gwatemali, w departamencie San Marcos. Według danych szacunkowych z 2012 roku liczba mieszkańców wynosiła 24 207 osób. 
San Pablo leży około 34 km na zachód od stolicy departamentu – miasta San Marcos oraz około 22 km na wschód od rzeki Suchiate, będącej w tym miejscu rzeką graniczną pomiędzy Gwatemalą a meksykańskim stanem Chiapas.
Leży na wysokości 610 metrów nad poziomem morza, u podnóża gór Sierra Madre de Chiapas.
Gmina San Pablo.
Miasto jest także siedzibą władz gminy o tej samej nazwie, która jest jedną z dwudziestu dziewięciu gmin w departamencie. W 2012 roku gmina liczyła 52 947 mieszkańców. Gmina jak na warunki Gwatemali jest niewielka, a jej powierzchnia obejmuje 44 km². Mieszkańcy gminy utrzymują się głównie z rolnictwa. W rolnictwie dominuje uprawa kukurydzy, cytrusów. Zajmują się też pozyskiwaniem lateksu z kauczukowca.

</doc>
<doc id="3050062" url="https://pl.wikipedia.org/wiki?curid=3050062" title="Anthony Rysz">
Anthony Rysz

Anthony Rysz (ur. 1924, zm. 20 marca 2015) – amerykański duchowny polskiego pochodzenia, biskup diecezji centralnej PNKK w latach 1969-1999.
Życiorys.
Studiował na Uniwersytecie w Scranton. W czasie II wojny światowej wstąpił do amerykańskich sił zbrojnych i jako żołnierz piechoty morskiej uczestniczył w działaniach wojennych na Pacyfiku. 
Po odejściu ze służby wojskowej zaangażował się w życie kościelne, a następnie wstąpił do seminarium duchownego PNKK. 19 października 1950 roku przyjął w Scranton święcenia kapłańskie z rąk biskupa Johna Misiaszka. Był wikarym parafii katedralnej w Scranton. W 1954 roku został proboszczem w Dupont. W 1964 roku został dziekanem senioratu Scranton.
Na XII Synodzie PNKK w Manchester został wybrany biskupem. Sakrę otrzymał 26 czerwca 1968 roku w Scranton. W latach 1968-1999 był proboszczem parafii katedralnej św. Stanisława w Scranton. W 1968 roku biskup koadiutor diecezji centralnej PNKK, a następnie w latach 1969-1999 biskup diecezji centralnej PNKK. 
Od 1980 roku reprezentował episkopat PNKK w rozmowach dwustronnych z Kościołem katolickim. Po przejściu na emeryturę został administratorem parafii PNKK w Nanticoke. W 2008 roku był sygnatariuszem Unii Scrantońskiej.

</doc>
<doc id="3050064" url="https://pl.wikipedia.org/wiki?curid=3050064" title="Linda Jackson">
Linda Jackson

Linda Jackson (ur. 13 listopada 1958 w Montrealu) – kanadyjska kolarka szosowa, brązowa medalistka mistrzostw świata.
Kariera.
Pierwszy sukces w karierze Linda Jackson osiągnęła w 1994 roku, kiedy zdobyła srebrny medal w wyścigu ze startu wspólnego podczas igrzysk Wspólnoty Narodów w Victorii. Wynik ten powtórzyła na rozgrywanych cztery lata później igrzyskach Wspólnoty Narodów w Kuala Lumpur. W międzyczasie wywalczyła brązowy medal w tej samej konkurencji na mistrzostwach świata w Lugano w 1996 roku. W zawodach tych wyprzedziły ją jedynie Szwajcarka Barbara Heeb oraz Litwinka Rasa Polikevičiūtė. W 1996 roku wystartowała także na igrzyskach olimpijskich w Atlancie, gdzie była dziewiąta w indywidualnej jeździe na czas, a wyścigu ze startu wspólnego nie ukończyła. Ponadto wielokrotnie zdobywała medale mistrzostw kraju, w tym sześć złotych.

</doc>
<doc id="3050066" url="https://pl.wikipedia.org/wiki?curid=3050066" title="San Pedro Sacatepéquez (San Marcos)">
San Pedro Sacatepéquez (San Marcos)

San Pedro Sacatepéquez – miasto na południowym zachodzie Gwatemali, w departamencie San Marcos. Według danych statystycznych z 2002 roku liczba mieszkańców wynosiła 31 783 osób. 
San Pedro Sacatepéquez jest miastem bliźniaczym z miastem San Marcos będącym stolicą departamentu. Miasta są połączone w jeden organizm miejski a granica jest umowna. Leży na wysokości 2330 metrów nad poziomem morza, w górach Sierra Madre de Chiapas. 
Gmina San Pedro Sacatepéquez.
Miasto jest także siedzibą władz gminy o tej samej nazwie, która jest jedną z dwudziestu dziewięciu gmin w departamencie. W 2012 roku gmina liczyła 69 236 mieszkańców. Gmina jak na warunki Gwatemali jest niewielka, a jej powierzchnia obejmuje 148 km². Mieszkańcy gminy utrzymują się głównie z rolnictwa i turystyki. W rolnictwie dominuje uprawa kukurydzy, pszenicy oraz ziemniaków.

</doc>
<doc id="3050069" url="https://pl.wikipedia.org/wiki?curid=3050069" title="Independence Stadium (Zambia)">
Independence Stadium (Zambia)

Independence Stadium – wielofunkcyjny stadion w Lusace, w Zambii przeznaczony głównie do piłki nożnej i lekkoatletyki.

</doc>
<doc id="3050070" url="https://pl.wikipedia.org/wiki?curid=3050070" title="Diecezja Oyo">
Diecezja Oyo

Diecezja Oyo – diecezja rzymskokatolicka w Nigerii. Powstała w 1949 jako prefektura apostolska. Diecezja od 1963.

</doc>
<doc id="3050072" url="https://pl.wikipedia.org/wiki?curid=3050072" title="Barbara Heeb">
Barbara Heeb

Barbara Heeb (ur. 13 lutego 1969 w Appenzell) – szwajcarska kolarka szosowa, złota medalistka mistrzostw świata.
Kariera.
Największy sukces w karierze Barbara Heeb osiągnęła w 1996 roku, kiedy zdobyła złoty medal w wyścigu ze startu wspólnego podczas mistrzostw świata w Lugano w 1996 roku. W zawodach tych wyprzedziła bezpośrednio Litwinkę Rasę Polikevičiūtė i Kanadyjkę Lindę Jackson. W tym samym roku wystartowała także na igrzyskach olimpijskich w Atlancie, gdzie była ósma w wyścigu ze startu wspólnego. Był to jej najlepszy występ olimpijski. Ponadto w 1996 roku wygrała włoski Giro della Toscana Femminile i niemiecki Eschborn-Frankfurt City Loop, a w latach 1997 i 1998 niemiecki Rund um die Nürnberger Altstadt. Kilkakrotnie zdobywała medale mistrzostw kraju, w tym cztery złote.

</doc>
<doc id="3050073" url="https://pl.wikipedia.org/wiki?curid=3050073" title="Diecezja Osogbo">
Diecezja Osogbo

Diecezja Osogbo – diecezja rzymskokatolicka w Nigerii. Powstała w 1995.
Bibliografia.
Gcatholic

</doc>
<doc id="3050074" url="https://pl.wikipedia.org/wiki?curid=3050074" title="Freddie Pendleton">
Freddie Pendleton

Freddie Pendleton (ur. 5 stycznia 1963) – amerykański bokser, były mistrz świata IBF w kategorii lekkiej.
Kariera zawodowa.
Pendleton miał bardzo krótką karierę amatorską, nie obfitowała w sukcesy, a zakończył ją bardzo przeciętnym bilansem 1. zwycięstwo i 5. porażek. W 1981 r. zadebiutował na zawodowym ringu, mając 18 lat. W swoim pierwszym pojedynku przegrał z rodakiem, innym debiutantem Rayem Evansem. Amerykaninowi nie wiodło się zbyt dobrze, bo do końca 1985 r. stoczył 27 walk, z których wygrał 13, 13 przegrał i 1 zremisował. W tym okresie zmierzył się z wieloma czołowymi bokserami, m.in. byłym mistrzem świata wagi lekkiej Hilmerem Kentym, Frankiem Randallem. W listopadzie 1985 r. zmierzył się z Jimmym Paulem, aktualnym wtedy mistrzem świata IBF w kategorii lekkiej. Pendleton przegrał jednogłośnie na punkty w 10-rundowej walce, w której stawce nie był tytuł. Walka była bardzo wyrównana i gdyby nie 2 nokdauny, Pendleton prawdopodobnie by zwyciężył.
12 marca 1986 r. Pendleton zmierzył się z byłym mistrzem świata kategorii superpiórkowej, Rogerem Mayweatherem. Skazywany na porażkę Amerykanin pokonał Mayweathera przez techniczny nokaut w 8. rundzie, zadając mu 4. porażkę w karierze. Mayweather niecałe 2 lata później zdobył tytuł w drugiej kategorii – lekkopółśredniej, który obronił czterokrotnie. Niecały miesiąc później, Pendleton przystąpił do kolejnej walki, mając za rywala Sheltona LeBlanca, który jako amator zwyciężył w prestiżowym turnieju – Golden Gloves. Pendleton zwyciężył jednogłośnie na punkty, mając rywala na deskach w 5. rundzie. 4 lipca zmierzył się z Frankiem Randallem, z którym przegrał w 1985 r. przez techniczny nokaut w 5. rundzie (walkę wtedy uniemożliwiła mu kontuzja nosa). Tym razem również faworytem pojedynku był Randall, ale Pendleton niespodziewanie wysoko postawił poprzeczkę, a po 12 rundach sędziowie orzekli remis. Jeden sędzia w pojedynku wskazał na Pendletona, drugi na Randalla, a trzeci arbiter nie wytypował wygranego, punktując remisowy werdykt. W 1986 r. stoczył jeszcze 2 walki, obydwie przegrał, przegrywając m.in. rewanżowy pojedynek z LeBlancem.
3 kwietnia 1987 r. rywalem Pendletona był nieaktualny już mistrz świata kategorii lekkiej – Livingstone Bramble. Po 10 rundach, sędziowie ogłosili remis ze wskazaniem na Pendletona, który po raz kolejny nie będąc faworytem pozytywnie zaskoczył. W 1987 r. stoczył jeszcze 2 pojedynki, pokonując mistrza USA stanu Teksas – Ronalda Ronald Haynesa oraz zdobywając pas USBA po zwycięstwie nad Elvisem Perezem.
12 lutego 1988 r. Pendleton wyszedł na ring po raz kolejny, mając za rywala Portorykańczyka Sammy'ego Fuentesa. Pendleton niespodziewanie zwyciężył, a zrobił to w nieprawdopodobny sposób, nokautując rywala w 15. sekund. Fuentes 7 lat później został mistrzem świata WBO w kategorii junior półśredniej, pokonując Fidela Avendano. W kolejnej walce Pendleton pokonał przez TKO w 4. rundzie uczestnika Igrzysk Olimpijskich w 1984 r. reprezentanta Bahamów Steve'a Larrimore'a. 10 lipca 1988 r. jego rywalem był Livingstone Bramble, były mistrz świata wagi lekkiej, z którym ponad rok wcześniej Pendleton zremisował. Tym razem Pendleton odniósł zwycięstwo, pokonując boksera z Saint Kitts i Nevis przez TKO w 10. rundzie. Bramble nie mógł kontynuować walki na skutek rozcięć, a po 10 rundach niejednogłośnie prowadził na punkty Amerykanin. W 1988 r. Pendleton stoczył jeszcze dwa pojedynki. 13 września pokonał mistrza Afryki, reprezentanta Ghany Akweia Addo, a 22 listopada przegrał przez nokaut w ostatniej, 10. rundzie z Johnem Montesem. Pendleton kontrolował ten pojedynek, prowadząc wysoko na punkty, ale Montes przełamał rywala, posyłając go 2 razy na deski.

</doc>
<doc id="3050075" url="https://pl.wikipedia.org/wiki?curid=3050075" title="Patsy Maegerman">
Patsy Maegerman

Patsy Maegerman (ur. 11 lipca 1972 w Aalst) – belgijska kolarka szosowa, srebrna medalistka mistrzostw świata.
Kariera.
Największy sukces w karierze Patsy Maegerman osiągnęła w 1994 roku, kiedy zdobyła srebrny medal w wyścigu ze startu wspólnego podczas mistrzostw świata w Agrigento. W zawodach tych wyprzedziła ją jedynie Norweżka Monica Valvik, a trzecie miejsce zajęła Jeanne Golay z USA. Był to jedyny medal wywalczony przez Patsy Maegerman na międzynarodowej imprezie tej rangi. Kilkakrotnie zdobywała medale mistrzostw kraju, lecz nigdy nie zwyciężyła.

</doc>
<doc id="3050078" url="https://pl.wikipedia.org/wiki?curid=3050078" title="Tosŏn sa">
Tosŏn sa

Tosŏn sa (도선사 Klasztor Drogi Zgromadzenia) – koreański klasztor szkoły sŏn.
Historia klasztoru.
Początkowo przyszły wielki klasztor był tylko małą pustelnią wybudowaną w 862 roku na górze Samgak poniżej jej trzech szczytów. Budowniczy klasztoru, mistrz Tosŏn, uważał, że chociaż góry i rzeki są esencjonalnie piękne, to jest wiele głębokich dolin, które mogą być splądrowane przez złodziei i zalane przez powodzie. Dlatego zalecał budowanie klasztorów, stup i posągów Buddy, aby ochraniać kraj. Zalecał także, aby budować klasztory w najsłabszych regionach kraju oraz stupy w niekorzystnych geomantycznie miejscach, aby zmienić ich złą energię. Jego idee tak wpłynęły na króla Taejo (pan. 918-943), że wybudował ponad 3800 świątyń i klasztorów.
W klasztorze znajduje się siedmiometrowej wysokości posąg bodhisattwy Awalokiteśwary, który według legendy został wyciosany przez Tosŏna nadnaturalnymi mocami. Monument ten dalej znajduje się w tym klasztorze i ludzie doświadczają tu wielu cudownych uzdrowień.
Obecnie klasztor znajduje się w rejonie Narodowego Park Bukhansan.

</doc>
