<doc id="3054496" url="https://pl.wikipedia.org/wiki?curid=3054496" title="Jadwiga (winorośl)">
Jadwiga (winorośl)

Jadwiga – odmiana uprawna winorośli wyhodowana w 1907 r. przez Ignacego Urbańskiego, nauczyciela z Pleszewa w Wielkopolsce. Jest to krzyżówka odmian Julianna i Agostenga.
Charakterystyka winorośli.
Wzrost krzewu umiarkowany. Pędy sztywne i proste, zaczerwienione od strony grzbietowej międzywęźli. Liście 5-klapowe z głębokimi zatokami bocznymi i zatoką przy ogonkową w kształcie litery U (jak u odmiany Chasselas). Kwiaty obupłciowe (samopylne). Wierzchołki pędów (koronki) całkowicie otwarte (jak u winorośli właściwej). Płodność dolnych trzech pąków u nasady łozy bardzo słaba. Grona średniej długości około 12 cm i masie ok. 190g w kształcie stożka, zagęszczone. Jagody zielonożółte, szeroko-elipsoidalne do okrągłych o średnicy ok. 18 mm i masie około 2g najczęściej z trzema nasionami. Miąższ kruchy o neutralnym smaku.
Fenologia.
Dojrzewa wcześnie, po około dwóch tygodniach po odmianie Perła Czabańska, prawie równocześnie z odmianą Pinot Noir Precoce. Suma aktywnych temperatur około 2200 zależnie od stanowiska uprawy. W polskich warunkach klimatycznych wymaga ochrony przed przemarzaniem. Drewnienie łozy słabe. Podatna na choroby grzybowe.
Cięcie.
Dobrze owocuje przy długim cięciu na 8-12 pąków.
Rozpowszechnienie.
W okresie międzywojennym powszechnie uprawiana w Wielkopolsce
Występuje w zbiorach ampelograficznych Białorusi, Ukrainy i Czech. W Polsce jedynie w prywatnych kolekcjach amatorskich.

</doc>
<doc id="3054497" url="https://pl.wikipedia.org/wiki?curid=3054497" title="Szaptalizacja">
Szaptalizacja

Szaptalizacja – proces stosowany w winiarstwie, polegający na dosładzaniu moszczu, by w trakcie fermentacji osiągnąć wyższy poziom alkoholu. Nazwa pochodzi od nazwiska francuskiego ministra spraw wewnętrznych i chemika Jean-Antoine’a Chaptala, który spopularyzował tę metodę, choć nie był jej wynalazcą.
W zależności od techniki uprawy, klimatu i pogody w danym roczniku winogrona mogą nie osiągnąć pożądanego stopnia dojrzałości, a więc cukru, który przefermentuje w alkohol. Szaptalizacja była wykorzystywana w północnej i środkowej Francji od przełomu XVIII i XIX wieku. Stosowana ilość cukru odpowiadała nie więcej niż 2% alkoholu, a sam cukier jest często pozyskiwany z innych winogron lub z trzciny cukrowej albo buraków cukrowych. Wcześniej używano także miodu. Cukier nie jest dodawany wprost, ale rozpuszczany w odlanym moszczu, a po całkowitym rozpuszczeniu roztwór jest wlewany do kadzi fermentacyjnej. Jeśli moszcz jest macerowany lub fermentowany wraz ze skórkami (przede wszystkim w produkcji wina czerwonego), ze względu na trudność pomiaru ciężaru właściwego i przez to ocenę potencjalnej mocy wina szaptalizacja może być przeprowadzana kilkakrotnie, ale na mniejszą skalę.
Ocieplenie lata, rozwój winogrodnictwa (m.in. przycinanie liści, ograniczanie zbiorów) pozwoliły na ograniczenie sztucznego dosładzania. Praktyka jest ograniczona do chłodniejszych regionów, gdzie wina mają pożądaną kwasowość, ale mogą nie osiągać wymaganego poziomu alkoholu.
Liczne apelacje definiują, czy wino oznaczane może być szaptalizowane, a jeśli tak, czy jest to praktyką dopuszczalną zawsze (np. większość Alzacji do 1,5%), czy też w przypadku pogody niesprzyjającej dojrzewaniu gron (np. Saint-Émilion). Regulacje prawne mają na celu skłonienie winiarzy, by nie przyspieszać niepotrzebnie zbiorów, a później nadmiernie szaptalizować produkt, a raczej pozwolić winogronom dojrzeć, na ile to możliwe, samodzielnie.
Do innych metod, które zwiększają koncentrację wina, należą m.in. dodawanie koncentratu winogronowego oraz zagęszczanie moszczu poprzez usunięcie wody w procesie wymrażania albo odwróconej osmozy.

</doc>
<doc id="3054498" url="https://pl.wikipedia.org/wiki?curid=3054498" title="Pałac w Smolenicach">
Pałac w Smolenicach

Pałac w Smolenicach () – pałac, określany również jako zamek, znajdujący się w słowackiej miejscowości Smolenice.
Budowla wznosi się nad wsią, na zboczach Małych Karpat. W średniowieczu, od XIV wieku, w tym miejscu istniał zamek obronny, strzegący szlaku handlowego z Węgier do Czech (tzw. Czeska Droga). Twierdza, pierwotnie królewska, następnie należąca do rodów Országh oraz Erdődy, w 1777 roku trafiła w ręce rodziny Pálffy, którzy, przenosząc centrum swoich włości do miejscowości Moravský Svätý Ján, przestały o nią dbać (również z powodu braku funduszy).
W czasie wojen napoleońskich zamek spłonął – przetrwała jedynie część murów oraz pięcioboczna wieża. Ruinę w II połowie XIX wieku, w wyniku procesów sądowych, odzyskał Mór Pálffy, a po nim jego syn József. Ten ostatni w 1887 roku rozpoczął pierwsze prace rekonstrukcyjne, zaczynając od baszt. Projekt architekta Jozefa Huberta przewidywał budowę na starych murach pałacu w stylu romantyczno-historycznym, który pełniłby rolę rodowej siedziby. Prace, przerwane w okresie I wojny światowej (do tego czasu prowizorycznie skończono niektóre pomieszczenia, w których umieszczono archiwum rodzinne), prowadzone były bardzo wolno i aż do 1945 roku, kiedy obiekt był w rękach Pálffych, nie zostały zakończone.
Po nacjonalizacji zamek przejęło państwo czechosłowackie i w 1953 roku przekazało Słowackiej Akademii Nauk - dokończyło też prace budowlane, ostatnie w latach 50 i 60. XX wieku, co czyni pałac najmłodszym na Słowacji. Długi okres budowy spowodował też, że obecnie ciężko określić styl, w jakim pałac reprezentuje.
Do niedawna pałac był używany tylko jako centrum kongresowe i noclegowe dla zagranicznych gości Akademii, obecnie, w miesiącach letnich, udostępnia się go turystom do zwiedzania; istnieje też możliwość noclegu.
Wokół pałacu rozciąga się park angielski. W pobliżu biegną też dwa szlaki turystyczne - z centrum wsi na Záruby, najwyższy szczyt Małych Karpatach, oraz do ośrodka turystycznego "Jahodník".

</doc>
<doc id="3054503" url="https://pl.wikipedia.org/wiki?curid=3054503" title="Tichon (Bobow)">
Tichon (Bobow)

Tichon, imię świeckie Wiktor Dmitrijewicz Bobow (ur. 12 września 1954 w Pierwouralsku) – rosyjski biskup prawosławny.
Życiorys.
Ukończył szkołę średnią w Tobolsku. W 1972 podjął pracę ślusarza i w tym samym roku przyjął chrzest. W latach 1973–1976 uczył się w technikum weterynaryjnym w Tobolsku. Następnie studiował w Moskiewskiej Akademii Weterynaryjnej im. K. Skriabina, a po jej ukończeniu w latach 1981–1992 był starszym pracownikiem naukowym we Wszechrosyjskim Naukowo-Badawczym Weterynaryjnej Entomologii i Arachnologii. W 1989 obronił pracę kandydacką.
25 sierpnia 1992 w soborze Opieki Matki Bożej w Tobolsku złożył wieczyste śluby mnisze przed biskupem tobolskim i tiumeńskim Dymitrem, przyjmując imię zakonne Tichon na cześć św. Tichona Zadońskiego. Biskup Dymitr 28 sierpnia 1992 wyświęcił go na hierodiakona, zaś 7 stycznia 1993 – na hieromnicha. W 1992 podjął naukę w seminarium duchownym w Tobolsku, gdzie był równocześnie słuchaczem i pracownikiem dydaktycznym. W 1995 został namiestnikiem monasteru Trójcy Świętej w Tiumeni. W latach 1997–2000 był dziekanem dekanatu tiumeńskiego, zaś w listopadzie 1999 został także rektorem szkoły duchownej w Tiumeni. W 2003 otrzymał godność archimandryty.
2 października 2013 otrzymał nominację Świętego Synodu na biskupa iszymskiego i aromaszewskiego. Jego chirotonia biskupia odbyła się 3 listopada tego samego roku w soborze Chrystusa Zbawiciela w Moskwie pod przewodnictwem patriarchy moskiewskiego i całej Rusi Cyryla.

</doc>
<doc id="3054505" url="https://pl.wikipedia.org/wiki?curid=3054505" title="Roman Jarosz">
Roman Jarosz

Roman Jarosz (ur. 1888 w Rawie Ruskiej, zm. 1932 w Paryżu) – polski malarz.
Po ukończeniu szkoły kadetów w 1909 rozpoczął studia w pracowni Teodora Axentowicza w Akademii Sztuk Pięknych w Krakowie. Dwa lata później wyjechał do Monachium, gdzie od 28 października 1911 przez krótki czas studiował w tamtejszej Akademii Sztuk Pięknych w klasie rysunkowej. W tym samym roku znalazł się w Paryżu, gdzie uczęszczał na lekcje malarstwa do Maurice Denisa. Po wybuchu I wojny światowej walczył w szeregach Legii Cudzoziemskiej, a po odzyskaniu przez Polskę niepodległości w Wojsku Polskim. Uczestniczył w wojnie polsko-bolszewickiej, a następnie powrócił do Paryża, gdzie kontynuował naukę w École des Beaux-Arts. Prace Romana Jarosza uczestniczyły w organizowanych w Paryżu wystawach m.in. Salonie Jesiennym i Salonie Niezależnych, jego obrazy prezentowano również w Polsce. Tematem jego prac były kwiaty, martwe natury i pejzaże. Największą popularność przyniosło mu malowanie scen z życia Paryża, które przedstawiały place, ulice i targi. Zmarł w Paryżu mając 43 lata.

</doc>
<doc id="3054506" url="https://pl.wikipedia.org/wiki?curid=3054506" title="Narodziny Marii (obraz El Greca)">
Narodziny Marii (obraz El Greca)

Narodziny Marii – obraz przypisywany hiszpańskiemu malarzowi pochodzenia greckiego Dominikosowi Theotokopulosowi, znanego jako El Greco.
Pierwotnie obraz znajdował się w barcelońskiej kolekcji, by następnie trafić do kolekcji Fundacji E.G. Bührlego w Zurychu. Jego autorstwo jest sporne: Harold Wethey w swojej monografii pt. "El Greco and his school" podważa atrybucję dzieła. José Gudiol, jak i wcześniej Cossío i José Camón Aznar uznają pracę za częściowo dzieło El Greca i jednego z jego uczniów, ale raczej nie jego syna Jorga Manuela.
Obraz prawdopodobnie jest szkicem do innej ostatecznej wersji. Postacie są wydłużone, niedokończone, ich kończyny ledwo zaznaczone. Postacie przypominają te z górnej części wersji "Zwiastowania" ze Szpitala Tavera z 1614 roku.

</doc>
<doc id="3054507" url="https://pl.wikipedia.org/wiki?curid=3054507" title="Stanisław Smoleń">
Stanisław Smoleń

Stanisław Smoleń (ur. 5 sierpnia 1927 w Męcinie zm. 11 lutego 2021 w Szczecinie) – generał brygady WP.
1943-1945 był uczniem szkoły rzemieślniczej, a od 1946 liceum w Nowym Sączu. 1948-1950 mechanik-kierowca w 8 pułku czołgów w Tarnowie, gdzie skończył podoficerską szkołę broni pancernej. W 1950 przeniesiony do rezerwy, w 1951 skończył liceum. W maju 1951 ponownie powołany do WP, skończył ze stopniem chorążego kurs podchorążych w Technicznej Oficerskiej Szkole Wojsk Pancernych i Zmechanizowanych w Poznaniu. Pomocnik dowódcy kompanii w 6 pułku czołgów ciężkich we Wrocławiu, od 1955 kierownik warsztatów remontowych w 15 Szkolnym Pułku Czołgów w Gliwicach. 1958-1959 zaocznie studiował na Wydziale Mechanicznym Politechniki Gliwickiej, a 1959-1964 w WAT w Warszawie, po czym został magistrem inżynierem i starszym pomocnikiem kierownika sekcji technicznej 82 pułku zmechanizowanego w Kołobrzegu. Pomocnik, potem starszy pomocnik szefa wydziału technicznego 8 Dywizji Zmechanizowanej. W 1969 został zastępcą dowódcy 16 pułku czołgów ds. technicznych w Słupsku, od 1972 szef Służb Technicznych - zastępca dowódcy 12 Dywizji Zmechanizowanej w Szczecinie. W 1977 skończył Podyplomowe Studium Operacyjno-Strategiczne w Akademii Sztabu Generalnego WP w Warszawie, 1978-1982 szef Służby Czołgowo-Samochodowej Pomorskiego Okręgu Wojskowego w Bydgoszczy, później do 1989 był szefem Służb Technicznych - zastępcą dowódcy POW ds. technicznych. Jesienią 1984 przewodniczący Rady Państwa prof. Henryk Jabłoński nadał mu stopień generała brygady. 1989-1990 szef Wojewódzkiego Sztabu Wojskowego w Szczecinie. W maju 1991 przeszedł w stan spoczynku, mieszkał w Szczecinie.

</doc>
<doc id="3054508" url="https://pl.wikipedia.org/wiki?curid=3054508" title="Ragnvald Knaphövde">
Ragnvald Knaphövde

Ragnvald Knaphövde lub Ragvald (pol. "Ragnwald Okrągłogłowy") – król Szwecji w latach ok. 1125 do ok. 1130. Data urodzenia Ragnvalda jest nieznana oraz wiadomości o jego pochodzeniu są niepewne. Według islandzkiego wykazu królów szwedzkich, datowanego na początek XIV w., miał być synem Olofa Näskonunga.
Dynastia Stenkilów, panująca od ok. 1060 r. w niespokojnych czasach walk wewnętrznych pomiędzy kolejnymi pretendentami do tronu, wygasła wraz ze śmiercią króla Inge II Młodszego ok. 1125 r. Pretensje do tronu wysunął wówczas książę duński Magnus Nilsson (duń. "Magnus Nielsen"), syn Małgorzaty Fredkulli, córki króla Inge I Starszego. Prawdopodobnie został on uznany królem przez Gotów w Götaland.
Według potwierdzających się wzajemnie przekazów szwedzkich i duńskich mieszkańcy Svealandu obrali wówczas własnego króla o imieniu Ragnvald, w późniejszej tradycji nazywanego "Knaphövde" („Okrągłogłowy”). Spis władców przy Starszym Prawie Västergötlandu ("Äldre Västgötalagens kungalängd"; datowany na ok. 1240 r.) podaje, że odbywając zwyczajowy objazd prowincji wjechał do Västergötlandu nie biorąc wcześniej zakładników, co gwarantowałoby mu bezpieczeństwo osobiste. Było to pogwałceniem starego zwyczaju i poruszeni tym zuchwalstwem mieszkańcy Västergötlandu napadli na niego i zabili w miejscu o nazwie "Karllæpitt" (najprawdopodobniej chodzi tutaj o miejsce zebrań tingu w Karleby niedaleko Falköping). Informacje te, chociaż nie pada tam imię Ragnvalda, potwierdza kronika duńska Saxo Gramatyka.

</doc>
<doc id="3054511" url="https://pl.wikipedia.org/wiki?curid=3054511" title="Jan Socha">
Jan Socha

Jan Socha (ur. 21 listopada 1926 w Sokolnikach, zm. 30 sierpnia 2017 w Warszawie) – doktor, generał brygady WP.
Życiorys.
Syn Michała i Agnieszki. Do 1939 skończył 6 klas szkoły podstawowej w Sokolnikach, a w latach 1939–1941 we Lwowie 7 i 8 klasę sowieckiej „dziesięciolatki”. Podczas okupacji w latach 1941-1944 był pomocnikiem murarskimw firmach budowlanych. 12 sierpnia 1944 wstąpił we Lwowie ochotniczo do ludowego WP. Żołnierz 33 Pułku Piechoty 7 Dywizji Piechoty 2 Armii WP. Przeszedł szlak bojowy tego pułku jako dowódca drużyny w plutonie zwiadu konnego. Brał udział w forsowaniu Nysy Łużyckiej i walkach pod Budziszynem oraz na terenie Czech - posiada honorowe obywatelstwo miasta Stetti. 
Od września 1945 był żołnierzem Wojsk Ochrony Pogranicza (50 Odcinka WOP w Żybocinie (obecnie Stronie Śląskie)). Od sierpnia 1946 był słuchaczem Oficerskiej Szkoły Piechoty nr 1 w Krakowie, od 1947 we Wrocławiu. W 1948 został podporucznikiem i zastępcą dowódcy kompanii szkolnej ds. polityczno-wychowawczych. Potem był wykładowcą, starszym wykładowcą i kierownikiem Cyklu Nauk Społecznych w tej szkole. W latach 1954-1957 studiował w Wyższym Wojskowym Instytucie Pedagogicznym ZSRR w Leningradzie, później służył w Zarządzie Politycznym Śląskiego Okręgu Wojskowego we Wrocławiu, gdzie był lektorem, szefem Oddziału Propagandy i zastępcą szefa Zarządu. W latach 1957-1970 studiował na Wydziale Prawa Uniwersytetu Wrocławskiego, na którym w 1961 został magistrem, a w 1970 doktorem. W latach 1969-1973 był szefem Zarządu Propagandy i Agitacji Głównego Zarządu Politycznego WP w Warszawie, potem zastępcą dowódcy Warszawskiego Okręgu Wojskowego ds. politycznych - szefem Zarządu Politycznego WOW. Jesienią 1974 mianowany przez Radę Państwa PRL generałem brygady. Nominację otrzymał z rąk przewodniczącego Rady Państwa prof. Henryka Jabłońskiego. W latach 1987-1990 był attaché wojskowym przy Ambasadzie PRL w Pradze. Po powrocie zakończył zawodową służbę wojskową i przeszedł w stan spoczynku. Mieszkał w Warszawie. Pochowany na cmentarzu Powązki Wojskowe w Warszawie (kwatera D29-1-9).

</doc>
<doc id="3054513" url="https://pl.wikipedia.org/wiki?curid=3054513" title="Partia Komunistyczna (Serbia)">
Partia Komunistyczna (Serbia)

Komunistyczna Partia, skrócona KP (serb. Комунистичка партија / "Komunistička Partija") – komunistyczna partia polityczna z Serbii. Partia została zarejestrowana w 2010 roku. W wyborach do parlamentu w 2012 ugrupowanie uzyskało 0,74 procenta poparcia czyli 28.977 głosów i 0 miejsca w parlamencie.

</doc>
<doc id="3054522" url="https://pl.wikipedia.org/wiki?curid=3054522" title="Cabin in the Sky">
Cabin in the Sky



</doc>
<doc id="3054525" url="https://pl.wikipedia.org/wiki?curid=3054525" title="Tatyana Anisimova">
Tatyana Anisimova



</doc>
<doc id="3054529" url="https://pl.wikipedia.org/wiki?curid=3054529" title="Paproccy herbu Jastrzębiec">
Paproccy herbu Jastrzębiec

Paproccy herbu Jastrzębiec – polski ród szlachecki wywodzący się z ziemi dobrzyńskiej.
Gniazdem rodzinnym była wieś Paprotki-Bryski w powiecie rypińskim. Jedna z gałęzi rodu przeniosła się do ziemi chełmińskiej, a następnie do województwa lubelskiego.
Znanym przedstawicielem rodu był urodzony w 1543 roku, podczaszy dobrzyński, dziedzic Paprockiej Woli, Bartosz Paprocki, heraldyk.

</doc>
<doc id="3054531" url="https://pl.wikipedia.org/wiki?curid=3054531" title="Lockheed Ventura">
Lockheed Ventura

Lockheed Ventura – amerykański samolot bombowy i patrolowy, używany także jako myśliwiec nocny, zaprojektowany i budowany w firmie Lockheed Corporation. Ventura był zmilitaryzowaną wersją samolotu pasażerskiego Lockheed Model 18 Lodestar i powstał jako następca Lockheeda Hudson.
W okresie II wojny światowej używany był w wielu wersjach i rolach przez siły lotnicze Armii i Marynarki Stanów Zjednoczonych, Wielkiej Brytanii, Kanady, Australii, Nowej Zelandii i RPA, po wojnie używany był także przez siły powietrzne Francji, Włoch, Japonii, Holandii, Peru i Portugalii.
Z wyjątkiem nieudanego debiutu bojowego w barwach brytyjskiego RAF-u, samolot oceniany był bardzo wysoko przez jego użytkowników. Ventury były bardzo lubiane za ich solidną budowę, wytrzymałość oraz uzbrojenie
Historia.
W 1939, po wybuchu II wojny światowej, nowo utworzona brytyjska komisja British Purchasing Commision (BPC) zaczęła zamawiać duże ilości nowych samolotów, szczególnie ze Stanów Zjednoczonych, które miał uzupełnić i zastąpić samoloty będące już w służbie Royal Air Force (RAF). Komisja zwróciła się do Lockheeda z prośbą o zaprojektowanie samolotu patrolowego do zwalczania okrętów podwodnych (ZOP) o dużym zasięgu który miał zastąpić używany wówczas samolot patrolowy Lockheed Hudson. W odpowiedzi Lockheed zaproponował zmilitaryzowaną wersję samolotu pasażerskiego Lockheed Model 18 Lodestar. Nowy samolot który otrzymał oznaczenie fabryczne Model 37-21-01 przypominał nieco jego poprzednika, Hudsona, ale była to zupełnie nowa konstrukcja bazująca bezpośrednio na cywilnym Loadstarze.
W porównaniu z jego cywilnym odpowiednikiem, Model 37 otrzymał silniki o większej mocy, 2000-konne Pratt &amp; Whitney R-1850 S1A4-G Double Wasp, zmieniono także nieco kształt dolnej, tylnej części kadłuba gdzie w charakterystycznym uskoku zainstalowano dwa ruchome karabiny maszynowe kalibru 7,7 mm. W dwa takie same karabiny maszynowe zostało uzbrojone przednie, przeszklone stanowisko bombardiera oraz górna wieżyczka Boulton Paul Type C, dwa nieruchome karabiny zostały także umieszczone w górnej, przedniej części kadłuba bezpośrednio przed kabiną pilota.
Użycie silników o większej mocy niż w oryginalnym samolocie cywilnym wprowadziło problem konstrukcyjny, którego rozwiązanie stanowiło jedną z najbardziej charakterystycznych cech Ventury. Brytyjczycy chcieli aby nowy samolot wszedł do produkcji jak najszybciej, bez żadnych poważnych zmian do jego konstrukcji, ale użycie silników o większej mocy wymagało zainstalowania śmigieł o większej średnicy i przeniesienia gondoli silnikowych dalej od kadłuba. Aby tego uniknąć, zdecydowano użyć śmigieł o bardzo szerokich płatach (tzw. "paddle-bladed") co wraz z bliskością końcówek śmigieł do kadłuba dawało im bardzo unikalny dźwięk, brzmiący zupełnie inaczej niż wszystkie inne ówczesne samoloty.
Szacowana osiągi samolotu, prędkość maksymalna 312 mil na godzinę, zasięg 900 mil i ładunek bombowy do 2500 funtów (odpowiednio 502 km/h, 1550 km i 1134 kg), były na tyle obiecujące, że British Purchasing Commission zamówił w lutym 1940 dwadzieścia pięć egzemplarzy tego samolotu.
Produkcję pierwszych egzemplarzy zlecono zakładom Vega, fili Lockheeda. Zgodnie z brytyjskimi zwyczajami nazewnictwa samolotów (aliteracja), samolot otrzymał nazwę zaczynającą się na literę „V” - Ventura (w wolnym tłumaczeniu „szczęśliwa gwiazda”).
Pierwszy lot nowego samolotu, Ventura Mk. I (brytyjski numer seryjny AE658), odbył się 31 lipca 1941 i po jego oblataniu, BCP zamówił następnych 650 egzemplarzy. Ostatecznie jednak z tej liczby RAF i inne siły powietrzne Wspólnoty Brytyjskiej otrzymały tylko 394 samoloty, reszta z nich została przejęta przez United States Army Air Forces (AAF) po japońskim ataku na Pearl Harbor.
W późniejszym czasie powstało jeszcze kilka wersji różniących się jedynie szczegółami konstrukcyjnymi i uzbrojeniem, łącznie pomiędzy grudniem 1941 a majem 1944 w zakładach Lockheed-Vega wyprodukowano 2493 samoloty tego typu.
Samoloty używane przez siły powietrzne Wspólnoty Brytyjskiej znane były jako Vega Ventura, a samoloty AAF nosiły oznaczenia B/RB-34, O-56 i B-47. Pierwszym modelem samolotu przeznaczonym dla United States Navy (USN) był PV-1 Ventura z 1942 różniący się jedynie wyposażeniem od samolotów AAF. W 1943 oblatano całkowicie morską wersję samolotu o zwiększonej rozpiętości skrzydeł i większym zasięgu, ale mniejszej prędkości maksymalnej o nazwie PV-2 Harpoon.
Użytkownicy.
Aeronautica Militare.
W latach 50. włoskie dywizjony ZOP, 86º i 86º Gruppo Antisommergibili, zostały wyposażone w samoloty PV-2 które zostały wycofane w 1957 po wprowadzeniu nowocześniejszych Grumman S2F Tracker.
Força Aérea Brasileira.
W czasie wojny Brazylijskie Siły Powietrzne miały na wyposażeniu PV-1 i PV-2. FAB otrzymał czternaście samolotów w wersji PV-1, w służbie brazylijskiej nosiły oznaczenie B-34, oraz sześć PV-2 które otrzymały oznaczenie B-34A. W samoloty były wyposażone najpierw 1° Grupo de Bombardeio Mėdio, a później także 2° Grupo de Bombardeio Mėdio. Niektóre z samolotów pozostały na służbie do lat 50., niektóre z nich zostały przebudowane na samoloty transportowe.
Força Aérea Portuguesa.
W 1954 Portugalskie Siły Powietrzne otrzymały osiemnaście byłych holenderskich Harpunów, a w późniejszym czasie 24 dodatkowe maszyny, niektóre z nich z Francji, nosiły portugalskie numery seryjne 4601/4642. Samoloty używane były przez dywizjon zwiadu morskiego, Esquadrão de Reconhecimento Maritimo. W późniejszych latach, niektóre z samolotów służyły w Esquadrão 9 w operacjach przeciwpartyzanckich w Angoli.
Francja.
Forces Aériennes Françaises Libres/Armée de l'Air.
W czasie wojny niewielka ilość PV-1 została przekazana Siłom Powietrznym Wolnej Francji. Używane były przez Flotille 6F jeszcze we wczesnym okresie powojennym, kiedy już w Armée de l'Air zostały zastąpione przez samoloty Bloch MB 175.
Aéronavale.
W okresie powojennym francuskie lotnictwo morskie, Aéronavale, otrzymało niewielką ilość PV-2 które były używane przede wszystkim przez Escadrille de Servitude 125. W późniejszym czasie zostały przekazane do Portugalii.
Fuerza Aérea del Perú.
Peruwiańskie lotnictwo używało niewielkiej ilości PV-2 w latach 50. i 60., wyposażony w nie był jeden dywizjon zwiadu morskiego.
Kaijō Jieitai.
Na początku lat 50. Japońskie Morskie Siły Samoobrony otrzymały siedemnaście PV-2 (japońskie numery seryjne 4104/4117). Jeden z tych samolotów został rozbity w 1955, pozostałe otrzymały nowe numery seryjne 4571/4586.
Marine-Luchtvaartdienst.
Pomiędzy wrześniem 1951 a grudniem 1953 siły powietrzne holenderskiej Koninklijke Marine miały na stanie osiemnaście PV-2 (holenderskie numery seryjne 19-1/18), w samoloty wyposażony był 320 Dywizjon. Po wycofaniu ze służby, samoloty zostały przekazane do Portugalii.
Royal Air Force.
Pierwsze samoloty zamówione przez brytyjski Royal Air Force zostały dostarczone do Wielkiej Brytanii drogą morską w kwietniu 1942. W tym czasie postanowiono zmienić rolę samolotu, z patrolowego na dzienny samolot bombowy, w tej roli nowe Ventury miały zastąpić nieadekwatne Blenheimy.
Pierwszym dywizjonem wyposażonym w samoloty w wersji Ventura I był No. 21 Squadron, który osiągnął status operacyjny w maju 1942 i odbył pierwszy lot bojowy 3 listopada. Oprócz 21 Dywizjonu, tylko dwa inne dywizjony, obydwa należące do No. 2 Group, zostały wyposażone w Ventury I i II - australijski No. 464 i nowozelandzki No. 487. Ventury od początku nie były lubiane przez ich załogi, samolot był wolniejszy i mniej zwrotny od wchodzącego właśnie do służby de Havilland Mosquito i uważano, że nie był wyraźnie lepszy od Hudsona którego miał zastąpić. Według popularnego wówczas dowcipu załóg RAF jedyną rzeczą w której Ventura prześcigała Hudsona było większe spożycie paliwa.
Pierwsze loty bojowe Ventur odbyły się 3 listopada 1942, w tym i w następnych nalotach, stacjonujące w Mildenhall dywizjony atakowały cele w Holandii.
6 grudnia 1942 47 Ventur z tych dywizjonów, wraz z innymi dywizjonami, wzięły udział w nalocie na fabrykę Phillipsa w Eindhoven produkującą lampy elektronowe. Nalot został uznany za bardzo udany, ale z biorących w nim udziału Ventur, dziewięć zostało zestrzelonych, a dalszych 37 uszkodzonych. Po nalocie częściowo zmieniono styl operacji Ventur z ataków na małych wysokościach na naloty na średnim pułapie. W tej roli Ventury często atakowały lotniska, węzły transportowe i obiekty przemysłowe w okupowanej Francji i Holandii.
3 maja 1943, 11 samolotów z Dywizjonu 487 wzięło udział w nalocie na elektrownię w Amsterdamie (Operacja Ramrod 16). Wszystkie samoloty zostały zestrzelone przez niemieckie myśliwce, dowódca lotu "squadron leader" L. H. Trent, który dostał się do niewoli, został po wojnie odznaczony najwyższym brytyjskim odznaczeniem wojskowym Victoria Cross za odwagę i przywództwo pokazane w nalocie.
W połowie 1943 Ventury zaczęto zastępować szybszymi de Havilland Mosquito, ostatni lot bojowy Ventur z No. 2 Group odbył się 9 września 1943. Pomiędzy listopadem 1942 a wrześniem 1943 Ventury z Dywizjonów 20, 464 i 487 wykonały 1251 lotów bojowych tracąc przy tym 30-35 samolotów.
Część samolotów zostało przebudowane do wersji G.R.I i wraz z samolotami w wersji G.R.V służyły w dywizjonach 519 i 521 należących do Coastal Command i stacjonujących przy Morzu Śródziemnym dywizjonach No. 13 i No. 500. Ventury używane były także do zadań specjalnych i wyszukiwania min przez śródziemnomorski No. 624 Squadron. 19 maja 1944 Ventura z Dywizjonu 500 brała udział w zatopieniu U-Boota „U-960”. Jesienią 1944 wszystkie Ventury w dywizjonach bojowych zostały zastąpione przez samoloty Martin Baltimore IV/V.
Ventury w wersji G.R. V był używane przez RAF do końca wojny, głównie jako samoloty transportowe i meteorologiczne, przez Dywizjony: 251, 299, 519, 521 i 624. Jesienią 1943 Ventury Mk. II weszły na krótko na wyposażenie Dywizjonu 624 i używane były do zrzutów agentów i zaopatrzenia dla grup partyzanckich w Europie.
Royal Australian Air Force.
W 1943 australijski RAAF otrzymał dwie serie samolotów. Pierwsza seria składała się z dwudziestu maszyn w wersjach Mk I i Mk II (australijskiej numery seryjne A59-1/9 i A59-11/18 - Mk. I i A59-10 i A59-19/20 - Mk. II). Druga seria została dostarczona pomiędzy 23 czerwca 1943 a 2 lipca 1944 (numery seryjne A59-50/104 - PV-1). Większość samolotów używana była przez No 13 Squadron, kilka służyło także w No. 1 i 11 Communication Unit.
W 13 Dywizjonie Ventury zastąpiły używane wcześniej Hudsony i po intensywnym okresie szkoleniowym trwającym do grudnia 1943, australijskie Ventury rozpoczęły patrole ZOP po przeniesieniu dywizjonu do Cooktown w północnym Queensland. We wrześniu Dywizjon został przeniesiony na Półwysep Gove skąd pomiędzy wrześniem a grudniem 1944 wykonał ponad 300 l lotów bojowych. Jednym z lotników służących w 13 Dywizjonie był Gough Whitlam, późniejszy premier Australii.
Począwszy od 1945 tempo operacyjne 13 Dywizjonu zmniejszyło się z powodu coraz mniejszej obecności i aktywności przeciwnika w rejonie Timoru i bezpośredniej bliskości Australii. W kwietniu rozpoczęto przenoszenie Dywizjonu na Labuan, a w lipcu dotarł on na Filipiny. W końcowym okresie wojny Dywizjon wykonywał głównie loty patrolowe z minimalnym kontaktem z przeciwnikiem.
Ventury RAAF-u zostały wycofane ze służby w roku finansowym 1946/47, część z nich została sprzedana użytkownikom prywatnym, ostatnie dwie maszyny (A59-6 i -17) zostały sprzedane w lutym 1953.
Royal Canadian Air Force.
Royal Canadian Air Force otrzymał 149 samolotów z zamówień RAF-u które zachowały ich brytyjskie numery seryjne, 21 samolotów w wersji Ventura I, 108 Mk. II/IIA i 20 G.R.V, a także 137 amerykańskich PV-1 (które otrzymały kanadyjskie numery seryjne 2141/2277). Samoloty w wersji I i II były używane przez No. 340 Operational Training Unit i No. 1 Central Flying School. Samoloty w wersji G.R.V i PV-1 zostały przydzielone morskim dywizjonom bombowo-zwiadowczym (Bomber Reconnaissance) No. 8, 113, 115, 145 i 149. Dywizjony brały głównie udział w operacjach patrolowych i ZOP.
Pierwszy samolot Ventura I został dostarczony w czerwcu 1942, ostatni G.R.V został wycofany ze służby w kwietniu 1947.
Przynajmniej jeden z kanadyjskich samolotów (AE680) został wyposażony w narty, zamiast podwozia kołowego.
8 Dywizjon stacjonował na zachodnim wybrzeżu Kanady, w latach 1942-43 służył na Alasce, został rozwiązany 25 maja 1945. 113 Dywizjon został stworzony na wschodnim wybrzeżu 15 lutego 1942 i został wyposażony w Ventury w kwietniu 1943, bazował w Nowej Szkocji, został rozwiązany 23 sierpnia 1943. Dywizjon 115 powstał w sierpniu 1941, służył w Brytyjskiej Kolumbii do jego rozwiązania 23 sierpnia 1944 Przedwojenny Dywizjon 149 służył na Alasce, został rozwiązany 15 marca 1944.
Royal New Zealand Air Force.
Już na początku 1943 dowództwo RNZAF rozpoczęło starania o zastąpienie używanych przez nich Hudsonów nowocześniejszymi samolotami, logicznym wyborem był zbliżony w konstrukcji PV-1.
Pierwsza dostawa Ventury do Nowej Zelandii liczyła 45 PV-1 i 23 RB-34, zostały one przydzielone do No. 1 i No. 4 Bomber Reconnaissace Squadron. RB-34 które otrzymał 4 Dywizjon były używane wcześniej przez amerykańską 304th Bomb Group, samoloty nie były z najlepszym stanie, notowano liczne awarie oraz wypadki związane z ich stanem technicznym. Następnymi jednostkami wyposażonymi w Ventury zostały dywizjony No. 2 i No. 9 w których także w początkowym okresie szkoleniowym zanotowano wiele problemów z samolotami i kilka wypadków.
Ventury używane były przez dywizjony No. 1, 2, 3, 4, 8 i 9, a w czasie wojny RNZAF otrzymał łącznie 139 Ventur w dwóch wersjach; 116 PV-1 (nowozelandzkie numery seryjne NZ4501/4582 i 4606/4639) oraz 23 B-34A-1-VE (NZ4583/4605).
Pierwszym dywizjonem który uzyskał status operacyjny był No. 1 który rozpoczął operacje bojowe na Guadalcanalu w październiku 1943, stacjonował następnie na Nowej Georgii i powrócił do Nowej Zelandii po zakończeniu tury bojowej w lutym 1944.
24 grudnia 1943 Ventura z No. 1 Squadron została zaatakowana przez pięć japońskich myśliwców Zero. W czasie boju pomiędzy samotną Venturą a pięcioma Zerami, nowozelandzka załoga zestrzeliła trzy japońskie myśliwce i uszkodziła dwa pozostałe. Zdarzenie to zasługuje na szczególną uwagę, ale nie było ono jedyne tego typu, bardzo solidnie zbudowane Ventury znakomicie radziły sobie z japońskimi myśliwcami i zapisały na swoje konto kilkadziesiąt zestrzelonych samolotów japońskich.
2 Dywizjon służył na Santo, Guadalcanalu, Nowej Georgii i Bougainville pomiędzy listopadem 1943 a majem 1944. 9 Dywizjon służył początkowo w Nowej Zelandii, a później na Santo, Bougainville, Fidżi i Emirau od listopada 1943 do końca wojny. 4 Dywizjon stacjonował na Fidżi, Emirau, Guadalcanalu i Los Negros od połowy 1943 do końca wojny. 3 i 8 Dywizjon otrzymały Ventury i w czasie wojny operowały z Fidżi, Santo, Guadalcanalu, Bougainville i Emirau.
Nowozelandzkie dywizjony brały udział w operacjach ofensywnych, używane były także do zadań foto-rozpoznawczych i ratownictwa morskiego (SAR). Począwszy od marca 1945 rola dywizjonów została zmieniona z bombowo-rozpoznawczych, na myśliwsko-bombowe.
Od października 1944 w RNZAF operowało sześć dywizjonów wyposażonych w Ventury oraz jedna jednostka szkoleniowa, No. 1 Bomber Operational Training Unit. Dywizjony bojowe służyły na zasadzie rotacji - dwa znajdowały się w rejonie Salomonów, dwa na tyłach w Santo lub Fidżi, a dwa na odpoczynku w Nowej Zelandii.
W marcu 1945 rozwiązano pierwszy dywizjon Ventur, No. 8, w maju rozwiązano 9 Dywizjon po zakończeniu jego tury bojowej na Emirau. Do końca wojny rozwiązano następne dywizjony, w momencie jej zakończenia istniały jeszcze tylko dwa aktywne dywizjony wyposażone w Ventury. Ostatnie nowozelandzkie Ventury zostały wycofane ze służby w 1946 po rozwiązaniu No. 2 Squadron.
W czasie wojny RNZAF straciły 40 Ventur w wypadkach i operacjach bojowych, 96 innych zostało sprzedanych na złom. Jedyną nowozelandzką Venturą która przetrwała do współczesnych czasów jest RB-34 (numer seryjny NZ4600) znajdująca się w Museum of Transport and Technology w Auckland.
South African Air Force.
Południowoafrykańskie Siły Powietrzne otrzymały 135 samolotów w wersjach Mk. I i II (numery seryjne SAAF 6001/6135) i 133 samoloty w wersji Mr. V. W samoloty wyposażono pięć jednostek (Dywizjony 22, 23, 25, 27 i 29) z których część stacjonował w Południowej Afryce i patrolowała tamtejsze wody, a pozostałe brały udział w walkach w basenie Morza Śródziemnego, używane były do zadań ZOP i zwalczania żeglugi przeciwnika.
W okresie powojennym SAAF używał Ventur V jeszcze do lat 60.
Stany Zjednoczone.
Army Air Forces.
Siły powietrzne Armii Amerykańskiej używały samolotów w różnych odmianach wersji B-34 (BR-34) do zadań szkoleniowych (szkolenie pilotów, bombardierów, nawigatorów i strzelców) oraz z bardzo ograniczonym zakresie do zadań patrolowych.
United States Marine Corps.
United States Marine Corps używał samolotów w wersji PV-1 jako myśliwców nocnych. Decyzja o stworzeniu dywizjonów nocnych myśliwców zapadła w styczniu 1942, a w marcu USMC otrzymał pozwolenia na utworzenie ośmiu 12-samolotowych dywizjonów. Maszyna Lockheeda została wybrana z powodu braku innych, odpowiednich samolotów, Northrop P-61 Black Widow nie był jeszcze gotowy do użycia bojowego, a strona brytyjska nie mogła obiecać odpowiednich dostaw samolotów Bristol Beaufighter i de Havilland Mosquito. Ventury oferowały dobrą prędkość maksymalną, zwrotność i były wystarczająco duże aby mogły przenosić duże radary, do ich wad należał stosunkowo niski pułap maksymalny oraz brak hamulców aerodynamicznych przez co Ventury nie mogły szybko wytracać prędkości.
Dywizjon VMF(N)-531 został sformowany w 1942, po zakończeniu okresu szkoleniowego został przeniesiony na Wyspy Russela i brał udział w walkach o Guadalcanal. W praktyce okazało się, że większość japońskich samolotów które dokonywały nocnych nalotów nie wchodziły na pułap powyżej 25 tysięcy stóp (7600 m) i Ventury nie miał problemów z ich przechwytywaniem.
United States Navy.
W służbie United States Navy samolot używany był w wielu rolach, jako samolot patrolowy, ZOP, bombowy i szturmowy. Używany był w czasie bitwy o Atlantyk do zwalczania niemieckich okrętów podwodnych (), oraz na całym terenie Pacyfiku; na północnym Pacyfiku w czasie bojów o Aleuty, na środkowym Pacyfiku i na południowym i południowo-wschodnim Pacyfiku.
Użytkownicy cywilni.
Po zakończeniu II wojny światowej znaczna liczba Ventur została zakupiona przez firmy i osoby prywatne. Amerykańska firma Howard Aero produkowała cywilne wersje Ventury, znane jako Howard 350 i Howard 500, które były używane jako bardzo szybkie samoloty pasażerskie. Niektóre z samolotów Howarda latały jeszcze na początku lat 90.
Ocena samolotu.
Pierwsze oceny brytyjskich pilotów o nowo dostarczonych Venturach były bardzo krytyczne. W tym czasie na uzbrojenie brytyjskich dywizjonów wchodziły już samoloty de Havilland Mosquito, które w porównaniu z Venturami były szybsze i bardziej zwrotne, załogi 21 Dywizjonu które jako pierwsze otrzymały Ventury określały je mianem „świni”. Jedną z największych wad brytyjskich Ventur było stosunkowo słabe uzbrojenie obronne składające się z karabinów maszynowych kalibru 7,7 mm które miały stosunkowo małą siłę rażącą w walce z niemieckimi myśliwcami. Dowódca brytyjskiego zgrupowania lotniczego 2nd Tactical Air Force stwierdził, że: „Ventura jest całkowicie zła, powolna, ciężka, niezwrotna i pozbawiona dobrego uzbrojenia obronnego”. Dla Brytyjczyków jedyną pozytywną cechą Ventury była duża wytrzymałość tych samolotów na uszkodzenia bojowe.
Oceny większości amerykańskich załóg które latały na Venturach były skrajnie różne od brytyjskich doświadczeń. Ventury były bardzo lubiane za ich solidną budowę i wytrzymałość na uszkodzenia oraz znakomite uzbrojenie. W wersji amerykańskiej samoloty były uzbrojone w karabiny maszynowe 12,7 mm które miały znacznie większą siłę niszczącą niż brytyjskie karabiny maszynowe 7,7 mm.
Oceny załóg australijskich, kanadyjskich i nowozelandzkich były także jednoznacznie pozytywne. Samoloty były uważana za szybkie i bardzo wytrzymałe na uszkodzenia. Kanadyjskie załogi uważały, że znakomicie nadawał się do roli do jakiej był oryginalnie zbudowany - morskiego samolotu patrolowego ZOP.
O ile Brytyjczycy byli bardzo zawiedzeni niską ich zdaniem prędkością maksymalną samolotu oraz słabym uzbrojeniem, o tyle weterani bitwy o Atlantyk i piloci który latali przeciwko japońskim samolotom mieli zupełnie odmienne wrażenia. Jednym z powodów różnic zdań na ten temat jest na pewno typy wieżyczki używanej przez brytyjskie i nie-brytyjskie Ventury. Używane przez RAF Ventury miały stosunkowo dużą, bulwiastą wieżyczkę Boulton-Paul z dwoma karabinami maszynowymi 7,7 mm, amerykańskie Ventury miały znacznie bardziej aerodynamiczną i mniejszą wieżyczkę Martin z karabinami 12,7 mm. Już sama zamiana wieżyczki miała wpływ na prędkość maksymalną i zwrotność samolotu w różnych wersjach.
Amerykańskie Ventury w wersji we wczesnych wersjach (przed PV-2 która poświęciła prędkość maksymalną na ładowność i zasięg) były szybsze od ówczesnych japońskich myśliwców. Na niskich pułapach, PV-1 bez ładunku bombowego był szybszy od japońskich myśliwców Zero oraz Kawasaki Ki-61. Brytyjczycy określali Ventury jako mało zwrotne, a amerykańscy piloci używali Ventur jako myśliwców eskortowych, których (w amerykańskiej wersji) uzbrojenie strzeleckie i wystarczająca według Amerykanów zwrotność, pozwalała Venturom na nawiązanie walki z japońskimi myśliwcami.
Różnice w ocenie samolotów wywodzą się zapewne także ze sposobów w jaki były one używane. US Navy, RAAF i RNAAF używały Ventur pojedynczo lub w małych grupach do sześciu samolotów, do agresywnych, taktycznych zwiadów bojowych, a RAF używał dużych grup 12 do 21 samolotów w nalotach na dobrze bronione cele.
Wersje.
Pierwszy model zamówiony przez Wielką Brytanię (Model 37-21-01), 188 samolotów (brytyjskie numery seryjne AE658/845). Samoloty napędzane były 1850-konnymi silnikami Pratt &amp; Whitney Double Wasp S1A4-G. Kilka z samolotów, między innymi AE659 i 662, było testowanych z amerykańskimi oznaczeniami lotniczymi. Drugi z wymienionych samolotów pozostał w zakładach Lockheeda jako latające laboratorium przeznaczone do testowania gondoli silnikowych i silników Lockheeda Constellation. W tej wersji napęd stanowiły 2200-konne silniki Wright R-3350, sam samolot był znany żartobliwie jako Ventilation (połączenie nazw Ventura i Constallation).
Samoloty zostały zaakceptowane do służby w RAF-ie we wrześniu 1941 i większość z nich dostarczono drogą lotniczą, przez Atlantyk, do Wielkiej Brytanii, trzy samoloty zostały rozbite podczas dostawy.
21 samolotów z wczesnej serii produkcyjnej (AE658/9, 661, 663/674, 676/8, 696, 703 i 728) zostało przekazanych do Royal Canadian Air Force, przynajmniej sześć (AE690, 694, 727, 752, 756) zostało przekazanych South African Air Force, jeden (powyższy Ventilation) został zatrzymany przez Lockheeda.
Po wycofaniu brytyjskich Ventur z roli bombowców, samoloty zostały przekazane w 1943 do Coastal Command 1943 gdzie służyły do zadań patrolowych jako Ventura G.R.I.
Wersja bardzo zbliżona do modelu Mk. I (Model 37-27-01), główne różnice polegały na użyciu 2000-konnych silników Pratt &amp; Whitney R-2800-3 zbudowanych według wojskowych specyfikacji (silniki Ventury I były cywilną wersją), powiększonym luku bombowym przystosowanym do przenoszenia do 3000 funtów bomb (1360 kg) lub 780 galonowego (2953 l) zbiornika z paliwem.
Łącznie wyprodukowano 487 samolotów w tej wersji (brytyjskie numery seryjne AE846/957 i AJ163/537) z czego jedyny 196 zostało dostarczonych siłom powietrznym Commonwealthu (RAF, RCAF i SAAF), a 264 zostało zatrzymanych przez AAF z oznaczeniem Model 37 (R-Model 37 począwszy od października 1942, „R”, "restricted", „ograniczonego użycia”), ostatnie 27 zostało przekazanych US Navy jako PV-3. W służbie AAF znane były jako B-34, później RB-34.
200 egzemplarzy zamówionych w ramach umowy Lend-Lease jako Ventura Mk. IIA (Model 137-27-02) i B-34-VE (brytyjskie numery seryjne FD568/767 i numery seryjne AAF 41-38020/38219). Główne różnice z wersją Mk. II polegały na zainstalowaniu amerykańskiego, a nie brytyjskiego wyposażenie i zamianę górnej wieżyczki na amerykańską, uzbrojoną w dwa karabiny maszynowe 12,7 mm, zamiast 7,7 mm. Tylko 25 z samolotów z tej serii dostarczono RAF, znaczna część została przejęta przez AAF jako RB-34-VE, B-34-VE i B-34B-VE, 45 przekazano do RCAF, 20 otrzymał RAAF (A59-1/20), a 23 RNZAF (NZ4583/4605).
Planowana (Model 137-96-03) ale niezrealizowana seria produkcyjna wersji O-56-LO (B-37-LO) z silnikami Wright R-2600-13.
Produkowane w ramach kontraktu US Navy na PV-1, ale przeznaczone dla brytyjskiego Coastal Command, wszystkie dane techniczne jak PV-1. Łącznie zbudowano 387 samolotów w tej wersji (brytyjskie numery seryjne FN956/999, FP537/684, JS889/984, JT800/898), wiele z nich zostało przekazanych do RAAF-u, RCAF-u, RNZAF-u i SAAF-u. Część z samolotów RAF-u zostało w późniejszych czasie przebudowanych jako samoloty transportowe, służyły z oznaczeniem Ventura C.V w No. 299 Squadron, Transport Command.
200 samolotów zamówionych dla RAF w ramach Lend-Lease (Model 137-27-02), samoloty zostały zamówione 13 sierpnia 1941, wszystkie nosiły numery seryjne AAF (41-38020/38219). Napęd stanowiły 2000-konne silniki Pratt &amp; Whitney R-2800-31. Uzbrojenie stanowiły dwa nieruchome karabiny maszynowe 12,7 mm w przedniej części kadłuba, podwójne, ruchome karabiny maszynowy 7,62 mm w górnym, dolnym i przednim stanowiskach strzeleckich i pojedyncze karabiny 7,62 mm w bocznych stanowiskach. Po wejściu Stanów Zjednoczonych do wojny, dwadzieścia samolotów zostało przejętych przez AAF gdzie służyły jako RB-34-VE, w niektórych z nich górna wieżyczka została zastąpiona przez radar ASV.
66 samolotów zbudowanych dla RAF, RAAF, RCAF i RNZAF jako Ventura IIA, i 101 samolotów zbudowanych dla AAF (57 B-34A-2-VE - szkoleniowych bombowych, 28 B-34-3-VE szkoleniowych strzelców pokładowych, 16 B-34-4-VE holowniki celów). W październiku 1942 oznaczenia samolotów amerykańskich zostały zmienione z B-34 na RB-34.
Trzynaście samolotów z serii B-34-VE dostarczonych do AAF jako B-34-1-VE używanych do szkolenia nawigatorów, oznaczenie B-34 zostało w późniejszym czasie zmienione na RB-34.
Oznaczenie nadane 550 samolotom zamówionym w sierpniu 1941, oryginalnie jako O-56-LO. Zamówienie zostało anulowane, a oznaczenie B-34B zostało w późniejszym czasie nadane samolotom szkolenia nawigatorów.
Nieoficjalne oznaczenie dla wersji PV-1 zaproponowanej dla AAF (Vega Temporary Design Designation V-147), nie weszła do produkcji.
Pierwszy amerykański kontrakt na zmilitaryzowaną wersję Lodestara (Model 137-96-03) w ilości 550 egzemplarzy (numery seryjne Armii 41-37470/38019), podpisany 8 sierpnia 1941. Maszyny miały być napędzane silnikami Wright R-2600-13 (1700 KM) i służyć jako samoloty patrolowe i obserwacyjne. Samoloty z tego zamówienia miały być zbudowane w fabryce Lockheeda Plant B-1, skąd sufiks „LO” (wszystkie inne samoloty serii Ventura były budowane w fabryce Vega Plant A-1, co było oznaczane sufiksem „VE”). Oryginalnie samoloty zostały zamówione jako O-56-LO („O”, "obserwation" - obserwacyjne) ale zanim pierwszy samolot został ukończony, AAF przestał używać litery „O” do oznaczania swoich samolotów i maszyny z tego zamówienia zostały najpierw przemianowane na RB-34B-LO, a później na B-37-LO.
Po ukończeniu osiemnastu samolotów z tej serii (41-31470/31487) zdecydowano, że Plant B-1 był potrzebny do produkcji innych samoltów i kontrakt został anulowany. Pierwszy samolot z tej serii wzbił się w powietrze 21 września 1942, a ostatni został dostarczony w kwietniu 1943. Uzbrojenie stanowiły cztery karabiny maszynowe 7,62 mm, pięć 12,7 mm i do 2000 funtów (906 kg) bomb.
Pierwsze oznaczenie wersji RB-34-LO/B-27-LO.
Według umowy pomiędzy US Navy a AAF, Marynarka przejęła całkowitą odpowiedzialność za operacje lotnicze w ramach zwalczania okrętów podwodnych (ZOP). Niektóre z dywizjonów USN nadal używało do tego celu wodnosamolotów, ale część została przezbrojona w samoloty lądowe. 7 lipca 1942 dowództwo AAF zgodziło się zaprzestać zamawiania samolotów z serii B-34/37, aby Lockheed mógł się skoncentrować na produkcji samolotów przeznaczonych wyłącznie dla USN.
W pierwszym modelu przeznaczonym dla USN (Model 237-27-01) powiększono zapas paliwa z 1345 galonów na 1607 galonów (5091 litrów na 6083 litry). Napęd stanowiły 2000-konne silniki R-2800-31 używane w wersjach Ventura II i B-34. Uzbrojenie obronne zostało zmniejszone do czterech karabinów maszynowych 12,7 (dwa w przodzie kadłuba, dwa w górnej wieży) i dwóch 7,62 w tylnym stanowisku strzeleckim, komora bombowa została zmodyfikowana do przenoszenia do 3000 funtów (1361 kg) bomb, sześciu 325-funtowych (147 kg) bomb głębinowych lub jednej torpedy. Samoloty z wczesnej serii produkcyjnej miały jeszcze oszklone stanowisko bombardiera w przedniej części kadłuba, ale maszyny z późniejszych serii produkcyjnych otrzymały trzy dodatkowe, nieruchome karabiny maszynowe 12,7 mm które zainstalowano w tym miejscu i mogły przenosić osiem 5-calowych rakiet HVAR. Wszystkie samoloty z tej serii zostały wyposażone w radar typu ASD-1.
Pierwszy PV-1 został oblatany 3 listopada 1942. Pomiędzy grudniem 1942 a majem 1944 łącznie zbudowano, w ramach różnych kontraktów dla USN, 1600 samolotów. Część maszyn została przekazana dla RAF, RAAF, RCAF, RNZAF, SAAF i FAB.
Kilkanaście egzemplarzy zostało przekazanych do dywizjonów United States Marine Corps, gdzie były używane w jako tymczasowe nocne myśliwce. W tej roli liczba nieruchomych karabinów maszynowych strzelających do przodu została zwiększona do sześciu, załoga została zmniejszona do trzech osób i zainstalowano w nich brytyjski radar A.I Mk. IV.
Wersja foto-rozpoznawcza z dodatkowymi aparatami fotograficznymi, zmodyfikowane samoloty PV-1.
Pierwszy prawdziwie „morski” model przeznaczony dla USN (Model 15-27-01). Samolot został w znacznym stopniu zmodyfikowany aby jak najlepiej odpowiadać wymaganiom Marynarki. Podstawowa nazwa modelu, Lockheed Model 37, została zmieniona na Vega Model 15, a pracami zespołu który dokonał modyfikacji samolotu kierował C. A. Forter. Zwiększono rozpiętość skrzydeł maszyny o 2,9 m do 22,86 m, przez co powierzchnia nośna wzrosła z 51,19 na 63,73 metry kwadratowe. W powiększonych skrzydłach umieszczono dodatkowe zbiorniki z paliwem, maksymalny zapas paliwa (przy użyciu zbiorników w komorze bombowej i odrzucanych zbiorników pod skrzydłami) wynosił teraz 1863 galony (7052 litry), w porównaniu z Venturą I wzrósł o 230%. Uzbrojenie zostało zestandaryzowane na pięć nieruchomych karabinów maszynowych 12,7 mm strzelających do przodu (dwa w kadłubie, trzy w zewnętrznym bąblu podkadłubowym) i po dwa karabiny maszynowe 12,7 mm w górnej wieży i w dolnym stanowisku strzeleckim. Samolot mógł być także uzbrojony w osiem 5-calowych rakiet HVAR przenoszonych pod skrzydłami oraz do 4000 funtów (1814 kg) bomb przenoszonych w komorze bombowej. Samolot mógł także przenosić po jednej bombie 1000-funtowej (454 kg) pod każdym skrzydłem zamiast rakiet HVAR.
Napęd nadal stanowiły silniki Wright R-2800-31 o mocy 2000 KM, według wyliczeń teoretycznych spodziewano się, że prędkość wznoszenia i w locie poziomym nowego samolotu będzie nieznacznie mniejsza, ale znacznie wzrośnie jego zasięg. 30 czerwca 1943 USN zamówił 500 samolotów jako PV-2 Harpoon (dosł. „harpun”), numery seryjne USN 37035/37534.
Pierwszy lot nowego samolotu odbył się 3 grudnia, samolot został oceniony bardzo dobrze, ale odkryto niebezpieczne marszczenie się powierzchni skrzydła. Problemowi próbowano zaradzić zmniejszając rozpiętość skrzydeł o sześć stóp (1,83 m), ale kiedy nie rozwiązało to problemu, całe skrzydła zostały poważnie zmodyfikowane.
W czasie wojny tylko dziewięć PV-2 zostało przekazanych do innych krajów (pięć do Brazylii i cztery do Nowej Zelandii), a po wojnie niepotrzebne już USN samoloty zostały przekazane siłom zbrojnym Francji, Włoch, Japonii, Holandii, Peru i Portugalii.
Pierwsze 30 maszyn, dostarczone w marcu 1944, z oryginalnymi, nieprzebudowanymi skrzydłami. Wewnętrzne, skrzydłowe zbiorniki paliwa produkowane przez podwykonawcę Lockheeda miały duże problemy z nieszczelnością i już w służbie zostały odłączone od systemu paliwowego samolotów.
Trzy serie produkcyjne (numer seryjne USN 37353/37634. 84057/84489 i 102001/102275) liczące łącznie 908 Harpunów zamówione przed końcem wojny. Do końca wojny ukończono tylko 35 maszyn, reszta kontraktów została anulowana. W samolotach serii PV-2D wzmocniono przednie uzbrojenie do ośmiu karabinów maszynowych. Ostatni samolot w tej wersji został dostarczony we wrześniu 1945 i produkcja samolotów Lockheed Model 37/137/237 Ventura i Vega Model 15 Harpoon została zakończona.
Oznaczenie niewielkiej ilości nieuzbrojonych maszyn używanych to szkolenia pilotów.
Oznaczenie nadane ostatnim 27 samolotom Ventura II (AJ511/537) wybudowanych dla RAF-u, ale przejętych przez USN (numery seryjne USN 33925/33951).
Proponowana wersja rozwojowa, Project V-154, z silnikami o mocy 2100 KM i zwiększonym uzbrojeniem. Nie wszedł do produkcji z powodu zakończenia wojny.

</doc>
<doc id="3054532" url="https://pl.wikipedia.org/wiki?curid=3054532" title="Wieżyczka Boulton Paul Type C">
Wieżyczka Boulton Paul Type C

Wieżyczka Boulton Paul Type C – brytyjska lotnicza wieżyczka strzelecka z okresu II wojny światowej uzbrojona w dwa karabiny maszynowe Browning Mk. II kalibru 7,7 mm. Produkowane były dwa różne modele; Boulton Paul Type C Mk I - wieżyczka dziobowa ("nose turret") zaprojektowana dla samolotu Handley Page Halifax oraz Boulton Paul Type C Mk II - wieżyczka grzbietowa, górna ("dorsal turret") używana w samolotach Hudson i Ventura.
Historia.
Mark I.
Wieżyczka Boultona Paula była jedną z trzech wieżyczek wybranych do uzbrojenia powstającego wówczas nowego bombowca Handley Page, HP 57 który wszedł do służby jako Halifax. Wieżyczka została specjalnie zaprojektowana dla tego samolotu i do rozmiarów jego kadłuba, została umieszczona nad pozycją bombardiera w taki sposób, aby nie przeszkadzać w jego pracy. Wieżyczka była napędzana systemem elektryczno-hydraulicznym, strzelec używał celownika kolimatorowego typu GIIIA. Zapas amunicji wynosił po 1000 nabojów na karabin, amunicja umieszczona była w skrzynkach obydwu stronach strzelca.
Strzelec miał znakomitą widoczność i dostęp do karabinów maszynowych, a także do wszystkich urządzeń kontrolnych, bezpieczników itp. W razie braku dopływu prądu, wieżyczka mogła być obsługiwana ręcznie, siłą mięśni.
W trakcie pierwszych testów w Halifaksie wieżyczka sprawiała wiele problemów; powodowała poważne wibracje przedniej części kadłuba, kiedy była zwrócona w bok pilot miał poważne trudności z kontrolowanie samolotu, a z powodu oporów powietrza, po jej przesunięciu w bok nie można było jej ponownie ustawić w pozycji centralnej. Problemy próbowano usunąć poprzez szereg modyfikacji, ostatecznie zdecydowano się na zamontowanie klap kompensacyjnych, które automatycznie wysuwały się po przekręceniu wieżyczki w jedną stronę. Wprowadzenie klap zredukowało większość problemów, ale piloci Halifaksów nadal musieli radzić sobie z problemem utrzymania kierunku przy użyciu wieżyczki.
Sama wieżyczka nie była często używana w lotach bojowych, jej główna zaleta polegała na tym, że powstrzymywała ataki myśliwców nieprzyjaciela od fronu.
Mark II.
Zamówione w 1938 Hudsony miały być dostarczone nieuzbrojone i zakłady Boulton Paul zostały poproszone o zaprojektowanie wieżyczki grzbietowej dla tego samolotu. W tym czasie zakłady były zajęte produkcją wieżyczki Type A dla myśliwca Boulton Paul Defiant i aby maksymalnie uprościć projektowanie i produkcję nowej wieżyczki, zdecydowano zmodyfikować powstającą wówczas wieżyczkę dziobową jako grzbietową poprzez dodanie do niej dużej, bulwiastej owiewki. Pierwszy prototyp został ukończony w dziewięć tygodni. Nowa wieżyczka była bardzo przestronna i oferowała pełne, 360-stopniowe pole ostrzału. W późniejszym czasie używana była także we wczesnych wersjach samolotów Lockheed Ventura i Halifax.
8 października 1939 Hudson z 224 Dywizjonu zestrzelił niemiecką łódź latającą Dornier Do 18 celną serią oddaną z wieżyczki grzbietowej Boulton Paul. Był to pierwszy niemiecki samolot zniszczony w czasie II wojny światowej przez samolot bazujący w Wielkiej Brytanii.
Dane taktyczno-techniczne.
Wszystkie dane za "British Aircraft Arnament Vol. 1".

</doc>
<doc id="3054533" url="https://pl.wikipedia.org/wiki?curid=3054533" title="David Zindell">
David Zindell

David Zindell (ur. 28 listopada 1952 w Toledo w stanie Ohio) – amerykański pisarz, autor powieści science fiction i fantasy.
W 1984 ukończył studia licencjackie z zakresu matematyki na University of Colorado Boulder. W 1991 za swoją powieść "Nigdylia" otrzymał hiszpańską nagrodę literacką Premio Gigamesh.
Mieszka w Boulder. Jest rozwiedziony i ma dwie córki.
Dzieła.
Powieści.
Trylogia "A Requiem for Homo Sapiens"
Seria "Cykl Ea"

</doc>
<doc id="3054534" url="https://pl.wikipedia.org/wiki?curid=3054534" title="Žygimont VAZA">
Žygimont VAZA

Žygimont VAZA – białoruska grupa muzyczna z Mińska tworząca w stylu klasycznego rocka.
Charakterystyka.
Grupa została założona w 1987 roku i początkowo występowała pod nazwą „Bastinda”. W 1989 roku zmienia nazwę na obecną. Pierwotnie w skład zespołu wchodzili: Siarhiej „Skrypa MX” Skrypniczenka − gitara, wokal, Uładzimir „Wula” Zarubkin − wokal, Siarhiej „Siery” − gitara basowa, Leanid Patent − perkusja. W ciągu lat w grupie występowali następujący muzycy: Alaksandr „Cimocha” Cimoszczanka − gitara, wokal (1991−1993), Dzianis „Alisa” Borbuch (1992−1993), Uładzimir Mulawin młodszy (1993), Jauhien „Ryży” Sobaleu (1989−1992), Aleh „Paganini” Uscinowicz (1994, wcześniej w grupie Y.Y.Y.), Wadzim „Wad” Jurewicz (1993−1994), Juryj „Grundge” Kasjanau (1994−1997), Pawieł Zaruczeuski (2002) – wszyscy gitara basowa, Siarhiej Rażnou (1992–1993), Wiktar Litwinouski (1993−1994), Chatab (1994), Cypryjan „Cypryk” Natowicz (1995−2000), Jonas Butkevičius (2000, 2004) − wszyscy perkusja, Dominykas „Hilep” Antanauskas − gitara basowa, wiolonczela, instrumenty dęte (1995−2000), Alaksandr Pamidorau − wokal (2002). Na początku 2005 roku grupa składała się z Siarhieja Skrypniczenki, Andreja Saponienki − perkusja (jednocześnie w zespole P.L.A.N.), Kanstancina Kalesnikaua − gitara basowa (od 2003 roku, jednocześnie w zespołach IQ48 i Paru rublej), Maryi „Jar” Łahodzicz − wokal, Pawła Janouskiego − gitara (jednocześnie w zespole Paru rublej), Wolhi Samusik − wokal (od 2007 roku, jednocześnie w zespole Tarpach).
Repertuar grupy opiera się na białoruskojęzycznych piosenkach autorstwa Siarhieja Skrypniczenki. Zespół występował na festiwalu „Basowiszcza” w Gródku k. Białegostoku (2004, 2005, 2006).

</doc>
<doc id="3054535" url="https://pl.wikipedia.org/wiki?curid=3054535" title="ATP Bolzano">
ATP Bolzano

ATP Bolzano – męski turniej tenisowy wchodzący w skład rozgrywek ATP World Tour rozgrywany na nawierzchni dywanowej w hali w Bolzano w latach 1992–1993.

</doc>
<doc id="3054537" url="https://pl.wikipedia.org/wiki?curid=3054537" title="Maître Gims">
Maître Gims

Maître Gims, właściwie Gandhi Djuna (ur. 6 maja 1986 w Kinszasie) – kongijski raper i wokalista. Dorastał i wychowywał się we Francji. Karierę muzyczną rozpoczął w 2002 roku w ramach grupy Sexion d’Assaut, w której pozostawał do zakończenia jej działalności w 2013 roku. Następnie rozpoczął karierę solową. Jego debiutancki album to "Subliminal", a jednym z najważniejszych utworów z niego pochodzących jest "J’me tire", który przyniósł Gimsowi dużą popularność w krajach francuskojęzycznych.
Młodość.
W 1988 roku wraz z bratem emigrował do Francji. Dorastał w Paryżu. Studiował komunikację i grafikę. Pracował także jako kurier nocny.
Kariera.
W latach 2002–2013 był członkiem francuskojęzycznej grupy hip-hopowej Sexion d’Assaut, w której zyskał dużą rozpoznawalność. Po rozwiązaniu zespołu wydany został jego debiutancki album "Subliminal" (2013), który osiągnął status diamentowej płyty we Francji (album sprzedał się w ponad milionie egzemplarzy). W 2015 roku został wydany album "Mon cœur avait raison".
Życie prywatne.
Maître Gims ożenił się bardzo młodo, ma czwórkę dzieci. W 2004 roku konwertował z chrześcijaństwa na islam, a w 2017 roku odbył pielgrzymkę do Mekki.

</doc>
<doc id="3054538" url="https://pl.wikipedia.org/wiki?curid=3054538" title="Gandhi Djuna">
Gandhi Djuna



</doc>
<doc id="3054540" url="https://pl.wikipedia.org/wiki?curid=3054540" title="Bologna Outdoor">
Bologna Outdoor

Bologna Outdoor – męski turniej tenisowy wchodzący w skład rozgrywek ATP World Tour rozgrywany na nawierzchni ziemnej w Bolonii w latach 1985–1998.

</doc>
<doc id="3054543" url="https://pl.wikipedia.org/wiki?curid=3054543" title="Bóg w pucharze">
Bóg w pucharze

Bóg w pucharze ("The God in the Bowl") – opowiadanie magii i miecza napisane przez Roberta E. Howarda, opublikowane w 1952 roku, po śmierci autora. Polski tytuł alternatywny: "Tajemnica świątyni Kalliana Publico".
Utwór jest częścią cyklu opowiadań fantasy tego autora, których bohaterem jest potężny wojownik ery hyboryjskiej – Conan z Cymerii. Akcja toczy się w czasie, kiedy Conan był złodziejem, działającym na terenie państw hyboryjskich.
Treść.
Miejscem akcji jest Numalia, jedno z większych miast Nemedii. W mieście tym znajduje się zabytkowy dom pełniący funkcję muzeum, zwany przez laików Świątynią Kalliana Publico. Podczas próby okradzenia tego przybytku Conan zostaje wplątany w morderstwo właściciela – Kalliana Publico.
Strażnik Arus przyłapuje Conan w pobliżu ciała zmarłego i mierząc do niego z kuszy wzywa resztę straży. Wraz ze strażą przybywa sędzia śledczy Demetrio, który przypadkiem był w pobliżu. Choć Cymeryjczyk jest głównym podejrzanym, Demetrio oraz prefekt policji Dionus, nie każą od razu pojmać Conana, który grozi, że zabije każdego, który go tknie, ale pozwalają mu zachować pewną swobodę, a nawet w dalszym ciągu trzymać miecz.
Rozpoczyna się szybkie dochodzenie. Od Promero, sługi zmarłego, śledczy dowiadują się, że Publico otrzymał niedawno dziwną urnę – sarkofag ze Stygii. Ten sarkofag miał być bezcenną relikwią znalezioną wśród ciemnych grobów głęboko pod stygijskimi piramidami. Relikwia ta została wysłana dla Caranthesa z Hanumar, kapłana Ibisa. Kallian Publico, sądząc, że urna ta zawiera cenny klejnot, przejął ją od kupców, którzy ja wieźli, zobowiązując się do dostarczenia adresatowi. Jednak nocą postanowił sam do niej zajrzeć i zagarnąć jej zawartość. Wtedy prawdopodobnie zginął.
Kiedy śledczy zajrzeli do urny, okazało się, że jest pusta. Był tam za to herb Thoth-Amona, stygijskiego czarnoksiężnika, wroga Caranthesa. Powoli zaczęli się domyślać, że w urnie nie było klejnotu, lecz coś przerażającego...
Adaptacje.
Komiksy na podstawie opowiadania "Bóg w pucharze":

</doc>
<doc id="3054556" url="https://pl.wikipedia.org/wiki?curid=3054556" title="Por siempre mi amor">
Por siempre mi amor

Por siempre mi amor - meksykańska telenowela z 2013 roku. Wyprodukowany przez Ignacio Sada Montero dla Televisa. Jest to remake meksykańskiej telenoweli "Mi segunda madre" wyemitowany w 1989 roku.
Telenowela jest emitowany w Meksyku przez Canal de las Estrellas od 07 października 2013 roku.

</doc>
<doc id="3054557" url="https://pl.wikipedia.org/wiki?curid=3054557" title="Orelsan">
Orelsan

Orelsan (zapis stylizowany: OrelSan), właśc. Aurélien Cotentin (ur. 1 sierpnia 1982 w Alençon) – francuski muzyk hip-hopowy i raper. Karierę muzyczną rozpoczął w 2006 roku.

</doc>
<doc id="3054559" url="https://pl.wikipedia.org/wiki?curid=3054559" title="Mutilation (zespół muzyczny)">
Mutilation (zespół muzyczny)

Mutilation – polska grupa wykonująca muzykę z pogranicza death metalu. Powstała w 1991 roku w Miechowie. Założycielami byli Tomasz Chwastek i Sławomir Malicki.
W 1992 roku ukazało się pierwsze demo formacji zatytułowane "The Last Convulsion". Kaseta została nagrana w Miechowkim Domu Kultury i wydana własnymi środkami. W 1993 roku zespół udaje się do rzeszowskiego studia Mewa i nagrywa materiał na debiutancką kasetę "Immortal Visions" wydaną w oficjalnej formie przez Carnage Records. Rok 1995 to ciężka praca nad nowymi utworami co owocuje nagraniem kolejnej taśmy demo "The Future Remains The Past" w Krakowskim TR Sound Studio, materiał zostaje wydany głównie w celach promocyjnych rozesłany do prasy podziemnej oraz oficjalnych magazynów.. Kolejnym wydawnictwem zespołu jest "Invisible Turn" 12 utworów (w tym dwa covery Judas Priset - Breaking the Law oraz Black Sabbath - Cronucopia) nagranych w Olsztyńskim Selani Studio pod okiem Andrzeja Bomby w 1999 roku.
25 marca 2003 roku nakładem Empire Records ukazał się debiutancki album Mutilation pt. "Possessed by Reality" nagrany w krakowskim Green Studio. Zespół promuje album na trasie koncertowej "Posseessed Tour 2003" w towarzystwie słowackiego Contempt, Eternal Tear oraz Tromsnar. W styczniu 2004 grupa udaje się do Mamut Studio - Macieja Mularczyka, gdzie nagrywa drugą płytę "Conflict Inside", płyta zostaje wydana 25 lipca 2004 nakładem Empire Records.
Obecnie zespół po dłuższej przerwie pracuje nad trzecim albumem.

</doc>
<doc id="3054560" url="https://pl.wikipedia.org/wiki?curid=3054560" title="Stefan Mutter">
Stefan Mutter

Stefan Mutter (ur. 3 października 1956 w Bazylei) – szwajcarski kolarz szosowy, dwukrotny medalista mistrzostw świata.
Kariera.
Największe sukcesy w karierze Stefan Mutter osiągnął w 1978 roku, kiedy zdobył dwa medale podczas mistrzostw świata w Nürburgu. W wyścigu ze startu wspólnego amatorów zajął trzecie miejsce, przegrywając tylko ze swym rodakiem Gilbertem Glausem oraz Polakiem Krzysztofem Sujką. Na tych samych mistrzostwach wspólnie z Gilbertem Glausem, Richardem Trinklerem i Kurtem Ehrenspergerem zdobył brązowy medal w drużynowej jeździe na czas. Ponadto w 1977 roku wygrał Mistrzostwa Zurychu w kategorii amatorów, w 1978 zwyciężył w Giro del Mendrisiotto, a w 1981 roku był najlepszy w Tour Méditerranéen. Był również drugi w Österreich-Rundfahrt (1978), Paryż-Nicea (1980), Liège-Bastogne-Liège (1981) i Mediolan-Turyn (1985). Czterokrotnie startował w Tour de France, najlepszy wynik osiągnął w 1982 roku, kiedy zajął 21. miejsce w klasyfikacji generalnej i wygrał jeden etap. Na TdF 1979 wraz z kolegami z teamu dwukrotnie wygrywał drużynową jazdę na czas. W 1982 roku był siódmy w Vuelta a España, wygrywając przy tym klasyfikację punktową. W tym samym roku siódmy był także w Giro d'Italia, a w 1984 roku wygrał jeden z etapów tego wyścigu (w klasyfikacji generalnej zajął 33. miejsce). Nigdy nie wystąpił na igrzyskach olimpijskich. Jako profesjonalista startował w latach 1979-1990.

</doc>
<doc id="3054567" url="https://pl.wikipedia.org/wiki?curid=3054567" title="Tadeusz Smoluchowski">
Tadeusz Smoluchowski

Tadeusz Smoluchowski (ur. 15 maja 1868 w Wiedniu, zm. 10 maja 1936 w Kościanie) – polski alpinista i taternik, działacz sportowy i narciarski, z wykształcenia chemik. Brat Mariana Smoluchowskiego, ojciec Wilhelma Smoluchowskiego, dziadek prof. Wojciecha Jaroszewskiego (syna jego córki Marii Eryki).
Życiorys.
Studiował na Uniwersytecie Wiedeńskim oraz na Politechnice w Zurychu, uzyskując tytuł doktora chemii. Po zakończeniu studiów, aż do wybuchu I wojny światowej pracował w przemyśle naftowym na terenie Galicji (Peczeniżyn, Borysław, Lwów) u polskiego „króla nafty”, Stanisława Szczepanowskiego.
Od 1887 roku uprawiał wspinaczkę w Alpach. W latach 1891–1893 wraz z bratem Marianem należeli do czołowych alpinistów tamtego czasu, notując 16 nowych wejść na szczyty i turnie oraz 24 nowe drogi – m.in. Sas da Lec (2936 m), Lauriswand (2811 m), Zehner (2911 m), wszystkie bez przewodników. Należał do nielicznych polskich wspinaczy, którzy na koncie mają pierwsze wejścia na szczyty w Alpach. Pisywał do niemieckich i austriackich czasopism. W latach 1885–1921 wspinał się w Tatrach, uczestnicząc m.in. w pierwszym wejściu na Sławkowski Szczyt przez Warzęchowy Przechód. W 1935 roku, w wieku 67 lat wszedł na Świnicę. Od 1892 roku uprawiał aktywnie narciarstwo, najpierw w Alpach, a następnie w Karpatach Wschodnich i Tatrach, zdobywając na nartach liczne szczyty. W 1906 w Borysławiu założył Wolaniecki Klub Narciarsko-Tenisowy, natomiast w 1907 roku był jednym z założycieli Karpackiego Towarzystwa Narciarzy. W 1911 r. wraz z bratem odbył wyprawę narciarską w nieznane wówczas wśród Polaków Karpaty Marmaroskie.
W 1918 roku przeniósł się do Poznania. W 1921 roku założył w tym mieście oddział Polskiego Towarzystwa Tatrzańskiego, którym kierował aż do śmierci. W latach 1923–1924 był członkiem Zarządu Głównego PTT. W 1933 roku został również pierwszym prezesem okręgowego związku kajakowego w Poznaniu.
Został pochowany na cmentarzu Górczyńskim w Poznaniu.

</doc>
<doc id="3054570" url="https://pl.wikipedia.org/wiki?curid=3054570" title="Siergiej Morozow">
Siergiej Morozow



</doc>
<doc id="3054573" url="https://pl.wikipedia.org/wiki?curid=3054573" title="L'Eden Théâtre">
L'Eden Théâtre



</doc>
<doc id="3054574" url="https://pl.wikipedia.org/wiki?curid=3054574" title="Siergiej Morozow (kolarz)">
Siergiej Morozow (kolarz)

Siergiej Anatoljewicz Morozow (ros. Сергей Анатольевич Морозов, ur. 29 września 1951 w Leningradzie, zm. 28 kwietnia 2001 w Petersburgu) – rosyjski kolarz szosowy reprezentujący ZSRR, srebrny medalista mistrzostw świata.
Kariera.
Największy sukces w karierze Siergiej Morozow osiągnął w 1977 roku, kiedy zdobył srebrny medal w wyścigu ze startu wspólnego amatorów podczas mistrzostw świata w San Cristóbal. W zawodach tych wyprzedził go jedyne Włoch Claudio Corti, a trzecie miejsce zajął inny włoski kolarz - Salvatore Maccali. Był to jednak jedyny medal wywalczony przez Morozowa na międzynarodowej imprezie tej rangi. Ponadto w 1979 roku zwyciężył w klasyfikacji generalnej wyścigu Kroz Jugoslaviju, a w 1976 roku wygrał klasyfikację górską Wyścigu Pokoju. W klasyfikacji górskiej zwyciężał także w Tour de l’Avenir w latach 1978 i 1979 oraz w Vuelta a Cuba w 1980 roku. Dwukrotnie zdobywał srebrne medale mistrzostw ZSRR w wyścigu ze startu wspólnego amatorów: w 1972 i 1976 roku. Nigdy nie wziął udziału w igrzyskach olimpijskich.

</doc>
<doc id="3054578" url="https://pl.wikipedia.org/wiki?curid=3054578" title="Salvatore Maccali">
Salvatore Maccali

Salvatore Maccali (ur. 2 kwietnia 1955 w Mediolanie) – włoski kolarz szosowy, brązowy medalista mistrzostw świata.
Kariera.
Największy sukces w karierze Salvatore Maccali osiągnął w 1977 roku, kiedy zdobył brązowy medal w wyścigu ze startu wspólnego amatorów podczas mistrzostw świata w San Cristóbal. W zawodach tych wyprzedzili go jedynie jego rodak Claudio Corti oraz Siergiej Morozow z ZSRR. Był to jednak jedyny medal wywalczony przez Maccalego na międzynarodowej imprezie tej rangi. Ponadto w 1977 roku wygrał włoski GP Industria del Cuoio e delle Pelli, a w 1980 roku był trzeci w Trofeo dell'Etna. W 1978 roku wygrał jeden etap w Vuelta a España, jednak w klasyfikacji generalnej zajął 49. miejsce. W 1979 roku był drugi w jednym z etapów Giro d'Italia, w klasyfikacji generalnej zajmując ostatecznie 48. miejsce. Nigdy nie wystąpił na igrzyskach olimpijskich. Jako zawodowiec startował w latach 1978-1985.

</doc>
<doc id="3054582" url="https://pl.wikipedia.org/wiki?curid=3054582" title="Marko Asell">
Marko Asell

Marko Tapio Asell (ur. 8 maja 1970 w Ylöjärvi) – fiński zapaśnik i polityk, poseł do Eduskunty. Srebrny medalista olimpijski z Atlanty.
Życiorys.
Trenował zapasy w stylu klasycznym. W 1993 był 3. na igrzyskach bałtyckich. Na igrzyskach olimpijskich w Atlancie w 1996 zajął 2. miejsce w wadze półśredniej, w finale pokonał go Kubańczyk Filiberto Ascuy. Był srebrnym medalistą mistrzostw Europy w 1997, a na mistrzostwach świata najlepsze miejsce (4.) wywalczył w 1999. W 2000 na kolejnych igrzyskach olimpijskich w Sydney zajął 17. miejsce. W 2012 wrócił do startów po dziesięcioletniej przerwie.
W 2007 ukończył uczelnię LAMK (z dyplomem instruktora sportu). Działacz Socjaldemokratycznej Partii Finlandii. Został radnym miejskim w Nokii. W latach 2007–2011 zasiadał w fińskim parlamencie. Mandat poselski uzyskał ponownie w 2019.

</doc>
<doc id="3054584" url="https://pl.wikipedia.org/wiki?curid=3054584" title="Mree">
Mree

Marie Hsiao (ur. 1 listopada 1993), lepiej znana jako Mree, jest piosenkarką indie folk i autorką piosenek z New Jersey. Ma mieszane pochodzenie tajwańsko-bułgarskie. Mree zaczęła tworzyć w wieku 14 lat a jej debiutancki album "Grow", został wydany w październiku 2011. Płyta debiutowała na 18. miejscu listy iTunes Singer/Songwriter Chart.
Kariera muzyczna.
Rozpoczęła swoją karierę - jak wielu młodych artystów - prezentując covery w serwisie YouTube, gdzie jej piosenki obejrzało kilka milionów internautów, zaś dziesiątki tysięcy zasubskrybowało jej kanał. W 2011 roku udało się jej samodzielnie wydać pierwszą płytę zatytułowaną “Grow” Album zadebiutował na 18. miejscu na liście iTunes Singer/Songwriter Chart.
6 sierpnia 2013 Mree wydała - również własnym sumptem - drugą płytę "Winterwell". Na tej płycie, będąc "pod wyraźnym wpływem takich artystów jak Bon Iver i Sufjan Stevens, stara się łączyć folk soul z brzmieniami alternatywnymi, elektronicznymi i stylem ambient, wciąż pozostając w ramach eterycznej klasyki."
7 sierpnia 2013 album "Winterwell" trafił na 52. pozycję iTunes Top Alternative albums charts.

</doc>
<doc id="3054587" url="https://pl.wikipedia.org/wiki?curid=3054587" title="Rozmiar (herb szlachecki)">
Rozmiar (herb szlachecki)

Rozmiar – polski herb szlachecki, według Ostrowskiego być może odmiana herbu Syrokomla.
Opis herbu.
Opis z wykorzystaniem klasycznych zasad blazonowania:
"W polu zielonym na belce srebrnej poprzecznej z krzyżem złotym na środku, dwa trójkąty srebrne wierzchołkami w dół. klejnot: nad hełmem w koronie ogon pawi. Labry powinny być zielone, podbite srebrem."
Juliusz Karol Ostrowski, za Franciszkiem Piekosińskim wylicza kilka innych herbów, różniących się nieco godłem, które według niego są wariantami herbu Rozmiar.
Herb z pieczęci Tumińskiego z 1585: "pod ramionami krzyża półpierścień barkiem do góry, a pod Rozmiarem trzy wręby Korczaka."
Pieczęć n.n. szlachcica ruskiego z 1570: "poniżej ramion krzyża przez słup krzyża w poprzek są jelce."
Pieczęć n.n. szlachcica ruskiego z 1575: "pod Rozmiarem dodatkowo trzy wręby."
Pieczęć n.n. szlachcica ruskiego z 1570: "krzyż z dwiema podpórkami bocznymi, ukośnymi, u nogi zaś, pod Rozmiarem, dwa krótkie wręby."
Pieczęć n.n. szlachcica z 1575: "strzała zamiast krzyża."
Pieczęć n.n. szlachcica z 1640: "na krzyżu poniżej ramion umieszczony półpierścień barkiem do góry, inny niż na pieczęci z 1585, wręby umieszczono tu pomiędzy trójkątami o kątach prostych."
Najwcześniejsze wzmianki.
Juliusz Karol Ostrowski twierdzi, że jest to jeden ze starszych herbów polskich. Przyjmując warianty godła herbowego przytoczone przez Ostrowskiego, najwcześniejsze chronologicznie są pieczęcie z lat 1570, 1575, 1585 i 1640. Następnie herb przytoczył bez podania barw Szymon Okolski w "Orbis Polonus". Według Okolskiego herbem tym pieczętował się biskup wileński Jan VIII, zmarły w 1480. Herb przytacza Kasper Niesiecki, podając barwy figur, zaś barwę pola w przypisach.
Herbowni.
Tadeusz Gajl wymienia następujące rodziny herbownych:
Dołmacki, Dowmont, Losowicz, Łośkiewicz, Rozbicki, Rozmiarowski, Sudzia. 
Traktując herb z pieczęci z 1585 jako Rozmiar, należy dołączyć do powyższej listy nazwisko Tumiński.

</doc>
<doc id="3054590" url="https://pl.wikipedia.org/wiki?curid=3054590" title="François Denis Monin">
François Denis Monin

François Denis Monin (ur. 13 maja 1858 we Florencji, zm. ?) – francuski urzędnik konsularny.
Pełnił cały szereg funkcji we francuskiej służbie konsularno-dyplomatycznej, m.in. urzędnika w Cagliari (1879-1881), kierownika konsulatu w Wenecji (1881), Trieście (1881-1882), Hamburgu (1882-1887), Wrocławiu (1887-1888), Lipsku (1888-1890), Trieście (1890-1893), konsula w Sarajewie (1893-1894), sekretarza-archiwisty w ówczesnej Dyrekcji Konsulatów Ministerstwa Spraw Zagranicznych (1894-1898), konsula w Vancouver (1902-1906), Bolonii (1906-1907), Gdańsku (1909-1911).
Został wyróżniony Legią Honorową (1909).

</doc>
<doc id="3054591" url="https://pl.wikipedia.org/wiki?curid=3054591" title="Juha Hirvi">
Juha Hirvi

Juha Petter Hirvi (ur. 25 marca 1960 w Kymi) – fiński strzelec sportowy. Srebrny medalista olimpijski z Sydney.
Specjalizował się w strzelaniu karabinowym. Brał udział w sześciu igrzyskach na przestrzeni 20 lat (IO 88, IO 92, IO 96, IO 00, IO 04, IO 08). W 2000 roku zajął drugie miejsce w trzech postawach na dystansie 50 metrów. Ponadto ma w dorobku m.in. dwa srebrne medale mistrzostw świata oraz krążki mistrzostw Europy.
W 2008 był chorążym ekipy Finlandii podczas ceremonii otwarcia igrzysk.

</doc>
<doc id="3054593" url="https://pl.wikipedia.org/wiki?curid=3054593" title="Jan Joest van Kalkar">
Jan Joest van Kalkar

Jan Joest van Kalkar lub Jan Joest van Haarlem (ur. między 1450 a 1460 w Wesel, zm. w 1519 w Haarlemie) – niemiecko-niderlandzki malarz, rysownik i rzeźbiarz.
Kształcił się być może w warsztacie swego wuja Dericka Baegerta. W l. 1491-1508 działał w Kalkarze. W 1512 przebywał w Werden nad Ruhrą. Od 1509 zamieszkał w Haarlemie. Prawdopodobnie odbył też podróż do Włoch (Genua, Neapol).
Jego uczniami byli Bartholomäus Bruyn i Joos van Cleve.
Malował obrazy ołtarzowe, sceny rodzajowe, pejzaże i portrety. 
Jego głównym dziełem jest ołtarz główny "Życie Chrystusa" (1505-08) w kościele św. Mikołaja w Kalkarze. W 20 wielkoformatowych kwaterach przedstawił sceny z życia i Pasji Chrystusa. Wykonał też ołtarz "Siedem boleści Marii" (1505) do katedry w Palencii. Tworzył pod wpływem Gerarda Davida i Geertgena tot Sint Jansa.

</doc>
<doc id="3054594" url="https://pl.wikipedia.org/wiki?curid=3054594" title="Dealu Lămăşoi">
Dealu Lămăşoi

Dealu Lămăşoi – wieś w zachodniej Rumunii, w północno-zachodniej części okręgu Alba, w gminie Albac, na obszarze Masywu Biharu. Według stanu na 2002 rok wieś liczyła 241 mieszkańców.

</doc>
<doc id="3054596" url="https://pl.wikipedia.org/wiki?curid=3054596" title="Derick Baegert">
Derick Baegert

Derick Baegert (ur. ok. 1440 w Wesel, zm. w 1515 tamże) – niemiecki malarz okresu późnego gotyku.
Należał do kręgu malarzy Dolnej Nadrenii, którzy ulegali bardzo silnym wpływom niderlandzkim. Tworzył pod wpływem Rogiera van der Weydena i Dirka Boutsa, ale malował kompozycje mniej przestrzenne i zapełnione mnóstwem postaci. Zachowały się jego 4 ołtarze pasyjne, 2 ołtarze Rodziny Marii, Ołtarz św. Łukasza oraz pojedyncze kwatery innych ołtarzy. W l. 1493-94 namalował scenę składania przysięgi sądowej dla ratusza w Wesel. 
Jego syn Jan oraz siostrzeniec Jan Joest van Kalkar również byli malarzami.

</doc>
<doc id="3054597" url="https://pl.wikipedia.org/wiki?curid=3054597" title="Deve">
Deve

Deve – wieś w zachodniej Rumunii, w północno-zachodniej części okręgu Alba, w gminie Albac, na obszarze Masywu Biharu. Według stanu na 2002 rok wieś liczyła 44 mieszkańców.

</doc>
<doc id="3054599" url="https://pl.wikipedia.org/wiki?curid=3054599" title="Anton Wajno">
Anton Wajno

Anton Eduardowicz Wajno (ros. Антон Эдуардович Вайно, est. "Anton Vaino", ur. 17 lutego 1972 w Tallinnie) – rosyjski urzędnik państwowy, w latach 2007–2011 zastępca szefa, a w latach 2011–2012 szef Aparatu Rządu Federacji Rosyjskiej, od 2012 zastępca szefa Administracji Prezydenta Federacji Rosyjskiej.
Życiorys.
W 1996 ukończył studia na Wydziale Stosunków Międzynarodowych w Moskiewskim Państwowym Instytucie Stosunków Międzynarodowych.
Po ukończeniu studiów pracował w Ministerstwie Spraw Zagranicznych, był pracownikiem Ambasady Rosji w Tokio oraz Departamentu Azjatyckiego II MSZ. W 2002 został zatrudniony w Wydziale Protokołu w Administracji Prezydenta. Od 2004 pełnił funkcję zastępcy naczelnika Wydziału Protokolarno-Organizacyjnego, a w 2007 był I zastępcą szefa Protokołu Prezydenta Federacji Rosyjskiej.
W latach 2007–2008 pełnił funkcję zastępcy szefa Aparatu Rządu Federacji Rosyjskiej. W 2008 został powołany na szefa Protokołu Przewodniczącego Rządu Federacji Rosyjskiej, zachowując dotychczasowe stanowisko. Od 2011 do 2012 sprawował funkcję szefa Aparatu Rządu Federacji Rosyjskiej w randze ministra.
21 maja 2012 został powołany na stanowisko zastępcy szefa Administracji Prezydenta.
Rodzina.
Z pochodzenia jest Estończykiem. Jego dziadkiem ze strony ojca jest estoński działacz komunistyczny Karl Vaino. Anton Wajno jest żonaty, ma syna.

</doc>
<doc id="3054600" url="https://pl.wikipedia.org/wiki?curid=3054600" title="După Pleșe">
După Pleșe

După Pleșe – wieś w zachodniej Rumunii, w północno-zachodniej części okręgu Alba, w gminie Albac, na obszarze Masywu Biharu. Według stanu na 2002 rok wieś liczyła 146 mieszkańców.

</doc>
<doc id="3054602" url="https://pl.wikipedia.org/wiki?curid=3054602" title="Bartholomäus Zeitblom">
Bartholomäus Zeitblom

Bartholomäus Zeitblom (ur. pomiędzy 1455 a 1460 w Nördlingen, zm. pomiędzy 1518 a 1522 w Ulm) – niemiecki malarz późnego gotyku. 
 i Bernharda Strigla. W 1482 został obywatelem Ulm, gdzie w 1492 przejął warsztat po Hansie Schüchlinie (ok. 1430-1505). 
Wśród jego uczniów był Hans Maler.
Malował głównie skrzydła ołtarzowe dla kościołów w Klichberg (1480-82), Bingen (ok. 1490), Heerberg (1497), Eschach (1496), Adelberg (1511), Wengen. Głównym jego dziełem jest ołtarz w Blaubeuren (1493-94) malowany wraz ze Strieglem i czeladnikami.

</doc>
<doc id="3054603" url="https://pl.wikipedia.org/wiki?curid=3054603" title="Apostoł eniński">
Apostoł eniński

Apostoł eniński – pisany cyrylicą manuskrypt z XI wieku, będący najstarszym znanym lekcjonarzem Nowego Testamentu w przekładzie na język staro-cerkiewno-słowiański. Odkryty został w 1960 roku w trakcie remontu cerkwi św. Paraskiewy we wsi Enina koło Kazanłyku w Bułgarii. Obecnie znajduje się w zbiorach Biblioteki Narodowej Bułgarii w Sofii.
Z manuskryptu zachowało się zaledwie 39 kart, miejscami mocno uszkodzonych. Zachowane fragmenty zawierają czytania liturgiczne od 35. niedzieli po Pięćdziesiątnicy do Wielkiej Soboty i od 1 września do 3 października. Wydanie krytyczne tekstu ogłosili Kirił Mirczew i Christo Kodow ("Енински Апостол. Старобългарски паметник от XI век", София 1965). W 1983 roku wydano facsimile.
W roku 2011 Apostoł eniński został wpisany na listę UNESCO "Pamięć Świata".

</doc>
<doc id="3054608" url="https://pl.wikipedia.org/wiki?curid=3054608" title="Abisynia (Tymawa)">
Abisynia (Tymawa)

Abisynia – część wsi Tymawa w Polsce położona w województwie pomorskim, w powiecie tczewskim, w gminie Gniew, wchodzi w skład sołectw Tymawa
W latach 1975–1998 miejscowość administracyjnie należała do województwa gdańskiego.

</doc>
<doc id="3054611" url="https://pl.wikipedia.org/wiki?curid=3054611" title="Abisynia (Drawsko)">
Abisynia (Drawsko)

Abisynia – część wsi Drawsko w Polsce, położona w województwie wielkopolskim, w powiecie czarnkowsko-trzcianeckim, w gminie Drawsko.
W latach 1975–1998 Abisynia administracyjnie należała do województwa pilskiego.

</doc>
<doc id="3054613" url="https://pl.wikipedia.org/wiki?curid=3054613" title="Józef Górzyński">
Józef Górzyński

Józef Górzyński (ur. 5 marca 1959 w Żelechowie) – polski duchowny rzymskokatolicki, doktor nauk teologicznych, biskup pomocniczy warszawski w latach 2013–2015, arcybiskup koadiutor warmiński w latach 2015–2016, arcybiskup metropolita warmiński od 2016.
Życiorys.
Urodził się 5 marca 1959 w Żelechowie. W latach 1979–1985 odbył studia filozoficzno-teologiczne w Wyższym Metropolitalnym Seminarium Duchownym w Warszawie. Święceń prezbiteratu udzielił mu 2 czerwca 1985 kardynał Józef Glemp, prymas Polski. Studia kontynuował w latach 1987–1992 w Papieskim Instytucie Liturgicznym św. Anzelma w Rzymie, które ukończył ze stopniem licencjata. W 1997 na podstawie dysertacji "Matka Boża w misterium paschalnym w świetle formularzy Okresu Paschalnego «Collectio Missarum e Beata Maria Virgine»" uzyskał na Wydziale Teologicznym Akademii Teologii Katolickiej w Warszawie doktorat z nauk teologicznych w zakresie liturgiki.
W latach 1985–1987 pracował jako wikariusz w parafii św. Mikołaja w Grójcu, a w latach 2004–2012 był proboszczem parafii Niepokalanego Poczęcia Najświętszej Maryi Panny w Warszawie. W latach 1993–1995 piastował stanowisko prefekta Wyższego Metropolitalnego Seminarium Duchownego w Warszawie. Podjął wykłady z liturgiki na Papieskim Wydziale Teologicznym w Warszawie. W 2012 został powołany na urząd moderatora wydziałów duszpasterskich i stanowisko dyrektora Wydziału Duszpasterstwa Ogólnego Kurii Metropolitalnej Warszawskiej. Wszedł w skład rady duszpasterskiej, rady kapłańskiej i kolegium konsultorów archidiecezji warszawskiej. W 2003 otrzymał godność opata Kapituły Kolegiackiej Kampinosko-Bielańskiej, a w 2012 kapelana Jego Świątobliwości.
4 listopada 2013 papież Franciszek mianował go biskupem pomocniczym archidiecezji warszawskiej ze stolicą tytularną Leontium. Święcenia biskupie otrzymał 7 grudnia 2013 w bazylice archikatedralnej św. Jana Chrzciciela w Warszawie. Udzielił mu ich kardynał Kazimierz Nycz, arcybiskup metropolita warszawski, z towarzyszeniem arcybiskupa Celestina Migliorego, nuncjusza apostolskiego w Polsce, i Kazimierza Romaniuka, emerytowanego biskupa diecezjalnego diecezji warszawsko-praskiej. Jako zawołanie biskupie przyjął słowa „"Ad Mysterium ministrandum"” ("Do posługi Tajemnicy"). W archidiecezji warszawskiej objął urząd wikariusza generalnego. W jego kompetencjach znalazły się sprawy Wydziału Duszpasterstwa Rodzin oraz Wydziału Instytutów Życia Konsekrowanego i Stowarzyszeń Życia Apostolskiego. Ponadto zostały mu przydzielone sprawy personalne księży o stażu kapłańskim do 15 lat.
10 lutego 2015 papież Franciszek przeniósł go na urząd arcybiskupa koadiutora archidiecezji warmińskiej, który objął 12 lutego 2015. 15 października 2016 po przyjęciu rezygnacji arcybiskupa Wojciecha Ziemby został ustanowiony arcybiskupem metropolitą warmińskim i kanonicznie objął archidiecezję w posiadanie. Tego samego dnia odbył ingres do konkatedry św. Jakuba w Olsztynie, a dzień później do archikatedry Wniebowzięcia Najświętszej Maryi Panny i św. Andrzeja we Fromborku. Z urzędu został wielkim kanclerzem Wydziału Teologii Uniwersytetu Warmińsko-Mazurskiego w Olsztynie. 29 czerwca 2017 odebrał od papieża Franciszka paliusz, który uroczyście został mu nałożony 15 sierpnia 2017 w archikatedrze fromborskiej przez arcybiskupa Salvatore Pennacchia, nuncjusza apostolskiego w Polsce.
W Konferencji Episkopatu Polski został przewodniczącym Zespołu Programowego ds. Telewizyjnych Transmisji Mszy Świętych, objął funkcje delegata ds. Duszpasterstwa Ministrantów i delegata ds. Ruchu Odnowy w Duchu Świętym, a także wszedł w skład Komisji ds. Kultu Bożego i Dyscypliny Sakramentów oraz Komisji Duchowieństwa.
Konsekrował biskupa pomocniczego warmińskiego Janusza Ostrowskiego (2018), a jako współkonsekrator uczestniczył w sakrach biskupów pomocniczych diecezji należących do metropolii warmińskiej: elbląskiego Wojciecha Skibickiego (2019) oraz ełckich – Adriana Galbasa (2020) i Dariusza Zalewskiego (2022).
Wyróżnienia.
Nadano mu tytuły honorowego obywatela Lidzbarka Warmińskiego (2018) i powiatu lidzbarskiego (2018).

</doc>
<doc id="3054617" url="https://pl.wikipedia.org/wiki?curid=3054617" title="Resusci Anne">
Resusci Anne

Resusci Anne – także, w zależności od regionu – "CPR Anne" lub "CPR Annie" to fantom do nauki resuscytacji krążeniowo-oddechowej, będącej połączeniem sztucznego oddychania i masażu serca, produkowany przez "Laerdal Medical" – producenta sprzętu medycznego i produktów medycznych z siedzibą w Stavanger w Norwegii.
Manekiny Resuci Anne wprowadzono na rynek w 1960 roku, a ich opracowanie było wynikiem przyjęcia kilka lat wcześniej przez American Heart Association standardów resuscytacji. Wówczas to zaproponowano Asmundowi Laerdalowi – założycielowi firmy Laerdal – opracowanie manekinu, który można by używać do nauki tej metody. Asmund Laerdal wykorzystał swoje doświadczenie w produkcji "miękkich plastików" (modele samochodów Tomte Laerdal oraz mechanizacji zabawek (zamykane oczy lalek). Manekin charakteryzuje się anatomiczną, realistyczną sylwetką "ciała"; można go ułożyć zgodnie z tym, jak układa się ciało człowieka. Wykonywanie masażu serca i sztucznego oddychania daje ratownikowi wrażenie takie, jak doświadczenie na ratowanym człowieku – wewnętrzne mechanizmy manekina dają sprzężenie zwrotne w postaci oporu, uginania się, poruszania się klatki piersiowej zgodne z anatomicznymi cechami człowieka. Dzięki temu zabiegowi osoba trenująca CPR nabiera prawidłowych nawyków i zaznajamia się z reakcją ciała pacjenta na zastosowane zabiegi.
Szacuje się, że od 1960 roku – tj. wprowadzenia na rynek CPR Annie, trenowało na tym manekinie ok. 300–400 milionów osób (stan na rok 2012).
Manekin ten posiada także wersję bardziej mobilną – "Mini Anne", wykorzystywaną w treningach w szkołach (np. program szkoleniowy prowadzony przez WOŚP), domach i instytucjach.
Rozwinięciem pierwszego modelu jest cała seria manekinów firmy Laerdal Medical, cechujących się zróżnicowanym stopniem złożoności oraz specjalnymi programami treningowymi. Najbardziej zaawansowanym jest skomputeryzowany manekin SimMan 3G, który jest autonomicznym robotem, komunikującym się bezprzewodowo z komputerem instruktora, skąd "zadawane" są "pacjentowi" wybrane schorzenia; instruktor także może zdalnie komunikować się z ratownikiem, wypowiadając do mikrofonu kwestie pacjenta. Do manekinu SimMan 3G można podłączyć specjalny monitor, obrazujący podstawowe funkcje życiowe pacjenta.
Pochodzenie.
Twarz manekina Resusci Anne stanowi odbicie maski pośmiertnej anonimowej kobiety – "piękności z Sekwany" (fr. "L'Inconnue de la Seine" – "nieznana z Sekwany"), znalezionej martwej na brzegu rzeki pod koniec lat osiemdziesiątych XIX wieku. Z powodu użycia tego wizerunku na manekinie do resuscytacji krążeniowo-oddechowej, jest ona nazywana "najczęściej całowaną twarzą na świecie".
W kulturze popularnej.
Michael Jackson także odbył szkolenie na manekinie CPR Annie. Podczas treningu należy na początku nawiązać próbę kontaktu werbalnego; w amerykańskiej instrukcji w tym miejscu padają słowa "Annie, are you OK?". Artysta wykorzystał tę kwestię w piosence swojego autorstwa "Smooth Criminal".

</doc>
<doc id="3054618" url="https://pl.wikipedia.org/wiki?curid=3054618" title="Rafał Markowski">
Rafał Markowski

Rafał Maciej Markowski (ur. 16 kwietnia 1958 w Józefowie) – polski duchowny rzymskokatolicki, doktor habilitowany nauk teologicznych, biskup pomocniczy warszawski od 2013. Młodszy brat muzyka Grzegorza Markowskiego.
Życiorys.
Urodził się 16 kwietnia 1958 w Józefowie. Brat wokalisty zespołu Perfect Grzegorza Markowskiego. Egzamin dojrzałości złożył w 1976 w Niższym Seminarium Duchownym w Płocku. W latach 1976–1982 odbył studia filozoficzno-teologiczne w Wyższym Metropolitalnym Seminarium Duchownym w Warszawie. 6 czerwca 1982 został w archikatedrze warszawskiej wyświęcony na prezbitera przez prymasa Polski Józefa Glempa. Od 1985 do 1991 kontynuował studia na Akademii Teologii Katolickiej w Warszawie. W 1991 uzyskał doktorat z nauk teologicznych w zakresie historii religii na podstawie dysertacji "Pojęcie sunnickiej społeczności muzułmańskiej (umma) w ujęciu porównawczym ze współczesną katolicką koncepcją Kościoła". Habilitację z nauk teologicznych w zakresie teologii religii otrzymał w 2014 na Wydziale Teologicznym Uniwersytetu Kardynała Stefana Wyszyńskiego w Warszawie.
W latach 1982–1985 pracował jako wikariusz w parafii św. Mikołaja w Warce, następnie od 1985 do 1987 był rezydentem w parafii Wniebowzięcia Najświętszej Maryi Panny w Konstancinie. W latach 1993–2002 pełnił funkcję dyrektora Radia Józef, które zorganizował. W 2002 został mianowany rektorem kościoła Matki Bożej Jerozolimskiej w Warszawie. W 2008 został powołany na stanowisko rzecznika prasowego archidiecezji warszawskiej i dyrektora Archidiecezjalnego Centrum Informacji, zaś w 2012 objął urząd administratora Domu Arcybiskupów Warszawskich. W 2006 został członkiem Komitetu ds. Dialogu z Religiami Niechrześcijańskimi, wchodzącego w skład Rady Konferencji Episkopatu Polski ds. Dialogu Religijnego. W 1999 otrzymał godność kapelana Jego Świątobliwości.
W latach 1987–1993 pełnił funkcję prefekta w Wyższym Metropolitalnym Seminarium Duchownym w Warszawie. W 1992 został wykładowcą nauk religioznawczych na Wydziale Teologicznym Akademii Teologii Katolickiej w Warszawie (następnie Uniwersytetu Kardynała Stefana Wyszyńskiego), gdzie w 1997 objął stanowisko adiunkta przy Katedrze Fenomenologii Religii. Ponadto podjął wykłady z religioznawstwa w Papieskim Wydziale Teologicznym w Warszawie oraz w Wyższym Metropolitalnym Seminarium Duchownym w Warszawie. W 2007 został członkiem Warszawskiego Towarzystwa Teologicznego im. Księdza Romana Archutowskiego.
4 listopada 2013 papież Franciszek mianował go biskupem pomocniczym archidiecezji warszawskiej ze stolicą tytularną Obby. Święcenia biskupie przyjął 7 grudnia 2013 w bazylice archikatedralnej św. Jana Chrzciciela w Warszawie. Udzielił mu ich kardynał Kazimierz Nycz, arcybiskup metropolita warszawski, z towarzyszeniem arcybiskupa Celestina Migliorego, nuncjusza apostolskiego w Polsce, i Kazimierza Romaniuka, emerytowanego biskupa diecezjalnego diecezji warszawsko-praskiej. Jako zawołanie biskupie przyjął słowa „"Jesu in Te confido"” ("Jezu ufam Tobie"). W archidiecezji warszawskiej objął urząd wikariusza generalnego. Zostały mu przydzielone sprawy finansowe, administracyjno-gospodarcze, inwestycyjne (w tym dotyczące budownictwa sakralnego), a także nadzór nad archidiecezjalnym Caritasem. W jego kompetencjach znalazły się również sprawy personalne księży o stażu kapłańskim powyżej 15 lat niebędących proboszczami oraz księży seniorów. W latach 2019–2021 pełnił funkcję przewodniczącego komitetu ds. organizacji uroczystości beatyfikacyjnych prymasa Stefana Wyszyńskiego i matki Elżbiety Róży Czackiej.
W ramach prac Konferencji Episkopatu Polski w 2014 wszedł w skład Rady ds. Kultury i Ochrony Dziedzictwa Kulturowego, w latach 2016–2022 był przewodniczącym Rady ds. Dialogu Religijnego i Komitetu ds. Dialogu z Judaizmem, a w 2022 został przewodniczącym Rady ds. Środków Społecznego Przekazu. Ponadto w 2021 został członkiem Rady Fundacji na Rzecz Wymiany Informacji Katolickiej oraz Rady Programowej KAI.
Został ambasadorem zorganizowanych w 2016 w Krakowie Światowych Dni Młodzieży.

</doc>
<doc id="3054619" url="https://pl.wikipedia.org/wiki?curid=3054619" title="Eugeniusz Popowicz">
Eugeniusz Popowicz

Eugeniusz Mirosław Popowicz (ur. 12 października 1961 w Człuchowie) – polski duchowny katolicki obrządku bizantyjsko-ukraińskiego, doktor prawa kanonicznego Kościołów Wschodnich, biskup pomocniczy przemysko-warszawski 2013–2015, arcybiskup metropolita przemysko-warszawski od 2015.
Życiorys.
Urodził się 12 października 1961 w Człuchowie. W latach 1981–1986 odbył studia teologiczne w Wyższym Seminarium Duchownym w Lublinie. Wyświęcony na diakona został 14 października 1986 przez arcybiskupa Myrosława Marusyna, sekretarza Kongregacji ds. Kościołów Wschodnich, który 17 października 1986 w Stargardzie Szczecińskim udzielił mu również święceń prezbiteratu. W latach 1988–1993 kontynuował studia w zakresie wschodniego prawa kanonicznego w Papieskim Instytucie Wschodnim w Rzymie, które ukończył z doktoratem.
W latach 1986–1988 pracował jako wikariusz w parafiach w Elblągu i Pasłęku. Od 1993 do 1995 był wikariuszem sądowym w Metropolitalnym Sądzie Kościelnym we Lwowie oraz wykładowcą w miejscowym Wyższym Seminarium Duchownym. W latach 1995–1996 pełnił funkcje proboszcza parafii w Górowie Iławeckim i Lelkowie, równocześnie piastując stanowisko wikariusza biskupiego. Od 1996 do 2013 był proboszczem parafii archikatedralnej w Przemyślu i wikariuszem generalnym (protosyncellusem) archieparchii przemysko-warszawskiej. Został włączony w skład rady kapłańskiej, kolegium konsultorów i rady ekonomicznej. Został redaktorem „Przemyskich Archidiecezjalnych Wiadomości” i wszedł w skład kolegium redakcyjnego miesięcznika „Błahowist”. W 1995 otrzymał godność protojereja, a w 1996 tytuł mitrata. Został mianowany kanonikiem kapituły przemyskiej, w której objął funkcję prepozyta.
4 listopada 2013 papież Franciszek mianował go biskupem pomocniczym archieparchii przemysko-warszawskiej ze stolicą tytularną Horrea Coelia. Chirotonię biskupią otrzymał 21 grudnia 2013 w soborze św. Jana Chrzciciela w Przemyślu. Konsekrował go arcybiskup Swiatosław Szewczuk, zwierzchnik Ukraińskiego Kościoła Greckokatolickiego, któremu asystowali Jan Martyniak, arcybiskup metropolita przemysko-warszawski, i Włodzimierz Juszczak, biskup eparchialny wrocławsko-gdański. Jako dewizę biskupią przyjął słowa "Гдь просвѣщенїе мое и спаситель мой, кого убоюся" ("Pan światłem i zbawieniem moim").
7 listopada 2015 papież Franciszek mianował go arcybiskupem metropolitą archieparchii przemysko-warszawskiej. 19 grudnia 2015 odbył ingres do soboru archikatedralnego w Przemyślu i kanonicznie objął rządy w archieparchii. 25 listopada 2020 został mianowany administratorem apostolskim nowo ustanowionej eparchii olsztyńsko-gdańskiej do czasu jej objęcia przez jej pierwszego biskupa, co nastąpiło 23 stycznia 2021.
W 2021 był współkonsekratorem podczas chirotonii biskupa eparchialnego olsztyńsko-gdańskiego Arkadiusza Trochanowskiego.
Odznaczenia.
W 2019 został wyróżniony Medalem 100-lecia Odzyskania Niepodległości.

</doc>
<doc id="3054621" url="https://pl.wikipedia.org/wiki?curid=3054621" title="Valerio Lazzeri">
Valerio Lazzeri

Valerio Lazzeri (ur. 22 lipca 1963 w Dongio) – szwajcarski duchowny katolicki, biskup Lugano w latach 2013-2022. 
Życiorys.
Święcenia kapłańskie otrzymał 2 września 1989 i został inkardynowany do diecezji Lugano. Był m.in. pracownikiem watykańskiej Kongregacji ds. Edukacji Katolickiej, wykładowcą wydziału teologicznego w Lugano oraz wikariuszem biskupim ds. zakonnych.
4 listopada 2013 papież Franciszek mianował go biskupem diecezjalnym Lugano. Sakry udzielił mu 7 grudnia 2013 nuncjusz apostolski w Szwajcarii – arcybiskup Diego Causero.
10 października 2022 papież Franciszek przyjął jego rezygnację z funkcji biskupa Lugano.

</doc>
<doc id="3054622" url="https://pl.wikipedia.org/wiki?curid=3054622" title="On a Mission">
On a Mission



</doc>
<doc id="3054625" url="https://pl.wikipedia.org/wiki?curid=3054625" title="Chłopcy kontra Basia">
Chłopcy kontra Basia

Chłopcy kontra Basia – polski zespół muzyczny grający muzykę folkową i jazzową założony w 2009 roku przez Marcina Nenko i Barbarę Derlak.
Skład.
Chłopcy kontra Basia – trasa koncertowa O (od 09.2015):
Chłopcy kontra Basia, Morfina (Teatr Śląski, Katowice):
Chłopcy kontra Basia, Portret Damy (Teatr Wybrzeże, Gdańsk):

</doc>
<doc id="3054628" url="https://pl.wikipedia.org/wiki?curid=3054628" title="Przychód ze sprzedaży">
Przychód ze sprzedaży

Przychód ze sprzedaży – w rachunkowości to przychód rozumiany jako suma sprzedanych wyrobów, robót, usług, towarów i materiałów, jak i właściwej dla nich jednostkowej ceny sprzedaży.
Warunki niezbędne w rachunkowości do uznania przychodu ze sprzedaży dóbr:
Spełnienie wszystkich wymienionych kryteriów uznania przychodu ma miejsce najczęściej w momencie wydania rzeczy nabywcy. 
Momentem uznania przychodu może być w niektórych przypadkach: 
Cena sprzedaży do ustalenia przychodu w rachunkowości, to cena sprzedaży brutto, skorygowana o udzielone rabaty, bonifikaty i podobne opusty, zmniejszona o należny od tej sprzedaży podatek od towarów i usług, czyli VAT. Podatek VAT nie ma charakteru cenotwórczego, podwyższa on natomiast należną kwotę od odbiorcy.

</doc>
<doc id="3054630" url="https://pl.wikipedia.org/wiki?curid=3054630" title="Carlo Bresciani">
Carlo Bresciani

Carlo Bresciani (ur. 26 marca 1949 w Nave) – włoski duchowny katolicki, biskup San Benedetto del Tronto-Ripatransone-Montalto od 2014.
Życiorys.
Święcenia kapłańskie otrzymał 7 czerwca 1975 i został inkardynowany do diecezji Brescia. Przez wiele lat pracował jako wikariusz, jednocześnie wykładając na uczelniach w Mediolanie i w Brescii. W 2009 objął funkcję rektora seminarium w Brescii.
4 listopada 2013 papież Franciszek mianował go ordynariuszem diecezji San Benedetto del Tronto-Ripatransone-Montalto. Sakry biskupiej udzielił mu 11 stycznia 2014 biskup Brescii - Luciano Monari.

</doc>
<doc id="3054631" url="https://pl.wikipedia.org/wiki?curid=3054631" title="Eugeniusz Mirosław Popowicz">
Eugeniusz Mirosław Popowicz



</doc>
<doc id="3054637" url="https://pl.wikipedia.org/wiki?curid=3054637" title="Lądowisko Wrocław-Akademicki Szpital Kliniczny">
Lądowisko Wrocław-Akademicki Szpital Kliniczny



</doc>
<doc id="3054638" url="https://pl.wikipedia.org/wiki?curid=3054638" title="Puchar Niemiec w piłce nożnej (1986/1987)">
Puchar Niemiec w piłce nożnej (1986/1987)

Puchar Niemiec w piłce nożnej mężczyzn 1986/1987 – 44. edycja rozgrywek mających na celu wyłonienie zdobywcy Pucharu Niemiec, który uzyskał tym samym prawo gry w Pucharze Zdobywców Pucharów (1987/1988). Tym razem trofeum wywalczył Hamburger SV. Finał został rozegrany na Stadionie Olimpijskim w Berlinie.
Plan rozgrywek.
Rozgrywki szczebla centralnego składały się z 6 części:
Pierwsza runda.
Mecze rozegrano od 27 sierpnia do 7 października 1986 roku.
Druga runda.
Mecze rozegrano od 24 października do 12 listopada 1986 roku.
Trzecia runda.
Mecze rozegrano 18 i 19 listopada 1986 roku.
Ćwierćfinały.
Mecze rozegrano 7 marca 1987 roku.
Półfinały.
Mecze rozegrano 31 marca i 1 kwietnia 1987 roku.

</doc>
<doc id="3054639" url="https://pl.wikipedia.org/wiki?curid=3054639" title="Brunon Romiszewski">
Brunon Romiszewski

Brunon Romiszewski (ur. 3 listopada 1892 w Kudryńcach, zm. 17 lipca 1986 w Warszawie) – generał brygady Wojska Polskiego.
Życiorys.
Brunon Romiszewski urodził się 3 listopada 1892 roku w Kudryńcach, w rodzinie Kaliksta Prospera Ambrożego (1854–1917) i Józefy z Wolskich (1872–1950). Do 1911 roku skończył siedem klas szkoły realnej w Płoskirowie, po czym został powołany do służby w rosyjskiej armii, gdzie po rocznym kursie został kapralem, a wkrótce chorążym służby stałej. Oficer brygady artylerii. Od 1914 roku w 42 Brygadzie Artylerii. W 1916 roku awansował na porucznika. Kontuzjowany w walkach na froncie austriackim. Od 29 października 1916 roku oficer baterii w 31 dywizjonie artylerii ciężkiej. 1 grudnia 1917 roku przeszedł z dywizjonem do II Korpusu Polskiego na Wschodzie generała lejtnanta Józefa Dowbor-Muśnickiego, gdzie został dowódcą 2. baterii. Podczas bitwy pod Kaniowem wzięty do niemieckiej niewoli, z której zbiegł i 1 października 1918 roku wstąpił do 4 Dywizji Strzelców Polskich na Kubaniu, w której został dowódcą baterii w 19 dywizjonie artylerii lekkiej.
Po przebiciu się do Polski służył w 1 Dywizji Litewsko-Białoruskiej. 1 lipca 1919 roku został dowódcą baterii w 10 pułku artylerii polowej, a 11 grudnia 1919 roku dowódcą dywizjonu artylerii w 1 pułku artylerii polowej. W 1920 roku awansował na kapitana. Brał udział w wojnie polsko-bolszewickiej. 13 sierpnia 1920 roku został ranny pod Radzyminem i odesłany do szpitala w Łodzi, skąd wrócił na front 1 września.
16 marca 1921 roku został zastępcą dowódcy 19 pułku artylerii polowej w Nowej Wilejce. W 1922 roku awansowany na majora. Od 20 lipca 1923 roku komendant Szkoły Podchorążych Rezerwy Artylerii przy Dowództwie Okręgu Korpusu w Grodnie. W styczniu 1924 roku na kursie artyleryjskim w Szkole Strzelań Artylerii w Poznaniu. W lipcu 1924 roku został przesunięty w 19 pułku artylerii polowej ze stanowiska dowódcy I dywizjonu na stanowisko kwatermistrza. W grudniu 1925 roku został przesunięty ze stanowiska dowódcy II dywizjonu na stanowisko dowódcy I dywizjonu. 14 października 1926 roku został przeniesiony do 2 pułku artylerii polowej Legionów w Kielcach na stanowisko zastępcy dowódcy pułku. 23 maja 1927 roku został wyznaczony na stanowisko dowódcy 14 dywizjonu artylerii konnej w Białymstoku. Na pułkownika awansował ze starszeństwem z dniem 1 stycznia 1931 roku w korpusie oficerów artylerii. 28 stycznia 1931 roku otrzymał przeniesienie na stanowisko dowódcy 15 Wielkopolskiego pułku artylerii polowej w Bydgoszczy, który 31 grudnia tego roku został przemianowany na 15 Wielkopolski pułk artylerii lekkiej. Od stycznia do marca 1933 roku na kursie wyższych dowódców w Wyższej Szkole Wojennej w Warszawie. Od 22 grudnia 1934 roku zastępca dowódcy Obszaru Warownego „Wilno” w Wilnie. Od marca 1936 był szefem sztabu w Dowództwie Okręgu Korpusu Nr X. Od 30 lipca 1938 roku drugi dowódca piechoty dywizyjnej 12 Dywizji Piechoty w Tarnopolu. Od 27 lipca 1939 roku szef Departamentu Artylerii Ministerstwa Spraw Wojskowych.
W okresie II RP został osadnikiem wojskowym w osadzie Ulino (powiat dziśnieński).
Po wybuchu II wojny światowej, 20 września 1939 roku został internowany w Rumunii, w obozie Călimănești. Od 16 lutego 1941 roku do 1 kwietnia 1945 roku przebywał w niemieckiej niewoli, w Oflagu VI B Dössel.
Po powrocie do kraju został, mimo zastrzeżeń ze strony Departamentu Kadr Ministerstwa Obrony Narodowej, przyjęty do służby w Wojsku Polskim i mianowany inspektorem artylerii w Dowództwie Okręgu Wojskowego Nr 1 w Warszawie. 30 grudnia 1945 roku został zweryfikowany w stopniu pułkownika artylerii ze starszeństwem z dniem 1 stycznia 1931 roku. Prezydent RP Bolesław Bierut zarządzeniem z 10 lipca 1948 roku awansował go na generała brygady ze starszeństwem z dniem 22 lipca 1948 roku w korpusie generałów.
24 września 1948 roku został aresztowany i do kwietnia 1949 roku więziony w Warszawie. 6 maja 1949 roku Sąd Honorowy dla Generałów przy Ministrze Obrony Narodowej wystąpił z wnioskiem o obniżenie mu stopnia za rzekome wzywanie na odprawie w Orzyszu w lipcu 1948 roku do fałszowania i naciągania wyników strzelań artyleryjskich podległych jednostek. 10 maja 1949 roku Minister Obrony Narodowej, marszałek Polski Michał Rola-Żymierski przychylił się do tego wniosku i obniżył mu stopień wojskowy do pułkownika oraz zwolnił go z zawodowej służby wojskowej. Od czerwca 1949 roku do lipca 1958 roku pracował w budownictwie przemysłowym w Przedsiębiorstwie Urządzeń Geodezyjnych w Warszawie. Po odwołaniu się od niesłusznej decyzji, 2 maja 1957 roku przywrócono mu stopień generała brygady. Pochowany na Cmentarzu Powązkowskim (kwatera 75-3-30).
Życie prywatne.
Mieszkał w Warszawie. Od 18 lutego 1928 był żonaty z Kazimierą Anną Zofią z Jakubkiewiczów (1905–1984). Małżeństwo miało córkę Marię Danutę Bogdanę (ur. 1931).

</doc>
<doc id="3054672" url="https://pl.wikipedia.org/wiki?curid=3054672" title="Blok górnośląski">
Blok górnośląski

Blok górnośląski (masyw górnośląski, blok cieszyński) − jednostka geologiczna położona na południu Polski (Wyżyna Śląsko-Krakowska i Beskidami Zachodnimi), południowo-wschodni fragment paleozoicznej platformy zachodnioeuropejskiej.
Jest to jednostka głębokiego podłoża, zalegająca pod zapadliskiem górnośląskim, znana jedynie z badań geofizycznych i głębokich wierceń.
Zbudowany jest ze skał metamorficznych i magmowych wieku prekambryjskiego oraz zalegających wyżej skał osadowych starszego paleozoiku.
Od zachodu graniczy z blokiem dolnośląskim, od północnego zachodu z blokiem południowowielkopolskim, od północnego wschodu z blokiem małopolskim, na południowym zachodzie z blokiem Brna.
Granicę między blokiem górnośląskim a małopolskim wyznacza strefa tektoniczna Kraków-Lubliniec.

</doc>
<doc id="3054682" url="https://pl.wikipedia.org/wiki?curid=3054682" title="Wyższa Szkoła Edukacji Zdrowotnej w Łodzi">
Wyższa Szkoła Edukacji Zdrowotnej w Łodzi



</doc>
<doc id="3054686" url="https://pl.wikipedia.org/wiki?curid=3054686" title="Andreas Geritzer">
Andreas Geritzer

Andreas Geritzer (ur. 11 grudnia 1977) – austriacki żeglarz sportowy. Srebrny medalista olimpijski z Aten.
Srebro wywalczył w klasie Laser, za Brazylijczykiem Robertem Scheidtem. Były to jego drugie igrzyska, debiutował w 2000 w Sydney (5. miejsce). Startował również w igrzyskach w 2008 i 2012. W karierze był również medalistą imprez rangi światowej i kontynentalnej.

</doc>
<doc id="3054687" url="https://pl.wikipedia.org/wiki?curid=3054687" title="Puchar Niemiec w piłce nożnej (1985/1986)">
Puchar Niemiec w piłce nożnej (1985/1986)

Puchar Niemiec w piłce nożnej mężczyzn 1985/1986 – 43. edycja rozgrywek mających na celu wyłonienie zdobywcy Pucharu Niemiec, który uzyskał tym samym prawo gry w Pucharze Zdobywców Pucharów (1986/1987). Tym razem trofeum wywalczył Bayern Monachium. Finał został rozegrany na Stadionie Olimpijskim w Berlinie.
Plan rozgrywek.
Rozgrywki szczebla centralnego składały się z 6 części:
Pierwsza runda.
Mecze rozegrano od 24 sierpnia do 11 września 1985 roku.
Druga runda.
Mecze rozegrano od 17 do 30 października 1985 roku.
Trzecia runda.
Mecze rozegrano od 12 listopada do 18 grudnia 1985 roku.
Ćwierćfinały.
Mecze rozegrano 19 grudnia 1985 roku do 21 stycznia 1986 roku.
Półfinały.
Mecze rozegrano 25 i 16 marca 1986 roku.

</doc>
<doc id="3054688" url="https://pl.wikipedia.org/wiki?curid=3054688" title="Młoda Liga (2013/2014)">
Młoda Liga (2013/2014)

Młoda Liga 2013/2014 − 4. sezon rozgrywek o mistrzostwo Młodej Ligi organizowany przez Profesjonalną Ligę Piłki Siatkowej S.A przy drużynach PlusLigi. Do Młodej Ligi dołączyły drużyny i .
W rozgrywkach uczestniczyć mogli zawodnicy, którzy nie ukończyli 23 lat.
W fazie zasadniczej drużyny rozegrały ze sobą po dwa spotkania systemem kołowym. Po jej zakończeniu dwie najlepsze drużyny zagrały dwumecz o pierwsze miejsce, a dwie kolejne dwumecz o trzecie miejsce.
Zwyciężyła , która w meczu o pierwsze miejsce pokonała drużynę . Trzecie miejsce zajął .

</doc>
<doc id="3054690" url="https://pl.wikipedia.org/wiki?curid=3054690" title="Cerrad Czarni Radom">
Cerrad Czarni Radom



</doc>
<doc id="3054692" url="https://pl.wikipedia.org/wiki?curid=3054692" title="Witosz">
Witosz



</doc>
<doc id="3054693" url="https://pl.wikipedia.org/wiki?curid=3054693" title="Wojciech Jaroszewski">
Wojciech Jaroszewski

Wojciech Jaroszewski (ur. 3 lutego 1935 w Poznaniu, zm. 24 grudnia 1993 w Warszawie) – polski geolog, nauczyciel akademicki Uniwersytetu Warszawskiego, znawca Tatr, działacz turystyczny.
Życiorys.
Wnuk Tadeusza Smoluchowskiego – polskiego chemika i alpinisty.
Był synem Zdzisława Józefa Jaroszewskiego, doktora nauk medycznych, psychiatry, oraz Marii Eryki ze Smoluchowskich. W związku z wybuchem II wojny światowej Wojciech Jaroszewski zmuszony był uciekać wraz z matką i siostrą z Poznania do Lwowa, by w maju 1940 roku powrócić na tereny Generalnego Gubernatorstwa. Maturę zdał w 1951 roku w Starogardzie Gdańskim, a następnie rozpoczął studia w Akademii Górniczo-Hutniczej w Krakowie. W 1952 roku przeniósł się do Warszawy, by kontynuować naukę na Wydziale Geologii Uniwersytetu Warszawskiego. W 1957 roku obronił pracę magisterską pod kierunkiem profesora Edwarda Passendorfera, której tematem była geologia pasma (wierchu) Świerkul. Późniejsze badania Wojciecha Jaroszewskiego skupiły się na zagadnieniach tektoniki i geologii strukturalnej Tatr. Owocem tych prac była rozprawa doktorska z 1965 roku pt. "Budowa geologiczna górnej części Doliny Kościeliskiej w Tatrach". Swych badań nie ograniczał jedynie do terenu Tatr – jego rozprawa habilitacyjna z 1972 roku dotyczyła zjawisk występujących w Górach Świętokrzyskich. W 1982 roku Rada Państwa nadała naukowcowi tytuł profesora nadzwyczajnego. W Rzeczypospolitej Polskiej tytuł uznany jako tytuł tzw. profesora belwederskiego.
W 1974 roku został wydany podręcznik jego autorstwa pt. "Tektonika uskoków i fałdów", który uzyskał dobre recenzje w pismach branżowych, został również przetłumaczony na języki: angielski, rosyjski i chiński. Sam Jaroszewski został zaproszony do rady redakcyjnej pisma "Journal of Structural Geology". Swe badania prowadził także za granicą: wyjeżdżał do azjatyckiej części Związku Radzieckiego (Kaukaz, Tienszan) oraz do Bułgarii. Otrzymywał również prośby o recenzowanie tektonicznych programów badawczych z Anglii i Stanów Zjednoczonych.
Oprócz działalności naukowej Wojciech Jaroszewski aktywnie uczestniczył w życiu społecznym. Był jednym z założycieli Towarzystwa Popierania i Krzewienia Nauk, aktywnie uczestniczył w dyskusjach na temat polskiej nauki, pisywał do gazet (m.in. do „Polityki”, „Kultury” oraz „Życia Warszawy”). Odrębną dziedziną jego aktywności było krajoznawstwo. Wraz ze swoimi studentami bywał w Pieninach, Tatrach, Górach Świętokrzyskich, okolicach Krakowa i Sudetach. Wędrował po Beskidach, Bieszczadach, Roztoczu, Kaszubach i ziemi lubuskiej. Kajakiem lub pontonem przemierzał rzeki Mazowsza, zimą wyprawiał się na Bagna Biebrzańskie. W 1964 roku został wydany przewodnik turystyczny jego autorstwa pt. "Trasy narciarskie na północnej Suwalszczyźnie i Wzgórzach Szeskich". Pisał również artykuły do prasy turystycznej i krajoznawczej, m.in. do „Poznaj Swój Kraj”, „Poznaj Świat” oraz „Taternika”. Od 1989 roku był członkiem reaktywowanego Polskiego Towarzystwa Tatrzańskiego. Przez wiele lat był członkiem Polskiego Towarzystwa Geologicznego.
Po śmierci został pochowany na Cmentarzu Leśnym w Laskach.

</doc>
<doc id="3054694" url="https://pl.wikipedia.org/wiki?curid=3054694" title="Jan Andrysiak">
Jan Andrysiak

Jan Andrysiak ps. "Janusz", "Młot" (ur. 9 czerwca 1894 w Świeryżu, zm. 16 lutego 1966 w Warszawie) – działacz polskiego ruchu ludowego i komunistycznego, współzałożyciel Zjednoczenia Lewicy Chłopskiej „Samopomoc”, uczestnik powstania warszawskiego.
Życiorys.
Syn Antoniego, chłopa małorolnego i Franciszki z domu Ładacka. Do 1911 pracował na gospodarstwie swojego ojca we wsi Oszkowice oraz ukończył 3 klasy szkoły powszechnej. W latach 1912–1914 odbył praktykę ślusarską w Warszawie, gdzie ukończył 4 klasy szkoły rzemieślniczej. W styczniu 1915 wcielony do rosyjskiej armii (powołany do Legionu Puławskiego), latem 1915 został ranny i trafił do niemieckiej niewoli. Po zwolnieniu w 1918 wstąpił do 5 Pułku Piechoty Legionów Polskich. Następniew 1919 przybył do Warszawy, gdzie pracował jako ślusarz w fabryce. W styczniu 1923 wstąpił do Komunistycznej Partii Robotniczej Polski, w 1925 zwolniony z pracy za udział w strajku. W 1926 z polecenia KPP wstąpił do Samopomocy Chłopskiej. Był sekretarzem zarządu powiatowego SCh w Węgrowie. W 1928 był jednym z założycieli Zjednoczenia Lewicy Chłopskiej „Samopomoc” i został członkiem Zarządu Głównego tej organizacji. W październiku 1928 został aresztowany do lutego 1930. Po likwidacji KPP w 1938 wstąpił do Polskiej Partii Socjalistycznej. W 1941 wstąpił do Stowarzyszenia Przyjaciół ZSRR, a w 1942 do Polskiej Partii Robotniczej i Gwardii Ludowej. Był komendantem GL na Żoliborzu, potem na Mokotowie. 
Brał udział w powstaniu warszawskim jako podporucznik - oficer inspekcyjny sztabu Armii Ludowej, dowódca 3 kompanii III batalionu AL. 29 września 1944 został ranny w głowę. Po zdobyciu Warszawy przez 1 Armię Wojska Polskiego i Armię Czerwoną zostaje II sekretarzem PPR dzielnicy Żoliborz. Od lutego 1945 był etatowym działaczem KW PPR w Bydgoszczy. Zostaje sekretarzem Komitetu Miejskiego PPR w Grudziądzu. Od marcah 1945 do 1947 był sekretarzem Komitetu Powiatowego (KP) PPR w Tczewie, potem do 1949 przewodniczącym Powiatowej Rady Narodowej (PRN) w Tczewie. W grudniu 1945 jako delegat z Tczewa brał udział w I Zjeździe PPR w Warszawie. Członek Komitetu Wojewódzkiego PPR/Polskiej Zjednoczonej Partii Robotniczej w Gdańsku. W 1949 wraca do Warszawy i zostaje przewodniczącym Zarządu Okręgowego Związku Inwalidów Wojennych RP, potem w latach 1950–1951 prezesem Spółdzielni Inwalidzkiej Kioskarzy, kontrolerem technicznym Wytwórni Sprzętu Komunikacyjnego Okęcie, a w latach 1952–1954 członkiem Komitetu Dzielnicowego PZPR Ochota. W 1958 przeszedł na emeryturę.
Zmarł w Warszawie. Został pochowany na Cmentarzu Wojskowym na Powązkach (kwatera 2B-4-10).

</doc>
<doc id="3054695" url="https://pl.wikipedia.org/wiki?curid=3054695" title="Tablica Kanban">
Tablica Kanban



</doc>
<doc id="3054698" url="https://pl.wikipedia.org/wiki?curid=3054698" title="Hallwilersee">
Hallwilersee

Jezioro Hallwilersee (pol. Jezioro Hallwiler) – leży w północnej Szwajcarii w okolicach Zurychu.

</doc>
<doc id="3054700" url="https://pl.wikipedia.org/wiki?curid=3054700" title="Kokorycz żółtawa">
Kokorycz żółtawa

Kokorycz żółtawa ("Corydalis capnoides" (L.) Pers.) – gatunek rośliny należący do rodziny makowatych.
Rozmieszczenie geograficzne.
Występuje w Eurazji. W Polsce rośnie tylko na kilkunastu stanowiskach w Pieninach i jednym w Beskidzie Sądeckim. W Pieninach stwierdzono występowanie na następujących stanowiskach: Skalice Nowotarskie (Zaskale, Stankowa Skała i Cisowa Skała), Biała Skała, Macelowa Góra, Nowa Góra, Ociemne, przy szlaku turystycznym z Krościenka na Trzy Korony, polana Pieniny, Zamkowa Góra, Masyw Trzech Koron, Facimiech, grzbiet Ligarek, Łysina, podnóża Ślimakowej Skały, Sokolica, Kazalnica, Kacza Skała i Sromowce Wyżne.
Biologia i ekologia.
Roślina jednoroczna. Rośnie na wapiennych skałkach w lasach liściastych. Kwitnie od czerwca do sierpnia. Liczba chromosomów 2n=16.
Zagrożenia i ochrona.
Gatunek umieszczony w Polskiej Czerwonej Księdze Roślin w kategorii EN (zagrożony). Tę samą kategorię posiada na polskiej czerwonej liście.

</doc>
<doc id="3054702" url="https://pl.wikipedia.org/wiki?curid=3054702" title="Sicu">
Sicu



</doc>
<doc id="3054704" url="https://pl.wikipedia.org/wiki?curid=3054704" title="Cietrzew">
Cietrzew



</doc>
<doc id="3054705" url="https://pl.wikipedia.org/wiki?curid=3054705" title="Głuszec">
Głuszec



</doc>
<doc id="3054708" url="https://pl.wikipedia.org/wiki?curid=3054708" title="Przychody ze sprzedaży">
Przychody ze sprzedaży



</doc>
<doc id="3054713" url="https://pl.wikipedia.org/wiki?curid=3054713" title="Puchar Niemiec w piłce nożnej (1984/1985)">
Puchar Niemiec w piłce nożnej (1984/1985)

Puchar Niemiec w piłce nożnej mężczyzn 1984/1985 – 42. edycja rozgrywek mających na celu wyłonienie zdobywcy Pucharu Niemiec, który uzyskał tym samym prawo gry w Pucharze Zdobywców Pucharów (1985/1986). Tym razem trofeum wywalczył Bayer Uerdingen. Finał został rozegrany na Stadionie Olimpijskim w Berlinie.
Plan rozgrywek.
Rozgrywki szczebla centralnego składały się z 6 części:
Pierwsza runda.
Mecze rozegrano od 31 sierpnia do 2 października 1984 roku.
Druga runda.
Mecze rozegrano od 13 do 31 października 1985 roku.
Trzecia runda.
Mecze rozegrano od 4 grudnia 1984 do 5 lutego 1985 roku.
Ćwierćfinały.
Mecze rozegrano 16 lutego do 12 marca 1985 roku.
Półfinały.
Mecze rozegrano 6 kwietnia 1985 roku.

</doc>
<doc id="3054717" url="https://pl.wikipedia.org/wiki?curid=3054717" title="Puchar Europy w narciarstwie alpejskim 2013/2014">
Puchar Europy w narciarstwie alpejskim 2013/2014

Puchar Europy w narciarstwie alpejskim 2013/2014 – zawody Pucharu Europy w narciarstwie alpejskim w sezonie 2013/2014. Rywalizacja mężczyzn rozpoczęła się 19 listopada 2013 w austriackim Reiteralm, zaś pierwsze kobiece zawody odbyły się 22 listopada 2013 w fińskim Levi. Ostatnie zawody z tego cyklu zostały rozegrane wspólnie między 10 a 16 marca 2014 w andorskim Soldeu. Zaplanowano 16 startów dla kobiet i 18 dla mężczyzn.
Puchar Europy w narciarstwie alpejskim kobiet.
Wśród kobiet Pucharu Europy z sezonu 2012/2013 broni Austriaczka Ramona Siebenhofer. W tym sezonie najlepsza okazała się Szwajcarka Michelle Gisin.
W poszczególnych klasyfikacjach tryumfowały:
Puchar Europy w narciarstwie alpejskim mężczyzn.
Wśród mężczyzn Pucharu Europy z sezonu 2012/2013 broni Norweg Aleksander Aamodt Kilde. W tym sezonie najlepszy okazał się Szwajcar Thomas Tumler.
W poszczególnych klasyfikacjach tryumfowali:

</doc>
<doc id="3054718" url="https://pl.wikipedia.org/wiki?curid=3054718" title="Pomnik Karla Marksa w Uljanowsku">
Pomnik Karla Marksa w Uljanowsku

Pomnik Karla Marksa w Uljanowsku – pomnik autorstwa rosyjskiego rzeźbiarza Siergieja Mierkurowa, odsłonięty 7 listopada 1921 w Symbirsku (obecnie Uljanowsk). Upamiętnia niemieckiego filozofa, ekonomistę i działacza rewolucyjnego Karla Marksa.

</doc>
<doc id="3054721" url="https://pl.wikipedia.org/wiki?curid=3054721" title="Żochowski (nazwisko)">
Żochowski (nazwisko)

Żochowski (forma żeńska: Żochowska; liczba mnoga: Żochowscy) – polskie nazwisko szlacheckie wywodzące się prawdopodobnie z Mazowsza od nazwy osady „Żochy” z której się wywodzili.
Etymologia nazwiska.
Nazwiska z końcówką "-ski", jak pisze polski kronikarz Jan Długosz, który w swoich Kronikach sławnego Królestwa Polskiego pisanych w latach 1455–1480, podaje, że w Polsce za czasów Władysława Jagiełły nastał zwyczaj tworzenia nazwisk od posiadłości, tj. przez dodanie końcówki przymiotnikowej "ski" lub "cki". Zasada ta rozciągnęła się na całą szlachtę polską w dobie średniopolskiej, w okresie sarmatyzmu XVI i XVII w. Żochowscy najprawdopodobniej wywodzą się z Żoch pod Ciechanowem, o czym pisał w XVI w. Bartosz Paprocki: 
Nazwa osady Żochy wzięła się od słowa "żoch", które oznacza:
Biorąc pod uwagę topografię terenu miejscowości, z której się wywodzą Żochowscy (liczne stawy oraz bezpośrednie sąsiedztwo wsi Brodzięcin, której nazwa kojarzy się z brodem), można wywnioskować, iż nazwa wywodzi się od sieci na ryby.
Kolejnymi majątkami od których może wywodzić się nazwisko Żochowski:
Wzmianki o mieszkańcach miejscowości, z których wywodzą się Żochowscy:
Demografia w okresie rozbiorów.
Osadnictwo Żochowskich w XIX w. na Mazowszu i Podlasiu przedstawia fragmentarycznie poniższa tabela:
Występowanie Żochowskich na terenie Litwy:
Podczas spisów szlachty na terenie Imperium Rosyjskiego Żochowskich wykazano w księgach rodów szlacheckich w następujących guberniach:
Żochowscy w zaborze austriackim:
Demografia pod koniec XX w..
Zgodnie z serwisem heraldycznym nazwiskiem tym w Polsce na początku lat 90. XX w. pod względem liczby osób o danym nazwisku zarejestrowanych w bazie PESEL posługiwało się 3195 osób. Taka liczba osób legitymujących się nazwiskiem Żochowski plasowała je na pozycji 1598 wśród najpopularniejszych nazwisk w Polsce. W poniższej tabeli w uproszczony sposób zostało przedstawione na jakim terenie Polski zamieszkiwali.
Demografia w XXI w..
Ilość osób posługujących się nazwiskiem Żochowski wg bazy PESEL z podziałem na płeć. Pierwsza kolumna wykresu przedstawia lata 90 XX wieku z podziałem kobiet względem mężczyzn 1598/1597 (ze względu na brak danych podział jest orientacyjny). Wykres nie uwzględnia osób posługujących się podwójnym nazwiskiem.

</doc>
<doc id="3054722" url="https://pl.wikipedia.org/wiki?curid=3054722" title="Siegfried Kahlbaum">
Siegfried Kahlbaum

Siegfried Kahlbaum (ur. 28 listopada 1870 w Görlitz, zm. 2 października 1943 tamże) – niemiecki lekarz psychiatra, dyrektor zakładu psychiatrycznego w Görlitz, radca sanitarny.
Życiorys.
Syn psychiatry Karla Ludwiga Kahlbauma (1828–1899) i Elizabeth z domu Hecker. Uczęszczał do gimnazjum w Görlitz, po zdaniu egzaminu dojrzałości w 1890 roku studiował na Uniwersytecie w Würzburgu i Uniwersytecie Monachijskim, w 1895 roku został doktorem medycyny. Następnie był lekarzem wolontariuszem w klinice Adolfa Plettnera w Dreźnie. Od lipca do października 1896 pracował jako bezpłatny asystent w zakładzie psychiatrycznym Sonnenstein u Georga Ilberga. Od października 1896 do marca 1897 był wolontariuszem w szpitalu w Hamburgu-Eppendorfie u Theodora Rumpla. W kwietniu 1897 został asystentem we wrocławskiej klinice psychiatrycznej, kierowanej przez Carla Wernickego. Po śmierci ojca w 1899 roku objął prowadzenie zakładu psychiatrycznego w Görlitz. Był radcą sanitarnym. Autor kilkunastu publikacji psychiatrycznych. Od 1902 żonaty z Käthe Schmidt (1882–1970), rozwiedli się. Miał córkę Sophie (ur. 1905). Zmarł po kolejnym udarze mózgu, pochowany jest w grobie rodzinnym na cmentarzu w Görlitz (kwatera S-053).

</doc>
<doc id="3054723" url="https://pl.wikipedia.org/wiki?curid=3054723" title="Frank Wess">
Frank Wess

Frank Wellington Wess (ur. 4 stycznia 1922 w Kansas City, zm. 30 października 2013 na Manhattanie) – amerykański flecista i saksofonista jazzowy.
Życiorys.
Frank Wess urodził się 4 stycznia 1922 roku w Kansas City, stanie Missouri.
W wieku 10 lat rozpoczął naukę na saksofonie altowym. Po przeprowadzce do Waszyngtonu zaczął grać w lokalnych zespołach, najpierw na alt, a później na saksofonie tenorowym.
W 1953 roku dołączył do orkiestry Count Basie. W 1964 roku przeniósł się do Nowego Jorku, aby prowadzić własne grupy i grać z takimi zespołami jak m.in. New York Jazz Quartet i Dameronia.
W 2007 roku otrzymał nagrodę amerykańską NEA Jazz Masters Award przyznaną przez The National Endowment for the Arts.
Zmarł 30 października 2013 roku na Manhattanie mając 91 lat.

</doc>
<doc id="3054724" url="https://pl.wikipedia.org/wiki?curid=3054724" title="Enina">
Enina

Enina (bułg. "Енина") – wieś w południowo-środkowej Bułgarii, w obwodzie Stara Zagora, w gminie Kazanłyk. Według danych Narodowego Instytutu Statystycznego, 31 grudnia 2011 roku wieś liczyła 2462 mieszkańców.
Historia.
W czasie wojen bałkańskich w 1912 roku do legionu Macedońsko-Adrianopolskiego wstąpił jeden mieszkaniec. W trakcie remontu cerkwi świętej Paraskiewy w 1960 roku odkryty został manuskrypt z XI wieku zwany Apostołem enińskim, najstarszy znany lekcjonarz Nowego Testamentu w języku staro-cerkiewno-słowiańskim, w 2011 roku wpisany przez UNESCO na listę "Pamięć Świata".
Infrastruktura społeczna.
W Eninie funkcjonuje szkoła podstawowa Christo Botewa, dom kultury, biblioteka, klub emeryta.

</doc>
<doc id="3054726" url="https://pl.wikipedia.org/wiki?curid=3054726" title="Jekatierina Markowa">
Jekatierina Markowa

Jekatierina Gieorgijewna Markowa (ros. Екатерина Георгиевна Маркова; ur. 18 listopada 1946 w Irkucku) – rosyjska aktorka, scenarzystka i pisarka. Znana dzięki roli Gali Czetwiertak w filmie "Tak tu cicho o zmierzchu..."
Życiorys.
Urodziła się w rodzinie radzieckiego pisarza Gieorgija Markowa. W 1954 roku rodzina przeniosła się do Moskwy. W 9. klasie Markowa przeniosła się do szkoły pracy młodzieży. Następnie ukończył szkołę teatralną.

</doc>
<doc id="3054730" url="https://pl.wikipedia.org/wiki?curid=3054730" title="Sven-Åke Nilsson">
Sven-Åke Nilsson

Sven-Åke Nilsson (ur. 13 września 1951 w Malmö) – szwedzki kolarz szosowy, trzykrotny medalista mistrzostw świata.
Kariera.
Pierwszy sukces w karierze Sven-Åke Nilsson w 1973 roku, kiedy wspólnie z Tordem Filipssonem, Lennartem Fagerlundem i Leifem Hanssonem zdobył brązowy medal w drużynowej jeździe na czas na mistrzostwach świata w Barcelonie. Na rozgrywanych rok później mistrzostwach świata w Montrealu w tej samej konkurencji reprezentacja Szwecji w składzie: Tord Filipsson, Lennart Fagerlund, Bernt Johansson i Sven-Åke Nilsson zdobyła złoty medal. Nilsson zdobył też srebrny medal w wyścigu ze startu wspólnego amatorów podczas mistrzostw świata w Yvoir w 1975 roku. W zawodach tych wyprzedził go jedynie Holender André Gevers, a trzecie miejsce zajął Włoch Roberto Ceruti. Ponadto wygrał między innymi Tour d'Algérie w 1975 roku, Tour de l’Avenir w 1976 roku, Tour de Corse w 1979 roku, Setmana Catalana de Ciclisme w 1981 roku oraz Grand Prix d'Isbergues w 1982 roku. W 1982 roku zajął trzecie miejsce w klasyfikacji generalnej Vuelta a España, wygrywając przy tym jeden etap. Pięciokrotnie startował w Tour de France, zajmując między innymi siódme miejsce w 1980 roku i ósme rok później. Dwukrotnie startował w Giro d’Italia, najlepszy wynik osiągając w 1983 roku, kiedy zajął 27. miejsce. W 1972 roku brał udział w igrzyskach olimpijskich w Monachium, zajmując 44. miejsce w wyścigu ze startu wspólnego oraz szóste w drużynowej jeździe na czas. Podczas rozgrywanych cztery lata później igrzysk w Montrealu zajął odpowiednio 29. i 7. miejsce. Jako zawodowiec startował w latach 1977-1984.

</doc>
<doc id="3054731" url="https://pl.wikipedia.org/wiki?curid=3054731" title="Nailya Yulamanova">
Nailya Yulamanova



</doc>
<doc id="3054734" url="https://pl.wikipedia.org/wiki?curid=3054734" title="Wieruszka tarczowata">
Wieruszka tarczowata



</doc>
<doc id="3054735" url="https://pl.wikipedia.org/wiki?curid=3054735" title="Roberto Ceruti">
Roberto Ceruti

Roberto Ceruti (ur. 10 listopada 1953 w Paderno Ponchielli) – włoski kolarz szosowy, brązowy medalista mistrzostw świata.
Kariera.
Największy sukces w karierze Roberto Ceruti osiągnął w 1975 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Yvoir. W zawodach tych wyprzedzili go jedynie Holender André Gevers oraz Szwed Sven-Åke Nilsson. Był to jednak jedyny medal wywalczony przez Cerutiego na międzynarodowej imprezie tej rangi. Ponadto wygrał między innymi Circuito del Porto-Trofeo Arvedi w 1975 roku, Grand Prix Guillaume Tell w 1976 roku, Giro della Romagna w 1977 roku, Giro dell'Umbria w 1980 roku oraz Gran Premio Città di Camaiore w 1984 roku. Ośmiokrotnie startował w Giro d'Italia, najlepszy wynik osiągając w 1980 roku, kiedy był siedemnasty w klasyfikacji generalnej. Rok wcześniej wygrał jeden etap tego wyścigu, jednak ostatecznie zajął 27. miejsce. Dwukrotnie startował w Vuelta a España, najlepszy wynik osiągając w 1983 roku, kiedy zajął 23. miejsce. W 1979 roku wystartował także w Tour de France, ale wycofał się przed zakończeniem rywalizacji. W 1976 roku brał udział w igrzyskach olimpijskich w Montrealu, zajmując 26. miejsce w wyścigu ze startu wspólnego. Jako zawodowiec startował w latach 1977-1987.

</doc>
<doc id="3054737" url="https://pl.wikipedia.org/wiki?curid=3054737" title="Pénzügyőr SE">
Pénzügyőr SE

Pénzügyőr SE – węgierski klub sportowy z siedzibą w Budapeszcie założony w 1950 roku. Sekcja piłkarska rozgrywa swoje mecze na stadionie Pasaréti út o pojemności 3000 widzów.

</doc>
<doc id="3054743" url="https://pl.wikipedia.org/wiki?curid=3054743" title="Kellee Santiago">
Kellee Santiago

Kellee Santiago (ur. 1979 w Caracas w Wenezueli) – amerykańska projektantka i producentka gier komputerowych pochodzenia wenezuelskiego, współzałożycielka i prezes Thatgamecompany w latach 2006–2012. Santiago wychowywała się w Richmond w stanie Wirginia, gdzie od dziecka grała w gry komputerowe; do eksperymentowania z komputerami została zachęcona przez jej ojca, inżyniera oprogramowania. Podczas studiów na Tisch School of the Arts w ramach New York University wykazała aktywność w kinie eksperymentalnym, a swoje zainteresowania kontynuowała poprzez zdobycie stopnia magistra na wydziale sztuk filmowych University of Southern California. Jednakże podczas pobytu na tej uczelni zaangażowała się też w tworzenie gier komputerowych; przyczyniła się do produkcji gry "Cloud" autorstwa Jenovy Chena w ramach projektu studenckiego. Sukces tego dzieła nakłonił ją oraz Chena do założenia po zakończeniu studiów spółki Thatgamecompany, której została prezesem.
Santiago była producentką dwóch pierwszych gier studia, "Flow" oraz "Flower". W przypadku ostatniej gry spółki pod tytułem "Podróż" skoncentrowała się bardziej na swojej roli jako prezes. Santiago realizowała się także jako sponsor Indie Fund, stowarzyszenia inwestującego w produkcję gier niezależnych, a także jako członkini konferencji TED. W 2010 roku wyszła za mąż za absolwenta USC Mike’a Steina. Po opuszczeniu Thatgamecompany brała udział w koordynacji prac nad konsolą Ouya.
Życiorys.
Santiago urodziła się w wenezuelskim mieście Caracas, a wychowywała się Richmond w stanie Wirginia. Od dziecka grała w gry komputerowe, bawiąc się wspólnie z jej młodszym bratem. Jedną z pierwszych gier, w które grała, była "Sleuth"; Santiago opisywała ją jako „prostą, ale pożyteczną i pełną życia”, jeśli chodzi o utrwalanie emocji u gracza. Jej ojciec, inżynier oprogramowania, miał w domu komputer z czasów jej dorastania i zachęcił ją, by ta eksperymentowała z owym sprzętem. W wieku 18 lat przeniosła się do Nowego Jorku. Rozpoczęła studia na Tisch School of the Arts na New York University, angażując się w działalność w teatrze amatorskim. Tam, zamiast adaptować starsze dzieła, wystawiała własne sztuki. Szczególnie interesowało ją wprowadzenie do jej sztuk elementów mediów interaktywnych. Santiago przypisywała te eksperymenty własnym doświadczeniom z pracą przy komputerze ojca, więc wykorzystywała je w praktyce w swoich przedstawieniach.
Santiago przeprowadziła się do Los Angeles w 2003 roku, kiedy miała 24 lata. Tam studiowała na wydziale mediów interaktywnych University of Southern California, po czym zdobyła stopień magisterski. Planowała początkowo pozostanie w teatrze, jednak na drugim semestrze wybrała kurs z historii projektowania gier komputerowych, prowadzony przez prof. Tracy’ego Fullertona. Wskutek tego ostatecznie zdecydowała się skupić na projektowaniu gier. Wówczas uświadomiła sobie, że gry komputerowe są rozplanowane chaotycznie, wykazując braki w sposobie komunikacji z graczem i przekazywania mu emocji. Podczas studiów wyprodukowała nagradzaną grę "Cloud", stworzoną przez zespół studencki pod przywództwem Jenovy Chena; pracowała również nad takimi dziełami, jak "Darfur is Dying". 
"Cloud" w zamierzeniu była eksperymentem mającym na celu ustalić, czy da się przekazać emocje w sposób inny niż w przypadku starszych gier komputerowych; miała także określić poziom zainteresowania społeczności grami tego typu. Dzieło to zostało pobrane ponad 400 tysięcy razy w ciągu pierwszych czterech miesięcy od wydania, co przekonało Santiago, żeby na stałe pozostać w przemyśle gier komputerowych. Ciepłe przyjęcie opublikowanej w 2005 roku produkcji zainspirowało ją i Chena, aby stworzyć własną spółkę tworzącą podobne dzieła, których projekt miał skupiać się bardziej na wywoływaniu emocji w graczu niż na ich mechanice. 
Thatgamecompany.
Po ukończeniu studiów, w maju 2006 roku Santiago założyła wraz z Chenem spółkę Thatgamecompany, która na podstawie umowy zawartej z Sony Computer Entertainment miała wyprodukować trzy gry na PlayStation Network. Santiago nie tylko została prezesem przedsiębiorstwa, ale również początkowo pełniła funkcję producentki. Nadal była jednak osobiście zaangażowana w tworzenie gier. Pierwszą ze stworzonych produkcji stanowił wydany w 2007 roku "Flow", adaptacja gry stworzonej przez Chena w ramach pracy dyplomowej na USC. Dzieło to przyczyniło się do ustalenia pozycji studia jako kluczowej postaci niezależnego rynku gier komputerowych; w 2008 roku Gamasutra umieściła Thatgamecompany na liście najbardziej przełomowych producentów roku, podkreślając kluczową rolę Santiago. Drugą grę studia, a zarazem pierwszą samodzielnie przez nie stworzoną, był wydany w 2009 roku "Flower". Obie pozycje spotkały się z pochwałami krytyków i zdobyły liczne nagrody, jak również generowały wysokie dochody ze sprzedaży. Na potrzeby trzeciego dzieła studia pod tytułem "Podróż" Thatgamecompany zatrudniło w roli producenta Robina Hunicke; umożliwiło to Santiago skoncentrowanie się na swej roli prezes. 29 marca 2012 roku Santiago ogłosiła rozstanie z Thatgamecompany, nie określając swoich planów na przyszłość.
W 2009 roku Santiago została członkinią konferencji TED, zabierając głos na posiedzeniu USC, na którym dyskutowała o roli gier komputerowych jako sztuki; rok później Roger Ebert opublikował polemiczny artykuł skierowany przeciwko jej tezom. Santiago jest jednym ze sponsorów Indie Fund, założonego w marcu 2010 roku stowarzyszenia inwestującego w produkcję niezależnych gier komputerowych. W październiku 2010 roku Santiago wyszła za mąż za Mike’a Steina, którego poznała wcześniej na USC. W 2011 roku czasopismo „Fast Company” umieściło ją wśród stu najbardziej wpływowych kobiet w branży technologicznej. W 2013 na blogu Ouya twórcy konsoli ogłosili, że Santiago dołączyła do nich w ramach koordynacji prac nad sprzętem.
Poglądy i dewiza.
Santiago twierdziła, że podczas działalności w Thatgamecompany jej dewizą było wywoływanie reakcji emocjonalnej u gracza. Miało to służyć ukazaniu, iż gry komputerowe mogą wywołać większy zakres doznań niż w przypadku „typowej” gry. Uważała, że celem Thatgamecompany jest tworzenie dzieł, które zarówno będą na nowo definiować rolę gier komputerowych jako medium porozumiewawczego, jak i spodobają się szerszej grupie ludzi. Poprzez takie działanie w jej opinii można zmienić resztę branży tak, aby podeszła ona do tworzenia gier bardziej jak do medium twórczego niż produktu. Zarówno poprzez pracę w Thatgamecompany, jak i przez działalność w Indie Fund, Santiago próbuje wesprzeć działalność przemysłu niezależnych gier komputerowych. Dokonuje tego poprzez dofinansowywanie i łączenie niezależnych producentów gier.

</doc>
<doc id="3054747" url="https://pl.wikipedia.org/wiki?curid=3054747" title="Mama do wynajęcia">
Mama do wynajęcia

Mama do wynajęcia (ang. "Baby Mama") – amerykańska komedia romantyczna z 2008 roku oparty na scenariuszu i reżyserii Michaela McCullersa. Wyprodukowany przez Universal Pictures.
Światowa premiera filmu miała miejsce 23 kwietnia 2008 roku. W Polsce premiera filmu odbyła się 18 lipca 2008 roku.
Opis fabuły.
Zbliżająca się do czterdziestki bizneswoman Kate (Tina Fey) marzy o dziecku. Ma nikłe szanse na zajście w ciążę. Postanawia wynająć kobietę, która urodzi jej dziecko. Wybór pada na beztroską Angie (Amy Poehler). Rozrywkowa dziewczyna wprowadza się do niej, burząc jej uporządkowane życie.
Obsada.
i inni

</doc>
<doc id="3054749" url="https://pl.wikipedia.org/wiki?curid=3054749" title="Sławena">
Sławena



</doc>
<doc id="3054752" url="https://pl.wikipedia.org/wiki?curid=3054752" title="Dziwoliczek okazały">
Dziwoliczek okazały

Dziwoliczek okazały ("Melipotes carolae") – gatunek średniej wielkości ptaka z rodziny miodojadów. Został odkryty w 2005 roku w górach Foja w indonezyjskiej części Nowej Gwinei. Międzynarodowa Unia Ochrony Przyrody (IUCN) klasyfikuje go jako gatunek najmniejszej troski (LC).
Taksonomia i odkrycie.
Dziwoliczek okazały został odkryty w trakcie wyprawy mającej miejsce w dniach 15 listopada do 9 grudnia 2005 roku. 21 listopada uczestnicy wyprawy zlokalizowali miodojada posiadającego korale, zdawał się nie być zaniepokojony obecnością ludzi. Uwagę zwróciła czerwonopomarańczowa naga skóra w okolicach oczu oraz dwa „korale” tejże barwy zwisające po jednym z każdej strony. 28 listopada złapano w sieć ornitologiczną ("mist-net") holotyp, który okazał się być dorosłym samcem. Przygotowany został przez B.M. Beehlera i przesłany do Museum Zoologicum Bogoriense na Jawie, gdzie znajduje się pod numerem 30628. Na podstawie obecności nagiej mięsistej skóry po bokach głowy przypisany został do rodzaju "Melipotes" i uznany za nowy gatunek na podstawie czterech cech:
Morfologia.
Wymiary dla holotypu: skrzydło 124 mm, skok 35 mm, ogon 102 mm, dziób od nasady w czaszce 25 mm, masa ciała 52,5 g. Dziób i nogi czarne, tęczówka brązowa. Upierzenie w większości czarne. Broda i górna część gardła ciemnoszara. Spód ciała ciemnoołowianoszary. Lotki ciemnobrązowoszare.
Zasięg występowania i środowisko.
Najniższa wysokość, na jakiej zarejestrowano dziwoliczka okazałego, to 1150 m n.p.m. Holotyp odnaleziono na 1650 m n.p.m. Nie odnotowano gatunku poza terenem gór Foja (zachodnia Nowa Gwinea), na obecny stan wiedzy jest on ich endemitem. Ptaki te obserwowano zarówno na terenie lasu, jak i jego obrzeży. Środowisko życia stanowią wilgotne lasy podgórskie, które cechuje obecność roślin nagonasiennych z rodzajów m.in. obłuszyn "Dacrydium" i "Dacrycarpus" oraz okrytonasiennych, np. przedstawicieli rodzajów bukan "Nothofagus" i litokarpus "Lithocarpus".
Behawior.
W trakcie badań nad "Melipotes carolae" nie zarejestrowano żadnych głosów wydawanych przez te ptaki. W okresie wyprawy, w którym obserwowano dziwoliczki okazałe (późny listopad–wczesny grudzień), nie zaobserwowano zachowań lęgowych, a dwa dokładniej zbadane osobniki nie miały powiększonych gonad.
Status.
IUCN uznaje dziwoliczka okazałego za gatunek najmniejszej troski (LC, "Least Concern"). Nie jest znana liczebność populacji ani jej trend.

</doc>
<doc id="3054754" url="https://pl.wikipedia.org/wiki?curid=3054754" title="Michel Kuhn">
Michel Kuhn

Michel Kuhn (ur. 9 stycznia 1949, zm. 28 sierpnia 1993 w Chorogu) – szwajcarski kolarz szosowy, brązowy medalista mistrzostw świata.
Kariera.
Największy sukces w karierze osiągnął w 1974 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Montrealu. W zawodach tych wyprzedzili go jedynie dwaj Polacy: Janusz Kowalski oraz Ryszard Szurkowski. Był to jednak jedyny medal wywalczony przez Kuhna na międzynarodowej imprezie tej rangi. Ponadto w tym samym roku był drugi w szwajcarskim Grand Prix Guillaume Tell oraz trzeci we francuskim Flèche d'or. Nigdy nie wystąpił na igrzyskach olimpijskich.
Działalność pozasportowa.
Od 1982 r. był aktywnym działaczem Międzynarodowego Komitetu Czerwony Krzyż. Uczestniczył w wielu misjach, m.in. w Libanie, Syrii, Iranie, Namibii, Sudanie, Afganistanie i Górskim Karabachu.
28 sierpnia 1993 zginął w wypadku lotniczym w mieście Chorog w Tadżykistanie.

</doc>
<doc id="3054757" url="https://pl.wikipedia.org/wiki?curid=3054757" title="Wieruszka wiosenna">
Wieruszka wiosenna



</doc>
<doc id="3054764" url="https://pl.wikipedia.org/wiki?curid=3054764" title="Fragmenty Cloza">
Fragmenty Cloza

Fragmenty Cloza ("Glagolita Clozianus") – kolekcja pochodzących z XI wieku 14 pisanych głagolicą kart, zawierających urywki z niezachowanego do czasów współczesnych wielkiego zbioru homilii w języku staro-cerkiewno-słowiańskim.
W XV wieku karty stanowiły własność możnowładcy Jana Frangepaniego na wyspie Krk. Na początku XIX wieku 12 kart znajdowało się w posiadaniu hrabiego Parisa Cloza, który przed swoją śmiercią w 1856 roku przekazał je bibliotece miejskiej w Trydencie. Pozostałe 2 karty odnalazł w 1860 roku w muzeum Ferdinandeum w Innsbrucku słoweński slawista Franc Miklošič. Wśród zachowanych fragmentów rozpoznano homilie Jana Chryzostoma i Epifaniusza z Salaminy. W warstwie językowej tekst zawiera widoczne naleciałości chorwackie.
12 kart należących do Cloza ogłosił drukiem w 1836 roku Jernej Kopitar. Całość tekstu po raz pierwszy wydał wraz z aparatem krytycznym i transliteracją na cyrylicę w 1893 roku Václav Vondrák ("Glagolita Clozùv", Praha 1893) i ponownie w 1959 roku Antonín Dostál ("Clozianus, staroslověnsky hlaholský sborník tridentský a innsbrucký", Praha 1959).
Linki zewnętrzne.
Tekst kodeksu

</doc>
<doc id="3054766" url="https://pl.wikipedia.org/wiki?curid=3054766" title="Glagolita Clozianus">
Glagolita Clozianus



</doc>
<doc id="3054767" url="https://pl.wikipedia.org/wiki?curid=3054767" title="Bernard Bourreau">
Bernard Bourreau

Bernard Bourreau (ur. 2 września 1951 w Garat) – francuski kolarz szosowy, brązowy medalista mistrzostw świata.
Kariera.
Największy sukces w karierze Bernard Bourreau osiągnął w 1973 roku, kiedy zdobył brązowy medal w wyścigu ze startu wspólnego podczas mistrzostw świata w Barcelonie. W zawodach tych wyprzedzili go jedynie dwaj Polacy: Ryszard Szurkowski oraz Stanisław Szozda. Był to jedyny medal wywalczony przez Bourreau na międzynarodowej imprezie tej rangi. Ponadto wygrał między innymi Route de France i Tour du Gévaudan w 1973 roku, Grand Prix d'Isbergues w 1974 roku oraz Tour de Vendée w 1981 roku. Wielokrotnie startował w Tour de France, najlepszy wynik osiągając w 1978 roku, kiedy zajął 28. miejsce w klasyfikacji generalnej. W 1974 roku wystartował także w Vuelta a España, zajmując ostatecznie 36. miejsce. W 1972 roku wziął udział w igrzyskach olimpijskich w Monachium, zajmując 39. miejsce w wyścigu ze startu wspólnego. Zdobył także brązowy medal mistrzostw kraju w tej samej konkurencji w 1974 roku. Jako profesjonalista startował w latach 1973-1984.

</doc>
<doc id="3054770" url="https://pl.wikipedia.org/wiki?curid=3054770" title="Adam Milczyński">
Adam Milczyński

Adam Milczyński Kaas (ur. w 1921 w Grodzisku Wielkopolskim) – polski architekt, profesor katedry architektury na Uniwersytecie Nawarry w Pampelunie.
Życiorys.
Syn Jana i Małgorzaty. W Grodzisku ukończył Szkołę Powszechną i Gimnazjum im. Juliusza Słowackiego. Losy wojny w 1945 rzuciły go do Niemiec, gdzie podjął studia. W 1948 uzyskał stypendium w Hiszpanii, które pozwoliło mu na ukończenie studiów architektury w Madrycie. W 1955 przeniósł się do Stanów Zjednoczonych i jako architekt stał się współtwórcą projektów: pawilonów IBM na wystawę światową w Nowym Jorku, teatru Vivian Beaumont w Nowym Jorku, uczelni w New Haven. W tym czasie współpracował z Uniwersytetem Yale. W 1973 wrócił do Hiszpanii i przyjął profesurę w katedrze architektury i urbanistyki na Uniwersytecie Nawarry w Pampelunie. Tu zajmował się przystosowaniem architektonicznym terenów Igrzysk Olimpijskich w Barcelonie oraz terenów wystawy światowej w Sewilli do poruszania się osób fizycznie upośledzonych. 
W kwietniu 1994 został honorowym obywatelem miasta Grodziska.
Życie prywatne.
Żonaty z Peruwianką, ma dwóch synów.

</doc>
<doc id="3054772" url="https://pl.wikipedia.org/wiki?curid=3054772" title="Puchar Niemiec w piłce nożnej (1983/1984)">
Puchar Niemiec w piłce nożnej (1983/1984)

Puchar Niemiec w piłce nożnej mężczyzn 1983/1984 – 41. edycja rozgrywek mających na celu wyłonienie zdobywcy Pucharu Niemiec, który uzyskał tym samym prawo gry w Pucharze Zdobywców Pucharów (1984/1985). Tym razem trofeum wywalczył Bayern Monachium. Finał został rozegrany na Waldstadion we Frankfurcie.
Plan rozgrywek.
Rozgrywki szczebla centralnego składały się z 6 części:
Pierwsza runda.
Mecze rozegrano od 16 sierpnia do 21 września 1983 roku.
Druga runda.
Mecze rozegrano od 7 do 8 października 1983 roku.
Trzecia runda.
Mecze rozegrano od 18 grudnia 1983 do 31 stycznia 1984 roku.
Ćwierćfinały.
Mecze rozegrano od 3 do 27 marca 1984 roku.
Półfinały.
Mecze rozegrano od 1 do 9 maja 1984 roku.

</doc>
<doc id="3054773" url="https://pl.wikipedia.org/wiki?curid=3054773" title="Siergiej Morozow (lekkoatleta)">
Siergiej Morozow (lekkoatleta)



</doc>
<doc id="3054774" url="https://pl.wikipedia.org/wiki?curid=3054774" title="Wieruszka zatokowata">
Wieruszka zatokowata



</doc>
<doc id="3054778" url="https://pl.wikipedia.org/wiki?curid=3054778" title="EP +">
EP +



</doc>
<doc id="3054779" url="https://pl.wikipedia.org/wiki?curid=3054779" title="Uli Borowka">
Uli Borowka



</doc>
<doc id="3054782" url="https://pl.wikipedia.org/wiki?curid=3054782" title="Takie rzeczy">
Takie rzeczy

Takie Rzeczy – debiutancki album polskiego rapera KęKę. Wydawnictwo ukazało się 4 listopada 2013 roku nakładem wytwórni muzycznej Prosto. Produkcji nagrań podjęli się Zioło, 2sty, Czarny HIFI, Lucricausa, Milion Beats, Lanek, Urban oraz Luckyloop. Materiał został zarejestrowany w 2013 roku w warszawskim Otrabarwa Studio. Miksowanie wykonał znany z występów w zespole HiFi Banda inżynier dźwięku Czarny HIFI, który wraz z Antonim Wróblem był również realizatorem nagrań. Natomiast mastering zrealizował DJ Deszczu Strugi. Oprawę graficzną albumu wykonał Paweł Janasz.
Album zadebiutował na 3. miejscu zestawienia OLiS, sprzedając się w ilości 15 tysięcy egzemplarzy. 14 stycznia 2015 roku ZPAV podał, że album uzyskał status złotej płyty. Rok później była to już platynowa płyta.
Lista utworów.
Opracowano na podstawie materiału źródłowego.

</doc>
<doc id="3054787" url="https://pl.wikipedia.org/wiki?curid=3054787" title="FC Paderborn">
FC Paderborn



</doc>
<doc id="3054789" url="https://pl.wikipedia.org/wiki?curid=3054789" title="CSC 03 Kassel">
CSC 03 Kassel



</doc>
<doc id="3054792" url="https://pl.wikipedia.org/wiki?curid=3054792" title="Puchar Europy w narciarstwie alpejskim kobiet 2013/2014">
Puchar Europy w narciarstwie alpejskim kobiet 2013/2014

Puchar Europy w narciarstwie alpejskim kobiet w sezonie 2013/2014 był 43 edycją tego cyklu. Pierwsze zawody odbyły się 22 listopada 2013 roku w fińskim Levi, a ostatnie rozegrane zostały 16 marca 2014 roku w andorskim Soldeu.
W poprzednim sezonie Puchar Europy wygrała Austriaczka Ramona Siebenhofer, triumfując przy okazji w klasyfikacji giganta. W klasyfikacji zjazdu zwyciężyła Włoszka Sofia Goggia, w klasyfikacji slalomu wygrała jej rodaczka, Michela Azzola, w supergigancie najlepsza była Cornelia Hütter z Austrii, a w superkombinacji zwyciężyła Francuzka Romane Miradoli.
W tym sezonie triumfowały: Michelle Gisin ze Szwajcarii w klasyfikacji generalnej i klasyfikacji slalomu, jej rodaczka Corinne Suter w klasyfikacjach zjazdu i supergiganta, Szwedka Ylva Staalnacke w klasyfikacji giganta oraz Norweżka Maria Therese Tviberg w klasyfikacji kombinacji.

</doc>
<doc id="3054795" url="https://pl.wikipedia.org/wiki?curid=3054795" title="Olajide Olatunji">
Olajide Olatunji

Olajide „JJ” Olatunji, znany jako KSI lub KSIOlajideBT (ur. 19 czerwca 1993 w Watford) – angielski youtuber, raper oraz bokser nigeryjskiego pochodzenia. Prowadzi dwa kanały w serwisie YouTube o nazwie "KSI" oraz "JJ Olatunji" (wcześniej "KSIOlajidebtHD V2"), które kolejno w 2015 i 2020 roku przekroczyły barierę 10 milionów subskrypcji. Olatunji jest również członkiem siedmioosobowej grupy youtuberów o nazwie Sidemen. Kanał grupy również ma ponad 10 milionów subskrybcji na YouTube. 
Kariera internetowa.
Jego pseudonim internetowy, "KSIOlajideBT", pochodzi z połączenia nazwy jego klanu z gry Halo, imienia youtubera oraz skrótu nazwy British Telecom. Swój pierwszy kanał założył 24 kwietnia 2008 roku i nazwał go "JideJunior". Pierwszym filmem opublikowanym na tym kanale jest szkolne zadanie domowe utworzone w programie Windows Movie Maker. Film został dodany dzień po utworzeniu kanału. 
Swój aktualny i najpopularniejszy kanał założył 24 lipca 2009 roku. Odwołując się do jego strony internetowej, youtuberzy – Hjerpseth i Wepeeler zainspirowali go do nagrywania filmów z gier z serii FIFA. Na kanał pod nazwą "KSI" (wcześniej "KSIOlajidebtHD") nagrywał głównie letsplay'e oraz vlogi. Tematyka publikowanych przez JJ'a filmów, poza piłką nożną i gamingiem, zahaczała o satyrę oraz czarny humor. Największą popularność zyskał dzięki letsplay'om z FIFY. Aby urozmaicać swoje filmy na kanale, często w jego publikacjach występowała rodzina JJ'a (głównie ojciec oraz brat). Spopularyzował on również filmy typu Q&amp;A, gdzie fani youtubera zadają mu za pośrednictwem mediów społecznościowych różne pytania. Wraz z rozpoczęciem kariery bokserskiej w 2017 roku, Olatunji ograniczył publikacje na jego najpopularniejszym kanale jedynie do teledysków muzycznych.
Jego drugi kanał, "KSIOlajidebtHD V2", został założony 26 stycznia 2011 roku. Na tym kanale Olajide zaczął publikować letsplay'e z innych gier niż FIFA, np. Grand Theft Auto V. W tamtym czasie JJ również często prowadził transmisje na żywo w serwisie Twitch, na których również głównie grał w gry komputerowe. Kilkugodzinne zapisy wideo ze swoich transmisji również udostępniał na kanale "KSIOlajidebtHD V2". Od 2017 roku na tym kanale Olatunji zaczął publikować filmy typu vlog oraz filmy, na których reagował na memy tworzone przed jego fanów w serwisie Reddit.
W 2013 roku wraz z pięcioma innymi youtuberami z Wielkiej Brytanii założył grupę o nazwie Sidemen (wcześniej Ultimate Sidemen). W jej skład wchodzą, Olajide, Ethan Payne (Behzinga), Simon Minter (Miniminter), Josh Bradley (Zerkaa), Tobi Brown (TBJZL) i Vikram Barn (Vikkstar123). W 2014 roku do tej grupy dołączył również Harry Lewis (W2S). Siedmioosobowa grupa założyła wspólny kanał w serwisie YouTube dnia 14 czerwca 2015 roku. Rok po założeniu kanału cała grupa zamieszkała w jednym domu, do którego się wprowadziła. Cena domu oscylowała w granicach od 7 do 8 milionów funtów. 
KSI na własność posiada co najmniej 9 nagród od YouTube Awards za liczbę subskrybentów.
Jest współzałożycielem (wraz z Loganem Paulem) marki napojów PRIME oraz założycielem organizacji bokserskiej Misfists Boxing.
Kariera bokserska.
W lipcu 2017 KSI zaczepił angielskiego youtubera Joe Wellera, który w odpowiedzi wyzwał Olajide na pojedynek bokserski. Dnia 3 lutego 2018 roku JJ zmierzył się z Wellerem w boksie amatorskim z ochraniaczami na głowach. Olatunji wygrał walkę w trzeciej rundzie poprzez techniczny nokaut. Po walce rzucił wyzwanie braciom Paul, Jake'owi oraz Loganowi. Początkowo obaj odrzucili propozycję angielskiego youtubera. Po czasie jednak starszy z braci przystał na propozycję JJ'a, w celu oczyszczenia swojego imienia po kontrowersjach dotyczących jego filmu z lasu Aokigahara w Japonii, zwanego "lasem samobójców". 25 sierpnia 2018 roku w Manchesterze, KSI zmierzył z Loganem Paulem. Walka zakończyła się remisem. 9 listopada 2019 roku zadebiutował w zawodowym boksie, w rewanżu z Loganem Paulem. Po sześciu rundach Olajide wygrał walkę przez niejednogłośną decyzję sędziów. Następnie Olatunji zrobił sobie prawię 3-letnią przerwę od boksu, na rzecz swojej kariery muzycznej oraz internetowej. 
Swoją pierwszą walkę bokserską od listopada 2019 roku, Olajide miał stoczyć z amerykańskim youtuberem, Alexem Wassabi, który 5 marca 2022 roku pokonał w boksie brata JJ'a, Deji'ego. 2 tygodnie przed walką Wassabi wycofał się z pojedynku na skutek rzekomej kontuzji głowy. Amerykanina zastąpił brytyjski raper Brandon Scott o pseudonimie "Swarmz". Zastępstwo spotkało się z negatywną reakcją fanów, głównie z powodu przeszłości JJ'a i Swarmz'a. 2 lata wcześniej Scott wystąpił gościnnie na piosence pod tytułem "Houdini" autorstwa JJ'a, co sugerowałoby przyjaźń raperów. Dodatkowo Swarmz, w przeciwieństwie do swojego poprzednika, nie miał żadnego doświadczenia ringowego i rozpoczął treningi bokserskie dopiero 2 tygodnie przed walką. W ramach rekompensaty KSI (który to współtworzył wydarzenie wraz z DAZN, jako założyciel Misfits Boxing) zaproponował, że stoczy dwa pojedynki jednego dnia, z czego jeden będzie przeciwko profesjonalnemu bokserowi. Walki zostały ustalone jako trzyrundowe, co w sumie dawałoby sześć rund po odbyciu dwóch pojedynków. Początkowo brytyjski youtuber miał zmierzyć się z Bułgarem, Iwanem Nikołowem. Ten jednak został błyskawicznie usunięty z wydarzenia, kiedy na jaw wyszły jego rasistowskie i neonazistowskie tatuaże oraz poglądy. Jego zastępstwem został meksykański bokser Luis Alcaraz Pineda z rekordem 2-5 w boksie zawodowym. 28 sierpnia 2022 roku KSI pokonał Scotta oraz Pinedę w kolejno drugiej i trzeciej rundzie poprzez techniczny nokaut. Pineda po walce JJ'em został zawieszony przez Ontario Athletic Commission za niesportowe zachowanie i domniemane oszukiwanie sędziego. Po main evencie do walki wyzwał m.in.: Tommy'ego Fury'ego (brata Tysona Fury'ego) oraz Andrew Tate'a. 
8 sierpnia 2022 roku KSI za pośrednictwem Twittera rzucił ponowne wyzwanie Jake'owi Paulowi, z którym konflikt JJ'a wyraźnie zaostrzył się po wygranej walce z Loganem. Paul, który kilka dni wcześniej wycofał się z walki przeciwko Hasimowi Rahmanowi Juniorowi, zaakceptował ofertę youtubera. Obaj uzgodnili, że zmierzą się w formule bokserskiej na stadionie Wembley w Londynie. Wydarzenie ma odbyć się w roku 2023. 
Dnia 14 stycznia 2023 roku Olajide miał zmierzyć się z amerykańskim zawodnikiem mieszanych sztuk walk – Dillonem Danisem. 10 dni przed walką Danis wycofał się jednak z pojedynku i KSI ponownie musiał walczyć z zastępczym zawodnikiem, którym okazał się współzałożyciel organizacji FaZe Clan, Thomas Olivieira, znany jako FaZe Temper. Walka zakończyła się zwycięstwem JJ'a w pierwszej rundzie za sprawą nokautu. 
"(wliczając jedynie walki w boksie zawodowym, rekord KSI wynosi 4-0"")"
Kariera muzyczna.
Olajide jest także raperem. Pierwszą udokumentowaną piosenką youtubera jest "Chemistry Homework Rap", którą opublikował 3 listopada 2008 roku na kanale "JideJunior". Tak jak jego pierwszy opublikowany film w YouTube, ten również jest szkolnym zadaniem domowym JJ'a. Utwór opowiada o metodzie Habera i Boscha. Piosenka została wykonana na bicie utworu Birdmana "Pop Bottles" z gościnnym udziałem Lil Wayne'a. Przed świętami bożonarodzeniowymi w 2011 roku wraz z Randolphem nagrał piosenkę pod tytułem "Heskey Time". Opowiada ona o Emile’u Heskey, który marnował wiele okazji strzeleckich w angielskiej Premier League, a sam KSI bardzo często żartował z angielskiego napastnika za pośrednictwem różnych mediów społecznościowych. Olatunji wyreżyserował również teledysk do piosenki "Get Hyper" Droideki, której często używał w swoich filmach wykonując tzw. harlem shake. 
Jego pierwszy oficjalny singiel – "Lamborghini", został opublikowany 23 marca 2015 roku. Wystąpił w nim gościnnie raper P Money. Do tej pory teledysk piosenki został odtworzony ponad 100 milionów razy w serwisie YouTube i jest najpopularniejszym filmem youtubera. 29 marca tego samego roku "Lamborghini" zadebiutowało na UK Top 100 na 30. miejscu. Od 2015 roku Olajide wypuścił 4 minialbumy, kolejno "Keep Up", "Jump Around", "Space" oraz "Disstracktions". Ten ostatni zawierał głównie diss tracki z tzw. "diss track season". Bardzo ważnymi utworami dla JJ'a są "Creature" oraz "Transforming" wydane w okresie jego konfliktu z grupą Sidemen. Zawierają one sporo przemyśleń autora, a w teledysku tej pierwszej po raz pierwszy ma na sobie charakterystyczną bandanę. Pierwszym oficjalnym albumem youtubera jest "New Age" wydany w kolaboracji z Randolphem dnia 12 kwietnia 2019 roku. Zajął on 17. miejsce na liście tygodnika UK Official Album Charts. W maju 2020 roku KSI wydał swój pierwszy solowy album pod nazwą "Dissimulation", zawierający piosenki z gościnnymi występami takich artystów jak: Lil Pump, Smokepurpp, Trippie Redd, Rick Ross czy Lil Baby. Album w samej Wielkiej Brytanii sprzedał się w liczbie ponad 100 tysięcy egzemplarzy. "Dissimulation" zajęło 2. miejsce na liście UK Official Album Charts ku uciesze Olajide, który obiecał swoim fanom, że jeśli album zajmie 1. miejsce na liście, to ten zgoli się na łyso. Drugi solowy album JJ'a pod nazwą "All Over The Place" został wydany 16 lipca 2021 roku i zajął tym razem 1. miejsce na liście UK Official Album Charts. Oba albumy zajęły również kolejno 62. i 46. miejsca na liście albumów roku w Wielkiej Brytanii.
Kontrowersje.
6 sierpnia 2017 roku KSI na swoim najpopularniejszym kanale opublikował film, w którym ogłosił odejście z grupy Sidemen. Argumentował to chęcią kontynuowania swojej kariery internetowej na własną rękę w Stanach Zjednoczonych oraz konfliktem z członkiem grupy Ethanem Payne. Dzień później Behzinga opublikował diss track na Olajide rozpoczynając tym samym tzw. "diss track season", w którym to kolejno Miniminter, W2S oraz Vikkstar123 udostępnili w YouTube swoje dissy na JJ'a oraz na osoby z nim związane. Po dwóch tygodniach KSI wrócił jednak do domu grupy Sidemen oraz załagodził konflikt z youtuberami, w tym z Ethanem Payne. Grupa po konflikcie zyskała ogromną popularność i uważa się, że cały "diss track season" mógł być ustawioną i zaplanowaną akcją, co zasugerował sam Olatunji filmem opublikowanym 14 listopada 2017 roku. 
18 listopada 2018 roku na kanał grupy Sidemen w YouTube został dodany film "Sidemen Family Fortunes". W filmie Randolph stwierdza, że kanał w YouTube brata JJ'a, Deji'ego, jest "martwy" (czyli słabo prosperujący w serwisie internetowym). Młodszy brat JJ'a publikuje film, gdzie krytykuje Randolpha i nie zgadza się z jego wypowiedzią. Obaj panowie dodają na YouTube diss tracki na siebie, na które filmy reagujące publikuje KSI, gdzie postanawia pozostać bezstronny, a nawet zaatakować swojego brata, za to, że ten do swojego teledysku użył zrzutów ekranowych konta bankowego JJ'a. Między braćmi wywołuje się konflikt, którego eskalacja doprowadza do tego że Olajide zostaje wyproszony z domu rodzinnego podczas Świąt Bożego Narodzenia. 20 czerwca 2021 roku na kanał Deji'ego zostaje dodany film "Reunion With My Brother", gdzie bracia są ponownie razem w domu rodzinnym i rozmawiają o m.in. przeszłości między nimi czy przegranych walkach Deji'ego w boksie. 
Życie prywatne.
Olatunji od początku nagrywania w serwisie YouTube, promował swojego brata Deji'ego. Wraz napływem popularności Deji założył swój własny kanał na YouTube pod nazwą ComedyShortsGamer. Olajide w 2012 roku zaczął spotykał się z Seaną Cuthbert, o której nagrał piosenkę z minialbumu "Disstracktions" pod nazwą "Noob". Cuthbert pozostaje jedyną oficjalną partnerką JJ'a, gdyż KSI stara się utajniać tożsamość kobiet z jakimi się spotyka. 
KSI ma wytatuowane "Knowledge", czyli "wiedza" na klatce piersiowej oraz "Strength" i "Integrity" na przedramieniach, oznaczające kolejno "siłę" i "uczciwość". Wraz z odejściem od publikowania na swoich kanałach w YouTube gamingu, to te słowa zaczęły składać się na jego, skrócony z "KSIOlajideBT", pseudonim internetowy, czyli "KSI".

</doc>
<doc id="3054798" url="https://pl.wikipedia.org/wiki?curid=3054798" title="Shanghai Sevens 2009">
Shanghai Sevens 2009

Shanghai Sevens 2009 – pierwsza edycja wchodzącego w skład mistrzostw Azji turnieju Shanghai Sevens przeznaczonego dla męskich reprezentacji narodowych w rugby 7. Odbyła się w dniach 4–5 września 2009 roku na boisku Shanghai Rugby Football Club w Szanghaju będąc pierwszym turniejem sezonu 2009.
Informacje ogólne.
Rozegrane na boisku Shanghai Rugby Football Club zawody były pierwszym rankingowym turniejem sezonu 2009 i wzięło w nich udział dziewięć reprezentacji. Drużyny rywalizowały w pierwszej fazie systemem kołowym podzielone na trzy trzyzespołowe grupy o rozstawienie przed drugą fazą grupową rozegraną tym samym systemem. Po dwie czołowe drużyny awansowały następnie do półfinałów, a pozostałe walczyły o poszczególne miejsca.
W finale spotkali się reprezentanci Korei Południowej i Japonii, a lepsi po raz drugi w tym turnieju okazali się Koreańczycy.
Najlepszym graczem turnieju został wybrany przedstawiciel triumfatorów, Kim Won Yong.
Rozstawienie.
Zespoły zostały rozstawione według wyników osiągniętych w kwalifikacjach do PŚ 2009.

</doc>
<doc id="3054802" url="https://pl.wikipedia.org/wiki?curid=3054802" title="Leon Grabski">
Leon Grabski

Leon Grabski herbu Wczele (ur. 1 lipca 1853 w Skotnikach – zm. 10 października 1918 w Gnieźnie) – szlachcic, przedsiębiorca, polityk (mniejszości polskiej w Cesarstwie Niemieckim), samorządowiec
Pochodzenie.
Pochodził ze szlacheckiego rodu Grabskich h. Wczele. Dziadek Tadeusz był dziedzicem Kołaczkowa, Damasławia i Myślęcinka. Babcia, Małgorzata z d. Dąbska, była córką cześnika kruszwickiego. Ojciec, Stefan –ziemianin, dziedzc Skotnik. Matka Maria z. d. Daszkowska h. Leliwa. Jego przyrodnim bratem był Lucjan Grabski. Władze pruskie przyznały Leonowi Grabskiemu, szlachecki tytuł "von".
Nauka, działalność gospodarcza.
Grabski uczęszczał od 1861 do 1872 do Gimnazjum Realnego w Bydgoszczy. W latach 1872 do 1874 w Antwerpii studiował w wyższej szkole handlowej "(Instytut Superieur de Commerce)". Wykształcenie kupieckie uzupełnił w Londynie, Królewcu i Warszawie. Był generalnym Dyrektorem cukrowni w Kruszwicy, a w 1882 założył w Gnieźnie cukrownię "Gniezno Grabski, Jescheck &amp; Comp". Na przełomie XIX i XX wieku spółka „Grabski &amp; Jeschck” w sąsiedztwie cukrowni otworzyła garbarnię. W 1905 Grabski wykupił folwark Kustodia pod Gnieznem. Założył "Fundację Rodziny Grabskich", która głównie zarządzała wieloma majątkami ziemskimi będących własnością Grabskich.
Działalność polityczna i samorządowa.
Był, w latach 1903-1905 deputowanym frakcji polskiej, do pruskiego parlamentu (Reichstag) wybrany z rejencji bydgoskiej okręg nr 5 Gniezno-Wągrowiec–Witkowo. Także mniejszość polską reprezentował w latach 1898-1903 i 1908-1913 w Pruskiej Izbie Reprezentantów "(niem. Preußisches Abgeordnetenhaus)"
Grabski w latach 1884–1888 był radnym miasta Gniezna, a od 1888 do 1894 członkiem Wydziału Powiatowego magistratu miasta. Jako radca, od 1885, zasiadał we władzach Izby Przemysłowo-Handlowej w Bydgoszczy.

</doc>
<doc id="3054804" url="https://pl.wikipedia.org/wiki?curid=3054804" title="Wacław Szuniewicz">
Wacław Szuniewicz

Wacław Szuniewicz (ur. 28 grudnia 1892 w Głębokiem w ówczesnej guberni wileńskiej, zm. 16 października 1963 w Irati w Brazylii) – polski prezbiter katolicki, misjonarz św. Wincentego a Paulo, lekarz okulista i pediatra.
Życiorys.
Wywodził się ze szlacheckiej rodziny Szuniewiczów, od XVI wieku licznie osiadłej na terenach między Wilnem a Połockiem. Był najmłodszym dzieckiem w rodzinie Romualda Szuniewicza i Pauliny z Cybulskich. Wychowywał się w domu, w którym żywe były wspomnienia powstania styczniowego. Wielu jego krewnych utraciło majątki i zostało zesłanych na Syberię. Jednym z nich był stryj Alojzy Szuniewicz. W 1898 roku rodzina Romualda opuściła powiat dziśnieński i zamieszkała w Smoleńsku. Tam Wacław ukończył gimnazjum. Na wyższe studia udał się do Moskwy, gdzie w roku 1917 otrzymał dyplom lekarza. Niedługo potem został wcielony do armii carskiej. Służył na froncie mińskim. Po ataku gazowym uległ częściowemu podtruciu. W 1920 roku został przeniesiony do Smoleńska, gdzie opiekując się chorymi zaraził się tyfusem. Cudem ocalony ze stanu zagrożenia życia, jeszcze w czasie pobytu w szpitalu nabawił się ropnego zapalenia uda. Wielokrotne oczyszczanie rany pozwoliło ocalić nogę, lecz wkrótce wywiązało się zapalenie wyrostka robaczkowego. Operacje przeprowadzono w szpitalu Czerwonego Krzyża w Smoleńsku. Tam wyzdrowiał, by już w pełni sił zostać ordynatorem tegoż szpitala. Ze Smoleńska trafił do Woroneża, gdzie pracował jako lekarz okulista w Szpitalu Kasy Chorych. W 1922 roku wrócił do odrodzonej Polski. Do 1926 roku pracował w Klinice Pediatrii Uniwersytetu im. Stefana Batorego w Wilnie. Początkowo jako młodszy asystent (1922-24), a od 1924/25 jako asystent starszy i nadetatowy.
Już w 1922 roku dr Szuniewicz zorganizował w Wilnie żłobek dla biednych dzieci o nazwie „Kropla Mleka”. Stworzył też „Kuchnię Mleczną”, która przygotowywała mieszanki do karmienia niemowląt sporządzane według zaleceń lekarskich. Dzięki niespożytej energii dra Szuniewicza w 1926 roku powstały cztery wileńskie Stacje Opieki nad Niemowlętami. Obsługiwał je sam, nie pobierając przy tym żadnej zapłaty.
Kariera uniwersytecka dr Szuniewicza nie trwała długo. 23 kwietnia 1927 wstąpił w Krakowie do Zgromadzenia Księży Misjonarzy św. Wincentego á Paulo. Święcenia kapłańskie przyjął 8 września 1930 roku i jeszcze w tym samym roku wyjechał do Chin. Pracę rozpoczął od stworzenia małego 19-łóżkowego szpitala w Xingtai. Po paru latach powiększył ten szpital do 100 miejsc i otworzył kolejnych 18 przychodni położonych 30-70 kilometrów od Xingtai. Systematycznie kontrolował podległe mu jednostki, jeżdżąc na rowerze od jednej przychodni do drugiej. Cała ta organizacja pozwalała doktorowi przeprowadzać 35 operacji okulistycznych dziennie. Wśród nich było 800 operacji zaćmy rocznie. W 1934 roku we wszystkich podległych mu placówkach udzielono ponad 154 tys. porad i zabiegów okulistycznych. Lekarstwa dla szpitala dosyłano w dużej mierze z Poznania, gdzie Centrala Misyjna współpracowała z prof. Adamem Wrzoskiem z Uniwersytetu Poznańskiego. W dowód uznania ks. Szuniewicz został mianowany dyrektorem generalnym wszystkich szpitali katolickich w północnych Chinach. Sława polskiego lekarza-misjonarza rozeszła się po całych Chinach. Szpital w Xingtai stał się celem pielgrzymek osób chorych z najodleglejszych miejscowości. Przybywali tu także chińscy lekarze okuliści, aby pod kierunkiem Szuniewicza dokształcić się i nabrać doświadczenia. Nazywano go Xuan Weiren (宣尉仁) – „człowiek ze srebrną brodą”.
Jego działalność nie ograniczała się tylko do okolic Xingtai. W 1938 wyjechał do Pekinu, gdzie w trzy miesiące uruchomił oddział okulistyczny w Szpitalu Głównym na Uniwersytecie Katolickim. Od grudnia 1946 do lutego 1949 pracował we Francuskim Prowincjonalnym Szpitalu Sióstr Miłosierdzia w Tiencinie. Później przeniósł się do Francuskiego Szpitala w Pekinie. Następnie pracował jednocześnie w dwóch szpitalach w Szanghaju. Po dojściu komunistów do władzy misja ks. Szuniewicza została zamknięta. Zdecydował się wyjechać do Ameryki. W Stanach Zjednoczonych początkowo mieszkał u polskich kapłanów w Derby, potem przeniósł się do New Haven w stanie Connecticut, gdzie mieści się Uniwersytet Yale. Tu prowadził doświadczenia, a także wykłady na temat swojej pracy w Chinach. Cały czas powtarzał, że praca naukowa jest tylko dodatkiem do pracy duszpasterskiej. W listopadzie 1951 roku otrzymał wizę brazylijską, by już pod koniec stycznia 1952 dotrzeć do Mafra. Tu w 1955 obchodził srebrny jubileusz kapłaństwa. W czerwcu 1956 opuścił Mafra i przeniósł się do Irati. W tamtejszym kościele św. Michała służył wiernym przez ostatnie 7 lat życia. Wciąż był aktywny jako okulista. Przewodniczył wielu organizacjom społecznym. Z myślą o miejscowej Polonii tworzył biblioteki działające zarówno w samym mieście, jak i w okolicy. Z wielkim entuzjazmem działał wśród dzieci i młodzieży. Zaskarbił tym ich wielką sympatię i wdzięczność rodziców. Znał biegle siedem języków. Oprócz polskiego także rosyjski, łacinę, chiński, angielski, francuski i portugalski. Nigdy nie zapomniał o swoich polskich korzeniach. W jednym ze swoich listów pisał: „moja ojczyzna Polska pozostanie opiekunką mojej duszy, poglądów i języka”.
Został pochowany w Irati.
Ks. dr W. Szuniewicz był prekursorem chirurgicznego leczenia astygmatyzmu rogówkowego. Badania nad tą metodą rozpoczął w Chinach, zintensyfikował je na Uniwersytecie Yale, a część z nich kontynuował także w Mafra. Rękopisy zawierające wyniki jego badań zostały przekazane do publikacji w styczniu 1952 i we wrześniu 1954. Żaden z nich nie został wydany. Badania ks. Szuniewicza zostały utrwalone dzięki doktorowi Rocko M. Fasanelli z New Haven. Pracę autorstwa dra Szuniewicza i dra Fasanelli wydano w 1981 roku. Pół roku później, nakładem Uniwersytetu Yale, ukazała się inna praca na temat chirurgii refrakcyjnej autorstwa dra Fasanelli. Zawiera ona podsumowanie pracy naukowej dra Szuniewicza. Jego badania zostały niezależnie powtórzone i potwierdzone w Europie w 1976 roku. Wspomnienia dra Fasanelli zostały opublikowane w książce ks. Stawarskiego.
Upamiętnienie.
W dniu pogrzebu zebrani w Kurytybie brazylijscy posłowie uczcili pamięć ks. dra Wacława Szuniewicza wspomnieniem zapisanym w aktach zgromadzenia plenarnego. W uznaniu zasług w 1968 roku Rada Miejska Irati nazwała jego imieniem jedną z ulic i szkołę w Villa Rio Bonito ("Grupo de Padro Venceslau Szuniewicz"). W istniejącym do dziś i znacznie rozbudowanym szpitalu w Xingtai, otwarto muzeum poświęcone ks. dr Wacławowi Szuniewiczowi, a przed szpitalem postawiono jego pomnik.

</doc>
<doc id="3054805" url="https://pl.wikipedia.org/wiki?curid=3054805" title="Gare de Montluçon-Ville">
Gare de Montluçon-Ville

Gare de Montluçon-Ville – stacja kolejowa w Montluçon, w departamencie Allier, w regionie Owernia-Rodan-Alpy, we Francji.
Stacja jest zarządzana przez Société nationale des chemins de fer français (SNCF) i obsługiwana przez pociągi Intercités oraz TER Auvergne.
Historia.
Stacja Montluçon została otwarta 7 listopada 1859 przez Compagnie du chemin de fer de Paris à Orléans (PO), gdy otwarto linię z Moulins do Montluçon. Została zbudowana na prawym brzegu rzegi Cher, na południe od miasta. Początkowo powstały tylko budynki tymczasowe.
W 1862 r. rozpoczęto prace nad budową stałych budynków dworca, miasto rozpoczęła także prace, aby połączyć miasto ze stacją.
Linia z Montluçon do Moulins została zamknięta dla ruchu pasażerskiego 12 października 1972 i towarowego (odcinek Commentry-Villefranche d'Allier) w 2005 roku.

</doc>
<doc id="3054807" url="https://pl.wikipedia.org/wiki?curid=3054807" title="Corydalis capnoides">
Corydalis capnoides



</doc>
<doc id="3054814" url="https://pl.wikipedia.org/wiki?curid=3054814" title="Wojna birmańsko-syjamska (1759–1760)">
Wojna birmańsko-syjamska (1759–1760)

Wojna birmańsko-syjamska (1759–1760) (birm. ယိုးဒယား-မြန်မာစစ် (၁၇၅၉–၁၇၆၀); taj. สงครามพม่า-สยาม) (พ.ศ. 2302–2303) – pierwszy konflikt zbrojny pomiędzy birmańską dynastią Konbaung, a syjamską dynastią Ban Phlu Luang. Rozpalił on na nowo trwające od wieków walki pomiędzy obydwoma państwami, tak że ciągnęły się one przez jeszcze jedno stulecie. Birmańczycy byli bliscy ostatecznego zwycięstwa, gdy nagle odstąpili od oblężenia Ayutthayi z powodu choroby ich króla Alaungpayi. Król umarł trzy tygodnie później, co zakończyło działania wojenne.
Casu belli była chęć sprawowania kontroli nad wybrzeżem Taninthayi i odbywającym się na nim handlem oraz wspieranie przez Syjam etnicznych buntów Monów na obszarze upadłego królestwa Hanthawaddy. Jednym z celów założonej dopiero co dynastii Konbaung było przywrócenie birmańskiej władzy nad północną częścią wybrzeża Taninthayi (teren obecnego stanu Mon), gdzie Syjam rozlokował swoje oddziały i udzielał wsparcia mońskim rebeliantom. Syjamczycy odrzucili birmańskie żądanie wydania przywódców mońskiego buntu lub powstrzymania ich od wkraczania na terytorium, które Birmańczycy uznawali za własne.
Wojna rozpoczęła się w grudniu 1759 r., kiedy 40.000 dowodzonych przez Alaungpayę i jego syna Hsinbyushina birmańskich żołnierzy najechało wybrzeże Taninthayi od strony Martabanu. Ich plan zakładał obejście silnie bronionych pozycji syjamskich rozlokowanych wzdłuż krótszych, prostszych tras. Siły inwazyjne przełamały względnie słabą syjamską obronę na wybrzeżu, przeszły przez Góry Taninthayi docierając do brzegu Zatoki Tajlandzkiej i skierowały się na północ w kierunku Ayutthayi. Zaskoczeni Syjamczycy rzucili się na spotkanie z birmańską armią na południu tworząc punkty zażartego oporu na drodze do Ayutthayi. Jednak rozgrzane walką siły birmańskie pokonały przewyższającą je liczebnie syjamską obronę i 11 kwietnia 1760 r. osiągnęły przedmieścia syjamskiej stolicy. Ale po zaledwie pięciu dniach oblężenia birmański król nagle zachorował i dowództwo jego armii zdecydowało o wycofaniu się. Skuteczne działania straży tylnej dowodzonej przez gen. Minkhaung Nawrahtę umożliwiły uporządkowany odwrót.
Wojna nie została w pełni rozstrzygnięta. Chociaż Birmańczycy odzyskali władzę nad północną częścią wybrzeża do wysokości Tawè, jednak nie wyeliminowali zagrożeń dla swych posiadłości na obszarach peryferyjnych, które pozostały niestabilne. Byli oni zmuszeni do radzenia sobie ze wspieranymi przez Syjam etnicznymi buntami na wybrzeżu (1762, 1764) i w Lanna (1761–1763). W rezultacie Birmańczycy dokonali kolejnego najazdu w roku 1765 i zakończyli czterechsetletnie istnienie królestwa Ayutthaya w roku 1767.
Tło konfliktu.
Wybrzeże Taninthayi do roku 1740.
Władza nad wybrzeżem Taninthayi (obecnie stan Mon i prowincja Taninthayi w Mjanmie) podzielona była na początku XVIII w. pomiędzy Birmę a Syjam, przy czym Birmańczycy kontrolowali jego część sięgającą na południu do Tawè, a Syjamczycy część pozostałą. Z biegiem wieków obydwa królestwa dochodziły swych praw do całości wybrzeża (Syjamczycy do Martabanu, a Birmańczycy do Phuket), a kontrola nad nim przechodziła z rąk do rąk. Birmańska dynastia Pagan władała całym wybrzeżem do roku 1287. Z kolei w XIV w. i XVI w. większość wybrzeża kontrolowały królestwa syjamskie (najpierw Sukhothai, później Ayutthaya), docierając ze swą władzą nieco na południe od współczesnego Mulmejn. W połowie XVI w. Birmańczycy pod wodzą królów z dynastii Taungngu, Tabinshwehtiego i Bayinnaunga, próbowali odzyskać wybrzeże, najpierw ponosząc porażkę w roku 1548, a ostatecznie wygrywając w roku 1564, kiedy to po raz pierwszy podbili Syjam. Syjamczycy podnieśli bunt w 1584 r. i pod wodzą króla Naresuana odzyskali południową część wybrzeża w 1593 r., a całość wybrzeża w 1594 r. Birmańczycy przejęli ponownie kontrolę nad północną częścią wybrzeża sięgającą do Tawè w 1615 r., nie udało im się jednak odzyskać reszty.
Taka sytuacja utrzymywała się do roku 1740 (pomimo że Syjamczycy próbowali nieskutecznie przejąć kontrolę nad północną częścią wybrzeża w latach 1662–1665). W tym okresie Myeik nad Morzem Andamańskim było głównym portem Syjamu, poprzez który odbywał się handel z Indiami i Zachodem.
Wojna domowa w Birmie (1740–1757).
W 1740 r. Monowie z Dolnej Birmy zbuntowali się przeciw dynastii Toungoo i stworzyli Odrodzone Królestwo Hanthawaddy ze stolicą w Pegu. W latach 40. XVIII w. siły Hanthawaddy kilkukrotnie pokonały wysyłane z Górnej Birmy armie Toungoo. Syjamczycy byli zaniepokojeni pojawieniem się kolejnego rosnącego w siłę ośrodka władzy w Birmie ponieważ w przeszłości wzrost siły Birmy oznaczał zawsze przyszłe najazdy na Syjam (w końcu, to mający siedzibę w Pegu królowie dynastii Toungoo zaatakowali w XVI w. Syjam po wcześniejszym podbiciu Górnej Birmy). Zatroskany dwór syjamski chętnie udzielił ochrony zbiegłym do Syjamu birmańskim gubernatorom Martabanu i Tawè. W 1745 r. Syjamczycy wysłali do Ava z zadaniem oceny tamtejszej sytuacji politycznej misję dyplomatyczną, która została przyjęta przez birmańskiego króla Mahadhammarazę Dipadiego. Oczom syjamskich dyplomatów ukazał się dwór Ava trzymający się resztkami sił. W 1751 r. siły Odrodzonego Królestwa Hanthawaddy zbliżały się już do samej stolicy dynastii Toungoo – Ava. Obawy Syjamczyków przed powstaniem nowej silnej dynastii w Pegu zaczęły się materializować.
W 1751 r. Syjamczycy zdecydowali się na przesunięcie swojej wysuniętej bazy w kierunku północnego wybrzeża, być może traktując to jako środek zapobiegawczy (mogło to być też zwyczajne wykorzystanie sytuacji, w której armie Odrodzonego Królestwa Hanthawaddy były głęboko zaangażowane w Górnej Birmie, do zagarnięcia nowych terenów). Chociaż nie jest jasne, czy Syjam planował kiedykolwiek (lub czy posiadał ku temu militarną zdolność) sięgnięcie poza wybrzeże, ku terenom Dolnej Birmy, jego akcja została potraktowana w Pegu jako dzwon alarmowy. Głęboko zaniepokojeni przywódcy Hanthawaddy wycofali dwie trzecie swoich sił do Dolnej Birmy wkrótce po obaleniu ostatniego króla z dynastii Toungoo w kwietniu 1752 r.
To przemieszczenie wojsk Hanthawaddy stało się punktem zwrotnym w historii Birmy, gdyż zapewniło powstającym w Górnej Birmie grupom oporu więcej potrzebnej im przestrzeni. Dowództwo armii Hanthawaddy pozostawiło w Górnej Birmie mniej niż 10.000 ludzi z zadaniem pacyfikacji całego tego regionu (historycy twierdzą, że było to przedsięwzięcie przedwczesne wskazując, że syjamskie zagrożenie nigdy nie było równie poważne, jak możliwość wyrośnięcia nowej potęgi w Górnej Birmie, która była tradycyjnym ośrodkiem siły politycznej w Birmie). Wykorzystując słabość sił Hanthawaddy jedna z grup oporu, dowodzona przez przyszłego założyciela dynastii Konbaung Alaungpayę, wyparła je z Górnej Birmy w maju 1754 r. Armie Konbaung najechały Dolną Birmę w 1755 r. i zajęły Pegu w 1757 r., kończąc w ten sposób 17-letnie istnienie mońskiego królestwa.
Zmiana polityki syjamskiej i wsparcie dla mońskiego oporu.
Sytuacja, której obawiali się Syjamczycy – powstanie potężnej siły w Birmie – ziściła się, chociaż nie w postaci Odrodzonego Królestwa Hanthawaddy, jak się tego spodziewali, ale jako dynastia Konbaung w Górnej Birmie. ("Jak na ironię, Syjamczycy byli częściowo odpowiedzialni za początkowy sukces Konbaung, gdyż ich okupacja północnej części wybrzeża spowodowała przesunięcie głównej części wojsk Hanthawaddy na południe.") Dokonując zwrotu w polityce, zaczęli oni teraz aktywnie wspierać mońskie grupy oporu działające ciągle wzdłuż północnego wybrzeża, gdzie władza Birmańczyków była nadal jedynie nominalna.
Po splądrowaniu Pegu w 1757 r., gubernatorzy Martabanu i Tawè dla uniknięcia podobnego losu zapłacili Alaungpayi daninę. (Gubernator Tawè zapłacił daninę podwójną, ale później został stracony.) Podczas gdy Birmańczycy rościli sobie teraz pretensje do północnej części wybrzeża Taninthayi sięgającej aż do Tawè, ich władza nad Dolną Birmą była nadal słaba, szczególnie w najbardziej na południe wysuniętej części wybrzeża, gdzie miała w dużej mierze charakter jedynie nominalny. I rzeczywiście, gdy w 1758 r. armie Konbaung powróciły na północ by wziąć udział w ekspedycjach w Manipurze i północnych państwach Szanów, Monowie z Dolnej Birmy wzniecili rebelię.
Początkowo buntownicy odnieśli sukces wypędzając birmańskiego gubernatora z Pegu. Ostatecznie jednak rebelia została stłumiona przez miejscowe birmańskie garnizony. Przywódcy mońskiego buntu wraz ze swym otoczeniem zbiegli na pozostające pod władzą Syjamu wybrzeże Taninthayi, gdzie nadal pozostawali aktywni. Granica stała się sceną ciągłych najazdów i wypraw odwetowych.
Casus belli.
Troską Alaungpayi pozostawał ciągły napływ mońskich rebeliantów na terytoria kontrolowane przez Syjam, gdyż był on przekonany, że Monowie zawsze będą spiskować by wzniecać bunty i wreszcie odbić Dolną Birmę. (Obawy te okazały się uzasadnione. Monowie wzniecili kilka rebelii w latach 1758, 1762, 1774, 1783, 1792 oraz 1824–1826. Po każdym stłumionym buncie przybywało Monów na terytorium Syjamu.) Dlatego zażądał on od Syjamczyków, by przerwali wspieranie zbuntowanych Monów, wydali ich przywódców i zaprzestali wkraczania na teren północnej części wybrzeża, którą Alaungpaya uważał za terytorium birmańskie. Król Syjamu – Ekkathat – odmówił spełnienia birmańskich żądań i zamiast tego zaczął przygotowywać się do wojny.
Chociaż historycy generalnie zgadzają się, że syjamskie wsparcie dla mońskich rebeliantów i ich granicznych najazdów było "niejaką" przyczyną wojny, nie są oni zgodni co do innych, ukrytych motywów. Niektórzy historycy Birmy z okresu brytyjskiej ery kolonialnej (Arthur Phayre, G.E. Harvey) stanowczo umniejszali znaczenie wymienionych wyżej przyczyn jako „pretekstów” i sugerowali, że głównym powodem wojny było żywione przez Alaungpayę pragnienie odbudowy imperium Bayinnaunga (które obejmowało Syjam). David Wyatt, historyk specjalizujący się w historii Tajów, przyznaje, że Alaungpaya mógł obawiać się „wsparcia Ayutthayi dla prób odrodzenia Królestwa Pegu”, ale dodaje, iż król ten, „ewidentnie dość nieokrzesany człowiek z prowincji mający skąpe doświadczenie w rządzeniu państwem, robił po prostu dalej to, co jak udowodnił wcześniej, umiał robić najlepiej: prowadził armie do walki”.
Jednak birmański historyk Htin Aung ripostuje zdecydowanie, iż ich analizy w dużym stopniu nie doceniają rzeczywistej obawy Alaungpayi o jego ciągle świeżą i niestabilną władzę nad Dolną Birmą oraz faktu, że Alaungpaya nigdy nie najechał Arakanu, gdyż Arakańczycy nie okazywali mu wrogości, mimo że południowoarakańskie Thandwe zapłaciło mu w 1755 r. daninę. Thant Myint-U wskazuje też, że długotrwała syjamska polityka utrzymywania „bufora przeciwko ich prastarym wrogom Birmańczykom” przetrwała aż do czasów współczesnych, kiedy to rodzinom przywódców birmańskich powstańców pozwala się mieszkać w Tajlandii, a powstańcze armie mają wolną rękę w kupowaniu broni, amunicji i innego ekwipunku.
Późniejsi historycy zachodni przedstawiają nieco bardziej wyważony pogląd. D.G.E Hall pisze, że „przewlekłe najazdy” Syjamczyków i mońskich rebeliantów „same w sobie zapewniłyby wystarczający casum belli”, choć dodaje zaraz „monarsze niezdolnemu do przejścia w stan pokojowej egzystencji”. Steinberg i wsp. zgadza się, że casus belli wyrósł z lokalnej rebelii w Tawè, w którą, jak uważano, wmieszani byli Syjamczycy. Ostatnio Helen James stwierdziła, że Alaungpaya chciał prawdopodobnie przechwycić syjamski handel odbywający się w poprzek półwyspu, przyznając jednocześnie, iż jego „uzupełniającą motywacją” była chęć powstrzymania syjamskich ataków oraz wsparcia Syjamu dla Monów.
Wstęp do wojny.
Syjamski plan działań.
W 1758 r., w chwili śmierci króla Borommakota, Ayutthaya była najbogatszym miastem kontynentalnej części Azji Południowo-wschodniej. Po krótkich walkach o następstwo tronu, kolejnym królem został jeden z synów Borommakota, Ekkathat, podczas gdy inny syn, Uthumphon, porzucił tron by zostać mnichem. Jako król, musiał Ekkathat stawić czoła pozostawionemu przez ojca rozwojowi sytuacji na zachodzie. Odrzucił on żądania Alaungpayi i zaczął przygotowywać się do wojny.
Syjamski plan działań miał charakter defensywny. Ekkathat poprawił zdolności obronne Ayutthayi i przygotował pozycje obronne wzdłuż tras, którymi podążały wcześniejsze najazdy birmańskie. Główne siły syjamskie zostały skoncentrowane przy zachodnich podejściach do Ayutthayi. (Wcześniejsze birmańskie najazdy dokonywały się zawsze przez Przełęcz Trzech Pagód na zachodzie, a czasem także przez Chiang Mai na północy.) Zgromadzone przez Ekkathatę siły broniące Ayutthayi obejmowały też niewielką liczbę obsadzonych przez Holendrów okrętów wojennych oraz kilka łodzi wojennych z zamontowanymi armatami, z cudzoziemskimi załogami („feringhis and Mahomedans”). W celu ochrony wybrzeża i Zatoki Tajlandzkiej stworzył on dwie mniejsze armie, mając łącznie pod bronią 20 regimentów (27.000 pieszych, 1300 konnych i 500 słoni). Z tej liczby tylko 7.000 pieszych i 300 konnych zostało rozlokowanych na samym wybrzeżu Taninthayi.
Ekkathat poprosił swego brata i dawnego rywala Uthumphona o porzucenie klasztoru i uczynił go głównodowodzącym.
Birmański plan działań.
Także Birmańczycy zaczęli gromadzić siły inwazyjne, rozpoczynając tę akcję podczas obchodów Nowego Roku w kwietniu 1759 r. i zbierając żołnierzy z całej Górnej Birmy, w tym także z niedawno podbitych północnych państw Szanów i Manipuru. Pod koniec 1759 r. Alaungpaya zgromadził w Rangunie siły liczące 40 regimentów (40.000 ludzi, w tym 3000 konnych). Z 3000 konnych, 2000 stanowili jeźdźcy manipurscy (ang. „Cassay Horse”), którzy zostali niedawno wcieleni pod przymusem do służby u Alaungpayi po podbiciu przez niego Manipuru w 1758 r.
Birmański plan wojny polegał na obejściu silnie bronionych pozycji syjamskich rozlokowanych wzdłuż korytarza Przełęcz Trzech Pagód – Ayutthaya. Birmańczycy wybrali trasę dłuższą, ale słabiej bronioną: marsz na południe do Taninthayi, przejście przez Góry Taninthayi do Zatoki Tajlandzkiej i zwrócenie się na północ ku Ayutthayi. W tym celu Birmańczycy zebrali flotę 300 okrętów, których zadaniem było przetransportowanie części ich sił bezpośrednio na wybrzeże Taninthayi.
Alaungpaya miał osobiście dowodzić inwazją, a jego drugi syn – Hsinbyushin – miał być zastępcą. Pierwszy syn Alaungpayi – Naungdawgyi – pozostał w domu by administrować krajem. (Każdy z dwóch pozostałych synów Alaungpayi, 14-letni Bodawpaya i 16-letni Amyint Mintha, miał dowodzić małym batalionem) Król dysponował także swoimi najlepszymi generałami, wśród nich m.in. Minkhaungiem Nawrahtą, który podobnie jak całe birmańskie dowództwo mógł się pochwalić bogatym doświadczeniem wojennym. Niektórzy członkowie dworu doradzali królowi, by stanął z tyłu i pozwolił Hsinbyushinowi dowodzić całą operacją, jednak król te sugestie odrzucił
Wojna.
Pierwsze starcia.
Według birmańskich kronik, do pierwszych starć tej wojny doszło pod koniec pory monsunowej na granicy Tawè. 20 września 1759 (15. dzień Ubywania Księżyca miesiąca Tawthalin 1121 ME), Alaungpaya został poinformowany o syjamskich atakach na birmańską żeglugę wokół Tawè i powtarzających się nadal przypadkach przekraczania granicy Tawè przez syjamskie wojsko. Oczywiście, równie dobrze mogło to być jedynie usprawiedliwienie dla birmańskich działań, jak i faktycznie podejmowane przez Syjamczyków nawet wówczas próby zwiększenia północnego zasięgu swojej kontroli.
Działania na wybrzeżu Taninthayi.
21 grudnia 1759 r. (3. dzień Przybywania Księżyca miesiąca Pyatho 1121 ME) Alaungpaya wraz ze swą armią wymaszerował z Rangunu do Martabanu na granicy królestwa. W Martabanie, zamiast obrać zwykłą trasę przez Przełęcz Trzech Pagód, Birmańczycy zwrócili się na południe ku Tawè, z Hsinbyushinem na czele straży przedniej w składzie 6 regimentów (5000 pieszych, 500 konnych). Tawè zostało z łatwością zajęte, a jego nieszczęsny gubernator, rozdzierany między dwiema większymi potęgami i płacący podwójną daninę, został stracony. Siły birmańskie zatrzymały się na trzy dni oczekując na przybycie reszty armii drogą lądową i morską. Następnie birmańska armia ruszyła na południe do Myeik i bez trudu pokonała znacznie mniej liczne siły syjamskie składające się z 7.000 pieszych i 300 konnych. W ciągu mniej niż 2 tygodni wojny Birmańczycy zdobyli zarówno Myeik, jak i miasto Taninthayi i rozciągnęli swą władzę na całe wybrzeże Taninthayi.
Działania na wybrzeżu Zatoki Tajlandzkiej.
Wiedząc, że główne siły syjamskie będą przemieszczać się na południe, na spotkanie z jego armiami, Alaungpaya nie zatrzymał się. Birmańskie wojsko ruszyło szybko na wschód, przeszło przez Góry Taninthayi i dotarło do dzisiejszej prowincji Prachuap Khiri Khan na wybrzeżu Zatoki Tajlandzkiej. Obrona południowej flanki przypadła armii syjamskiej składającej się z 20.000 pieszych, 1000 konnych i 200 słoni oraz, dodatkowo, z liczącej 7.000 ludzi armii wycofanej z wybrzeża Taninthayi. Podobnie, ze względu na nieznaczny syjamski opór na wybrzeżu, licząca 40.000 armia birmańska pozostawała nadal w dużym stopniu nietknięta, choć została przez Zatokę ściśnięta na wąskim pasku wybrzeża.
Syjamska obrona spotkała się z birmańską armią inwazyjną pod Kui Buri, ale została zmuszona do wycofania się. Birmańczycy zajęli także Pranburi. Jednak postęp ich marszu ku Ayutthayi został znacznie spowolniony ze względu na tężejący opór syjamskiej obrony. Syjamczycy wzmocnili front południowy siłami lądowymi i morskimi tak, że liczebność ich armii osiągnęła tam 60.000 ludzi i 4.000 armat. Armaty używane przez siły lądowe zostały umieszczone na wozach i słoniach, podczas gdy działa sił morskich zamontowano na łodziach bojowych. W ciągu następnych 2 miesięcy (luty i marzec 1760 r.) zaprawione w walce siły birmańskie zlikwidowały kilka punktów zażartego oporu Syjamczyków i zdobyły Phetchaburi oraz Ratchaburi.
Bitwa pod Suphanburi.
Zdobywając Ratchaburi pod koniec marca 1760 r. (początek miesiąca Tagu 1121 ME) Birmańczycy wydostali się wreszcie z wąskiego przesmyku i zyskali dostęp do głównej, lądowej części Syjamu. Ponieważ armia inwazyjna zbliżała się do Ayutthayi, siły syjamskie, które poniosły już ciężkie straty w ludziach, armatach i amunicji, stworzyły następną pozycję obronną w Suphanburi, zaraz na zachód od stolicy. Siły obrońców składały się z 33.000 ludzi (w tym 3.000 konnych), a ich zadaniem było powstrzymanie Birmańczyków przed przekroczeniem rzeki oddzielającej Ayutthayę od Suphanburi. Birmańczycy przypuścili atak na silnie ufortyfikowane pozycje syjamskie w szyku trzech kolumn, prowadzonych przez Hsinbyushina w środku oraz generałów Minkhaunga Nawrahtę i Minhlę Thiriego na flankach. Ponieśli oni ciężkie straty, ale ostatecznie odnieśli zwycięstwo biorąc do niewoli pięciu starszych dowódców syjamskich i ich słonie bojowe.
Oblężenie Ayutthayi.
Pomimo ciężkich strat pod Suphanburi, armia Birmańska musiała nadal maszerować w kierunku Ayutthayi. Wojsko nie mogło odpocząć, gdyż za nieco ponad miesiąc miała się rozpocząć pora monsunowa. Ponieważ Ayutthaya otoczona była przez kilka rzek, rozpoczęcie oblężenia w sezonie deszczów byłoby trudnym zadaniem. Cały teren znalazłby się pod wodą. Połowa pozostałych sił birmańskich została powalona przez dyzenterię, a sam Alaungpaya także nie czuł się dobrze.
Niemniej jednak 11 kwietnia 1760 r. Birmańczycy przybyli w okolice Ayutthayi. Na spotkanie najeźdźców Syjamczycy wysłali nową armię w liczbie 15.000 ludzi. jednak siła ta, utworzona prawdopodobnie ze świeżych poborowych, została szybko pobita przez zaprawioną w bojach armię birmańską, choć nie dysponowała już ona swoją pełną siłą. Aby uniknąć długotrwałego oblężenia birmański król posłał do miasta swoich wysłanników, wzywając króla Syjamu do poddania się i obiecując, iż nie zostanie on pozbawiony tronu. Ekkathat wysłał swoich własnych posłów z zadaniem układania się, jednak warunki Alaungpayi okazały się dla niego niemożliwe do zaakceptowania i negocjacje zostały całkowicie zerwane. Poczynając od 14 kwietnia, dnia obchodów birmańskiego i syjamskiego Nowego Roku, Birmańczycy rozpoczęli ostrzał samego miasta trwający przez następne trzy dni.
Jednak zdrowie birmańskiego króla gwałtownie się pogarszało. Cierpiał on albo na dyzenterię albo na skrofulozę. (Według źródeł syjamskich został on ranny na skutek wybuchu pocisku, gdy osobiście nadzorował ustawianie baterii armat, jednak źródła birmańskie twierdzą stanowczo, że zachorował na dyzeneterię. Birmańscy kronikarze nie mieliby powodu ukrywać prawdę, gdyż śmierć od ran otrzymanych na polu walki byłaby dla króla Birmy o wiele bardziej chwalebna, od spowodowanej pospolitą przypadłością. Co więcej, gdyby został on ranny przed oczami całej armii, wszyscy żołnierze by o tym wiedzieli, co stałoby się przyczyną zamieszania.)
Straż tylna.
Birmańskie dowództwo utrzymało poważną chorobę Alaungpayi w tajemnicy i zarządziło generalny odwrót uzasadniając to jego niedyspozycją. Król obdarzył swojego przyjaciela z dzieciństwa, Minkhaunga Nawrahtę, zaszczytem dowodzenia strażą tylną. W jej skład weszły wyborowe oddziały – 500 konnych oraz 6000 pieszych, z których każdy uzbrojony był w muszkiet. Minkhaung Nawrahta rozwinął swoje siły i czekał. Dopiero po dwóch dniach Syjamczycy zdali sobie sprawę, że główne siły birmańskiej armii wycofały się. Naprzeciw Birmańczyków stanęła wówczas cała syjamska armia. Żołnierze Minkhaunga obserwowali zamykający się wokół nich krąg wrogich wojsk i obawiając się okrążenia prosili generała o zgodę na dalszą walkę. On jednak rzekł: "„Przyjaciele, bezpieczeństwo naszego Króla zależy od naszego zachowania. Nie opierajmy się dalej, aby odgłosy wystrzałów nie przerwały jego snu.”" Pod jego dowództwem siły birmańskie wycofały się zachowując porządek i zbierając po drodze maruderów.
Śmierć Alaungpayi i koniec wojny.
Alaungpaya umarł 11 maja 1760 r. w pobliżu Martabanu, po pospiesznej ewakuacji przez straż przednią armii. Wraz z jego śmiercią zakończeniu uległa też wojna.
Wydarzenia po zakończeniu wojny.
Po śmierci Alaungpayi nowy birmański król, Naungdawgyi, został uwikłany w kilka buntów, w tym ten wzniecony przez gen. Minkhaunga Nawrahtę, i nie mógł wznowić prowadzenia wojny.
Wojna nie została w pełni rozstrzygnięta. W stosunku do poniesionego wysiłku Birmańczycy osiągnęli niewiele z zamierzonych celów. Syjam pozostał istotną przeszkodą dla ustabilizowania sytuacji w peryferyjnych regionach Birmy. W następnych latach Syjam kontynuował udzielanie pomocy mońskim rebeliantom na południu, którzy wzniecieli poważny bunt w 1762 r., oraz buntownikom z Lanna na północy (1761–1763). Jedynym twałym nabytkiem terytorialnym Birmańczyków była północna część wybrzeża Taninthayi, do której rościli uprzednio jedynie nominalne pretensje (w 1761 r. Syjamczycy odzyskali południową część wybrzeża do wysokości Myeik). Chociaż syjamscy żołnierze przestali otwarcie przekraczać granicę, mońscy rebelianci nadal działali z terytorium kontrolowanego przez Syjam. W 1764 r. moński gubernator Tawè, którego na to stanowisko powołał Alaungpaya zaledwie cztery lata wcześniej, wzniecił bunt, który został stłumiony w listopadzie 1764 r. Podobnie, niepokoje w Lanna wybuchły na nowo wkrótce po opuszczeniu tego regionu przez armię birmańską w lutym 1764 r., co zmusiło ją do powrotu jeszcze w tym samym roku. Nierozstrzygnięty charakter konfliktu doprowadzi w roku 1765 do następnej wojny.
Analiza.
Sukces Birmańczyków, jakim było dotarcie do Ayutthayi, przypisywany jest zwykle ich strategii polegającej na obejściu syjamskich punktów oporu rozmieszczonych wzdłuż tradycyjnych tras najazdów. Nie jest jednak jasne, czy był to powód najważniejszy. Chociaż decyzja Birmańczyków, by najpierw zaatakować słabo bronione wybrzeże Taninthayi (tylko 7.000 żołnierzy) była właściwa, wkrótce po przemieszczeniu się na wybrzeże Zatoki Tajlandzkiej natknęli się na tężejący opór wojsk syjamskich. Choć początkowo Syjamczycy byli zaskoczeni trasą birmańskiego ataku, przegrupowali się i skierowali swoje główne siły na południe. W istocie, późniejsze walki nad Zatoką Tajlandzką były dla sił inwazyjnych kosztowne. Birmańskie kroniki podają, że Birmańczycy ponieśli poważne straty by wydostać się z wąskiego przesmyku nad Zatoką, choć donoszą one również o tym, że syjamskie straty w ludziach i amunicji były wyższe. ("W istocie, Birmańczycy przekonali się, iż warunki geograficzne w wąskim przesmyku są dla sił przeprowadzających atak tak niekorzystne, że podczas kolejnego najazdu w roku 1765 powrócili do atakowania Ayutthayi bardziej bezpośrednimi drogami.")
Bardziej prawdopodobną przyczyną birmańskiego sukcesu może być to, że Birmańczycy, od 1740 r. walczący w kolejnych wojnach, byli o wiele bardziej zaprawieni w boju. Wszyscy ich dowódcy byli ludźmi zawdzięczającymi umiejętności wojskowe własnemu wysiłkowi („self-made military men”) i posiadającymi znaczne doświadczenie w walce. Z drugiej strony, nie jest jasne jakim doświadczeniem wojskowym dysponowali dowódcy czy żołnierze syjamscy, skoro Syjam od dłuższego czasu pozostawał w pokoju. Król Syjamu zmuszony był prosić swego brata o porzucenie klasztoru, by mógł on przewodzić armii. Brak doświadczenia wojskowego syjamskiego dowództwa wyjaśnia prawdopodobnie, dlaczego kolejne syjamskie punkty oporu, pomimo sprzyjających obronie warunków geograficznych oraz przewagi liczebnej, ulegały mniejszej, nie dysponującej pełną siła armii birmańskiej wzdłuż wybrzeża Zatoki Tajlandzkiej, jak też pod Suphanaburi i Ayutthayą. Podobnie, bez dobrego dowództwa skorzystanie z zagranicznych najemników nie wydawało się czynić znaczącej różnicy (Birmańczycy spalili okręty obsadzone przez załogi złożone z cudzoziemców).
Historia dowodzi, że w sytuacji gdy po obu stronach większość żołnierzy stanowią poborowi, dużą rolę odgrywa kwestia przywództwa. W ciągu następnych dziesięciu lat ci sami syjamscy poborowi kierowani przez bardziej utalentowanych dowódców dowiodą, że są równie groźni, jak pozostałe armie kontynentalnej części Azji Południowo-wschodniej i wyrównają swą „historyczną militarną niższość wobec Birmy”.
Znaczenie wojny.
Wojna oznaczała rozbudzenie militarnej konfrontacji obydwu królestw, która pozostawała w uśpieniu od roku 1665. Brak jednoznacznego rozstrzygnięcia wojny prowadzić będzie do kolejnych wojen wybuchających aż do roku 1854. Z punktu widzenia geopolityki, Birma zyskała solidniejszą, choć z pewnością jeszcze nie pełną, władzę nad wybrzeżem Taninthayi. Przesunięcie zasięgu władzy na południe miało jednak ważne znaczenie strategiczne: kolejny swój najazd w roku 1765 wyprowadzą Birmańczycy z Tawè, a nie jak w 1759 z Martabanu.

</doc>
<doc id="3054823" url="https://pl.wikipedia.org/wiki?curid=3054823" title="Niemcy galicyjscy">
Niemcy galicyjscy

Niemcy galicyjscy () – mniejszość narodowa, zamieszkała na terytorium Galicji, prowincji państwa Habsburgów powstałej w wyniku I rozbioru Polski, a sukcesywnie na terytorium czterech województw II Rzeczypospolitej: krakowskiego, lwowskiego, tarnopolskiego i stanisławowskiego. Osady niemieckie istniały do czasów II wojny światowej. Część Niemców galicyjskich wyjechała w styczniu 1940 w ramach niemieckiej akcji przesiedleńczo-kolonizacyjnej Heim ins Reich po wkroczeniu na te tereny Armii Czerwonej, na podstawie niemiecko-radzieckiego porozumienia o wymianie ludności; większość pozostałych wraz z cofającym się Wehrmachtem w latach 1944–1945.
Historia.
Pierwsza fala osadnictwa niemieckiego na obszarze przyszłej Galicji nastąpiła w późnym średniowieczu. Część wsi i miast lokowanych na tzw. prawie niemieckim została założona przez osadników niemieckich. Osadników niemieckich pomiędzy Wisłoką a Sanem nazywano Głuchoniemcami.
Do czasów rozbiorów Głuchoniemcy w znacznym stopniu ulegli polonizacji. W momencie powstania Galicji skupiskiem ludności niemieckojęzycznej była położona na zachodnim krańcu Biała z Lipnikiem, natomiast na wschodnim krańcu powstała około 1750 nowożytna kolonia Zaleszczyki, która jednak do 1772 częściowo się wyludniła. W październiku 1774 cesarzowa Maria Teresa Habsburg wydała patent kolonizacyjny, który miał zachęcić do osiedlenia się rzemieślniczą ludność niemiecką w miastach. Przyniósł on jednak niewielkie efekty. Intensywna kolonizacja ludności niemieckiej nastąpiła za rządów cesarza Józefa II. W Galicji osiedliło się wówczas ponad 3200 rodzin niemieckich, około 14 400 osób.
Kolonizacja józefińska zakończyła się jeszcze przed 1790, jednak potomkowie kolonistów józefińskich zakładali z czasem następne, nieliczne osady, np. Bagińszczyzna/Baginsberg koło Kołomyi w 1818. W latach 1802–1805 odbyła się kolejna akcja kolonizacyjna, podczas której ponad 1200 dalszych rodzin, a w latach 1811–1848 dołączyło kolejnych 400 rodzin. W latach 20. i 30. XIX wieku koło Stryja i w Beskidach Skolskich powstały osady założone przez nowych osadników, takie jak: Felizienthal (Dolnówka), Annaberg (Nagórne), Karlsdorf, Mallmannsthal. Część osad niemieckich do końca XIX wieku spolonizowała się, szczególnie w Galicji Zachodniej, większą żywotność wykazały kolonie w Galicji Wschodniej. Z biegiem czasu zwiększyła się również liczebność Niemców w miastach galicyjskich.
Według austriackiego spisu ludności z 1900 w Galicji mieszkało 212 327 osób posługujących się językiem niemieckim (na 7849261 mieszkańców, czyli 2,7%), przy czym jako swój język podawała go również część galicyjskich Żydów, jako że spis nie przewidywał podania spokrewnionego z nim języka jidysz. Jako niemieckojęzycznych zakwalifikowano również mieszkańców Wilamowic posługujących się językiem wilamowskim.

</doc>
<doc id="3054826" url="https://pl.wikipedia.org/wiki?curid=3054826" title="Kajrat Mämi">
Kajrat Mämi

Kajrat Äbdrazakuły Mämi (kaz. Қайрат Әбдразақұлы Мәми; ros. Кайрат Абдразакович Мами, "Kajrat Abdrazakowicz Mami"; ur. 9 maja 1954 w Żambyle w obwodzie ałmackim) – kazachski polityk i prawnik, przewodniczący Senatu Parlamentu Kazachstanu w latach 2011-2013.
Od 16 października 2013 do 11 grudnia 2017 pełnił funkcję prezesa Sądu Najwyższego Kazachstanu.

</doc>
<doc id="3054827" url="https://pl.wikipedia.org/wiki?curid=3054827" title="Polska Unia Gospodarcza">
Polska Unia Gospodarcza

Polska Unia Gospodarcza (PUG) – polska partia polityczna o charakterze centrowym, funkcjonująca w latach 2000–2007.
Polska Unia Gospodarcza powstała w grudniu 2000. Została założona przez Wojciecha Kornowskiego, ówczesnego prezydenta Konfederacji Pracodawców Polskich (pełniącego tę funkcję od 1997 do sierpnia 2001). Ugrupowanie powstało w sprzeciwie wobec polityki gospodarczej prowadzonej przez partie zasiadające w parlamencie (największej krytyce poddana została Unia Wolności). Popierało m.in. rozwój małych i średnich przedsiębiorstw oraz zachowanie kas chorych, postulowało też m.in. zniesienie limitowania świadczeń medycznych. W szeregach PUG znaleźli się pracodawcy, przedsiębiorcy, przedstawiciele wolnych zawodów czy pracownicy najemni.
Przed wyborami parlamentarnymi w 2001 PUG proponowała certyfikat o wartości 5 tys. złotych, który każdy miał otrzymać po wejściu partii do parlamentu. Na listach wyborczych PUG mieli znaleźć się przedstawiciele założonej przez Janusza Tomaszewskiego partii Forum Obywatelskie, jednak ostatecznie do wspólnego startu nie doszło. PUG wystartowała w wyborach samodzielnie, wystawiając listy do Sejmu w 16 z 41 okręgów (znalazło się na nich 117 kandydatów). Na PUG oddano 0,06% głosów, co stanowiło przedostatni, 14. wynik spośród wszystkich komitetów.
PUG nie złożyła sprawozdania finansowego za 2001 rok i 11 października 2002 została wykreślona z ewidencji, jednak 4 lutego 2003 została zarejestrowana ponownie. W listopadzie tego samego roku wokół niej utworzono Ogólnopolski Komitet Obywatelski „OKO”, który wziął udział w wyborach do Parlamentu Europejskiego w 2004, rejestrując listy w całym kraju. Członkowie PUG znaleźli się na listach tego komitetu w niektórych okręgach, będąc najliczniej reprezentowaną na nich partią. Na „OKO” oddano 0,58% głosów, co stanowiło 14. wynik spośród wszystkich komitetów. W 2005 Ogólnopolski Komitet Obywatelski „OKO” przekształcił się w Ogólnopolską Koalicję Obywatelską, która podjęła współpracę ze Stanisławem Tymińskim, popierając go w wyborach prezydenckich (otrzymał on 0,16% głosów, zajmując 9. miejsce spośród 12 kandydatów). Wystartowała także wówczas w wyborach parlamentarnych, rejestrując listy niemal we wszystkich okręgach i uzyskując 0,14% głosów (co dało 16. miejsce). Na listach OKO znalazła się m.in. Krajowa Partia Emerytów i Rencistów. PUG nie odgrywała już wówczas dużej roli.
Polska Unia Gospodarcza nie złożyła sprawozdania finansowego za 2006 rok i 16 listopada 2007 została ostatecznie wykreślona z ewidencji. Wojciech Kornowski przystąpił potem do KPEiR. W 2012 krótko był p.o. przewodniczącego tej partii i w tym samym roku, wraz z częścią jej działaczy i innymi liderami dawnej OKO, utworzył Partię Emerytów Rencistów Rzeczypospolitej Polskiej, w której także objął przewodnictwo.

</doc>
<doc id="3054829" url="https://pl.wikipedia.org/wiki?curid=3054829" title="Kościół Farny pod wezwaniem św. Trójcy w Krośnie">
Kościół Farny pod wezwaniem św. Trójcy w Krośnie



</doc>
<doc id="3054837" url="https://pl.wikipedia.org/wiki?curid=3054837" title="Nurłan Nygmatulin">
Nurłan Nygmatulin

Nurłan Zajrołłauły Nygmatulin (kaz. Нұрлан Зайроллаұлы Нығматулин; ros. Нурлан Зайруллаевич Нигматулин, "Nurłan Zajrułłajewicz Nigmatulin"; ur. 31 sierpnia 1962 w Karagandzie) – kazachski polityk, przewodniczący Mażylisu Parlamentu Kazachstanu od 20 stycznia 2012 do 3 kwietnia 2014 i ponownie od 22 czerwca 2016. 
Pełnił funkcję akima obwodu karagandyjskiego w latach 2006–2009, wiceprzewodniczącego partii Nur Otan w latach 2009–2012 oraz szefa administracji prezydenta Kazachstanu od 3 kwietnia 2014 do 21 czerwca 2016.

</doc>
<doc id="3054838" url="https://pl.wikipedia.org/wiki?curid=3054838" title="Radochówka">
Radochówka

Radochówka (ukr. Радухівка) – wieś na Ukrainie w rejonie rówieńskim obwodu rówieńskiego.

</doc>
<doc id="3054841" url="https://pl.wikipedia.org/wiki?curid=3054841" title="Pasquale Luiso">
Pasquale Luiso

Pasquale Luiso (ur. 30 października 1969 w Neapolu) – włoski piłkarz grający na pozycji napastnika i trener piłkarski.
Kariera klubowa.
Swoją karierę rozpoczął w Pro Calcio Afragolese. Od 1984 grał w drużynie juniorskiej. Po dwóch latach gry w młodzieżówce został włączony do pierwszego zespołu biorącego udział w rozgrywkach Serie C2. Reprezentował ten klub do 1990, grając na pozycji prawoskrzydłowego. W 1990 trafił do AS Sora, gdzie rok później trener Claudio Di Pucchio zaczął ustawiać go jako napastnika, gdyż widział u niego predyspozycje do gry na tej pozycji. Przez dwa lata strzelił w tym klubie 59 goli, co przyczyniło się do jego awansu do Serie C2 w 1992. W sezonie 1993/1994 został królem strzelców grupy Girone C w Serie C2 z 22 bramkami na koncie, a Sora awansowała do Serie C1 po barażach. W 1994 przeszedł do Torino FC, w którym zadebiutował w Serie A. Ponieważ nie był w stanie przebić się do pierwszego składu, w którym pewne miejsce mieli Ruggiero Rizzitelli i Andrea Silenzi w październiku 1994 został wypożyczony do grającej w Serie B Pescary Calcio, w której strzelił 7 goli w 21 meczach.
W sezonie 1995/1996 początkowo był zawodnikiem Chievo Werona, ale jeszcze przed jego rozpoczęciem przeniósł się do US Avellino. Strzelił dla tej drużyny 19 goli w 36 meczach, ale nie uchroniło jej to przed spadkiem do Serie C1. Został wtedy wykupiony przez Chievo, skąd kupiła go Piacenza Calcio. Grał w tym klubie na pozycji środkowego napastnika i strzelił 14 goli, w tym trzy hat-tricki, z czego 1 decydujący o zwycięstwie 3-2 z AC Milan 1 grudnia 1996, po którym Óscar Tabárez, ówczesny trener mediolańskiego klubu podał się do dymisji, a zastąpił go Arrigo Sacchi. Rozgłos w kraju przyniosło Luiso także tańczenie makareny z kolegami z drużyny po każdym strzelonym przez niego golu. Dzięki jego dobremu występowi w meczu o utrzymanie w lidze z Cagliari Calcio, w którym strzelił 2 gole, Piacenza wygrała mecz 3:1. W 1997 doszło do wymiany między Piacenzą a Vicenzą, w wyniku której Luiso trafił do Vicenzy, a w odwrotnym kierunku przeszedł Roberto Murgita. W swoim pierwszym sezonie w nowym klubie Luiso strzelił 8 goli w Pucharze Zdobywców Pucharów, dzięki czemu został królem strzelców tego pucharu. Mimo to w następnym sezonie został wypożyczony do końca sezonu do Pescary, a Vicenza spadła do Serie B. Po okresie wypożyczenia Luiso wrócił do Vicenzy i głównie dzięki niemu już po roku klub ten wrócił do najwyższej klasy rozgrywkowej (13 goli w sezonie 1999/2000. W styczniu 2001 został sprzedany do Sampdorii, a w odwrotnym kierunku trafił Carmine Esposito. W pierwszym sezonie zdobył dla tego zespołu 10 bramek, a Sampdoria zakończyła sezon na piątym miejscu, natomiast w kolejnym sezonie Luiso był autorem 3 goli w 26 meczach. W sierpniu 2002 genueński klub rozwiązał kontrakt z zawodnikiem, który niespełna miesiąc później został zatrudniony przez Ancona Calcio, z której go dwukrotnie wypożyczono – do Salernitany i w lipcu 2003 do US Catanzaro, które opuścił w listopadzie tego samego roku. W lipcu 2004 ponownie został zawodnikiem Catanzaro&lt;ref name="transfersitalia2004/2005"&gt;&lt;/ref&gt;, lecz klub nie korzystał już z jego usług, więc w styczniu 2005 wrócił na kilka miesięcy do Sory, po czym przeniósł się do Teramo Calcio. W styczniu 2007 został zawodnikiem Celano FC, dla którego strzelił 6 goli w 10 meczach. Potem był przez pewien czas zawodnikiem CA Priverno, a w listopadzie 2007 wrócił do Sory, w której zakończył karierę.
Kariera trenerska.
W styczniu 2010 został zatrudniony na stanowisku trenera AS Sora. W pierwszym sezonie pracy zapewnił klubowi utrzymanie w lidze w ostatniej kolejce, a w drugim wywalczył awans do Serie D. W sierpniu 2011 przedłużył kontrakt z zespołem. W grudniu 2011 Luiso zrezygnował z prowadzenia drużyny, a funkcję trenera objął Fabrizio Perrotti. W grudniu 2013 został szkoleniowcem Sulmony Calcio. W lipcu 2014 objął posadę trenera Unione Triestina 2012. W sierpniu 2014 objął posadę szkoleniowca Celano FC, a w lutym 2015 został zwolniony. 1 sierpnia 2016 objął posadę trenera młodzieżowej drużyny Vicenzy Calcio.

</doc>
<doc id="3054842" url="https://pl.wikipedia.org/wiki?curid=3054842" title="Dom Dziecka w Mircu">
Dom Dziecka w Mircu

Państwowy Dom Dziecka w Mircu – państwowy dom dziecka funkcjonujący w latach 1950-1981 w Mircu w Powiecie starachowickim. Dom ten powstał na bazie sierocińca prowadzonego przez siostry zakonne w latach 1921-1950.
Historia.
W 1827 r. dzierżawcą folwarku Mirzec – powstałego ze skasowanych ziem Cystersów w Wąchocku, został Ludwik Prendowski, który ok. 1839 r. wybudował dworek polski. Dalszą dzierżawę majątku przejął jego syn Józef. Przed Powstaniem styczniowym mirzecki dworek stał się ośrodkiem ruchu konspiracyjnego.
Tu znajdowali pomoc i schronienie kurierzy na trasie Warszawa-Kraków. Józef Prendowski czynnie angażował się we wsparcie Powstania, zorganizował pomoc dla powstańczych oddziałów i został mianowany "Komisarzem Wojskowym województwa sandomierskiego". Po upadku Powstania został aresztowany i zesłany na Syberię.
Do prac powstańczych również przyłączyła się żona Józefa – Jadwiga Prendowska z Woyciechowskich, która została kurierem Rządu Narodowego, oraz mianowana główną organizatorką pomocy rannym i poszkodowanym w Powstaniu. Po ułaskawieniu, wraz z mężem, powróciła do kraju z zesłania na Syberii w 1867 r.
W mirzeckim dworku kilkakrotnie przebywali: Naczelnik Wojskowy i Cywilny województwa krakowskiego i sandomierskiego generał Marian Langiewicz, pisarz i działacz polityczny Ignacy Maciejewski, adiutant generała Aleksander Jeżewski, ks. K.Kotowski, W.Tomczyński i inni.
Po upadku Powstania styczniowego mirzecki dwór i ziemie przejął za zasługi w stłumieniu Powstania rosyjski gen. Konstanty Eggier. Wyburzył on dworek polski i na jego fundamentach wybudował modrzewiowy dworek w stylu alpejskim – który zachował się do dzisiaj. W okresie I wojny światowej w dworku urzędował komendant austriackich wojsk okupacyjnych.
Po odzyskaniu niepodległości w 1918 r. majątek został przejęty przez Dyrekcję Lasów Państwowych w Radomiu. W wyniku działań wojennych i epidemii w kraju pozostały setki sierot szukających schronienia. W związku z tym Iłżecki Powiatowy Związek Samorządowy wystąpił do Dyrekcji Lasów Państwowych w Radomiu o wydzierżawienie dworku wraz z ziemiami z przeznaczeniem na "Zakład Wychowawczy dla Sierot". W 1921 r. opiekę i prowadzenie Sierocińca przejęły Franciszkanki Rodziny Maryi, które odbudowały majątek. W latach 1921-1939, jak również w okresie II wojny światowej i po jej zakończeniu plony uzyskane z upraw i hodowli zwierząt, były podstawą życia personelu i wychowanków.
Po II wojnie światowej w wyniku zmian ustrojowych i polityki zmierzającej do upaństwowienia placówek opiekuńczych z chwilą wygaśnięcia umowy dzierżawczej siostry opuściły Sierociniec w 1950 r. W tym samym roku Sierociniec został przekształcony w Państwowy Dom Dziecka w Mircu. W Domu Dziecka stale przebywało ok. 60 dzieci. Dom funkcjonował do 1981 roku.
Współcześnie, Dworek został nabyty przez prywatnego właściciela, który urządził w nim salę bankietową.
Bibliografia.
Artykuł napisany na podstawie strony: dom-dziecka-mirzec.blog.onet.pl; źródła oryginalnego tekstu:

</doc>
<doc id="3054843" url="https://pl.wikipedia.org/wiki?curid=3054843" title="Pablo Velázquez">
Pablo Velázquez

Pablo César Leonardo Velázquez Centurión (ur. 12 marca 1987 w Asunción) – paragwajski piłkarz występujący na pozycji napastnika, obecnie zawodnik Cerro Porteño.
Kariera klubowa.
Velázquez pochodzi ze stołecznego miasta Asunción i swoją karierę piłkarską rozpoczynał w juniorskiej drużynie tamtejszego klubu Atlántida SC. Dzięki udanym występom w kategoriach młodzieżowych został dostrzeżony przez wysłanników znacznie czołowego zespołu w kraju – Club Libertad, do którego przeniósł się jako piętnastolatek. Po upływie trzech sezonów dołączył do seniorskiej ekipy i w paragwajskiej Primera División zadebiutował 10 grudnia 2005 w wygranym 4:1 spotkaniu z 12 de Octubre, w którym strzelił również swojego pierwszego gola w najwyższej klasie rozgrywkowej. Na koniec sezonu 2005 zdobył z Libertadem tytuł wicemistrza kraju, jednak pasmo sukcesów na arenie krajowej zaczął notować dopiero po przyjściu do drużyny argentyńskiego trenera Gerardo Martino. Podczas rozgrywek 2006 wywalczył swoje pierwsze mistrzostwo Paragwaju i sukces ten powtórzył także rok później, w sezonie 2007. Trzeci tytuł mistrzowski wywalczył w wiosennych rozgrywkach Apertura 2008, natomiast w jesiennym sezonie Clausura 2008 po raz czwarty z rzędu został mistrzem Paragwaju. Sam miał jednak niewielki wkład w te osiągnięcia, będąc jedynie rezerwowym ekipy.
Wiosną 2009 – nie mogąc wywalczyć sobie miejsca w wyjściowym składzie Libertadu – Velázquez udał się na wypożyczenie do beniaminka pierwszej ligi – stołecznego Club Rubio Ñú. Tam od razu został kluczowym graczem zespołu prowadzonego przez Francisco Arce i w rozgrywkach Apertura 2009 został królem strzelców ligi paragwajskiej z szesnastoma bramkami na koncie. Ogółem barwy Rubio Ñú reprezentował przez rok, po czym powrócił do Libertadu, gdzie w jesiennym sezonie Clausura 2010 wywalczył swoje piąte mistrzostwo Paragwaju, mając już pewne miejsce w pierwszym składzie. W styczniu 2011 za sumę trzech milionów dolarów przeniósł się na wypożyczenie do argentyńskiego San Lorenzo de Almagro z siedzibą w Buenos Aires, w którego barwach zadebiutował w tamtejszej Primera División 12 lutego 2011 w zremisowanym 1:1 meczu z Gimnasią La Plata, natomiast pierwszą bramkę zdobył 4 marca w wygranej 3:0 konfrontacji z All Boys. Ogółem w San Lorenzo występował z kiepskim skutkiem przez pół roku, nie odnosząc żadnych sukcesów.
W lipcu 2011 Velázquez powrócił do swojego macierzystego Club Libertad, gdzie przez pierwsze pół roku pełnił rolę rezerwowego, aby później zostać podstawowym zawodnikiem drużyny. W jesiennym sezonie Clausura 2012 wraz z Libertadem zdobył szóste mistrzostwo Paragwaju w swojej karierze, wydatnie przyczyniając się do tego osiągnięcia i będąc czołowym strzelcem rozgrywek ligowych. W lipcu 2013 został ściągnięty przez swojego rodaka José Cardozo do prowadzonego przez niego meksykańskiego zespołu Deportivo Toluca. W tamtejszej Liga MX zadebiutował 21 lipca 2013 w przegranym 0:1 spotkaniu z Pachucą, natomiast premierowego gola w Meksyku strzelił już pięć dni później, w wygranym 4:3 ligowym pojedynku z Morelią. Już w pierwszym, jesiennym sezonie Apertura 2013 zdobył tytuł króla strzelców meksykańskiej ligi, notując dwanaście trafień, zaś w 2014 roku jako kluczowy gracz dotarł do finału najbardziej prestiżowych rozgrywek północnoamerykańskiego kontynentu – Ligi Mistrzów CONCACAF.
Wiosną 2015 Velázquez został wypożyczony do kolumbijskiego Atlético Nacional z siedzibą w Medellín. W tamtejszej Categoría Primera A zadebiutował 12 lutego 2015 w przegranym 1:2 meczu z Atlético Huila, zaś pierwszą bramkę zdobył 1 marca tego samego roku w wygranej 4:0 konfrontacji z Uniautónomą. W barwach Atlético Nacional występował przez sześć miesięcy, jednak nie odniósł większych sukcesów i nie potrafił nawiązać do wcześniejszych osiągnięć strzeleckich. Bezpośrednio po tym powrócił do Meksyku, gdzie – również na zasadzie wypożyczenia – zasilił drużynę Monarcas Morelia, z którą jeszcze w 2015 roku zajął drugie miejsce w krajowym superpucharze – Supercopa MX. Ogółem w Morelii spędził rok w roli podstawowego zawodnika, po czym powrócił do ojczyzny, zostając wypożyczonym do stołecznego Cerro Porteño.
Kariera reprezentacyjna.
W styczniu 2007 Velázquez został powołany przez Ernesto Mastrángelo do reprezentacji Paragwaju U-20 na Mistrzostwa Ameryki Południowej U-20. Tam regularnie, choć nie zawsze w wyjściowym składzie, pojawiał się na boiskach; rozegrał pięć z dziewięciu możliwych spotkań (cztery w pierwszej jedenastce). Jego kadra zajęła drugie miejsce w pierwszej rundzie, notując bilans dwóch zwycięstw i dwóch remisów, lecz podczas drugiej fazy rozgrywek wygrała dwukrotnie i trzy razy schodziła z boiska pokonana, a wskutek zajęcia dopiero piątej lokaty nie zdołała się zakwalifikować na Mistrzostwa Świata U-20 w Kanadzie.
W seniorskiej reprezentacji Paragwaju Velázquez zadebiutował za kadencji selekcjonera Francisco Arce, 25 kwietnia 2012 w wygranym 1:0 meczu towarzyskim z Gwatemalą. Wystąpił w nieudanych ostatecznie dla jego drużyny eliminacjach do Mistrzostw Świata 2014, podczas których rozegrał jedno spotkanie.

</doc>
<doc id="3054844" url="https://pl.wikipedia.org/wiki?curid=3054844" title="Pablo César Velázquez">
Pablo César Velázquez



</doc>
<doc id="3054845" url="https://pl.wikipedia.org/wiki?curid=3054845" title="Józef Wójcikiewicz">
Józef Wójcikiewicz

Józef Wójcikiewicz (ur. 12 lutego 1953 w Krakowie) – polski prawnik, profesor z tytułem honorowym zwyczajnego, specjalista z zakresu kryminalistyki. Od 2000 r. kierownik Katedry Kryminalistyki, a obecnie Pracowni Kryminalistyki na Wydziale Prawa i Administracji Uniwersytetu Jagiellońskiego.
Życiorys.
W 1975 ukończył studia prawnicze na Wydziale Prawa i Administracji Uniwersytetu Jagiellońskiego w Krakowie. Stopień doktora nauk prawnych uzyskał w 1980, zaś stopień naukowy doktora habilitowanego w 1990 na podstawie dorobku naukowego oraz rozprawy pt. "Hipnoza w prawie karnym i kryminalistyce". W czerwcu 2001 otrzymał tytuł naukowy profesora.
Członek konsultant Rady Naukowej Polskiego Towarzystwa Kryminalistycznego.

</doc>
<doc id="3054850" url="https://pl.wikipedia.org/wiki?curid=3054850" title="Paul Watzlawick">
Paul Watzlawick

Paul Watzlawick (ur. 25 lipca 1921 w Villach, zm. 31 marca 2007 w Palo Alto) – austriacko-amerykański psycholog rodzin, teoretyk komunikacji i filozof. Podczas pracy terapeutycznej utworzył własną teorię komunikacji. Autor ponad 150 artykułów i 22 książek, przetłumaczonych na ponad 80 języków.
Życiorys.
Urodził się w 1921 roku w Villach w Austrii jako syn dyrektora banku. W roku 1939 ukończył szkołę średnią w rodzinnym mieście, a w 1949 roku – neofilologię na weneckim Uniwersytecie Ca' Foscari, uzyskując tytuł doktora. Rok później uczęszczał do Instytutu C.G. Junga w Zurychu, gdzie w roku 1954 uzyskał dyplom psychoterapeuty.
W latach 1957–1960 wykładał psychiatrię i psychoterapię na University of El Salvador i Temple University w Filadelfii. W 1960 roku Watzlawick poznał Dona Jackona, założyciela Mental Research Institute (MRI) w Palo Alto, Kalifornia. Od tego czasu, przez 46 lat, Watzlawick pracował w MRI.
Zmarł w 2007 roku w Palo Alto.
Teoria komunikacji Paula Watzlawicka.
Na podstawie pracy z osobami ze schizofrenią skonstruował teorię komunikacji, którą oparł na pięciu aksjomatach:

</doc>
<doc id="3054852" url="https://pl.wikipedia.org/wiki?curid=3054852" title="Wiśniewski (Ramułt odm.)">
Wiśniewski (Ramułt odm.)



</doc>
<doc id="3054861" url="https://pl.wikipedia.org/wiki?curid=3054861" title="Puchar Świata w Rugby League 2013">
Puchar Świata w Rugby League 2013

Puchar Świata w Rugby League 2013 – czternasta edycja pucharu świata, najważniejszych międzynarodowych rozgrywek w rugby league. Na gospodarza imprezy wybrano Anglię i Walię, choć zaplanowano, że niektóre mecze rozegrane zostaną poza granicami tych krajów (we Francji i Irlandii). Turniej rozpoczął się 26 października, a finał rozegrano 30 listopada 2013 r.
W turnieju udział wzięło 14 drużyn narodowych, w tym dwóch debiutantów: Stany Zjednoczone i Włochy. Tytułu sprzed pięciu lat broniła Nowa Zelandia, jednak w 2013 roku w finale uległa Australii.
Uczestnicy.
Kwalifikacje.
Do mistrzostw automatycznie zostało zakwalifikowanych dziesięciu uczestników poprzednich mistrzostw. Pozostałe cztery miejsca zostały przyznane:
Stadiony.
Zaplanowano, że mecze Pucharu zostaną rozegrane na 21 stadionach w 20 miastach (dwa stadiony w Kingston upon Hull), jednak większość obiektów gościć będzie zaledwie jedno spotkanie. 12 stadionów zlokalizowanych jest w Anglii Północnej w pasie od Zatoki Liverpoolskiej po Humber. 
Sędziowie.
Do sędziowania spotkań Pucharu wyznaczono 22 arbitrów.
Faza grupowa.
Czternaście zespołów zostało podzielonych na cztery grupy. Do grup A i B trafiły po cztery wyżej sklasyfikowane zespoły. Każda reprezentacja w fazie grupowej rozegrała trzy mecze. Sześć słabszych zespołów przydzielono do grup C i D. Przewidziano, że każda z drużyn rozegra dwa mecze wewnątrz własnej grupy oraz jeden mecz z zespołem z grupy drugiej – wynik tego pojedynku uwzględniany był w tabeli grupowej.
Z grup A i B awans uzyskały po trzy najlepsze zespoły, zaś z grup C i D jedynie zwycięzca.

</doc>
<doc id="3054865" url="https://pl.wikipedia.org/wiki?curid=3054865" title="Christian Planer">
Christian Planer

Christian Planer (ur. 15 maja 1975) – austriacki strzelec sportowy. Brązowy medalista olimpijski z Aten.
Specjalizował się w strzelaniu karabinowym. W 2004 roku zajął trzecie miejsce w trzech postawach na dystansie 50 metrów. Były to jego pierwsze igrzyska. Startował również w igrzyskach w 2008 i 2012. Był medalistą mistrzostw świata w drużynie w różnych konkurencjach. Na mistrzostwach Europy stawał na podium również w rywalizacji indywidualnej.

</doc>
<doc id="3054871" url="https://pl.wikipedia.org/wiki?curid=3054871" title="Droga magistralna M8 (Rosja)">
Droga magistralna M8 (Rosja)

Droga magistralna M8 «Chołmogory» (ros. Федеральная автомобильная дорога М8 «Холмогоры») – droga magistralna znaczenia federalnego o długości 1271 km. Biegnie ona od stolicy kraju przez Rostów, Jarosław, Chołmogory, Archangielsk aż do Siewierodwińska.
Na odcinku od Moskwy do Jarosława trasa znana jest jako "szosa Jarosławska" (ros. Ярославское шоссе) oraz stanowi fragment Złotego Pierścienia Rosji. Na tym samym odcinku M8 jest częścią trasy europejskiej E115.
Stan drogi.
Droga jest w dobrym stanie na odcinku od Moskwy do Wołogdy. W latach 2006 – 2008 dokonano remontu trasy między Jarosławem a Wołogdą, natomiast w 2009 r. M8 została odnowiona na południe od Jarosława. Nie istnieją jeszcze plany remontu lub przebudowy drogi w obwodzie moskiewskim. 

</doc>
<doc id="3054880" url="https://pl.wikipedia.org/wiki?curid=3054880" title="Wierzchów (obwód rówieński)">
Wierzchów (obwód rówieński)

Wierzchów (ukr. Верхів) – wieś na Ukrainie w rejonie ostrogskim obwodu rówieńskiego.

</doc>
<doc id="3054881" url="https://pl.wikipedia.org/wiki?curid=3054881" title="Witold Drabikowski">
Witold Drabikowski

Witold Drabikowski (ur. 25 lipca 1925 r. w Łodzi, zm. 17 września 1983 r. w Warszawie) – biochemik, profesor Instytutu Biologii Doświadczalnej im. M. Nenckiego PAN.
Życiorys naukowy.
Witold Drabikowski urodził się 25 lipca 1925 r. w Łodzi. W 1947 r. wstąpił na Wydział Matematyczno-Przyrodniczy Uniwersytetu Łódzkiego, który ukończył w 1952 r. jako magister filozofii z zakresu chemii oraz równolegle z zakresu biologii ogólnej. Promotorem jego pracy magisterskiej z zakresu biologii był znany biochemik, profesor Antoni Dmochowski. 1 września 1952 r. Witold Drabikowski rozpoczął pracę w Zakładzie Biochemii Instytutu Biologii Doświadczalnej im. Marcelego Nenckiego, kierowanym przez profesora Włodzimierza Niemierko. W tym okresie Instytut znajdował się tymczasowo w Łodzi, ale już w 1953 r. rozpoczęto przeprowadzkę do nowego gmachu w Warszawie na ul. Pasteura 3.
Witold Drabikowski zajmował się początkowo badaniem wiązania związków fosforowych z białkami. Jego pierwsza publikacja naukowa, wydana w 1954 r., była zatytułowana "Wolny i związany ATP i ADP w mięśniach żaby". Wczesne zainteresowanie tkanką mięśniową odzwierciedla fakt napisania przez niego w 1956 r. książki pt. "Jak pracują nasze mięśnie". W 1959 r. Witold Drabikowski uzyskał w Instytucie im. M. Nenckiego stopień doktora nauk przyrodniczych na podstawie rozprawy pt. „Badania nad połączeniami różnych białek z nukleotydami i ortofosforanem”. Promotorem był Włodzimierz Niemierko.
W 1960 r. Witold Drabikowski wyjechał na półtoraroczny staż podoktorski do Zakładu Biochemii w ,Retina Foundation" w Bostonie, USA. Badał tam właściwości białka mięśniowego aktyny, w szczególności- reaktywność grup tiolowych i wiązanie nukleotydów fosforanowych.
Od tego czasu datuje się bardzo owocna współpraca naukowa Drabikowskiego z Johnem Gergely oraz jego zespołem w Bostońskim Instytucie Badań Biomedycznych (). Doświadczenia zdobyte w USA i poznane tam metody umożliwiły Drabikowskiemu znaczne rozszerzenie prac nad aktyną z mięśni szkieletowych. W 1963 r. Witold Drabikowski uzyskał stopień doktora habilitowanego na podstawie ogólnego dorobku naukowego oraz rozprawy pt. "Badania nad niektórymi właściwościami aktyny z mięśni szkieletowych". W 1964 r. został powołany na stanowisko docenta i na kierownika nowo utworzonej w Zakładzie Biochemii - Pracowni Biochemii Białek Mięśniowych. W 1967 r. Witold Drabikowski przebywał jako stypendysta „Muscular Dystrophy Association" na Uniwersytecie w Tokio w laboratorium Setsuro Ebashiego - odkrywcy troponiny - białka regulującego skurcz mięśni szkieletowych.
W 1970 r. Witold Drabikowski otrzymał tytuł profesora nadzwyczajnego, a w 1971 r. - został kierownikiem nowo utworzonego Zakładu Biochemii Układu Nerwowego i Mięśni, zachowując jednocześnie kierownictwo Pracowni Biochemii Białek Mięśniowych. Wraz z grupą współpracowników kontynuował badania w zakresie wiązania przez aktynę jonów wapnia i ATP oraz reagowania aktyny z tropomiozyną i alfa-aktyniną. Poznanie metod izolowania i badania troponiny, stosowanych w pracowni Setsuro Ebashiego, umożliwiło Drabikowskiemu rozpoczęcie w Polsce badań budowy i funkcji tego białka. Kontynuowano także dotychczasowe kierunki, jak badanie mechanizmu polimeryzacji aktyny, badanie właściwości białek regulujących skurcz mięśni, a w szczególności- wiązanie wapnia przez troponinę C, jedną z podjednostek troponiny. Jednocześnie rozszerzono badania enzymów proteolitycznych w normie i w różnych stanach patologicznych, jak odnerwienie lub unieruchomienie mięśnia, a także badania molekularnej organizacji, funkcji i biogenezy błon sarkoplazmatycznego retikulum i sarkolemmy.
Jego zainteresowanie budową i funkcją białek wiążących wapń oraz wyniki prac nad troponiną C przyczyniły się do zorganizowania przez niego pierwszej międzynarodowej konferencji, poświęconej tym zagadnieniom - Sympozjum ,Białka Wiążące Wapń", które odbyło się w 1973 r. w Jabłonnie. Następne międzynarodowe sympozjum na temat ,Wapń w skurczu i wydzielaniu", które odbyło się w 1975 r. (Bressanone, Włochy), było organizowane przy znacznym współudziale Drabikowskiego. Od 1977 r. nastąpiła wyraźna zmiana tematyki badawczej zespołu Profesora. Rozpoczęto wówczas badania mało znanego wówczas białka- kalmoduliny i rozwinięto na szeroką skalę badania białek odpowiedzialnych za ruch komórek niemięśniowych (tropomiozyny i miozyny z mózgu). Rozpoczęto też badania troponiny C izolowanej z mięśnia sercowego.
Profesor Witold Drabikowski był promotorem 12 prac doktorskich. Opublikował jako autor lub współautor ponad 150 prac doświadczalnych i artykułów przeglądowych; był wybitnym organizatorem prac badawczych. Jako kierownik prac doświadczalnych bardzo wymagający, w dyskusji naukowej zdecydowany bronić swoich racji, mimo to zawsze gotowy uznać każdy rzeczowy argument. Dzięki swej naukowej pozycji z łatwością kierował swych uczniów i współpracowników na staże podoktorskie do najlepszych zagranicznych ośrodków naukowych. Przez wiele lat żaden poważniejszy zjazd w dziedzinie biochemii mięśni nie odbył się bez Jego udziału lub też udziału Jego uczniów. Stworzył liczącą się w nauce światowej polską szkołę badań molekularnych mechanizmów skurczu mięśni.
W zagranicznych kręgach naukowych Drabikowski zdobywał coraz większy autorytet, co przejawiało się nie tylko we współpracy naukowej, ale również w jego pozycji na terenie organizacji międzynarodowych. W 1975 r. wybrano go, jako przedstawiciela krajów Europy Wschodniej, do zarządu "European Muscle Club", nieformalnej organizacji badaczy europejskich, pracujących w dziedzinie skurczu mięśni i ruchliwości komórkowej. W 1977 r. Drabikowski został zaproszony do wzięcia udziału w konferencji Gordonowskiej () w USA, stając się jej stałym uczestnikiem w latach następnych; był również współorganizatorem i uczestnikiem kolejnej konferencji na temat białek wiążących wapń (w Ithaca). W 1978 r. zorganizował w Warszawie konferencję "European Muscle Club". Również na polu organizacji nauki w kraju, szczególnie w latach 1971-1976, Drabikowski dał się poznać jako zdolny i rzutki uczestnik prac, m.in., w Komitecie Biochemii i Biofizyki PAN i Komitecie Nauk Fizjologicznych oraz w działalności Polskiego Towarzystwa Chemicznego i Towarzystwa Biochemicznego. W 1982 r. został członkiem reaktywowanego Towarzystwa Naukowego Warszawskiego, pełniąc w nim funkcje sekretarza Wydziału IV.
Nagrody i odznaczenia.
W latach 1970-1983 Witold Drabikowski uzyskał wiele nagród: trzykrotnie nagrody zespołowe II Wydziału PAN (1970, 1974, 1981), dwukrotnie zespołową nagrodę Sekretarza PAN (1973, 1977) oraz Państwową Nagrodę Indywidualną Pierwszego Stopnia (1978). W 1978 r. został odznaczony Krzyżem Kawalerskim Orderu Odrodzenia Polski.
Żoną Witolda Drabikowskiego była prof. Gabriela Sarzała-Drabikowska (biochemik).
Profesor Witold Drabikowski zmarł nagle 17 września 1983 roku w Warszawie. Tu też został pochowany na cmentarzu Powązkowskim (kwatera 255-4-27).
Wybrane publikacje.
Drabikowski W. (1960): "The binding of ATP by native and modified proteins". Acta Biochim. Pol., 7, 127-136
Drabikowski W., Nowak E. (1968): "The inteaction of α-actinin with F-actin and its abolition by tropomyosin". Eur. J. Biochem. 5, 209-214
Drabikowski W., Nowak E. (1968): "Studies on the interaction of F-actin with tropomyosin". Eur. J. Biochem., 5, 376-384
Dąbrowska R., Baryłko B., Nowak E., Drabikowski W. (1973): "The origin of 30,000 daltons protein in troponin preparation". FEBS Lett. 29, 239-242
Drabikowski W., Nowak E., (1973): "Interaction of F-actin with troponin constituents". Biochim. Biophys. Acta 328, 470-480
Drabikowski W., Baryłko B., Dąbrowska R., Nowak E., Szpacenko A. (1974): "Studies on the properties of TN-C component of troponin and on its effect on the interaction between the constituents and thin filament". In: “Calcium binding proteins” (eds. Drabikowski W., Strzelecka-Gołaszewska H., Carafoli E.) Amsterdam : Elsevier Publishing Company, Warszawa PWN, s. 69-107
Drabikowski W., Kuźnicki J., Grabarek Z. (1977): "Similarity in Ca2+ induced changes between troponin-C and protein activator of 3-5 cyclic nucleotide phosphodiesterase and their fragments". Biochim. Biophys. Acta, 485, 124-133
Grabarek Z., Drabikowski., Leawis P., Rosenfeld S., Gergely J. (1981): "Proteolitic fragments of troponin-C interaction with the other troponin subunits and biological activity". J. Biol. Chem., 256, 13121-13127
Drabikowski W., Brzeska H., Venyaminow S. (1982): "Tryptic fragments of calmodulin Ca2+ induced and Mg2+ induced conformational-changes". J. Biol. Chem. 257, 11584-11590
Dąbrowska R., Nowak E., Drabikowski W. (1983): "Some funcional properties of nonpolymerizable and polymerizable tropomyosin". J. Muscle Res. Cell Motility 4, 143- 161

</doc>
<doc id="3054882" url="https://pl.wikipedia.org/wiki?curid=3054882" title="Franz von Miklosich">
Franz von Miklosich



</doc>
<doc id="3054884" url="https://pl.wikipedia.org/wiki?curid=3054884" title="Narządy ścięgniste Golgiego">
Narządy ścięgniste Golgiego

Narządy ścięgniste Golgiego – rodzaj receptorów miotatycznych zlokalizowanych w ścięgnie w pobliżu jego przejścia w tkankę mięśniową. Odpowiadają za objaw scyzoryka w spastyczności. Narządy ścięgniste są niewrażliwe na pasywne rozciąganie, a ich aktywację powoduje skurcz sąsiadujących komórek mięśniowych. Gdy włókna mięśnia szarpią, organy Golgiego emitują impulsy nerwowe do rdzenia kręgowego. To powoduje rozluźnienie mięśnia i umożliwia utrzymanie określonej pozycji ciała. Narządy ścięgniste pełnią także funkcję ochronną, zapobiegając oderwaniu się mięśni od miejsca przyczepu (wskutek np. zbyt silnego napięcia).
Budowa.
Pojedynczy narząd składa się z wiązki włókien ścięgnowych zamkniętych w torebce włóknistej. Do narządu wnika jedno lub dwa włókna dośrodkowe należące do grupy Ib, o średnicy ok. 16 μm.

</doc>
<doc id="3054887" url="https://pl.wikipedia.org/wiki?curid=3054887" title="MO Constantine">
MO Constantine

Mouloudia Olympique Constantinois (arab. مولودية أولمبيك قسنطينة), algierski klub piłkarski z siedzibą w Konstantynie. Został założony w 1939 roku, jego kolory to biały i niebieski.
Rozgrywa swoje mecze na stadionie Mohameda Hamlaoui.

</doc>
<doc id="3054895" url="https://pl.wikipedia.org/wiki?curid=3054895" title="Philip Lutley Sclater">
Philip Lutley Sclater

Philip Lutley Sclater (ur. 4 listopada 1829, zm. 27 czerwca 1913) – angielski prawnik i zoolog. W zoologii specjalizował się w ornitologii, wydzielił główne regiony zoogeograficzne. Należał do Royal Society, Królewskiego Towarzystwa Geograficznego, Zoological Society of London oraz Towarzystwa Linneuszowskiego w Londynie. Był sekretarzem Zoological Society of London przez 42 lata, od 1860 do 1902 r.
Wczesne życie.
Sclater urodził się w Tangier Park, w Wootton St Lawrence, Hampshire, gdzie jego ojciec William Lutley Sclater posiadał wiejski domek. Jego starszym bratem był George Sclater-Booth. Philip wychowywał się w Hoddington House, jako dziecko zaczął interesować się ptakami. Uczył się w szkole w Twyford, w wieku 13 lat podjął edukację w Winchester College i potem w Christ Church w Oksfordzie, gdzie uczył się ornitologii od Hugh Edwina Stricklanda.
W 1851 rozpoczął naukę prawa i został przyjęty do Corpus Christi College. W 1856 r. wyjechał do Ameryki, gdzie odwiedził Jezioro Górne, a rzeką Saint Croix spłynął do Missisipi. Podróż opisał w "Illustrated travels". W Filadelfii poznał się z Johnem Cassinem oraz Josephem Leidy w Academy of Natural Sciences. Po powrocie do Anglii nadal zajmował się prawem i uczęszczał na spotkania Zoological Society.
Kariera.
W 1858 Sclater opublikował w "Proceedings of the Linnean Society" swą pracę na temat podziału zoogeograficznego, wydzielił krainy palearktyczną, etiopską, orientalną, australijską, nearktyczną oraz neotropikalną. Te krainy zoogeograficzne są nadal wyróżniane. Rozwinął również ideę istnienia Lemurii w trakcie podróży (1864) mającej na celu znalezienie podobieństw łączących faunę Madagaskaru z fauną Indii.
W 1874 został sekretarzem swojego brata George’a Sclatera-Bootha. Otrzymał propozycję pracy w służbie cywilnej, której nie przyjął. W 1875 został prezydentem British Association for the Advancement of Science, do którego przyłączył się w 1847.
Sclater był założycielem "The Ibis", czasopisma wydawanego przez British Ornithologists’ Union. Pełnił funkcję sekretarza w Zoological Society of London od 1860 do 1902.
W 1901 opisał okapi leśne zachodnim naukowcom, mimo że nie widział żadnego na żywo. Jego biuro mieszczące się pod adresem 11 Hanover Square stało się miejscem spotkań londyńskich naturalistów. Pisał z wieloma osobami, zarówno osiadłymi, jak i podróżnikami.
W swojej kolekcji ptaków posiadał 9000 okazów, przeniósł je do British Museum w 1886 r. Mniej więcej w tym samym czasie kolekcja muzeum poszerzyła się o kolekcje Goulda, Salvina i Godmana, Hume’a oraz innych osób, co uczyniło ją największą na świecie.
Najważniejszą pracą Sclatera jest "Exotic Ornithology" (1866–69) oraz "Nomenclator Avium" (1873), obie prace napisał wspólnie z Osbertem Salvinem. Prócz tego współautorem "Argentine Ornithology" (1888–89) jest William Henry Hudson, a współautorem "The Book of Antelopes" (1894–1900) Oldfield Thomas.
W czerwcu 1901 otrzymał stopień Sc.D. na Uniwersytecie Oksfordzkim.
Rodzina.
16 października 1862 poślubił Jane Anne Eliza Hunter Blair, mieli 1 córkę i 4 synów. Najstarszy syn, William Lutley Sclater, także był ornitologiem. Ich trzeci syn, kpt. Guy Lutley Sclater, zginął w 1914 w eksplozji pancernika HMS Bulwark.
Wybrane zwierzęta nazwane na cześć P.L. Sclatera.
Mimo że praca P.L. Sclatera nie była tak dostrzegana jak praca innych zoologów żyjących w podobnym okresie (jak Charles Darwin i Alfred Russel Wallace), Sclater może być uznany za prekursora biogeografii i kladystyki.

</doc>
<doc id="3054899" url="https://pl.wikipedia.org/wiki?curid=3054899" title="Reaktywacja EP">
Reaktywacja EP



</doc>
<doc id="3054901" url="https://pl.wikipedia.org/wiki?curid=3054901" title="EP (album Grammatika)">
EP (album Grammatika)



</doc>
<doc id="3054903" url="https://pl.wikipedia.org/wiki?curid=3054903" title="Władimir Kurski">
Władimir Kurski

Władimir Michajłowicz Kurski (ros. Владимир Михайлович Курский; ur. 18 grudnia 1897, zm. 8 lipca 1937) – komisarz bezpieczeństwa państwowego trzeciej rangi, wieloletni funkcjonariusz radzieckich organów bezpieczeństwa (kolejno: WCzK/GPU/OGPU/GUGB/NKWD), bliski współpracownik Nikołaja Jeżowa, na polecenie którego brał udział w tzw. czystce.
Pochodził z żydowskiej rodziny z Charkowa. Do I wojny światowej pracował jako zegarmistrz, a po jej wybuchu służył w armii rosyjskiej jako podoficer. Od 1917 roku był bardzo aktywny w ruchu bolszewickim i został członkiem Socjaldemokratycznej Partii Robotniczej Rosji (bolszewików). W latach 1917–1919 i wówczas trwającej wojny domowej w Rosji przebywał w guberni jarosławskiej, gdzie zajmował różne partyjne stanowiska kierownicze. Od 1919 do czerwca 1921 roku służył w Armii Czerwonej jako oficer polityczny.
Organy bezpieczeństwa – Ukraina, Kaukaz i Syberia.
Swoją pracę w Czeka/OGPU/NKWD rozpoczął w czerwcu 1921 roku i kontynuował ją do 8 lipca 1937 roku, w latach 1936-37 był członkiem kręgu Nikołaja Jeżowa m.in. jednym z jego zastępców na którego polecenie organizował sfingowane procesy przeciwników reżimu stalinowskiego i masowych represji w ZSRR.
Stanowiska i funkcje jakie zajmował przez 16 lat służby organach bezpieczeństwa państwa, to m.in.: 
od 1921 do 1922 roku asystent (pomocnik) następnie pełnomocnik (komisarz) w wywiadzie wojskowym (OO - Osobyj Otdieł) WCzK i komisarz Wydziału Kontrwywiadowczego ("KRO"), następnie zastępca szefa Wydziału Kontrwywiadowczego GPU. W 1922 roku został szefem Wydziału kontrwywiadu przy GPU Ukraińskiej SRR.
W latach 1922–1923 asystent szefa KRO Ukraińskiego GPU, następnie asystent szefa Wydziału Kontrwywiadowczego przy Pełnomocnym Przedstawicielstwie (PP) na Prawobrzeżnej Ukrainie. W maju 1923 roku został przeniesiony na północny Kaukaz gdzie przez następne 13 lat czyli do lipca 1936 roku pełnił różne stanowiska, jak: do 28 listopada 1929 roku zastępcy szefa KRO PP OGPU Północnego Kaukazkiego Kraju, w międzyczasie pełnił funkcje tymczasowo pełniącego obowiązki szefa (I/IV.1926) od 04.1926 do 1929 szefa Oddziału Wschodniego (organizacja i koordynacja zwalczania działań antyradzieckich i kontrwywiadowczych głównie we wschodnich rejonach Rosji) przy PP OGPU Północnego Kaukazkiego Kraju. Od 28 listopada 1929 do 31 marca 1931 roku na tym samym terytorium, był szefem Wydziału Kontrwywiadowczego przy PP OGPU a do 5 stycznia 1934 roku szefem Wydziału Specjalnego (kontrwywiad wojskowy) przy PP OGPU. W międzyczasie (31.03.1931 — 05.01.1934) był także szefem Oddziału Specjalnego OGPU przy Północnokaukaskim Okręgu Wojskowym (SKWO).
W maju 1934 roku doszło do reorganizacji organów bezpieczeństwa, czyli utworzenie NKWD ZSRR, w którego składzie znalazł się potężnie rozbudowany Główny Zarząd Bezpieczeństwa Państwowego w którego strukturę włączono większość jednostek byłego OGPU jak np. Wydział Specjalny, Tajny Wydział Polityczny itd.
Po nowych zmianach organizacyjnych które dotyczyły także terenowych organów, pierwszą funkcją Kurskiego w NKWD było stanowisko zastępcy szefa Zarządu NKWD ("UNKWD") w Zachodnim Kaukaskim Kraju, którą objął 31 lipca 1934 roku i pozostał do 15 lipca 1936 roku, wówczas został przeniesiony na Syberię do Zachodniego Syberyjskiego kraju na stanowisko szefa tamtejszego Zarządu NKWD.
Moskwa, służba w centrali NKWD.
W 1936 roku nowym szefem NKWD został Nikołaj Jeżow, który pozbył się współpracowników swojego poprzednika Gienricha Jagody w centrali i w terenie, aresztując, torturując i mordując ich w więzieniach NKWD w całym ZSRR. Z tego powodu powstały ogromne luki kadrowe w centralnym aparacie NKWD – Jeżow postanowił więc ściągnąć do Moskwy ludzi z terenu, doświadczonych w wieloletniej pracy operacyjnej czekistów, którym udało się przeżyć poprzez udział w czystkach Jeżowa, jednym z nich był Kurski.
Kurski został ściągnięty z Syberii do Moskwy do centrali NKWD w połowie 1936 roku, został mianowany komisarzem bezpieczeństwa państwowego III rangi i wyznaczony na stanowisko szefa Tajnego Oddziału Politycznego.
25 grudnia 1936 roku został mianowany szefem Wydziału IV, a 15 kwietnia 1937 zastępcą ówczesnego szefa GUGB NKWD Michaiła Frinowskiego i szefem Oddziału I GUGB NKWD, którego zadaniami były ochrona kierownictwa partii i rządu oraz korpusu dyplomatycznego. Został także p.o zastępcy Nikołaja Jeżowa ówczesnego szefa NKWD, lecz już 08 lipca 1937 roku został zdjęty z tych stanowisk.
Ostatnim stanowiskiem, jakie zajmował w GUGB był szef Wydziału 3.
8 lipca 1937 najprawdopodobniej popełnił samobójstwo. Niektóre źródła jako powód samobójstwa podają, iż nie chciał przyjąć proponowanego mu przez Stalina stanowiska szefa NKWD. Na pełnionym wówczas stanowisku został zastąpiony przez Aleksandra Minajew-Cikanowskiego jako p.o.

</doc>
<doc id="3054905" url="https://pl.wikipedia.org/wiki?curid=3054905" title="Opel Campo">
Opel Campo

Opel Campo – samochód osobowy marki Opel, produkowany w latach 1991–2001.
The shown model on the Picture ist a Stretch frame. This was not produced in the Factories.
Historia.
Model Campo z założenia był pojazdem dostawczo-osobowym o nadwoziu pick-up. Samochód początkowo był produkowany przez Isuzu i bazował na modelu Faster TF. Produkcja pojazdu rozpoczęła się w 1988 roku.
W 1991 roku rozpoczęto sprzedaż modelu w Europie pod marką Opel. W 1997 roku samochód został poddany face liftingowi, szczególnie w obszarze przedniego pasa. Produkcja modelu zakończyła się w 2002 roku. Następcą Isuzu Campo został model D-Max. Opel natomiast nie przewidział wprowadzenia następcy.
Warianty.
Samochód był oferowany w trzech wariantach nadwoziowych. Klient mógł wybrać opcję dwudrzwiową z pojedynczą kabiną (dwuosobową), dwudrzwiową z pojedynczą przedłużoną kabiną (czteroosobową) bądź czterodrzwiową z podwójną kabiną (pięcioosobową). Oferowano także różne rodzaje miękkich plandek, a także hardtop.
Przed face liftingiem oferowano silniki o pojemności 2,3 (94 KM), 2,5 TD (76 KM) i 3,1 TD (109 KM). W 1997 roku moc silnika 2,3 zwiększono do 98 KM, a silnik 2,5 TD zastąpiono jednostką DTI o mocy 100 KM.

</doc>
<doc id="3054909" url="https://pl.wikipedia.org/wiki?curid=3054909" title="Morgan Morgan-Giles">
Morgan Morgan-Giles

Morgan Charles Morgan-Giles (ur. 19 czerwca 1914, zm. 4 maja 2013) – brytyjski wojskowy i polityk, oficer Royal Navy, weteran II wojny światowej, prezydent Royal Naval College w Greenwich, członek Parlamentu Zjednoczonego Królestwa w latach 1964–1979.
Życiorys.
Był najstarszym synem F. C. Gilesa, projektanta jachtów regatowych. Po ukończeniu Clifton College, w 1932 roku wstąpił jako kadet do Royal Navy. Po odbyciu rejsu szkoleniowego na HMS „Frobisher” został przydzielony do załogi australijskiego niszczyciela „Voyager”, a następnie do China Station, kolejno na krążowniki „Cumberland”, „Suffolk” i „Cornwall”. Przed wybuchem II wojny światowej ukończył szkołę torpedową na HMS Vernon.
Działania wojenne rozpoczął na pokładzie krążownika „Arethusa”, na którym uczestniczył między innymi w kampanii norweskiej. Od 1941 roku służył w rejonie Morza Śródziemnego, był odpowiedzialny za likwidację min magnetycznych na Kanale Sueskim oraz w Aleksandrii, za co otrzymał Medal Jerzego, następnie przebywał w oblężonym Tobruku, a w późniejszym okresie został oficerem łącznikowym Royal Navy przy misji Fitzroya Macleana do partyzantów Tity. Organizował między innymi dostawy broni i zaopatrzenia do Jugosławii oraz koordynował działania sił specjalnych i floty w rejonie wybrzeża dalmatyńskiego. Po zakończeniu działań wojennych w Europie został wysłany na Daleki Wschód, biorąc udział w końcowych operacjach II wojny światowej. Oprócz Medalu Jerzego został za swe zasługi odznaczony Orderem Wybitnej Służby, Orderem Imperium Brytyjskiego oraz czterokrotnie wymieniony w sprawozdaniu, a także odznaczony jugosłowiańskim Orderem Partyzanckiej Gwiazdy.
Po zakończeniu wojny przebywał na placówkach zagranicznych, następnie powrócił do Wielkiej Brytanii, ukończył kurs dla oficerów sztabowych i objął dowodzenie niszczycielem „Chieftain”. W latach 1955–1956 służył jako oficer wywiadu marynarki na Dalekim Wschodzie, 1961–1962 był dowódcą krążownika „Belfast”, okrętu flagowego brytyjskiej Floty Dalekowschodniej. W późniejszych latach walnie przyczynił się do zachowania tego okrętu jako muzeum na Tamizie. W 1962 roku, po promocji admiralskiej, został komendantem Royal Naval College w Greenwich.
W 1964 roku zdecydował się odejść ze służby i rozpocząć karierę polityczną. Wziął udział w wyborach uzupełniających do Izby Gmin z okręgu wyborczego Winchester i został wybrany z ramienia Partii Konserwatywnej. Swą pierwszą mowę parlamentarną wygłosił 17 czerwca 1964 roku. Był członkiem brytyjskiej delegacji parlamentarnej na Borneo i do Singapuru w 1965 roku. Był zwolennikiem wsparcia przez Wielką Brytanię amerykańskiej obecności w Wietnamie, popierał budowę piątego okrętu podwodnego typu "Resolution", wyposażonego w balistyczne pociski rakietowe Polaris. Karierę parlamentarną zakończył w 1979 roku.
Dwukrotnie żonaty, miał dwóch synów i cztery córki z pierwszego małżeństwa.

</doc>
<doc id="3054911" url="https://pl.wikipedia.org/wiki?curid=3054911" title="Aspredo (ujednoznacznienie)">
Aspredo (ujednoznacznienie)



</doc>
<doc id="3054916" url="https://pl.wikipedia.org/wiki?curid=3054916" title="Changing Times">
Changing Times

Changing Times – czwarty album studyjny holenderskiego duetu Laserdance, wydany w 1990. Kompozytorami wszystkich utworów byli Michiel van der Kuy, członek Laserdance, oraz Rob van Eijk. Płyta kontynuowała nieco słabszy okres w działalności grupy, rozpoczęty albumem "Discovery Trip". Utwory cechowało coraz większe podobieństwo do siebie, coraz uboższe aranżacje oraz nadużywanie automatu perkusyjnego LinnDrum. To ostatnie zostało potwierdzone przez Roba van Eijka, który powiedział, iż było to pokłosie nadmiernej fascynacji możliwościami tego urządzenia. Nowością na płycie były aż dwie ballady "Vast Emptiness" i "The Reunion", opatrzone adnotacją "dedicated to D.M. Van Vliet (14-4-90)†".
Autorstwo utworów i okładki płyty.
Okładka płyty informuje, iż drugi członek Laserdance i zarazem producent wykonawczy Erik van Vliet był współkompozytorem wszystkich utworów. Tymczasem Michiel van der Kuy stwierdził w wywiadzie, że van Vliet, który za czasów Laserdance nigdy nie pełnił funkcji ani kompozytora, ani wykonawcy, kupił prawa autorskie od rzeczywistych kompozytorów i dzięki temu mógł umieścić swoje nazwisko przy kompozycjach, których nigdy nie stworzył.
Na okładce wykorzystano pracę holenderskiego grafika i muzyka Edwina van der Laaga, równolegle tworzącego własną muzykę spacesynth w ramach projektu muzycznego Syntech. Pomimo tego, iż jego grafiki trafiały na okładki wcześniejszych płyt Laserdance, jego nazwisko zostało umieszczone dopiero przy czwartej płycie zespołu. Dodatkowo Van der Laag przyznał w wywiadzie, iż Erik van Vliet nigdy nie zapłacił mu za wykorzystywanie jego prac, z wyjątkiem grafiki z płyty Ambiente.
Single.
Na singlu opublikowano tylko jeden utwór "The Challenge". W 1991 roku ukazał się maxi singel "Megamix vol. 4", zawierający mix utworów z "Changing Times" pod nazwą "Uptempo Mix" oraz mix utworów z kolejnej płyty Laserdance Ambiente pod nazwą "Slow Mix".

</doc>
<doc id="3054917" url="https://pl.wikipedia.org/wiki?curid=3054917" title="7. Tarnowska Nagroda Filmowa">
7. Tarnowska Nagroda Filmowa

7. Tarnowska Nagroda Filmowa – odbyła się w dniach 22–27 lutego 1993 roku.

</doc>
<doc id="3054922" url="https://pl.wikipedia.org/wiki?curid=3054922" title="Gandhi (muzyk)">
Gandhi (muzyk)

Gandhi (ur. 1 sierpnia 1980 w Paryżu) – belgijski hip-hopowy muzyk.

</doc>
<doc id="3054929" url="https://pl.wikipedia.org/wiki?curid=3054929" title="Arild Østbø">
Arild Østbø

Arild Østbø (ur. 19 kwietnia 1991 w Stavanger) – norweski piłkarz grający na pozycji bramkarza w Rosenborg BK.
Kariera klubowa.
Østbø rozpoczął karierę juniorską w Buøy IL. Później trafił do Viking FK. Grał w tym klubie co najmniej od 2005. Do pierwszej drużyny tego zespołu został włączony w 2008, a zadebiutował w tym samym roku w meczu Pucharu Norwegii. W lidze zadebiutował w październiku 2010 w meczu z Strømsgodset IF. W latach 2009-2010 przebywał na wypożyczeniu w Sandnes Ulf, które skończyło się po kupieniu Bo Andersena.
Po tym, jak Alexander Lund Hansen przeszedł ze IK Start do Rosenborga, Østbø został wypożyczony na sezon do tego klubu, by go zastąpić. Zadebiutował w tym klubie 26 sierpnia 2012 w meczu ze Strømmen IF.
Przed sezonem 2013 podstawowy bramkarz Vikingu Rune Jarstein chciał wyjechać za granicę. Nie znalazł jednak klubu, więc Østbø został wystawiony na listę transferową do wypożyczenia. 22 lutego 2013 został wypożyczony do końca sezonu do Strømmen IF. Po zakończeniu okresu wypożyczenia był gotowy do powrotu do Vikingu jako następca Jarsteina.
W listopadzie 2015 podpisał trzyletni kontrakt z Sarpsborg 08 FF. W styczniu 2017 podpisał trzyletni kontrakt z Rosenborg BK.
Kariera reprezentacyjna.
Od 2010 gra w reprezentacji U-21. W maju 2013 znalazł się w szerokiej kadrze na mistrzostwa Europy do lat 21 2013. Dwa tygodnie później ogłoszono, że Østbø jest w grupie 23 zawodników, którzy ostatecznie wybiorą się na mistrzostwa. Zagrał w jednym meczu tej imprezy – w zremisowanym 1:1 spotkaniu z Włochami i zdobył brązowy medal.

</doc>
<doc id="3054931" url="https://pl.wikipedia.org/wiki?curid=3054931" title="Aspredinidae">
Aspredinidae

Aspredinidae – rodzina ryb sumokształtnych (Siluriformes), blisko spokrewniona z Auchenipteridae i Doradidae (kirysowate). Obejmuje ok. 40 gatunków.
Występowanie.
Wody słodkie tropikalnej strefy Ameryki Południowej. Niektóre gatunki wpływają do wód słonawych.
Cechy charakterystyczne.
Ciało nagie, z wyjątkiem dużych guzków ułożonych w podłużnych rzędach, w przedniej części ścieśnione grzbietobrzusznie. Brak płetwy tłuszczowej. U większości gatunków brak blokady kolca grzbietowego. W płetwie ogonowej 10 lub mniej promieni. Długość większości gatunków nie przekracza 15 cm. Największe rozmiary osiąga "Aspredo aspredo" (38 cm długości standardowej). "Micromyzon akamai" nie ma oczu.
Klasyfikacja.
Rodzaje zaliczane do tej rodziny grupowane są 3 w podrodzinach. Na podstawie cech morfologicznych wyłoniono podrodziny: Aspredininae, Bunocephalinae i Hoplomyzontinae. W wyniku analiz molekularnych zaproponowano następujący, zmieniony podział, przy którym Aspredinidae uznano za takson monofiletyczny:
"Incertae sedis": "Acanthobunocephalus"
Aspredininae:
Hoplomyzontinae:
Pseudobunocephalinae:
Typem nomenklatorycznym rodziny jest "Aspredo".

</doc>
<doc id="3054934" url="https://pl.wikipedia.org/wiki?curid=3054934" title="Fe Garay">
Fe Garay



</doc>
<doc id="3054942" url="https://pl.wikipedia.org/wiki?curid=3054942" title="Ambiente">
Ambiente

Ambiente – piąty album studyjny holenderskiego duetu Laserdance, wydany w 1991. Kompozytorem wszystkich utworów był Michiel van der Kuy. W przeciwieństwie do pozostałych płyt Laserdance, wypełnionych dynamicznymi, dyskotekowymi utworami, "Ambiente" zawiera wyłącznie nastrojowe ballady, wciąż jednak utrzymane w ramach gatunku spacesynth. 
Spis utworów.
Sześć pierwszych utworów to kompozycje premierowe. Pozostałe to nowe wersje utworów znanych z poprzednich płyt Laserdance: 
Autorstwo utworów.
Okładka płyty informuje, iż drugi członek Laserdance i zarazem producent wykonawczy Erik van Vliet był jedynym kompozytorem wszystkich utworów. Tymczasem Michiel van der Kuy stwierdził w wywiadzie, że van Vliet, który za czasów Laserdance nigdy nie pełnił funkcji ani kompozytora, ani wykonawcy, kupił prawa autorskie od rzeczywistego kompozytora i dzięki temu mógł umieścić swoje nazwisko przy kompozycjach, których nigdy nie stworzył.
Single.
W 1991 roku ukazał się maxi singel "Megamix vol. 4", zawierający mix utworów z "Changing Times" pod nazwą "Uptempo Mix" oraz mix utworów z płyty "Ambiente" pod nazwą "Slow Mix".

</doc>
<doc id="3054944" url="https://pl.wikipedia.org/wiki?curid=3054944" title="Richard Dickinson">
Richard Dickinson

Richard Dickinson (ur. ?) – brytyjski lekkoatleta, skoczek o tyczce.
Należał do czołowych skoczków o tyczce na świecie ostatniej dekady XIX wieku, nie wziął jednak udziału w konkursie tyczkarzy podczas pierwszych nowożytnych igrzysk olimpijskich (1896).
Pięciokrotny mistrz Wielkiej Brytanii (1890, 1892–1895). 

</doc>
<doc id="3054947" url="https://pl.wikipedia.org/wiki?curid=3054947" title="Marija Sadiłowa">
Marija Sadiłowa



</doc>
<doc id="3054957" url="https://pl.wikipedia.org/wiki?curid=3054957" title="Rafinada">
Rafinada



</doc>
<doc id="3054958" url="https://pl.wikipedia.org/wiki?curid=3054958" title="Mariya Panfilova">
Mariya Panfilova



</doc>
<doc id="3054960" url="https://pl.wikipedia.org/wiki?curid=3054960" title="Gare de Riom - Châtel-Guyon">
Gare de Riom - Châtel-Guyon

Gare de Riom - Châtel-Guyon – stacja kolejowa w Riom, w departamencie Puy-de-Dôme, w regionie Owernia-Rodan-Alpy, we Francji.
Została otwarta w 1855 roku przez Compagnie du chemin de fer de Paris à Orléans (PO). Obecnie jest zarządzana przez Société nationale des chemins de fer français (SNCF) i obsługiwana przez pociągi Intercités oraz TER Auvergne i TER Rhône-Alpes.
Historia.
Stacja Riom została wybudowana przez Compagnie du chemin de fer de Paris à Orléans (PO) 7 maja 1855, kiedy to został otwarty pierwszy odcinek trasy z Saint-Germain-des-Fosses do Clermont-Ferrand. Należała również do Compagnie du chemin de fer Grand-Central de France.
Nazwa stacji odnosi się do kurortu termalnego Châtel-Guyon.
W 2012 roku, stacja obsługiwała 93 pociągi w ciągu doby.

</doc>
<doc id="3054963" url="https://pl.wikipedia.org/wiki?curid=3054963" title="Puryŏng sa">
Puryŏng sa

Puryŏng sa (불영사 Klasztor Odbicia Buddy w Jeziorze) – koreański klasztor, obecnie jest ośrodek medytacyjny mniszek.
Historia klasztoru.
Klasztor został wybudowany przez Ŭisanga w roku 651 u podnóża zachodniego zbocza góry Ch'eonch'uk w pobliżu miasta Uljin. Nazwa powstała od kształtu cienia rzucanego na jezioro przez skałę w kształcie Buddy.
W ciągu swojej historii był kilkakrotnie niszczony i następnie odbudowywany.
Obecnie jest to największy żeński klasztor buddyjski w Korei.
Obok klasztoru znajduje się 13-kilometrowej długości dolina, pełna unikalnych formacji skalnych i gęstego lasu. 

</doc>
<doc id="3054966" url="https://pl.wikipedia.org/wiki?curid=3054966" title="26. ceremonia wręczenia Europejskich Nagród Filmowych">
26. ceremonia wręczenia Europejskich Nagród Filmowych

26. ceremonia wręczenia Europejskich Nagród Filmowych odbyła się 7 grudnia 2013 w Berlinie.
Nominacje do nagród ogłoszono 9 listopada br., podczas Europejskiego Festiwalu Filmowego w Sewilli.
Po raz pierwszy w tym roku przyznana zostanie nagroda w nowej kategorii − Najlepszy Europejski Film Komediowy.

</doc>
<doc id="3054970" url="https://pl.wikipedia.org/wiki?curid=3054970" title="Michael Carter-Williams">
Michael Carter-Williams

Michael Carter-Williams (ur. 10 października 1991 w Hamilton) – amerykański koszykarz występujący na pozycji rozgrywającego, obecnie zawodnik Orlando Magic.
W 2011 wystąpił w meczu gwiazd amerykańskich szkół średnich - McDonald’s All-American.
W swoim pierwszym meczu w NBA 30 października 2013, w którym jego zespół pokonał mistrza Miami Heat, ustanowił rekord ligi w liczbie przechwytów w debiutanckim występie - 9. Zaliczył też 22 punkty, 7 zbiórek i 12 asyst oraz trafił decydujące o zwycięstwie rzuty wolne w końcówce meczu. 12 asyst było drugim najlepszym w historii wynikiem w meczu debiutanckim. Carter-Williams został wybrany Graczem Tygodnia Konferencji Wschodniej w swoim pierwszym tygodniu gry w lidze (od 29 października do 3 listopada 2013). Wcześniej dokonał tego tylko Shaquille O’Neal.
Carter-Williams został wybrany debiutantem miesiąca (Rookie of the Month) Konferencji Wschodniej za październik/listopad 2013, styczeń, marzec oraz kwiecień 2014.
3 grudnia 2013 w zakończonym zwycięstwem po dwóch dogrywkach meczu z Orlando Magic zaliczył triple-double (27 pkt., 12 zb., 10 as.). Był to pierwszy mecz w historii NBA, w którym dwóch debiutantów zaliczyło triple-double (drugim był Victor Oladipo z Magic). 10 marca 2014 zaliczył swoje drugie triple-double w karierze (23 pkt., 13 zb., 10 as.) w przegranym meczu z New York Knicks.
Carter-Williams został trzecim w historii NBA graczem, który miał najwyższe średnie punktów, zbiórek oraz asyst wśród rookich danego sezonu (pozostali dwaj to Oscar Robertson oraz Alvan Adams), jak również trzecim w historii rookim, który osiągnął średnie co najmniej 16 punktów, 6 zbiórek oraz 6 asyst (obok Robertsona i Magica Johnsona). 
W maju 2014 otrzymał tytuł debiutanta roku NBA. Został też wybrany do pierwszej piątki debiutantów.
W lutym 2015 Carter-Williams przeszedł w trakcie sezonu do Milwaukee Bucks. 7 lipca 2017 podpisał umowę z Charlotte Hornets.
6 lipca 2018 został zawodnikiem Houston Rockets. 7 stycznia 2019 został wysłany do Chicago Bulls wraz z zobowiązaniami gotówkowymi w zamian za chroniony wybór II rundy draftu 2020. Zaraz po dokonaniu transferu został zwolniony przez Bulls. 15 marca zawarł 10-dniową umowę z Orlando Magic, następnie 25 marca kolejną, taką samą. 10 lutego 2022 został zwolniony. 26 lutego 2023 zawarł umowę do końca sezonu z Magic.
Statystyki.
Na podstawie Basketball-Reference.com 
"Stan na koniec sezonu 2019/20"

</doc>
<doc id="3054973" url="https://pl.wikipedia.org/wiki?curid=3054973" title="Gare de La Baule-Escoublac">
Gare de La Baule-Escoublac

Gare de La Baule-Escoublac – stacja kolejowa w La Baule-Escoublac, w departamencie Loara Atlantycka, w regionie Kraj Loary, we Francji. Znajduje się na linii Saint-Nazaire-Le Croisic.
Obecna stacja została uruchomiona w 1927 roku przez Chemins de Fer de l'État. Dziś jest stacją Société nationale des chemins de fer français (SNCF), obsługiwaną przez pociągi TGV Atlantique między Paris-Montparnasse i Le Croisic, Interloire między Orleanem i Le Croisic oraz pociągi TER Pays de la Loire pomiędzy Nantes i Le Croisic.
Historia.
Stacja "La Bôle" otwarta została 11 maja 1879 na linii Saint-Nazaire - LeCroisic. Linia La Baule-Guérandezostała zainaugurowana w tym samym roku i pozostał w służbie Do 30 września 1990 przed zlikwidowanem jej 22 lutego 1991. W 1927 roku, po zmianie trasy 4 km linii między Pornichet i Le Pouliguen doprowadziło do rezygnacji z pierwotnej stacji na Place de la Victoire (zachował się budynek) i powstanie 17 lipca 1927 nowej stacji.

</doc>
<doc id="3054975" url="https://pl.wikipedia.org/wiki?curid=3054975" title="Fritz Puchstein">
Fritz Puchstein

Fritz Puchstein – (ur. 7 października 1893 w Łobzie, zmarł 31 marca 1968 r. w Wiedniu) niemiecki (austriacki) aktor, reżyser, operator, producent i manager.
W roku 1931 zrealizował jako pierwszy film (niemy) w trakcie którego przedstawiono panoramę miasta Łobez, gdzie producentem filmu była jego żona Erika, scenariusz napisał Fritz Richter-Elsner. Film zrealizowała wytwórnia filmowa: Kulturfilm Erich Puchstein. Film nosił tytuł "Heldentum – Volkstum – Heimatkunst" (inna nazwa: "Die Stadt im Osten")) i przedstawiał głównie pomnik Rolanda, który mieszkańcy miasta wybudowali w czynie społecznym w latach 20., gdzie film był grywany w niemieckich kinach w tym w Łobzie (Łobez do roku 1945 miał 2. kina).

</doc>
<doc id="3054976" url="https://pl.wikipedia.org/wiki?curid=3054976" title="Kazimierz Cetnarowicz">
Kazimierz Cetnarowicz

Kazimierz Tytus Wacław Cetnarowicz, "Krzywonos", "Lwowicz II" (ur. 5 stycznia 1915 w Warszawie, zm. 12 lutego 1943 w Lasach Chojnowskich) – harcerz, podharcmistrz, instruktor szkolenia Warszawskiej Chorągwi Szarych Szeregów (Ul „Wisła”), komendant Okręgu Praga i członek komendy Organizacji Małego Sabotażu „Wawer”.
Życiorys.
Kazimierz Cetnarowicz w okresie międzywojennym był drużynowym 91. Warszawskiej Drużyny Harcerzy i członkiem Kręgu Instruktorskiego „Złota Strzała”.
W latach 1934–1935 i 1936–1937 odbywał służbę wojskową w 76. Lidzkim pułku piechoty stacjonującym w Grodnie, uzyskując stopień kaprala podchorążego.
Przed wojną rozpoczął studia medyczne na Uniwersytecie Warszawskim, które kontynuował na tajnych kompletach w czasie okupacji.
Uczestniczył w kampanii wrześniowej, po 17 września 1939 roku sformował we wschodniej Polsce oddział potykający się z Armią Czerwoną. Po niepowodzeniach przedostał się do Warszawy. Zaangażował się w działalność Związku Walki Zbrojnej (został awansowany na podporucznika) i Szarych Szeregów. Był instruktorem szkolenia pojedynczego strzelca („Sklepy”) w „Ulu Wisła” (Warszawskiej Chorągwi Szarych Szeregów), komendantem Okręgu Praga i członkiem komendy Organizacji Małego Sabotażu „Wawer”. Blisko współpracował z Aleksandrem Kamińskim i Kazimierzem Gorzkowskim.
Został aresztowany we wrześniu 1942 roku wraz z żoną w Zakopanem. Podczas rewizji w ich warszawskim mieszkaniu Gestapo odnalazło konspiracyjną skrytkę, w której znajdował się notes Cetnarowicza, co spowodowało aresztowania w „Wawrze”, Biurze Informacji i Propagandy Okręgu Warszawskiego AK i w „Ulu Wisła” Szarych Szeregów. Został poddany brutalnemu śledztwu i torturom w warszawskiej siedzibie Gestapo w alei J. Ch. Szucha 25 i na Pawiaku.
12 lutego 1943 roku został rozstrzelany w Lasach Chojnowskich w pobliżu stacji Stefanów, obecnie części wsi Żabieniec. Po wojnie ciała rozstrzelanych w tym miejscu Polaków ekshumowano. Po identyfikacji ciało Cetnarowicza pochowano na cmentarzu-mauzoleum w Palmirach (rząd II, miejsce 37).
Życie rodzinne.
Kazimierz Cetnarowicz był synem Włodzimierza Cetnarowicza i Stanisławy z domu Piskorskiej, córki Wacława Piskorskiego i siostry Leonarda Piskorskiego i Tomasza Piskorskiego. Miał młodszego brata Mieczysława (1921–1944), powstańca warszawskiego, który zginął w obozie koncentracyjnym Mauthausen-Gusen.
Ożenił się w czasie wojny z Haliną Szpilfogel (1916–2005). Halina Cetnarowicz była łączniczką komórki więziennej ZWZ Kazimierza Gorzkowskiego, komendantką Hufca Mokotów Szarych Szeregów Żeńskich. Po aresztowaniu w Zakopanem Halina była również poddana brutalnemu śledztwu, łącznie z próbami wieszania. Została wywieziona do obozu koncentracyjnego na Majdanku, następnie do Oświęcimia i Bergen-Belsen.
Po wojnie Halina miała dwójkę dzieci z Wacławem Kawalcem (1914–1999): Barbarę i Stefana Kawalców.
Nazwisko Kazimierza Cetnarowicza (i jego brata Mieczysława) upamiętniono również na grobowcu rodziny Piskorskich na Cmentarzu Powązkowskim w Warszawie (kw. 18-5-4/5).

</doc>
<doc id="3054978" url="https://pl.wikipedia.org/wiki?curid=3054978" title="Raf Reyntjens">
Raf Reyntjens

Raf Reyntjens (ur. w 1975) – belgijski reżyser krótkich filmów i teledysków.
Filmografia.
Krótkie filmy.
Źródło: Internet Movie Database
Teledyski.
Jako reżyser.
Źródło: Caviar
Nagrody.
W 2005 roku podczas 23. edycji Międzynarodowego Festiwalu Filmów Fantastycznych w Brukseli i 4. edycji Toronto Fantasy Worldwide Film Festival wspólnie z Roelem Mondelaersem zdobył nagrodę Festival Prize za film "A Message from Outer Space" w kategorii Short Film. W 2006 roku podczas 4. edycji International Festival of Cinema and Technology wraz z Roelem Mondelaersem, Marianem Vanhoofem i Geoffreyem Enthovenem za film "A Message from Outer Space" zdobył trzecie miejsce w Honorable Mention w kategorii Best European Short.
Otrzymał dwie nagrody za teledysk do „Peace or Violence” Stromae'a.

</doc>
<doc id="3054980" url="https://pl.wikipedia.org/wiki?curid=3054980" title="Lockheed Little Dipper">
Lockheed Little Dipper

Lockheed Little Dipper (Model 33) – amerykański, jednomiejscowy samolot szkolny, wybudowany w wytwórni Lockheed Corporation w pierwszej połowie lat czterdziestych XX wieku.
Historia.
Samolot z własnej inicjatywy zaprojektował inżynier Lockheeda pracujący w zakładach w Burbank, John Thorp. Jego celem była budowa prostej maszyny, taniej w eksploatacji, którą mógłby szybko opanować nawet mniej doświadczony pilot. Projektem zainteresował się Mac Short, szef działu wytwórni zajmującego się projektami specjalnymi (Special Projects Group). Dzięki jego staraniom, w kwietniu 1944 roku, wysiłek zbudowania maszyny wziął na siebie Lockheed, nadając jej własne oznaczenie Model 33. Jako że trwała wojna, projekty cywilne wytwórni lotniczych obwarowane były restrykcjami wojskowymi. Cały wysiłek produkcyjny miał być przeznaczony na rzecz sił powietrznych, marynarki i armii. Aby pomimo tego zbudować samolot, Lockheed zainteresował United States Army nową konstrukcją, przedstawiając ją pod nazwą Air Trooper, mającą pełnić rolę latającego motocykla dla żołnierzy. Armia zainteresowała się „latającym motocyklem” udzielając zgody na budowę dwóch prototypów. Pierwszy z nich wzbił się do swojego dziewiczego lotu w sierpniu 1944 roku, za jego sterami siedział Bud Martin. W powietrzu maszyna zachowywała się poprawnie spełniając oczekiwania konstruktorów. Niestety dla samolotu Armia straciła zainteresowanie maszyną. Licząc jednak na powojenny wzrost wielkości rynku samolotów cywilnych, Lockheed kontynuował budowę drugiego prototypu. Plany wytwórni wobec swojej konstrukcji nie spełniły się, powojenny rynek niewielkich samolotów cywilnych zdominowały tanie i szeroko dostępne samolot z demobilu. Obydwa istniejące prototypy (w tym jeden nieukończony) zostały zezłomowane w styczniu 1947 roku.
Konstrukcja.
Little Dipper był wolnonośnym, jednomiejscowym średniopłatem, napędzanym tłokowym silnikiem Franklin 2A4-49, zaprojektowanym w firmie Air-Cooled Motors, a zbudowanym przez Franklin Engine Company. Była to dwucylindrowa jednostka chłodzona powietrzem, napędzająca dwułopatowe śmigło. Pierwotnie samolot zaprojektowano z odkrytą kabiną, ale wersja ostateczna miała kabinę pilota w pełni zakrytą. Prostokątne skrzydła z niewielkim wzniosem, klasyczne usterzenie. Samolot posiadał stałe, trójpodporowe podwozie z przednim podparciem. Maszyna charakteryzowała się cechami STOL, jej rozbieg wynosił zaledwie 31 metrów.

</doc>
<doc id="3054981" url="https://pl.wikipedia.org/wiki?curid=3054981" title="Ahmed Azneem">
Ahmed Azneem



</doc>
<doc id="3054983" url="https://pl.wikipedia.org/wiki?curid=3054983" title="Paul Neergaard">
Paul Neergaard

Pierre Paul Ferdinand Mourier de Neergaard (ur. 19 lutego 1907 w Nyborgu, zm. 13 grudnia 1987 w Kopenhadze) – duński botanik, agronom i esperantolog.
Neergaard jest uznawany za twórcę patologii nasion. Był założycielem, a później dyrektorem Duńskiego Rządowego Instytutu Patologii Nasion dla Krajów Rozwijających się w Kopenhadze.
Był aktywnym esperantystą. Publikował w esperanto oraz zajmował się tym językiem naukowo, jest współzałożycielem esperantologii. W 1949 założył czasopismo naukowe "Esperantologio" ("Esperantologia") i był jego redaktorem naczelnym do 1961. Członek Akademii Esperanta od 1934, jako wiceprzewodniczący od 1963 do swojej śmierci w 1987. Neergaard był także jednym z założycieli Międzynarodowej Akademii Nauk w San Marino.
Jego popularnonaukowa książka "La vivo de la plantoj" ("Życie roślin"), napisana w esperanto, została przetłumaczona i wydana w kilku językach, m.in. po polsku.

</doc>
<doc id="3054987" url="https://pl.wikipedia.org/wiki?curid=3054987" title="Złoty Puchar CONCACAF 2013">
Złoty Puchar CONCACAF 2013

Złoty Puchar CONCACAF 2013 odbył się w Stanach Zjednoczonych. Była to 12-ta edycja Złotego Pucharu CONCACAF.
Nagrody.
ZŁOTY PUCHAR CONCACAF 2013
Stany Zjednoczone 5. TYTUŁ 

</doc>
<doc id="3054994" url="https://pl.wikipedia.org/wiki?curid=3054994" title="Neuron piramidowy">
Neuron piramidowy

Neuron piramidowy, komórka piramidowa – typ morfologiczny neuronu. Jego cechą charakterystyczną jest ciało komórki o kształcie trójkąta oraz obecność dwóch odrębnych drzewek dendrytycznych.
Neurony piramidowe leżące w korze ruchowej mózgu są częścią układu piramidowego i biorą udział w kontroli ruchów dowolnych i postawy ciała. Ponadto neurony piramidowe leżące w korze przedczołowej są zaangażowane w szereg procesów poznawczych, m.in. w funkcjonowanie pamięci roboczej.
Występowanie.
Obecność neuronów piramidowych w mózgu zaobserwowano u wszystkich badanych dotąd ssaków i u innych kręgowców (ryb, ptaków i gadów), z wyjątkiem płazów.
Neurony piramidowe stanowią ok. 60% wszystkich neuronów kory mózgowej. W II, III oraz VI warstwie kory znajdują się małe neurony piramidowe, a w V warstwie duże komórki piramidowe zwane komórkami Betza. 
Poza korą mózgową neurony piramidowe są obecne również w hipokampie (w warstwie CA1 i CA3) oraz w ciele migdałowatym. 
Struktura.
Cechą charakterystyczną neuronów piramidowych (od której powstała ich nazwa) jest trójkątny kształt ich ciała komórki. Od innych neuronów odróżnia ich również obecność dwóch odrębnych drzewek dendrytycznych: apikalnego i bazalnego. 
Drzewko apikalne składa się z długiego dendrytu apikalnego, który odchodzi od wierzchołka ciała komórki i w pewnej odległości od niej tworzy szereg rozgałęzień. Drzewko bazalne składa się z dendrytów odchodzących bezpośrednio od podstawy ciała komórki, które również wielokrotnie rozgałęziają się. Dendryty bazalne są dużo krótsze od dendrytu apikalnego, mają też dużo mniejszą średnicę. Od podstawy ciała komórki odchodzi również pojedynczy akson.
Wszystkie dendryty neuronów piramidowych są pokryte licznymi kolcami dendrytycznymi.
Funkcje.
Duże neurony piramidowe leżące w V warstwie pierwszorzędowej kory ruchowej (zwane komórkami Betza) biorą udział w kontroli ruchów dowolnych i postawy ciała - stanowią początek układu piramidowego. Ich aksony przechodzą przez torebkę wewnętrzną i biegną do pnia mózgu, gdzie część z nich tworzy połączenia synaptyczne z motoneuronami unerwiającymi m.in. mięśnie twarzy. Pozostałe aksony biegną dalej przez rdzeń przedłużony i wzdłuż rdzenia kręgowego, gdzie tworzą połączenia synaptyczne z motoneuronami unerwiającymi pozostałe mięśnie (m.in. mięśnie kończyn).
Neurony piramidowe leżące w korze przedczołowej są zaangażowane w procesy poznawcze, m.in. w funkcjonowanie pamięci roboczej.

</doc>
<doc id="3054996" url="https://pl.wikipedia.org/wiki?curid=3054996" title="Neurony piramidowe">
Neurony piramidowe



</doc>
<doc id="3054998" url="https://pl.wikipedia.org/wiki?curid=3054998" title="Gare de Montbéliard">
Gare de Montbéliard

Gare de Montbéliard – stacja kolejowa w Montbéliard, w departamencie Doubs, w regionie Burgundia-Franche-Comté, we Francji. Stacja jest też nazywana gare de Montbéliard-Ville (np, na stronach przewoźnika SNCF) aby odróżnić ją od stacji Belfort - Montbéliard TGV, położonej 10 km od miasta.
Historia.
Oryginalny budynek z cegły i drewna pochodzi z 1858 roku.
Został zburzony w 1889 i zastąpiony przez budynek z centralną dwupoziomowa częścią oraz symetrycznymi skrzydłami po bokach. Perony są dostępne bezkolizyjnie od 1968 roku, kiedy zostało wybudowane przejście podziemnie.

</doc>
<doc id="3055015" url="https://pl.wikipedia.org/wiki?curid=3055015" title="Zygimont VAZA">
Zygimont VAZA



</doc>
<doc id="3055016" url="https://pl.wikipedia.org/wiki?curid=3055016" title="Kościół Wniebowzięcia Najświętszej Maryi Panny w Zębowicach">
Kościół Wniebowzięcia Najświętszej Maryi Panny w Zębowicach

Kościół Wniebowzięcia Najświętszej Maryi Panny – rzymskokatolicki kościół parafialny położony we wsi Zębowice (gmina Zębowice). Kościół należy do parafii Wniebowzięcia NMP w Zębowicach w dekanacie Dobrodzień (diecezja opolska).
Historia kościoła.
W połowie XIX wieku, dzięki ówczesnemu proboszczowi parafii - księdzu Mikołajowi Śmiałek, powstała idea budowy nowej, murowanej świątyni. Rozpoczęto zbiórkę funduszy na ten cel. Budowa ruszyła jednak dopiero w 1910 roku, już za czasów, kiedy proboszczem został w 1909 roku, ks. Karl Herold. W 1911 roku zakończono budowę kościoła i w tym samym roku został on konsekrowany.

</doc>
<doc id="3055018" url="https://pl.wikipedia.org/wiki?curid=3055018" title="Antoni Buszek">
Antoni Buszek

Antoni Buszek (ur. 14 stycznia 1883 w Warszawie, zm. 6 maja 1954 w Kole) – polski artysta plastyk, malarz, ceramik technolog farbiarstwa.
W 1901 rozpoczął studia w krakowskiej Akademii Sztuk Pięknych pod kierunkiem Józefa Unierzyskiego, Józefa Mehoffera, Stanisława Wyspiańskiego i Jana Stanisławskiego. W 1904 wyjechał do Paryża, gdzie poznawał techniki malarskie odwiedzając muzea i Bibliothèque de Métiers, a następnie przebywał we Włoszech, gdzie poznawał techniki ikonografii i malarstwa bizantyjskiego. Od 1911 do 1913 był uczniem prowadzonej w Paryżu przez projektanta mody Paula Poireta Ateliers de Martine, po jej ukończeniu przeniósł się do Krakowa, gdzie przez dziewięć lat był kierownikiem prowadzonej przez Stowarzyszenie „Warsztaty Krakowskie” pracowni batikarskiej. Nauczał osoby niewykwalifikowane, dla celów pedagogicznych wypracował własne metody nauczania pozwalające wydobyć naturalne zdolności twórcze pracowników nazwane później "metodą Buszka".
W 1922 powrócił do Warszawy, zdobyte doświadczenie wykorzystał zakładając własną szkołę uczącą sztuki batiku. Równocześnie otrzymał stanowisko dyrektora Towarzystwa Popierania Przemysłu Ludowego, został też członkiem Stowarzyszenia Artystów Polskich „Rytm”. W 1923 zawiesił działalność swojej szkoły i rozpoczął prowadzenie kursów sztuki stosowanej w Towarzystwie, któremu przewodniczył. W 1925 otrzymał Grand Prix za stosowane metody pedagogiczne. Rok później założył w Warszawie przy ul. Topiel 4 fabrykę środków chemicznych „An-Bu” i prowadził ją do wybuchu II wojny światowej. W 1945 nawiązał współpracę z BNEP (Biurem Nadzoru Estetyki Produkcji), dla którego projektował lalki z porcelany, których produkcję prowadziły fabryki w Ćmielowie, Wałbrzychu i Jaworzynie Śląskiej. Od 1948 był adiunktem w warszawskiej Wyższej Szkole Sztuk Pięknych, rozpoczął wówczas prowadzenie kursów zdobienia jedwabiu w Centralnych Zakładach Jedwabiu Naturalnego w Milanówku. Rok później prowadził kurs zdobienia porcelany w Zakładach Fajansu we Włocławku, podobne kursy prowadził również w Fabrykach Porcelitu w Kole i w Pruszkowie. W latach 1951–1952 był wykładowcą w Akademii Sztuk Pięknych w Warszawie, prowadził zajęcia z ceramiki. Spoczywa na cmentarzu Powązkowskim, kw. 17-I-28/29.

</doc>
<doc id="3055019" url="https://pl.wikipedia.org/wiki?curid=3055019" title="Zakłady Fonograficzne w Warszawie (Muza)">
Zakłady Fonograficzne w Warszawie (Muza)

Zakłady Fonograficzne w Warszawie (Muza) – polska wytwórnia płytowa utworzona 21 kwietnia 1948 z istniejących Polskich Zakładów Fonograficznych „Odeon” w Warszawie przy ul. Płockiej 13. Od 1 czerwca 1951 były to już Warszawskie Zakłady Fonograficzne (Muza), później kolejne zmiany nazwy. 
Historia.
W 1948 Ministerstwo Kultury i Sztuki przejęło Polskie Zakłady Fonograficzne „Odeon” – państwowe przedsiębiorstwo wytwarzające płyty gramofonowe, mieszczące się przy ul. Płockiej 13 w Warszawie. Wraz z nowym zwierzchnikiem 21 kwietnia 1948 zakłady otrzymały nową nazwę: Zakłady Fonograficzne w Warszawie (Muza). Na naklejkach nowych płyt pojawiła się Muza, jako kobieca postać z aulosem w dłoni i jako napis w podstawie klasycznego już (a nie wzorowanego na przedwojennym „Odeonie”) budynku. Nazwa Muza była stale obecna na wydawanych płytach (choć ciągle wprowadzano nowe projekty graficzne naklejek), używana była również w urzędowej korespondencji i wkrótce stała się rozpoznawalnym znakiem firmowym. 
1 czerwca 1951 zakłady zostały przejęte przez Zarząd Przemysłu Muzycznego przy Ministerstwie Przemysłu Drobnego i Rzemiosła. Nastąpiła nieznaczna korekta nazwy przedsiębiorstwa, na Warszawskie Zakłady Fonograficzne (Muza).
Przeprowadzona w 1953 całkowita reorganizacja zakładów polegała na oddzieleniu produkcji płyt od procesu powstawania nowych nagrań. 1 stycznia 1953 powołano Zakład Nagrań Dźwiękowych przy ul. Długiej 5, do zadań którego należały rejestracja nowych nagrań, przechowywanie gotowego materiału dźwiękowego, wykonywanie matryc dla fabryki płyt, obrót handlowy nagraniami (np. sprzedaż praw za granicę). Natomiast Warszawska Fabryka Płyt Gramofonowych „Muza” przy ul. Płockiej 13 zajmować się miała wyłącznie produkcją czarnych krążków.
Zakład Nagrań nie dysponował żadnym studiem, niemal wszystkie nagrania rejestrowane były „na zewnątrz” – podczas koncertów lub też w wynajmowanych w tym celu pomieszczeniach. Dopiero w nowym budynku przy ul. Długiej urządzono pierwsze własne studio. W lutym 1954 dokonano w nim premierowego nagrania – zarejestrowano „Piosenkę jubileuszową” śpiewaną przez Mieczysława Fogga, któremu na fortepianie towarzyszył Adam Markiewicz. Normalną działalność studio podjęło dopiero pod koniec czerwca.
Jakość nagrań produkowanych przez Muzę nie była najwyższa. Sytuację poprawiono publikując w Muzie utwory powstałe w studiu wytwórni płyt Mewa, której nagrania – podobnie jak i sama aparatura nagrywająca – znalazły się w Muzie po zakazaniu działalności i zlikwidowaniu tej prywatnej poznańskiej wytwórni.
W 1955 eksperyment z wydzieloną wytwórnią udano za nieudany. Ponownie scalono nagrywanie i produkcję w ramach jednego przedsiębiorstwa.
30 czerwca 1955 z Zakładu Nagrań Dźwiękowych powstaje nowe-stare Przedsiębiorstwo Państwowe „Polskie Nagrania”. 3 października 1956 zakończyła samodzielną działalność Warszawska Fabryka Płyt Gramofonowych „Muza”. Decyzją Ministerstwa Kultury i Sztuki w ramach centralizacji działalności gospodarczej stała się częścią PP „Polskie Nagrania „Muza””, jedynego podmiotu gospodarczego uprawnionego wtedy w Polsce do produkcji płyt gramofonowych.
Inne informacje: naklejki, numeracja płyt.
Płyty nagrywane przez wytwórnię miały średnicę 25 cm i odtwarzane były z prędkością 78 obr./min. Tworzywem była masa szelakowa. Dopiero pod koniec swego istnienia Muza zaczęła produkować drobnorowkowe płyty długogrające: były to 25 cm albumy z literą L przed numerem katalogowym. W Muzie ukazało się ich tylko kilka, pozostałe albumy z tej serii noszą już na naklejkach nazwę Polskie Nagrania.
W czasie, gdy kolejne zakłady wydawały płyty z nazwą Muza na naklejkach, kilkakrotnie zmieniano wygląd owych naklejek-etykiet (jedynym stałym elementem był napis Muza). Płyta nosząca numer 1001 spotykana jest z trzema różnymi naklejkami: z wzorowaną na przedwojennych (i tuż powojennych) płytach Odeonu - starożytna budowla, nazwa wytwórni w jej podstawie, ciemnoniebieskie tło, nowością była postać muzy przed odeonem, na innej etykiecie w jej górnej części umieszczono niezbyt duży napis MUZA, pod nim dwie splecione gałązki laurowych liści, trzeci wzór to popularny „grzybek” (wszystkie trzy odmiany posiadają ten sam numer katalogowy). Są też płyty (z numerami z pierwszej dwudziestki), z naklejkami wykonanymi bardzo profesjonalnie: w górnej części mają dużą MUZĘ na srebrnym tle, pod napisem rysunek stylizowanego kamertonu w kręgach rozchodzących się dźwięków. Są jednak spotykane też inne naklejki Muzy, wykonane niemal chałupniczo. Trudno określić, który z tych wzorów stosowany był najwcześniej – ukazujące się wznowienia często miały już nowy wzór naklejki (a numer katalogowy płyty był ten sam). Później pojawiają się płyty, których naklejki występować będą niemal do końca produkcji: zaokrąglone linie pod napisem „muza” tworzą jakby kapelusz „grzybka” („korzeń” okalał otwór płyty). Wzór występujący na płytach z końca produkcji był najskromniejszy: tylko napis „muza”. Wydania specjalne (np. kronika dźwiękowa festiwalu młodzieży czy konkursów chopinowskich) miały swoje odrębne wzory naklejek i kolorystykę.
Mimo różnych zmian następujących w wyniku powtarzających się reorganizacji, numeracja płyt szybkoobrotowych była kontynuowana (płytę nr 1001 wydały Zakłady Fonograficzne, Zakład Nagrań Dźwiękowych przekazywał numerację Polskim Nagraniom wtedy, gdy ukazywały się płyty oznaczane numerami około 2500). Zmiana rodzaju naklejek na płytach też nastąpiła „płynnie”: przez pewien czas naklejki „Muza” i „Polskie Nagrania” na płytach szybkoobrotowych występują naprzemiennie. Część płyt, wydanych już po likwidacji „Muzy”, ma jeszcze naklejki starych zakładów. 

</doc>
<doc id="3055020" url="https://pl.wikipedia.org/wiki?curid=3055020" title="Piotr Aleksjewicz Golicyn">
Piotr Aleksjewicz Golicyn



</doc>
<doc id="3055021" url="https://pl.wikipedia.org/wiki?curid=3055021" title="Izokosma">
Izokosma

Izokosma ("izo" + = „świat”) – izolinia na mapie łącząca punkty o tym samym natężeniu promieniowania kosmicznego, czyli promieniowania złożonego, zarówno korpuskularnego, jak i elektromagnetycznego, docierającego do Ziemi z otaczającej ją przestrzeni kosmicznej.

</doc>
<doc id="3055024" url="https://pl.wikipedia.org/wiki?curid=3055024" title="Zelów (gromada 1968–1972)">
Zelów (gromada 1968–1972)

Zelów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zelów z siedzibą GRN w mieście Zelowie (nie wchodzącym w jej skład) utworzono 1 lipca 1968 w powiecie łaskim w woj. łódzkim z obszarów zniesionych gromad Kociszew i Pożdżenice w tymże powiecie.
1 stycznia 1970 do gromady Zelów włączono miejscowość Zelówek z miasta Zelowa (w jego granicach od 1954 roku).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie łaskim reaktywowano zniesioną w 1954 roku gminę Zelów (od 1999 gmina Zelów należy do powiatu bełchatowskiego).
Uwaga: Gromada Zelów (o innym składzie) istniała w powiecie łaskim także w roku 1954.

</doc>
<doc id="3055025" url="https://pl.wikipedia.org/wiki?curid=3055025" title="MWA">
MWA



</doc>
<doc id="3055026" url="https://pl.wikipedia.org/wiki?curid=3055026" title="Głowno (gromada)">
Głowno (gromada)

Głowno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Głowno z siedzibą GRN w mieście Głownie (nie wchodzącym w jej skład) utworzono 1 lipca 1968 w powiecie łowickim w woj. łódzkim z obszarów zniesionych gromad Antoniew i Lubianków w tymże powiecie.
1 stycznia 1970 do gromady Głowno włączono obszar o powierzchni 115,09 ha wyłączony z miasta Głowna.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie łowickim utworzono gminę Głowno (od 1999 gmina Głowno należy do powiatu zgierskiego).

</doc>
<doc id="3055027" url="https://pl.wikipedia.org/wiki?curid=3055027" title="Zduńska Wola (gromada)">
Zduńska Wola (gromada)

Zduńska Wola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zduńska Wola z "tymczasową" siedzibą GRN w Janiszewicach utworzono 1 lipca 1968 w powiecie sieradzkim w woj. łódzkim z obszarów zniesionych gromad: Czechy, Janiszewice i Krobanówek w tymże powiecie.
W późniejszych latach siedziba GRN znajdowała się w mieście Zduńskiej Woli (nie wchodzącym w jej skład).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie sieradzkim reaktywowano zniesioną w 1954 roku gminę Zduńska Wola (od 1999 gmina Zduńska Wola należy do powiatu zduńskowolskiego).

</doc>
<doc id="3055028" url="https://pl.wikipedia.org/wiki?curid=3055028" title="Kalendarium powstania warszawskiego - 30 lipca">
Kalendarium powstania warszawskiego - 30 lipca



</doc>
<doc id="3055029" url="https://pl.wikipedia.org/wiki?curid=3055029" title="Kalendarium powstania warszawskiego - 31 lipca">
Kalendarium powstania warszawskiego - 31 lipca



</doc>
<doc id="3055030" url="https://pl.wikipedia.org/wiki?curid=3055030" title="Kalendarium powstania warszawskiego - 1 października">
Kalendarium powstania warszawskiego - 1 października



</doc>
<doc id="3055031" url="https://pl.wikipedia.org/wiki?curid=3055031" title="Kalendarium powstania warszawskiego - 2 października">
Kalendarium powstania warszawskiego - 2 października



</doc>
<doc id="3055032" url="https://pl.wikipedia.org/wiki?curid=3055032" title="Kalendarium powstania warszawskiego - 3 października">
Kalendarium powstania warszawskiego - 3 października



</doc>
<doc id="3055034" url="https://pl.wikipedia.org/wiki?curid=3055034" title="Kalendarium powstania warszawskiego - 4 października">
Kalendarium powstania warszawskiego - 4 października



</doc>
<doc id="3055035" url="https://pl.wikipedia.org/wiki?curid=3055035" title="Kalendarium powstania warszawskiego - 5 października">
Kalendarium powstania warszawskiego - 5 października



</doc>
<doc id="3055036" url="https://pl.wikipedia.org/wiki?curid=3055036" title="Kalendarium powstania warszawskiego - 1 sierpnia">
Kalendarium powstania warszawskiego - 1 sierpnia



</doc>
<doc id="3055037" url="https://pl.wikipedia.org/wiki?curid=3055037" title="Kalendarium powstania warszawskiego - 2 sierpnia">
Kalendarium powstania warszawskiego - 2 sierpnia



</doc>
<doc id="3055039" url="https://pl.wikipedia.org/wiki?curid=3055039" title="Kalendarium powstania warszawskiego - 3 sierpnia">
Kalendarium powstania warszawskiego - 3 sierpnia



</doc>
<doc id="3055041" url="https://pl.wikipedia.org/wiki?curid=3055041" title="Kalendarium powstania warszawskiego - 4 sierpnia">
Kalendarium powstania warszawskiego - 4 sierpnia



</doc>
<doc id="3055042" url="https://pl.wikipedia.org/wiki?curid=3055042" title="Kalendarium powstania warszawskiego - 5 sierpnia">
Kalendarium powstania warszawskiego - 5 sierpnia



</doc>
<doc id="3055043" url="https://pl.wikipedia.org/wiki?curid=3055043" title="Kalendarium powstania warszawskiego - 6 sierpnia">
Kalendarium powstania warszawskiego - 6 sierpnia



</doc>
<doc id="3055044" url="https://pl.wikipedia.org/wiki?curid=3055044" title="Kalendarium powstania warszawskiego - 7 sierpnia">
Kalendarium powstania warszawskiego - 7 sierpnia



</doc>
<doc id="3055045" url="https://pl.wikipedia.org/wiki?curid=3055045" title="Kalendarium powstania warszawskiego - 8 sierpnia">
Kalendarium powstania warszawskiego - 8 sierpnia



</doc>
<doc id="3055046" url="https://pl.wikipedia.org/wiki?curid=3055046" title="Kalendarium powstania warszawskiego - 9 sierpnia">
Kalendarium powstania warszawskiego - 9 sierpnia



</doc>
<doc id="3055047" url="https://pl.wikipedia.org/wiki?curid=3055047" title="Kalendarium powstania warszawskiego - 10 sierpnia">
Kalendarium powstania warszawskiego - 10 sierpnia



</doc>
<doc id="3055048" url="https://pl.wikipedia.org/wiki?curid=3055048" title="Kamionka (gromada w powiecie sieradzkim)">
Kamionka (gromada w powiecie sieradzkim)

Kamionka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kamionka z siedzibą GRN w Kamionce utworzono 1 lipca 1968 w powiecie sieradzkim w woj. łódzkim z obszarów zniesionych gromad: Grabówka (bez kolonii Andrzejówka, wsi i parceli Gronówek, wsi Biadaczew i wsi Wolnica Grabowska), Niechmirów (bez wsi i osady młyńskiej Jarocice oraz kolonii Waszkowskie) i Stolec (bez wsi Dąbrowa Miętka, kolonii Niwa i kolonii Struga) w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3055049" url="https://pl.wikipedia.org/wiki?curid=3055049" title="Kalendarium powstania warszawskiego - 11 sierpnia">
Kalendarium powstania warszawskiego - 11 sierpnia



</doc>
<doc id="3055050" url="https://pl.wikipedia.org/wiki?curid=3055050" title="Kalendarium powstania warszawskiego - 12 sierpnia">
Kalendarium powstania warszawskiego - 12 sierpnia



</doc>
<doc id="3055051" url="https://pl.wikipedia.org/wiki?curid=3055051" title="Kalendarium powstania warszawskiego - 13 sierpnia">
Kalendarium powstania warszawskiego - 13 sierpnia



</doc>
<doc id="3055053" url="https://pl.wikipedia.org/wiki?curid=3055053" title="Kalendarium powstania warszawskiego - 14 sierpnia">
Kalendarium powstania warszawskiego - 14 sierpnia



</doc>
<doc id="3055054" url="https://pl.wikipedia.org/wiki?curid=3055054" title="Kalendarium powstania warszawskiego - 15 sierpnia">
Kalendarium powstania warszawskiego - 15 sierpnia



</doc>
<doc id="3055055" url="https://pl.wikipedia.org/wiki?curid=3055055" title="Kalendarium powstania warszawskiego - 16 sierpnia">
Kalendarium powstania warszawskiego - 16 sierpnia



</doc>
<doc id="3055056" url="https://pl.wikipedia.org/wiki?curid=3055056" title="Kalendarium powstania warszawskiego - 17 sierpnia">
Kalendarium powstania warszawskiego - 17 sierpnia



</doc>
<doc id="3055057" url="https://pl.wikipedia.org/wiki?curid=3055057" title="Kalendarium powstania warszawskiego - 18 sierpnia">
Kalendarium powstania warszawskiego - 18 sierpnia



</doc>
<doc id="3055058" url="https://pl.wikipedia.org/wiki?curid=3055058" title="Kalendarium powstania warszawskiego - 19 sierpnia">
Kalendarium powstania warszawskiego - 19 sierpnia



</doc>
<doc id="3055059" url="https://pl.wikipedia.org/wiki?curid=3055059" title="Kalendarium powstania warszawskiego - 20 sierpnia">
Kalendarium powstania warszawskiego - 20 sierpnia



</doc>
<doc id="3055060" url="https://pl.wikipedia.org/wiki?curid=3055060" title="Kalendarium powstania warszawskiego - 21 sierpnia">
Kalendarium powstania warszawskiego - 21 sierpnia



</doc>
<doc id="3055061" url="https://pl.wikipedia.org/wiki?curid=3055061" title="Kalendarium powstania warszawskiego - 22 sierpnia">
Kalendarium powstania warszawskiego - 22 sierpnia



</doc>
<doc id="3055062" url="https://pl.wikipedia.org/wiki?curid=3055062" title="Kalendarium powstania warszawskiego - 23 sierpnia">
Kalendarium powstania warszawskiego - 23 sierpnia



</doc>
<doc id="3055063" url="https://pl.wikipedia.org/wiki?curid=3055063" title="Kalendarium powstania warszawskiego - 24 sierpnia">
Kalendarium powstania warszawskiego - 24 sierpnia



</doc>
<doc id="3055064" url="https://pl.wikipedia.org/wiki?curid=3055064" title="Kalendarium powstania warszawskiego - 25 sierpnia">
Kalendarium powstania warszawskiego - 25 sierpnia



</doc>
<doc id="3055065" url="https://pl.wikipedia.org/wiki?curid=3055065" title="Kalendarium powstania warszawskiego - 26 sierpnia">
Kalendarium powstania warszawskiego - 26 sierpnia



</doc>
<doc id="3055066" url="https://pl.wikipedia.org/wiki?curid=3055066" title="Kalendarium powstania warszawskiego - 27 sierpnia">
Kalendarium powstania warszawskiego - 27 sierpnia



</doc>
<doc id="3055067" url="https://pl.wikipedia.org/wiki?curid=3055067" title="Kalendarium powstania warszawskiego - 28 sierpnia">
Kalendarium powstania warszawskiego - 28 sierpnia



</doc>
<doc id="3055068" url="https://pl.wikipedia.org/wiki?curid=3055068" title="Kalendarium powstania warszawskiego - 29 sierpnia">
Kalendarium powstania warszawskiego - 29 sierpnia



</doc>
<doc id="3055069" url="https://pl.wikipedia.org/wiki?curid=3055069" title="Kalendarium powstania warszawskiego - 30 sierpnia">
Kalendarium powstania warszawskiego - 30 sierpnia



</doc>
<doc id="3055070" url="https://pl.wikipedia.org/wiki?curid=3055070" title="Kalendarium powstania warszawskiego - 31 sierpnia">
Kalendarium powstania warszawskiego - 31 sierpnia



</doc>
<doc id="3055071" url="https://pl.wikipedia.org/wiki?curid=3055071" title="Kalendarium powstania warszawskiego - 1 września">
Kalendarium powstania warszawskiego - 1 września



</doc>
<doc id="3055072" url="https://pl.wikipedia.org/wiki?curid=3055072" title="Kalendarium powstania warszawskiego - 2 września">
Kalendarium powstania warszawskiego - 2 września



</doc>
<doc id="3055073" url="https://pl.wikipedia.org/wiki?curid=3055073" title="Kalendarium powstania warszawskiego - 3 września">
Kalendarium powstania warszawskiego - 3 września



</doc>
<doc id="3055074" url="https://pl.wikipedia.org/wiki?curid=3055074" title="Kalendarium powstania warszawskiego - 4 września">
Kalendarium powstania warszawskiego - 4 września



</doc>
<doc id="3055075" url="https://pl.wikipedia.org/wiki?curid=3055075" title="Kalendarium powstania warszawskiego - 5 września">
Kalendarium powstania warszawskiego - 5 września



</doc>
<doc id="3055076" url="https://pl.wikipedia.org/wiki?curid=3055076" title="Kalendarium powstania warszawskiego - 6 września">
Kalendarium powstania warszawskiego - 6 września



</doc>
<doc id="3055077" url="https://pl.wikipedia.org/wiki?curid=3055077" title="Kalendarium powstania warszawskiego - 7 września">
Kalendarium powstania warszawskiego - 7 września



</doc>
<doc id="3055078" url="https://pl.wikipedia.org/wiki?curid=3055078" title="Kalendarium powstania warszawskiego - 8 września">
Kalendarium powstania warszawskiego - 8 września



</doc>
<doc id="3055079" url="https://pl.wikipedia.org/wiki?curid=3055079" title="Kutno-Wschód (gromada)">
Kutno-Wschód (gromada)

Kutno-Wschód – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kutno-Wschód z siedzibą GRN w mieście Kutnie (nie wchodzącym w jej skład) utworzono 1 lipca 1968 w powiecie kutnowskim w woj. łódzkim z obszarów zniesionych gromad: Bielawki, Gołębiew Stary i Sójki (bez wsi Bociany) w tymże powiecie; równocześnie do nowo utworzonej gromady Kutno-Wschód przyłączono wieś i PGR Głogowiec ze zniesionej gromady Siemianów w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie kutnowskim reaktywowano zniesioną w 1954 roku gminę Kutno.
Zobacz też: gromada Kutno (1954-1956), gromada Kutno (1961-1968), gromada Kutno-Zachód.

</doc>
<doc id="3055080" url="https://pl.wikipedia.org/wiki?curid=3055080" title="Kalendarium powstania warszawskiego - 9 września">
Kalendarium powstania warszawskiego - 9 września



</doc>
<doc id="3055081" url="https://pl.wikipedia.org/wiki?curid=3055081" title="Kalendarium powstania warszawskiego - 10 września">
Kalendarium powstania warszawskiego - 10 września



</doc>
<doc id="3055082" url="https://pl.wikipedia.org/wiki?curid=3055082" title="Kalendarium powstania warszawskiego - 11 września">
Kalendarium powstania warszawskiego - 11 września



</doc>
<doc id="3055083" url="https://pl.wikipedia.org/wiki?curid=3055083" title="Kalendarium powstania warszawskiego - 12 września">
Kalendarium powstania warszawskiego - 12 września



</doc>
<doc id="3055084" url="https://pl.wikipedia.org/wiki?curid=3055084" title="Kalendarium powstania warszawskiego - 13 września">
Kalendarium powstania warszawskiego - 13 września



</doc>
<doc id="3055085" url="https://pl.wikipedia.org/wiki?curid=3055085" title="Kalendarium powstania warszawskiego - 14 września">
Kalendarium powstania warszawskiego - 14 września



</doc>
<doc id="3055086" url="https://pl.wikipedia.org/wiki?curid=3055086" title="Kalendarium powstania warszawskiego - 15 września">
Kalendarium powstania warszawskiego - 15 września



</doc>
<doc id="3055088" url="https://pl.wikipedia.org/wiki?curid=3055088" title="Kalendarium powstania warszawskiego - 16 września">
Kalendarium powstania warszawskiego - 16 września



</doc>
<doc id="3055089" url="https://pl.wikipedia.org/wiki?curid=3055089" title="Kalendarium powstania warszawskiego - 17 września">
Kalendarium powstania warszawskiego - 17 września



</doc>
<doc id="3055090" url="https://pl.wikipedia.org/wiki?curid=3055090" title="Kalendarium powstania warszawskiego - 18 września">
Kalendarium powstania warszawskiego - 18 września



</doc>
<doc id="3055091" url="https://pl.wikipedia.org/wiki?curid=3055091" title="Kalendarium powstania warszawskiego - 19 września">
Kalendarium powstania warszawskiego - 19 września



</doc>
<doc id="3055092" url="https://pl.wikipedia.org/wiki?curid=3055092" title="Kalendarium powstania warszawskiego - 20 września">
Kalendarium powstania warszawskiego - 20 września



</doc>
<doc id="3055093" url="https://pl.wikipedia.org/wiki?curid=3055093" title="Kalendarium powstania warszawskiego - 21 września">
Kalendarium powstania warszawskiego - 21 września



</doc>
<doc id="3055094" url="https://pl.wikipedia.org/wiki?curid=3055094" title="Kalendarium powstania warszawskiego - 22 września">
Kalendarium powstania warszawskiego - 22 września



</doc>
<doc id="3055095" url="https://pl.wikipedia.org/wiki?curid=3055095" title="Kalendarium powstania warszawskiego - 23 września">
Kalendarium powstania warszawskiego - 23 września



</doc>
<doc id="3055096" url="https://pl.wikipedia.org/wiki?curid=3055096" title="Kalendarium powstania warszawskiego - 30 września">
Kalendarium powstania warszawskiego - 30 września



</doc>
<doc id="3055097" url="https://pl.wikipedia.org/wiki?curid=3055097" title="Kalendarium powstania warszawskiego - 24 września">
Kalendarium powstania warszawskiego - 24 września



</doc>
<doc id="3055098" url="https://pl.wikipedia.org/wiki?curid=3055098" title="Kalendarium powstania warszawskiego - 25 września">
Kalendarium powstania warszawskiego - 25 września



</doc>
<doc id="3055099" url="https://pl.wikipedia.org/wiki?curid=3055099" title="Kalendarium powstania warszawskiego - 26 września">
Kalendarium powstania warszawskiego - 26 września



</doc>
<doc id="3055100" url="https://pl.wikipedia.org/wiki?curid=3055100" title="Kalendarium powstania warszawskiego - 27 września">
Kalendarium powstania warszawskiego - 27 września



</doc>
<doc id="3055101" url="https://pl.wikipedia.org/wiki?curid=3055101" title="Kalendarium powstania warszawskiego - 28 września">
Kalendarium powstania warszawskiego - 28 września



</doc>
<doc id="3055102" url="https://pl.wikipedia.org/wiki?curid=3055102" title="Kalendarium powstania warszawskiego - 29 września">
Kalendarium powstania warszawskiego - 29 września



</doc>
<doc id="3055103" url="https://pl.wikipedia.org/wiki?curid=3055103" title="Peryskop Steinheila">
Peryskop Steinheila

Steinhal Periskop – obiektyw fotograficzny zaprojektowany przez Carla von Steinheila w 1865, pierwszy obiektyw typu peryskop. 
Obiektyw składał się z dwóch identycznych soczewek wypukło-wklęsłych ustawionych symetrycznie po obydwu stronach przesłony. Minimalna wartość przysłony wynosiła 15. Symetryczny układ soczewek i pozycja przesłony eliminuje dystorsję i komę oraz krzywizny pola, ale nie eliminuje aberracji chromatycznej i sferycznej. Pole widzenia obiektywu wynosiło około 90°.

</doc>
<doc id="3055104" url="https://pl.wikipedia.org/wiki?curid=3055104" title="John Victor">
John Victor



</doc>
<doc id="3055107" url="https://pl.wikipedia.org/wiki?curid=3055107" title="Gwara wrocławska">
Gwara wrocławska

Gwara wrocławska (w gwarze "Brasselsche Mundoart"; niem. "Breslauer Mundart, Breslauische Mundart") – dawna gwara dialektu śląskiego języka niemieckiego.
Obszar występowania.
Gwara była używana we Wrocławiu. Po drugiej wojnie światowej, w efekcie wysiedlenia Niemców z okolic Wrocławia, gwara ta jest używana sporadycznie, jedynie we Wrocławiu i przez wysiedloną diasporę. Gwarze tej zagraża wymarcie.

</doc>
<doc id="3055109" url="https://pl.wikipedia.org/wiki?curid=3055109" title="Pałac w Wierzchowie">
Pałac w Wierzchowie

 
Pałac w Wiechrzowie – zabytkowy pałac wybudowany w XIX w. przez hr. Janusza Ilińskiego we wsi Wiechrzów, pod lasem nad rozległym stawem.
Historia.
Syn generała Iwana Fersena w 1802 r. sprzedał dobra w Wiechrzowie Józefowi Augustowi Ilińskiemu (1766–1844) posłowi, tajnemu radcy, senatorowi, generałowi polskiemu i rosyjskiemu. Dobra te, razem z Ilińcami oraz Tajkurami, odziedziczył syn Józefa – hr. Janusz Iliński (1796–1861), senator i kawaler maltański, którego śmierć przerwała budowę pałacu. Ostatnim właścicielem był syn Janusza: hr. Aleksander Iliński, rosyjski pułkownik. On również nie podjął dokończenia dzieła ojca i budowla zaczęła popadać w ruinę.
Architektura.
Napoleon Orda niedokończony pałac uwiecznił na trzech rysunkach. Według nich pałac był budowlą dwukondygnacyjną o bardzo zróżnicowanej bryle, z elementami klasycystycznymi i neogotyckimi. W okolicy pałacu wybudowano dwukondygnacyjną oficynę na planie prostokąta, z wysokimi suterenami.
Park.
Wokół pałacu powstał ogród z parkiem angielskim, przekształcony z lasu przez słynnego ogrodnika Dionizego Miklera, profesora botaniki liceum w Krzemieńcu, twórcę parków i ogrodów na Wołyniu i Podolu.

</doc>
<doc id="3055110" url="https://pl.wikipedia.org/wiki?curid=3055110" title="Chodów (gromada)">
Chodów (gromada)

Chodów (do 30 VI 1968 "Czerwonka") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromada Chodów z siedzibą GRN w Chodowie powstała 1 lipca 1968 w powiecie kutnowskim w woj. łódzkim w związku z przeniesieniem siedziby GRN gromady Czerwonka (do której tego samego dnia przyłączono obszar zniesionej gromady Rdutów) z Czerwonki do Chodowa i zmianą nazwy jednostki na "gromada Chodów".
Gromada przetrwała do końca 1972 roku, czyli do kolejnej reformy gminnej (na uwagę zasługuje fakt że w związku ze zniesieniem gromady Chodów sołectwa Podgajew i Rycerzew weszły w skład powiatu kolskiego w woj. poznańskim). 1 stycznia 1973 w powiecie kutnowskim w woj. łódzkim utworzono gminę Chodów (od 1999 gmina Chodów znajduje się w powiecie kolskim w woj. wielkopolskim).

</doc>
<doc id="3055111" url="https://pl.wikipedia.org/wiki?curid=3055111" title="Tuszyn (gromada w powiecie łódzkim)">
Tuszyn (gromada w powiecie łódzkim)

Tuszyn (do 30 VI 1968 "Kruszów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromada Tuszyn z siedzibą GRN w mieście Tuszynie (nie wchodzącym w jej skład) powstała 1 lipca 1968 w powiecie łódzkim w woj. łódzkim w związku z przeniesieniem siedziby GRN gromady Kruszów z Kruszowa do Tuszyna i zmianą nazwy jednostki na "gromada Tuszyn".
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie łódzkim utworzono gminę Tuszyn (od 1999 gmina Tuszyn znajduje się w powiecie łódzkim wschodnim).

</doc>
<doc id="3055112" url="https://pl.wikipedia.org/wiki?curid=3055112" title="Kutno-Zachód (gromada)">
Kutno-Zachód (gromada)

Kutno-Zachód (do 30 VI 1968 "Kutno") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromada Kutno-Zachód z siedzibą GRN w mieście Kutnie (nie wchodzącym w jej skład) powstała 1 lipca 1968 w powiecie kutnowskim w woj. łódzkim w związku ze zmianą nazwy gromady Kutno na "gromada Kutno-Zachód". Zmiana ta była podyktowna utworzniem w jej sąsiedztwie nowej jednostki o nazwie "gromada Kutno-Wschód" i miała na celu odróżnienie obu jednostek od siebie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie kutnowskim reaktywowano zniesioną w 1954 roku gminę Kutno.
Zobacz też: gromada Kutno (1954-1956), gromada Kutno (1961-1968), gromada Kutno-Wschód.

</doc>
<doc id="3055113" url="https://pl.wikipedia.org/wiki?curid=3055113" title="Iryna Kostiuchenkova">
Iryna Kostiuchenkova



</doc>
<doc id="3055114" url="https://pl.wikipedia.org/wiki?curid=3055114" title="Liliya Nurutdinova">
Liliya Nurutdinova



</doc>
<doc id="3055115" url="https://pl.wikipedia.org/wiki?curid=3055115" title="Słowik (gromada)">
Słowik (gromada)

Słowik (do 31 XII 1969 "Proboszczewice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromada Słowik z siedzibą GRN w Słowiku powstała 1 stycznia 1970 w powiecie łódzkim w woj. łódzkim w związku z przeniesieniem siedziby GRN gromady Proboszczewice z Proboszczewic do Słowika i zmianą nazwy jednostki na "gromada Słowik".
Gromada przetrwała do końca 1972 roku, czyli do kolejnej reformy gminnej.

</doc>
<doc id="3055116" url="https://pl.wikipedia.org/wiki?curid=3055116" title="Układ białowieski">
Układ białowieski



</doc>
<doc id="3055118" url="https://pl.wikipedia.org/wiki?curid=3055118" title="Poddębice (gromada)">
Poddębice (gromada)

Poddębice (do 31 XII 1969 "Praga") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromada Poddębice z siedzibą GRN w mieście Poddębice (nie wchodzącym w jej skład) powstała 1 stycznia 1970 w powiecie poddębickim w woj. łódzkim w związku z przeniesieniem siedziby GRN gromady Praga z Pragi do Poddębic i zmianą nazwy jednostki na "gromada Poddębice".
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie poddębickim reaktywowano zniesioną w 1954 roku gminę Poddębice (do 1954 gmina Poddębice znajdowała się w powiecie łęczyckim).

</doc>
<doc id="3055120" url="https://pl.wikipedia.org/wiki?curid=3055120" title="Oszkowice (gromada 1970–1972)">
Oszkowice (gromada 1970–1972)

Oszkowice (do 31 XII 1969 "Emilianów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromada Oszkowice z siedzibą GRN w Oszkowicach powstała 1 stycznia 1970 w powiecie łowickim w woj. łódzkim w związku z przeniesieniem siedziby GRN gromady Emilianów z Emilianowa do Oszkowic i zmianą nazwy jednostki na "gromada Oszkowice".
Gromada przetrwała do końca 1972 roku, czyli do kolejnej reformy gminnej.
Uwaga: Gromada Oszkowice (o innym składzie) istniała w powiecie łowickim także w latach 1954–61.

</doc>
<doc id="3055121" url="https://pl.wikipedia.org/wiki?curid=3055121" title="Mülhausen">
Mülhausen



</doc>
<doc id="3055142" url="https://pl.wikipedia.org/wiki?curid=3055142" title="Giełda Papierów Wartościowych w Zagrzebiu">
Giełda Papierów Wartościowych w Zagrzebiu

Giełda Papierów Wartościowych w Zagrzebiu () – giełda papierów wartościowych w Chorwacji. Zlokalizowana w stolicy kraju Zagrzebiu, przy ul. Ivana Lučića 2a.
Historia.
Początki.
Pierwsza działalność giełdy w Zagrzebiu miała miejsce w latach 1907 – 1911. Wtedy funkcjonowała ona jako wydział Izby gospodarczej pod nazwą „Wydział dóbr i wartości” (chorw. "Sekcija za robu i vrednote"). Następnie próby wznowienia działalności giełdowej w Zagrzebiu miały miejsce już w roku 1917, jednak było to utrudnione z powodu działań wojennych. Ostatecznie giełda została znów założona po zakończeniu I wojny światowej w 1919 roku. W późniejszych latach kilkukrotnie zmieniała swój adres. W roku 1945 nowe, socjalistyczne władze w Jugosławii zamknęły giełdę w Zagrzebiu.
Giełda dzisiaj.
Giełda, w formie w jakiej istnieje dzisiaj, została utworzona przez 25 banków i dwie firmy ubezpieczeniowe w 1991 roku. W marcu 1994 roku została uruchomiony elektroniczny system obrotu na giełdzie, natomiast w 2007 została połączona z Giełdą Papierów Wartościowych w Varaždinie, stając się jednocześnie jedyną działającą giełdą papierów wartościowych na terenie Chorwacji.
Dzisiaj na zagrzebskiej giełdzie notowanych jest łącznie ponat 150 firm. Giełda działa codziennie w godzinach od 9.00 do 16.30, z wyjątkiem weekendów, oraz świąt.
Indeksy.
Na Giełdzie Papierów Wartościowych w Zagrzebiu są dwa główne typy indeksów:
W indeksie akcji wyróżnione są: CROBEX, CROBEX10, CROBEXindustrija, CROBEXkonstrukt, CROBEXnutris, CROBEXplus, CROBEX TR, CROBEXtransport i CROBEXturist. Indeksy obligacji to: CROBIS i CROBIStr.

</doc>
<doc id="3055145" url="https://pl.wikipedia.org/wiki?curid=3055145" title="International Association of Financial Executives Institutes">
International Association of Financial Executives Institutes

Stowarzyszenie IAFEI (International Association of Financial Executives Institutes) jest apolityczną organizacją non-profit, zrzeszającą instytucje finansistów z różnych krajów. Stowarzyszenie założone w 1969 roku obecnie liczy sobie około 12 000 indywidualnych członków, przede wszystkim CFO. Organizacja powstała w Szwajcarii, a swój sekretariat ma na Filipinach (Makati City).
Historia.
Pierwszy Międzynarodowy Kongres Dyrektorów Finansowych odbył się w 1969 w Marbelli, w Hiszpanii pod przewodnictwem hiszpańskiego Stowarzyszenia Dyrektorów Finansowych AEEF. Podczas konferencji powstała organizacja z siedzibą w Szwajcarii. Następnie podczas drugiego kongresu (Bruksela 1970) 55 przedstawicieli 15 organizacji sfinalizowało utworzenie stowarzyszenia. Założycielami IAFEI były organizacje zrzeszające finansistów z Argentyny, Australii, Belgii, Francji,Niemiec, Włocj, Meksyku, Peru, Filipin, Hiszpanii, Wielkiej Brytanii oraz Stanów Zjednoczonych i Kanady (obecnie: "FEI - Financial Executives International"), które odegrały kluczową rolę. 
Cele.
Celem organizacji jest umożliwienie nawiązywania kontaktów instytucjom członkowskim oraz indywidualnym członkom, zwiększenie świadomości i zrozumienia stosowanych praktyk finansowych oraz ich usprawnianie, a także promowanie zasad etyki i dobrych praktyk w zarządzaniu finansami na całym świecie.
Światowy Kongres IAFEI ("IAFEI World Congress") odbywa się co roku począwszy od 1969. Każdego roku Kongres organizowany jest w innym kraju, na innym kontynencie, przez inną organizację członkowską, która w imieniu IAFEI pełni funkcję gospodarza. 43. Światowy Kongres IAFEI odbył się w połączeniu z "6. CFO Summit Emerging Europe &amp; CIS" 16-17 października 2013 w Warszawie. 44. Kongres IAFEI zostanie zorganizowany w październiku 2014 w Manili pod przewodnictwem filipińskiego Stowarzyszenia Dyrektorów Finansowych FINEX.

</doc>
<doc id="3055148" url="https://pl.wikipedia.org/wiki?curid=3055148" title="Władysław Pałaszewski">
Władysław Pałaszewski

Władysław Pałaszewski (ur. 10 maja 1936 w Obertynie) – polski siatkarz, medalista mistrzostw Polski jako zawodnik, zdobywca czterech tytułów mistrza Polski jako trener (1972 z Resovią, 1980–1982 z Gwardią Wrocław), sędzia siatkarski.
Kariera sportowa.
Zawodnik.
Jego pierwszym klubem była Sparta Legnica, występował także w AZS Wrocław i od 1962 Gwardii Wrocław. Z Gwardią wywalczył wicemistrzostwo Polski w 1964 i brązowy medal mistrzostw Polski w 1965. W 1962 wystąpił w 13 spotkaniach reprezentacji Polski, m.in. na mistrzostwach świata, zajmując z drużyną szóste miejsce.
Trener i sędzia.
W czasie gry w Gwardii był równocześnie trenerem żeńskiej drużyny AZS Wrocław, występującej w II lidze (jego zawodniczką była m.in. Wanda Rutkiewicz). W trakcie sezonu 1964/1965 został trenerem męskiej drużyny Gwardii i poprowadził ją do brązowego medalu mistrzostw Polski w 1965 i 1966. Był także asystentem Stanisława Poburki w trakcie przygotowań reprezentacji Polski seniorek przed Igrzyskami Olimpijskimi w Tokio (1964), a także współpracował z Emilianem Sirackim w reprezentacji Polski juniorów, która na mistrzostwach Europy w 1966 zajęła 10. miejsce. W 1968 został pierwszym trenerem reprezentacji Polski juniorów i zajął z nią w 1969 7. miejsce na mistrzostwach Europy, a w 1971 wywalczył wicemistrzostwo Europy. W składzie tej ostatniej drużyny byli m.in. Wojciech Baranowicz, Mirosław Rybaczewski, Alojzy Świderek i Tomasz Wójtowicz.
W sezonie 1971/1972 został trenerem Resovii i zdobył z nią mistrzostwo Polski w 1972 i wicemistrzostwo Polski w 1973. W latach 1973–1975 nie prowadził żadnego zespołu, natomiast prowadził mecze siatkarskie jako sędzia. W tym charakterze uczestniczył w Igrzyskach Olimpijskich w Montrealu (1976) i prowadził tam finał turnieju kobiecego pomiędzy Japonią i ZSRR. Od 1976 był asystentem Jerzego Suchanka jako II trenera Gwardii Wrocław i zdobył w tym charakterze brązowy medal mistrzostw Polski w 1979. Od sezonu 1979/1980 był pierwszym trenerem Gwardii (z Jerzym Suchankiem jako asystentem) i wywalczył z drużyną mistrzostwo Polski w 1980, 1981 i 1982 oraz wicemistrzostwo Polski w 1983 i 1984. Odszedł ze stanowiska po sezonie 1984/1985, w którym jego drużyna zajęła 8. miejsce. Jego zawodnikami we wrocławskim klubie byli m.in. Wojciech Baranowicz, Marek Ciaszkiewicz, Maciej Jarosz, Ireneusz Kłos, Sławomir Skup, Leszek Milewski i Lech Łasko.
W lipcu 1979 prowadził w pięciu meczach reprezentację Polski seniorów - na towarzyskim turnieju w Berlinie, w zastępstwie Aleksandra Skiby, a na Igrzyskach Olimpijskich w Moskwie (1980) był jego asystentem. W maju 1983 ponownie poprowadził tę drużynę w pięciu spotkaniach - na turnieju w Koszycach, w zastępstwie Huberta Wagnera.
Po zakończeniu kariery trenerskiej pozostał sędzią siatkarskim, pełnił także funkcje kwalifikatora i komisarza zawodów. W siatkówkę grali także jego córka Iwona (reprezentantka Polski juniorek) i syn Tomasz (ligowiec Gwardii Wrocław).
W 1981 został wybrany najlepszym trenerem Dolnego Śląska w Plebiscycie "Słowa Polskiego", a w 2003 uhonorowano go miejscem w Alei Gwiazd Polskiej Siatkówki w Miliczu.

</doc>
<doc id="3055151" url="https://pl.wikipedia.org/wiki?curid=3055151" title="Nylon-6">
Nylon-6



</doc>
<doc id="3055157" url="https://pl.wikipedia.org/wiki?curid=3055157" title="Oblężenie Torunia (1703)">
Oblężenie Torunia (1703)

Oblężenie Torunia – oblężenie, które miało miejsce w dniach 23 maja – 9 października 1703 roku podczas III wojny północnej.
Historia.
W trakcie wojny Toruń opowiedział się po stronie Augusta II. Pierwsze oddziały szwedzkiego króla Karola XII dotarły pod Toruń 23 maja 1703 roku. 26 maja oddziały szwedzkie okrążyły miasto i rozpoczęły blokadę. Od 24 września po otrzymaniu posiłków artyleryjskich Szwedzi rozpoczęli ostrzał, który trwał do 9 października.
Podczas walk w mieście wybuchły pożary; uszkodzeniu uległy m.in. ratusz, Dwór Artusa, katedra św. Janów. W trakcie walk zniszczeniu uległa znaczna część Zamku Dybów. Osłabiona załoga saska i Toruń skapitulowały 14 października.
Po przegranej walce, Toruń musiał zapłacić Szwedom kontrybucję. Wojska szwedzkie przejęły działa miejskie i zniszczyły liczne elementy fortyfikacji: zasypano fosy, wysadzono barbakany – Starotoruński i Chełmiński, narożne basteje – Koci Łeb i Koci Ogon oraz część murów.

</doc>
<doc id="3055159" url="https://pl.wikipedia.org/wiki?curid=3055159" title="Kartometria">
Kartometria

Kartometria – dział kartografii zajmujący się metodami przeprowadzania i analizą dokładności pomiarów różnych obiektów i zjawisk geograficznych na mapach w celu wyznaczenia ich długości, powierzchni, objętości lub innych parametrów, z uwzględnieniem wpływu zniekształceń kartograficznych. Wykonywanie tych obserwacji jest możliwe dzięki osnowie matematycznej. Kartometrię stosuje się m.in. przy obliczaniu powierzchni państw i mórz.

</doc>
<doc id="3055161" url="https://pl.wikipedia.org/wiki?curid=3055161" title="Izopora">
Izopora

Izopora – linia w przedstawieniach graficznych pól magnetycznych, łącząca punkty o jednakowych zmianach wartości wielkości charakteryzujących pole magnetyczne. W technice satelitarnej izopora oznacza linie jednakowego biegu wiekowego, czyli powolnych, o dużych amplitudach zmian głównego pola geomagnetycznego na dużych obszarach.

</doc>
<doc id="3055163" url="https://pl.wikipedia.org/wiki?curid=3055163" title="Pępówka drobna">
Pępówka drobna



</doc>
<doc id="3055164" url="https://pl.wikipedia.org/wiki?curid=3055164" title="Ludo Van Der Linden">
Ludo Van Der Linden

Ludo Van Der Linden (ur. 27 stycznia 1951 w Herentals – zm. 14 grudnia 1983 w Lier) – belgijski kolarz szosowy, dwukrotny medalista mistrzostw świata.
Kariera.
Pierwszy sukces w karierze Ludo Van Der Linden osiągnął w 1970 roku, kiedy zdobył srebrny medal w wyścigu ze startu wspólnego podczas mistrzostw świata w Leicesterze. W zawodach tych wyprzedził go jedynie Duńczyk Jørgen Schmidt, a trzecie miejsce zajął kolejny Belg – Tony Gakens. Na rozgrywanych rok później mistrzostwach świata w Mendrisio wspólnie z Gustaafem Hermansem, Gustaafem Van Cauterem i Louisem Verreydtem zdobył złoty medal w drużynowej jeździe na czas. Na tych samych mistrzostwach był siódmy w wyścigu ze startu wspólnego amatorów. Ponadto w 1970 roku wygrał wyścig Bruksela-Opwijk, Gandawa-Ypres oraz GP Bodson, a także był drugi w klasyfikacji generalnej Ronde van België amatorów. W 1977 roku zajął jedenaste miejsce w klasyfikacji generalnej Vuelta a España. Nigdy nie wystąpił na igrzyskach olimpijskich. Jako zawodowiec startował w latach 1972-1978.

</doc>
<doc id="3055166" url="https://pl.wikipedia.org/wiki?curid=3055166" title="Tony Gakens">
Tony Gakens

Tony Gakens (ur. 27 listopada 1947 w Geetbets) – belgijski kolarz szosowy, brązowy medalista mistrzostw świata.
Kariera.
Największy sukces w karierze Tony Gakens osiągnął w 1970 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Leicester. W zawodach tych wyprzedzili go jedynie Duńczyk Jørgen Schmidt oraz inny Belg - Ludo Van Den Linden. Był to jednak jedyny medal wywalczony przez Gakensa na międzynarodowej imprezie tej rangi. Ponadto wygrał między innymi Omloop der Vlaamse Gewesten w 1970 roku, Omloop der Zuid-West-Vlaamse Bergen w 1971 roku, Halle–Ingooigem w 1972 oraz Omloop Schelde-Durme rok później. W 1970 roku został także wicemistrzem Belgii w wyścigu ze startu wspólnego amatorów. Nigdy nie wystąpił na igrzyskach olimpijskich. Jako zawodowiec startował w latach 1970-1979.

</doc>
<doc id="3055168" url="https://pl.wikipedia.org/wiki?curid=3055168" title="Kopułeczek">
Kopułeczek



</doc>
<doc id="3055169" url="https://pl.wikipedia.org/wiki?curid=3055169" title="Peter Johansson">
Peter Johansson

Peter Johansson – szwedzki żużlowiec.
Złoty medalista młodzieżowych indywidualnych mistrzostw Szwecji (Målilla 1977). Złoty medalista drużynowych mistrzostw Szwecji (1981). Dwukrotny finalista indywidualnych mistrzostw Szwecji (Kumla 1979 – jako rezerwowy, Eskilstuna 1980 – XV miejsce). Dwukrotny finalista mistrzostw Szwecji par klubowych (1978 – VII miejsce, 1982 – VII miejsce).
Reprezentant Szwecji na arenie międzynarodowej. Czterokrotny uczestnik eliminacji indywidualnych mistrzostw świata.
W lidze szwedzkiej reprezentował barwy klubów: Dackarna Målilla (1976–1979), Piraterna Motala (1980) oraz Getingarna Sztokholm (1981).

</doc>
<doc id="3055170" url="https://pl.wikipedia.org/wiki?curid=3055170" title="Lepnica karpacka">
Lepnica karpacka

Lepnica karpacka, lepnica wschodniokarpacka ("Silene nutans" subsp. "dubia" (Herbich) Zapal. – podgatunek lepnicy zwisłej ("Silene nutans"), rośliny z rodziny goździkowatych. We florze Polski opisywany w randze gatunku "Silene dubia".
Rozmieszczenie geograficzne.
Występuje w Karpatach Wschodnich i Południowych oraz w Siedmiogrodzie. W Polsce rośnie tylko w Bieszczadach Zachodnich na Połoninie Bukowskiej na wysokości około 1140 m. Najbliżej tego stanowiska znajdują się populacje w Wyhorlacie na Słowacji (na wysokości 1076 m) oraz na Stince w Górach Bukowskich na Ukrainie.
Biologia i ekologia.
Bylina, hemikryptofit. Rośnie w szczelinach skalnych. Kwitnie od czerwca do lipca. Liczba chromosomów 2n=24.
Zagrożenia i ochrona.
Gatunek umieszczony w Polskiej Czerwonej Księdze Roślin oraz na polskiej czerwonej liście w kategorii VU (narażony). Jedyne w Polsce stanowisko znajduje się na chronionym obszarze Bieszczadzkiego Parku Narodowego, jednak jest to w Polsce gatunek zagrożony, ze względu na niewielką populację oraz jedyne stanowisko, i to w pobliżu szlaku turystycznego. W 2002 r. na stanowisku tym rosło około 100 pędów

</doc>
<doc id="3055171" url="https://pl.wikipedia.org/wiki?curid=3055171" title="Arthur Bowen Davies">
Arthur Bowen Davies

Arthur Bowen Davies (ur. 26 września 1862 w Utice, zm. 24 października 1928 we Florencji) – amerykański malarz i grafik; przedstawiciel modernizmu i symbolizmu. Należał do ugrupowania The Eight, będąc jednym z najbardziej wpływowych jego członków. Członek m.in.: American Association of Painters and Sculptors (w 1912 wybrany na prezesa), National Academy of Design, National Arts Club, New York Watercolor Club Society of Independent Artists (prezes).
Życiorys.
XIX wiek.
Arthur Bowen Davies urodził się jako czwarte z pięciorga dzieci Davida Thomasa, przedsiębiorcy i ministra kościoła metodystów i Phoebe Loakes Davies. W dzieciństwie przejawiał wszechstronne zainteresowania. Gdy miał dziesięć lat, namalował swój pierwszy obraz. W kolejnych latach kopiował obrazy z czasopism. W wieku lat czternastu zaczął w pobliskiej Cazenovia studiować sztukę, biorąc prywatne lekcje u Dwighta Williamsa. W 1878 roku zwiedził wystawę dzieł George’a Innessa w Utice. W 1879 roku rodzina Daviesów z powodu kłopotów ekonomicznych przeniosła się do Chicago. Tam młody Davies uczęszczał przez dwa lata (1880–1881) na zajęcia w Chicago Academy of Design, po czym wyruszył w dwuletnią podróż do południowo-zachodniej części Stanów Zjednoczonych, gdzie pracował jako rysownik i inżynier w Santa Fe Railroad. Po powrocie podjął studia w Art Institute of Chicago, kształcąc się pod kierunkiem Charlesa Abela Corwina. W 1888 roku przeniósł się do Nowego Jorku, gdzie zajął się wykonywaniem ilustracji do magazynów Century i St. Nicholas. Jednocześnie studiował w Art Students League of New York. Jeden z jego nauczycieli, Kenyon Cox, zapoznał go z dziełami Puvis de Chavannes’a, które wywarły silny wpływ na jego twórczość. Później Davies studiował rzeźbę pod kierunkiem Augustusa Saint-Gaudensa. W 1890 roku spotkał Virginię Meriwether Davis, z którą w lipcu 1892 roku ożenił się. Oboje interesowali się sztuką, muzyką i literaturą. Wkrótce po ślubie przenieśli się do miejscowości Congers, położonej na północ od Nowego Jorku. Do tego momentu Davies był, pod względem umiejętności malarskich, w dużej mierze samoukiem; pewne, bardziej formalne elementy, które przyswoił sobie w okresach nauki, wzmocniły zasób jego naturalnych zdolności. W 1893 roku Davies wyjechał do Włoch. Jego podróż sponsorował przedsiębiorca i kolekcjoner Benjamin Altman, widzący w młodym artyście potencjalny talent, który należy rozwijać.
W 1893 roku w Keppel Galleries w Nowym Jorku miała miejsce wystawa litografii Daviesa, a dwa lata później chicagowski oddział tej galerii zorganizował pierwszą indywidualną wystawę jego obrazów. W 1896 roku Davies nawiązał kontakt z Williamem Mackbetem, właścicielem Macbeth Gallery, z którą był związany do 1919 roku. W tym samym roku Mackbeth zorganizował pierwszą indywidualną wystawę prac Daviesa. W 1897 roku artysta wyjechał za granicę, podróżując po Włoszech, Afryce Północnej i Hiszpanii.
XX wiek.
Około 1900 roku Davies opuścił żonę i zaczął spędzać więcej czasu w Nowym Jorku, gdzie przy 237 Fifth Avenue (w tym samym kompleksie budynków co Mackbeth Gallery) założył swoją pracownię. Jego dzieła zaczęły zwracać uwagę zwiedzających. W 1902 roku artysta poznał modelkę Ednę Potter. Trzy lata później oboje zaczęli żyć razem jako fikcyjne małżeństwo pod przybranym nazwiskiem Mr. and Mrs. David A. Owen zachowując tę tożsamość aż do końca życia Daviesa. W 1904 roku w National Arts Club w Nowym Jorku zorganizowana została wystawa, w której obok Daviesa udział wzięli: Robert Henri, William Glackens, George Luks, John French Sloan i Maurice Brazil Prendergast; po kilku latach artyści ci, w poszerzonym składzie, utworzyli ugrupowanie The Eight (Ośmiu). W 1905 roku Davies wyjechał na zachód Ameryki podróżując przez Kolorado, Kalifornię, Oregon i Waszyngton do Kanady. Zainspirowany kalifornijskimi sekwojami w zaczął w swoich obrazach przedstawiać postacie kobiece o wydłużonych proporcjach.
Davies uczestniczył w corocznych, organizowanych przez National Academy of Design wystawach. W 1908 roku razem z kolegami rzucił wyzwanie zachowawczej polityce Akademii organizując wspólnie z nimi w Macbeth Gallery niezależną wystawę The Eight.
Wystawa okazała się przełomem, dzięki któremu grupa nowo powstała grupa Ośmiu zdobyła rozgłos. Ich prace zostały następnie pokazane w Pennsylvania Academy of the Fine Arts, Art Institute of Chicago oraz, w roku następnym, w siedmiu innych miastach. Choć Davies był członkiem Ośmiu, zachował własną stylistykę, odmienną od miejskiego realizmu, typowego zarówno dla tego ugrupowania, jak i dla Ashcan School. W 1909 roku Lillie P. Bliss, córka sekretarza zasobów wewnętrznych Stanów Zjednoczonych Corneliusa Newtona Blissa zakupiła jeden z obrazów Daviesa stając się wkrótce jego konsultantką i założycielką jednej z najświetniejszych kolekcji sztuki nowoczesnej w Ameryce na początku XX wieku. 19 grudnia 1911 roku na zebraniu założycielskim Association of American Painters and Sculptors Davies został wybrany na prezesa tego stowarzyszenia. Na stanowisku tym dał się poznać jako aktywny promotor sztuki nowoczesnej: postimpresjonizmu, kubizmu, dadaizmu i ekspresjonizmu.
Po 1913 roku Davies, dzięki swemu talentowi i odniesionemu sukcesowi oraz koneksjom z wpływowymi sponsorami stał się uznaną osobistością w świecie sztuki. W 1913 roku podjął się organizacji wystawy Armory Show, pomyślanej jako kompleksowy przegląd sztuki współczesnej, pierwszy w tej skali w Ameryce. Około siedemdziesiąt tysięcy zwiedzających wystawę świadczyło o żywym zainteresowaniu sztuką. Poprzez wystawienie dzieł sztuki europejskiej i amerykańskiej Davies chciał ukształtować gust artystyczny w taki sposób, aby podkreślić wkroczenie amerykańskich artystów do świata sztuki współczesnej. Jednak jego sposób organizacji wystawy spotkał się z mieszanymi reakcjami; niektórzy wyrażali krytyczne opinie, że Armory Show, zamiast podkreślić amerykański postęp w sztuce, ponownie przywrócił poczucie niższości wśród miejscowych artystów.
W okresie po Armory Show w twórczości Daviesa zaznaczył się wpływ kubizmu, futuryzmu i niemieckiego ekspresjonizmu. Jednak po 1918 roku artysta powrócił do swojego wcześniejszego romantycznego sposobu malowania, uważając modernizm za zbyt odległy od subiektywnego odczucia. Podczas swych corocznych wyjazdów do Włoch Davies zaczął specjalizować się w przedstawianiu terenów wiejskich północnych Włoch; w namalowanych wówczas przez niego pejzażach wielokrotnie pojawiał się jego charakterystyczny, ulubiony motyw – skalisty szczyt górski we włoskich Apeninach. Artysta malował w tym czasie głównie w akwarele i pastele, które doskonale odpowiadały jego wyrazistemu i marzycielskiemu stylowi i w ramach których stworzył jedne ze swych najlepszych i najbardziej innowacyjnych dzieł.
W 1924 Davies wykonał zestaw murali dla International House w Nowym Jorku. W tym samym roku również ukazał się zbiór jego esejów o sztuce, opracowany między innymi przez Dwighta Williamsa i Royala Cortissoza. Pod koniec życia artysta zainteresował się rzemiosłem artystycznym zajmując się projektowaniem dywanów i gobelinów. Zmarł w 1928 roku we Florencji. Dwa lata po jego śmierci Metropolitan Museum of Art zorganizował poświęconą mu pamiątkową wystawę.
Działalność kolekcjonerska.
Davies był zapalonym kolekcjonerem. Z biegiem lat zgromadził prawie 500 prac, zarówno artystów europejskich (William Blake, Georges Braque, Edgar Degas, André Derain, Juan Gris, Fernand Léger, Aristide Maillol, Camille Pissarro, Auguste Rodin, Georges Seurat, Paul Signac), jak i amerykańskich (George Bellows, Patrick Henry Bruce, Winslow Homer, George Luks, John Marin, Maurice Brazil Prendergast, Albert Pinkham Ryder, Charles Sheeler, Joseph Stella, Max Weber, Stanton Macdonald-Wright). Oprócz malarstwa kolekcjonował też rzeźbę grecką i rzymską, ceramikę perską i mezopotamską oraz koptyjskie, flamandzkie i angielskie gobeliny.
Twórczość.
Podczas swojej kariery artystycznej Davies stworzył oprócz obrazów olejnych także szereg prac z brązu i drewna oraz liczne litografie, akwatinty i akwaforty. Davies, malarz-wizjoner tańczących aktów w mitycznych pejzażach, zajmuje ważną pozycję w sztuce amerykańskiej. Jego płótna, określane często jako „dekoracyjne”, przedstawiają arkadyjskie pejzaże wypełnione, na podobieństwo Botticellego, tańczącymi aktami i mitycznymi jednorożcami. Uważa się, że malowidła te mieszczą się w tradycji symbolizmu i są porównywalne z dziełami Puvis de Chavannes’a. W latach 90. XIX wieku Davies malował tradycyjne pejzaże i romantyczne ujęcia wnętrz, zwykle z postacią kobiecą jako motywem.
Davies w swojej sztuce przekraczał wiele granic. Malując motywy zaczerpnięte z dawnych mitów i legend traktował je nie jako ilustracje tychże mitów, ale ukazywał je z pozycji uczestnika lub obserwatora przedstawionego zdarzenia; niwelując różnicę czasu i miejsca eksplorował poszczególne ich aspekty w sposób odmienny od związanych z nimi opowiadań. Również malując akty zrezygnował z podejścia akademickiego na rzecz postawy symbolisty, który traktuje formę aktu jako abstrakcyjne ucieleśnienie ideałów i używa jej do odkrywania piękna, wdzięku, ruchu i emocji. Portretowaną postać przedstawiał jako wyraz zmysłowej wolności życia, które uznane zostało za nowoczesne. Artysta podziwiał sztukę Alberta Pinkhama Rydera i George’a Innessa i naśladował ich spuściznę, jeśli chodzi o sposób przedstawienia świata niewidzialnego, znajdującego się poza granicami percepcji wzrokowej. Zarazem znajdował inspirację w sobie, nie wyrażając szczególnych religijnych wierzeń ani nie przyjmując mentorskiej postawy. Łączył w wygodny dla siebie sposób realne postacie z elementami zaczerpniętymi z krainy fantazji. W pierwszej dekadzie XX wieku ważny wpływ na jego sztukę wywarł modernizm, ale i w tym wypadku artysta dostosował jego założenia do własnych, specyficznych wizji. Nawet kiedy został członkiem ugrupowania Ośmiu, zachował własny indywidualizm twórczy. Zarazem doceniał rolę awangardy w sztuce, wspierając młodszych artystów jak Marsden Hartley czy Alfred Henry Maurer. Jego życie osobiste przypominało jego sztukę – i tu i tam artysta pragnął żyć w świecie fantazji. W świecie realnym prowadził jednocześnie podwójne życie: z jednej strony nieudane małżeństwo z Virginią Meriwether, z którą miał dwóch synów i drugi związek z Edną Potter Owen, z którą miał córkę i której nazwisko przyjął (jako David A. Owen).
Zbiory.
Dzieła Daviesa znajdują się w czołowych amerykańskich muzeach jak: Art Institute of Chicago, Brooklyn Museum, Butler Institute of American Art, Carnegie Museum of Art, Cincinnati Art Museum, Delaware Art Museum, Detroit Institute of Arts, Indianapolis Museum of Art, Los Angeles County Museum of Art, Metropolitan Museum of Art, Minneapolis Institute of Art, Museum of Fine Arts w Bostonie, Museum of Modern Art, National Gallery of Art, Pennsylvania Academy of the Fine Arts, Philadelphia Museum of Art, Phillips Collection, Smithsonian American Art Museum and the Renwick Gallery, Wadsworth Atheneum, Whitney Museum of American Art i Yale University Art Gallery.

</doc>
<doc id="3055172" url="https://pl.wikipedia.org/wiki?curid=3055172" title="Silene dubia">
Silene dubia



</doc>
<doc id="3055173" url="https://pl.wikipedia.org/wiki?curid=3055173" title="Bractwa i kluby studentek">
Bractwa i kluby studentek



</doc>
<doc id="3055174" url="https://pl.wikipedia.org/wiki?curid=3055174" title="Uno Johansson">
Uno Johansson

Uno Johansson (ur. 30 listopada 1956 w Vetlandzie) – szwedzki żużlowiec.
Srebrny medalista młodzieżowych indywidualnych mistrzostw Szwecji (Målilla 1977). Ośmiokrotny medalista drużynowych mistrzostw Szwecji: trzykrotnie złoty (1980, 1983, 1984) oraz pięciokrotnie srebrny (1977, 1978, 1979, 1981, 1982). Czterokrotny finalista indywidualnych mistrzostw Szwecji (Eskilstuna 1978 – XIII miejsce, Kumla 1979 – XIII miejsce, Eskilstuna 1982 – IX miejsce, Mariestad 1983 – X miejsce). Dwukrotny finalista mistrzostw Szwecji par klubowych (1982 – IV miejsce, 1983 – V miejsce). Srebrny medalista drużynowych mistrzostw Wielkiej Brytanii (1978).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Elgane 1983 – XIII miejsce w finale skandynawskim).
W lidze szwedzkiej reprezentował barwy klubów: Njudungarna Vetlanda (1977–1984), Dackarna Målilla (1985–1986) oraz Brassarna Nässjö (1987–1988), natomiast w brytyjskiej – Belle Vue Aces (1978) oraz Reading Racers (1982).

</doc>
<doc id="3055177" url="https://pl.wikipedia.org/wiki?curid=3055177" title="Åke Fridell">
Åke Fridell



</doc>
<doc id="3055178" url="https://pl.wikipedia.org/wiki?curid=3055178" title="Ake Fridell">
Ake Fridell



</doc>
<doc id="3055179" url="https://pl.wikipedia.org/wiki?curid=3055179" title="Młodzieżowe Indywidualne Mistrzostwa Szwecji na Żużlu 1976">
Młodzieżowe Indywidualne Mistrzostwa Szwecji na Żużlu 1976

Młodzieżowe Indywidualne Mistrzostwa Szwecji na Żużlu 1976 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1976. Tytuł wywalczył Tommy Karlsson.

</doc>
<doc id="3055180" url="https://pl.wikipedia.org/wiki?curid=3055180" title="Gustaaf Van Roosbroeck">
Gustaaf Van Roosbroeck

Gustaaf Van Roosbroeck (ur. 16 maja 1948 w Hulshout) – belgijski kolarz szosowy, brązowy medalista mistrzostw świata.
Kariera.
Największy sukces w karierze Gustaaf Van Roosbroeck osiągnął w 1969 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Brnie. W zawodach tych wyprzedzili go jedynie Duńczyk Leif Mortensen oraz kolejny Belg - Jean-Pierre Monseré. Był to jednak jedyny medal wywalczony przez Van Roosbroecka na międzynarodowej imprezie tej rangi. Ponadto wygrał między innymi Grote Scheldeprijs w 1971 roku, Kuurne-Bruksela-Kuurne i Grand Prix de Denain w 1972 roku, Prix national de clôture w latach 1972 i 1973, Nokere Koerse w 1978 roku oraz Dwars door Vlaanderen i Driedaagse van De Panne-Koksijde w 1979 roku. Dwukrotnie startował w Tour de France, najlepszy wynik osiągając w 1974 roku, kiedy zajął 63. miejsce. W 1973 roku wystartował w Giro d'Italia wygrywając jeden etap, ale wycofał się przed końcem wyścigu. Nigdy nie wystąpił na igrzyskach olimpijskich. Jako zawodowiec startował w latach 1969-1981.

</doc>
<doc id="3055181" url="https://pl.wikipedia.org/wiki?curid=3055181" title="Åke Fridell (żużlowiec)">
Åke Fridell (żużlowiec)

Åke Fridell – szwedzki żużlowiec.
Dwukrotny fimalista młodzieżowych indywidualnych mistrzostw Szwecji (Sztokholm 1975 – VII miejsce, Gislaved 1976 – IV miejsce). Sześciokrotny medalista drużynowych mistrzostw Szwecji: dwukrotnie srebrny (1976, 1988) oraz czterokrotnie brązowy (1977, 1986, 1987, 1989). Dwukrotny finalista indywidualnych mistrzostw Szwecji) Eskilstuna 1978 – XIV miejsce, Mariestad 1983 – XIV miejsce). Dwukrotny finalista mistrzostw Szwecji par klubowych (1981 – V miejsce, 1983 – VI-VII miejsce).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Norrköping 1979 – XIII miejsce w finale skandynawskim).
W lidze szwedzkiej reprezentował barwy klubów: Jamtarna Östersund (1972–1975) oraz Indianerna Kumla (1976–1989).

</doc>
<doc id="3055183" url="https://pl.wikipedia.org/wiki?curid=3055183" title="Tommy Karlsson">
Tommy Karlsson



</doc>
<doc id="3055184" url="https://pl.wikipedia.org/wiki?curid=3055184" title="Zygmunt Gryczyński">
Zygmunt Gryczyński

Zygmunt (Karol) Gryczyński (ur. 1958) – fizyk, profesor Texas Christian University.
Życiorys.
Był uczestnikiem olimpiady fizycznej w 1976 roku I i II st. w Szczecinie. Ukończył w roku 1977 łobeskie liceum i tutaj zdał maturę. Studiował na Uniwersytecie Gdańskim, gdzie uzyskał w roku 1982 tytuł magistra fizyki, a w roku 1987 tytuł "doktor filozofii, spektroskopii". Członek Polskiego Towarzystwa Biofizycznego.
Praca zawodowa.
Pozycja zawodowa i zatrudnienie:

</doc>
<doc id="3055185" url="https://pl.wikipedia.org/wiki?curid=3055185" title="Luis Carlos Florès">
Luis Carlos Florès

Luis Carlos Florès (ur. 28 października 1950) – brazylijski kolarz szosowy, srebrny medalista mistrzostw świata. 
Kariera.
Największy sukces w karierze Luis Carlos Florès osiągnął w 1968 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Montevideo. W zawodach tych wyprzedził go jedynie Włoch Vittorio Marcelli, a trzecie miejsce zajął Szwed Erik Pettersson. Był to jednak jedyny medal wywalczony przez Florèsa na międzynarodowej imprezie tej rangi. W 1971 roku zdobył srebrny medal w tej samej konkurencji podczas igrzysk panamerykańskie w Cali. W latach 1970 i 1971 zajmował trzecie miejsce w klasyfikacji generalnej Vuelta Ciclista del Uruguay. W 1972 roku wystartował w wyścigu ze startu wspólnego na igrzyskach olimpijskich w Monachium, jednak nie ukończył rywalizacji.

</doc>
<doc id="3055188" url="https://pl.wikipedia.org/wiki?curid=3055188" title="Lepnica gajowa">
Lepnica gajowa

Lepnica gajowa "Silene italica" subsp."nemoralis" (Waldst. &amp; Kit.) Nyman – podgatunek "Silene italica", rośliny z rodziny goździkowatych. We florze Polski opisywany w randze gatunku "Silene nemoralis" Waldst. &amp; Kit..
Rozmieszczenie geograficzne.
Występuje w Europie Środkowej oraz górach Europy Południowej. W Polsce rośnie w Pieninach, Skalicach Spiskich i Beskidzie Wyspowym. W Pieninach Środkowych i Pieninach Spiskich jest pospolita, w Małych Pieninach została znaleziona tylko w Wąwozie Homole. W Skalicach Spiskich opisano dwa stanowiska we wschodniej części Niedzicy. W 1998 r. opisano jej stanowisko w miejscowości Krasne Potockie.
Biologia i ekologia.
Roślina dwuletnia lub bylina, hemikryptofit. Rośnie w murawach naskalnych. W Pieninach występuje na wysokości 450-95- m n.p.m. Kwitnie od czerwca do sierpnia, zapylana jest przez owady. Liczba chromosomów 2n=24.

</doc>
<doc id="3055189" url="https://pl.wikipedia.org/wiki?curid=3055189" title="Silene nemoralis">
Silene nemoralis



</doc>
<doc id="3055190" url="https://pl.wikipedia.org/wiki?curid=3055190" title="Tommy Karlsson (żużlowiec)">
Tommy Karlsson (żużlowiec)

Tommy Karlsson – szwedzki żużlowiec.
Złoty medalista młodzieżowych indywidualnych mistrzostw Szwecji (Gislaved 1976). Brązowy medalista drużynowych mistrzostw Szwecji (1980). 
Reprezentant Szwecji na arenie międzynarodowej. Dwukrotny uczestnik eliminacji indywidualnych mistrzostw świata.
W lidze szwedzkiej reprezentował barwy klubu Lejonen Gislaved (1975–1980).

</doc>
<doc id="3055191" url="https://pl.wikipedia.org/wiki?curid=3055191" title="Jan Davidsson">
Jan Davidsson

Jan Davidsson (ur. 18 października 1956 w Motali) – szwedzki żużlowiec, ojciec Daniela i Jonasa Davidssonów – również żużlowców.
Brązowy medalista młodzieżowych indywidualnych mistrzostw Szwecji (Gislaved 1976). Brązowy medalista drużynowych mistrzostw Szwecji (1979). Trzykrotny finalista indywidualnych mistrzostw Szwecji (Kumla 1977 – XVI miejsce, 
Mariestad 1983 – XIII miejsce, Karlstad 1984 – IX miejsce). Dwukrotny finalista mistrzostw Szwecji par klubowych (1982 – VI miejsce, 1984 – VI miejsce). 
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Linköping 1980 – VII miejsce w półfinale szwedzkim).
W lidze szwedzkiej reprezentował barwy klubów: Piraterna Motala (1974–1978), Örnarna Mariestad (1979–1983) oraz Indianerna Kumla (1984–1985), natomiast w brytyjskiej – Eastbourne Eagles (1980).

</doc>
<doc id="3055193" url="https://pl.wikipedia.org/wiki?curid=3055193" title="Thord Löwdin">
Thord Löwdin

Thord Löwdin (zm. w 1984) – szwedzki żużlowiec.
Dwukrotny medalista młodzieżowych indywidualnych mistrzostw Szwecji: srebrny (Sztokholm 1975) oraz brązowy (Gislaved 1974).
Uczestnik szwedzkich eliminacji indywidualnych mistrzostw świata (Målilla 1978 – X miejsce w półfinale szwedzkim).
W lidze szwedzkiej reprezentował barwy klubu Masarna Avesta (1972–1984). 
Zginął w wyniku obrażeń odniesionych podczas upadku na treningu na torze w Aveście.

</doc>
<doc id="3055194" url="https://pl.wikipedia.org/wiki?curid=3055194" title="Thord Lowdin">
Thord Lowdin



</doc>
<doc id="3055195" url="https://pl.wikipedia.org/wiki?curid=3055195" title="Cmentarz Św. Stanisława w Skierniewicach">
Cmentarz Św. Stanisława w Skierniewicach



</doc>
<doc id="3055196" url="https://pl.wikipedia.org/wiki?curid=3055196" title="Yolanda Soler">
Yolanda Soler

Yolanda Soler Grajera (ur. 9 stycznia 1971), hiszpańska judoczka. Brązowa medalistka olimpijska z Atlanty.
Walczyła w wadze ekstralekkiej (do 48 kg). Zawody w 1996 były jej drugimi igrzyskami olimpijskimi, debiutowała w 1992 w Barcelonie. Była medalistką mistrzostw kontynentu (trzy razy złoto - 1994, 1995, 1996, srebro w 1992, brąz w 1991 i 1998) i wielokrotną medalistką mistrzostw kraju, m.in. 5 razy zostawała mistrzynią kraju seniorów.

</doc>
<doc id="3055197" url="https://pl.wikipedia.org/wiki?curid=3055197" title="Claude Guyot">
Claude Guyot

Claude Guyot (ur. 16 stycznia 1947 w Savigny-sur-Orge) – francuski kolarz szosowy, srebrny medalista mistrzostw świata.
Kariera.
Największy sukces w karierze Claude Guyot osiągnął w 1967 roku, kiedy zdobył srebrny medal w wyścigu ze startu wspólnego amatorów podczas mistrzostw świata w Heerlen. W zawodach tych wyprzedził go jedynie Brytyjczyk Graham Webb, a trzecie miejsce zajął Holender René Pijnen. Był to jednak jedyny medal wywalczony przez Guyota na międzynarodowej imprezie tej rangi. Ponadto w 1966 roku wygrał wyścig Paryż-Ezy oraz kryteria w Auxerre w 1968 roku oraz Pléneuf w 1969 roku. Nigdy nie wystąpił na igrzyskach olimpijskich. Jako zawodowiec startował w latach 1968-1970.

</doc>
<doc id="3055198" url="https://pl.wikipedia.org/wiki?curid=3055198" title="Młodzieżowe Indywidualne Mistrzostwa Szwecji na Żużlu 1975">
Młodzieżowe Indywidualne Mistrzostwa Szwecji na Żużlu 1975

Młodzieżowe Indywidualne Mistrzostwa Szwecji na Żużlu 1975 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1975. Tytuł wywalczył Bo Jansson. 

</doc>
<doc id="3055199" url="https://pl.wikipedia.org/wiki?curid=3055199" title="Franciszek Grochalski">
Franciszek Grochalski

Franciszek Grochalski (ur. 2 grudnia 1912 w Wołczkowie, zm. 1 listopada 1967 w Łodzi) – polski polityk ruchu ludowego, poseł na Sejm PRL III i IV kadencji.
Biogram.
Syn Michała i Katarzyny. W 1931 ukończył Państwowe Gimnazjum w Tłumaczu i wstąpił na Wydział Humanistyczny Uniwersytetu Jana Kazimierza we Lwowie. Ze względu na trudną sytuację materialną, po roku nauki przerwał studia i powrócił do rodzinnej wsi. W 1932 rozpoczął działalność polityczno-społeczną, organizując lokalne struktury Stronnictwa Ludowego oraz koło Związku Młodzieży Wiejskiej RP „Wici”. W latach 1932–1933 pełnił funkcję sekretarza Zarządu Powiatowego SL na powiat stanisławowski z siedzibą w Mariampolu. W 48 Pułku Piechoty odbył czynną służbę wojskową w latach 1933–1934 i Dywizyjny Kurs Podchorążych w Stanisławowie. Za udział w organizowanych strajkach chłopskich, wiecach i zebraniach był zatrzymywany w aresztach prewencyjnych i karany administracyjnie. W styczniu 1936 przeniósł się na Wołyń, pracując w charakterze instruktora przysposobienia rolniczego i praktykanta w starostwach powiatowych w Łucku i Lubomlu. Zmobilizowany do wojska w sierpniu 1939, brał udział w walkach z Niemcami. We wrześniu dostał się do niewoli i przebywał w obozach Oflag X-A Itzehoe, Stalag X B Sandbostel, Oflag X-C Lubeka oraz Oflag VI B Doessel. Należał w obozach do tajnej grupy inteligencji ludowej i utrzymywał kontakty z inż. Kazimierzem Nafalskim, Stanisławem Morawskim oraz Adamem Rażackim. Po zakończeniu II wojny światowej pracował w obozie wysiedleńców w Wewelsburgu, gdzie prowadził akcję za powrotem do kraju. W styczniu 1946 przybył do Brzegu, gdzie pracował jako referent społeczno-polityczny w starostwie powiatowym, a potem był prezesem zarządu powiatowego Związku Samopomocy Chłopskiej i przewodniczącym Powiatowej Rady Narodowej do 1947.
W 1947 inspektor, a do 1949 przewodniczący Wojewódzkiej Rady Narodowej we Wrocławiu, był prezesem zarządu wojewódzkiego Chłopskiego Towarzystwa Przyjaciół Dzieci. Do 1950 przewodniczący WRN w Krakowie, następnie przewodniczący prezydium WRN w Łodzi (1950–1952), Zielonej Górze (1952–1954) i Koszalinie (1954–1955) oraz ponownie w Łodzi (1958–1967). Od 1955 do 1958 dyrektor departamentu w Ministerstwie Gospodarki Komunalnej.
Od marca 1946 był członkiem „lubelskiego” SL, w którym od 1948 był prezesem Zarządu Wojewódzkiego we Wrocławiu, pełnił również funkcję przewodniczącego komisji rewizyjnej ZW. Od 1948 do 1949 członek Rady Naczelnej SL, w 1949 prezes ZW SL w Krakowie. Wstąpił do Zjednoczonego Stronnictwa Ludowego. W ZSL był wiceprzewodniczącym (1949–1950), wiceprezesem (1950–1952) i członkiem prezydium Wojewódzkiego Komitetu Wykonawczego i przewodniczącym Wojewódzkiej Komisji Kontroli Stronnictwa w Łodzi (1951–1952), a od 1959 do 1967 wiceprezesem Wojewódzkiego Komitetu. Prezes WKW ZSL w Zielonej Górze (1952–1954) i Koszalinie (1954–1956). Zastępca członka Naczelnego Komitetu Wykonawczego i sekretarz Rady Naczelnej NKW partii (1949–1956). Członek prezydium Głównej Komisji Rewizyjnej Naczelnego Komitetu ZSL (1956–1964), a od 1959 jej wiceprzewodniczący, od 1958 do 1959 kierownik zespołu rad narodowych NK, w latach 1964–1969 członek NK.
W 1961 i 1965 uzyskiwał mandat posła na Sejm PRL III i IV kadencji z okręgów kolejno Sieradz i Kutno. Zasiadał w Komisji Budownictwa i Gospodarki Komunalnej, zmarł w trakcie IV kadencji.
Pochowany na Cmentarzu Komunalnym Doły w Łodzi.

</doc>
<doc id="3055200" url="https://pl.wikipedia.org/wiki?curid=3055200" title="Świat króla Artura. Maladie.">
Świat króla Artura. Maladie.



</doc>
<doc id="3055202" url="https://pl.wikipedia.org/wiki?curid=3055202" title="Blok małopolski">
Blok małopolski

Blok małopolski (masyw małopolski, krakowidy) − jednostka geologiczna położona w południowo-wschodniej Polsce (Wyżyna Małopolska, Kotlina Sandomierska i Beskidy) oraz na zachodniej Ukrainie, fragment paleozoicznej platformy zachodnioeuropejskiej.
Jest to jednostka głębokiego podłoża, zalegająca pod zapadliskiem górnośląskim, znana jedynie z badań geofizycznych i głębokich wierceń.
Zbudowany jest ze skał metamorficznych i magmowych wieku prekambryjskiego oraz zalegających wyżej skał osadowych starszego paleozoiku.
Od północnego wschodu graniczy z pasmem fałdowym Gór Świętokrzyskich, a od południowego zachodu z blokiem górnośląskim.
Granicę między blokiem małopolskim a górnośląskim wyznacza strefa tektoniczna Kraków-Lubliniec.
Blok małopolski wraz z pasmem fałdowym Gór Świętokrzyskich tworzą pokaźną strukturę antyklinorialną.

</doc>
<doc id="3055203" url="https://pl.wikipedia.org/wiki?curid=3055203" title="Wiśniewski (Ramułt odmienny)">
Wiśniewski (Ramułt odmienny)



</doc>
<doc id="3055204" url="https://pl.wikipedia.org/wiki?curid=3055204" title="Les West">
Les West

"Les West, właśc. Leslie George West"' (ur. 11 listopada 1943 w Stoke-on-Trent) – brytyjski kolarz szosowy, srebrny medalista mistrzostw świata.
Kariera.
Największy sukces w karierze Leslie West osiągnął w 1966 roku, kiedy zdobył srebrny medal w wyścigu ze startu wspólnego amatorów podczas mistrzostw świata w Nürburgu. W zawodach tych wyprzedził go jedynie Holender Evert Dolman, a trzecie miejsce zajął Duńczyk Willy Skibby. Był to jednak jedyny medal wywalczony przez Westa na międzynarodowej imprezie tej rangi. Ponadto wygrał Star Trophy w 1965 roku, Milk Race w latach 1965 i 1967, Irish Sea Tour of the North w 1968 roku oraz Isle of Wight Tour w latach 1969 i 1979. Dwukrotnie zdobywał złote medale mistrzostw Wielkiej Brytanii w wyścigu ze startu wspólnego zawodowców: w 1970 i 1975 roku. W 1976 roku wystartował także w tej samej konkurencji na igrzyskach olimpijskich w Montrealu, ale nie zdołał ukończyć rywalizacji. Jako zawodowiec startował w latach 1969-1979.

</doc>
<doc id="3055205" url="https://pl.wikipedia.org/wiki?curid=3055205" title="Wiśniewski II">
Wiśniewski II

Wiśniewski − polski herb szlachecki, herb własny, znany z jedynej pieczęci. 
Opis herbu.
Opis herbu z wykorzystaniem klasycznych zasad blazonowania:
"W polu srebrna podkowa barkiem do góry postawiona, podkowa przeszyta na ukos trzema srebrnymi strzałami, strzały skierowane grotami do góry Klejnot – nieznany.Labry – kolor nieznany"
Wzmianki heraldyczne.
Herb ten wzmiankuje i umieścił jego czarno-biały wizerunek Wiktor Wittyg w herbarzu "Nieznana szlachta i jej herby":
Tadeusz Gajl umieścił wizerunek tego herbu w tablicach herbowych w "Herbarzu Polskim".
Herbowni.
Jedna rodzina herbownych:
Wiśniewski.

</doc>
<doc id="3055210" url="https://pl.wikipedia.org/wiki?curid=3055210" title="Mikko Niskanen">
Mikko Niskanen

Mikko Johannes Niskanen (ur. 31 stycznia 1929 w Äänekoskach, zm. 25 listopada 1990 w Helsinkach) – fiński aktor, producent, reżyser i scenarzysta. Na przestrzeni lat 1956–1988 wyreżyserował ponad 45 filmów. Jego film "Pojat" z 1962 roku rywalizował na 3. Międzynarodowym Festiwalu Filmowym w Moskwie.

</doc>
<doc id="3055213" url="https://pl.wikipedia.org/wiki?curid=3055213" title="Giełda Papierów Wartościowych Czarnogóry">
Giełda Papierów Wartościowych Czarnogóry

Giełda Papierów Wartościowych w Podgoricy (, ) – giełda papierów wartościowych w Czarnogórze; mieszcząca się w stolicy kraju Podgoricy, adres ul. Moskovska77.

</doc>
<doc id="3055214" url="https://pl.wikipedia.org/wiki?curid=3055214" title="Willy Skibby">
Willy Skibby

Willy Skibby (ur. 20 lutego 1942 w Stilling) – duński kolarz szosowy, brązowy medalista mistrzostw świata.
Kariera.
Największy sukces w karierze Willy Skibby osiągnął w 1966 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Nürburgu. W zawodach tych wyprzedzili go jedynie Holender Evert Dolman oraz Brytyjczyk Leslie West. Był to jednak jedyny medal wywalczony przez Skibby'ego na międzynarodowej imprezie tej rangi. W tym samym roku zdobył wicemistrzostwo kraju w tej konkurencji. W 1976 roku wystartował także w wyścigu ze startu wspólnego na igrzyskach olimpijskich w Montrealu, ale nie zdołał ukończyć rywalizacji.
Jego dzieci: Jesper i Karina również uprawiały kolarstwo.

</doc>
<doc id="3055220" url="https://pl.wikipedia.org/wiki?curid=3055220" title="Zamiana ciał">
Zamiana ciał

Zamiana ciał (org. "The Change-Up") – amerykański film komediowy z 2011 roku w reżyserii Davida Dobkina.
Opis fabuły.
Mitch i Dave są przyjaciółmi od czasów dzieciństwa, ale prowadzą odmienne życie. Dave jest szanowanym prawnikiem i ojcem rodziny, a Mitch pozostał dużym chłopcem bez stałej pracy. Pewnego dnia, po wspólnie spędzonej zabawie budzą się w nieswoich ciałach. Po początkowym zadowoleniu nową sytuacja odkrywają, że życie każdego z nich nie było tak idealne, jak się wydawało.

</doc>
<doc id="3055226" url="https://pl.wikipedia.org/wiki?curid=3055226" title="Alfabetyzm wizualny">
Alfabetyzm wizualny

Alfabetyzm wizualny (ang. "visual literacy") – umiejętność interpretacji oraz posługiwania się informacjami przedstawionymi w formie wizualnej. Alfabetyzm wizualny zakłada, że wszelkiego typu obrazy mogą zostać odczytane a ich interpretacji można się nauczyć. Alfabetyzm wizualny stanowi ważną część współczesnych praktyk społecznych i kulturowych a jego problematyka wpisuje się w obszary takie jak: edukacja, media masowe, nowe media, nowe technologie, nierówności społeczne, procesy demokratyczne, globalizacja, a nawet szeroko pojmowana medycyna.
Historia pojęcia.
Autorstwo terminu "visual literacy", czyli alfabetyzm wizualny przypisuje się Johnowi Debesowi, współzałożycielowi "International Visual Literacy Association" – Międzynarodowego Stowarzyszenia Alfabetyzmu Wizualnego. W 1969 Debes zaproponował ogólną definicję pojęcia: „Alfabetyzm wizualny odnosi się do grupy kompetencji wizualnych, które może rozwijać każdy człowiek poprzez patrzenie i równoległą integrację innych doznań sensorycznych. Rozwój tych kompetencji jest fundamentalny dla normalnego przyswajania wiedzy. Rozwój kompetencji wizualnych umożliwia rozróżnianie oraz interpretowanie czynności, przedmiotów i/lub symboli wizualnych, zarówno naturalnych, jak i nienaturalnych, które napotykamy w naszym otoczeniu. Poprzez kreatywne użycie tych kompetencji jesteśmy w stanie komunikować się z innymi. A poprzez twórcze użycie tych kompetencji jesteśmy w stanie zrozumieć i cieszyć się arcydziełami kultury wizualnej”. Współczesne definicje alfabetyzmu wizualnego podkreślają społeczną i kulturową rolę kompetencji wizualnych oraz ich rosnący udział w codziennych umiejętnościach niezbędnych każdemu człowiekowi.
W polskiej literaturze alfabetyzm wizualny został po raz pierwszy szeroko opisany w książce Natalii Pater Ejgierd "Kultura wizualna a edukacja", która podkreśla znaczenie kompetencji wizualnych w nowym zmedializowanym świecie oraz, co za tym idzie konieczność powszechnej edukacji wizualnej: „Olbrzymi udział obrazu w domenie komunikacji masowej oznacza, że alfabetyzm wizualny jest w takim samym stopniu niezbędny do uzyskiwania informacji konstytuujących dzisiejszy światopogląd, jak umiejętność czytania. Dlatego poziom naszego alfabetyzmu wizualnego determinuje jakość uczestnictwa w otaczającej nas kulturze”.
Popularyzacja zagadnienia.
Problematyka alfabetyzmu wizualnego stanowi podstawę rozważań serii interdyscyplinarnych konferencji naukowych poświęconych temu zagadnieniu. Pierwsza z nich odbyła się w styczniu 2011 roku w Domu Pracy Twórczej UAM w Obrzycku. Tematem konferencji był: „Alfabetyzm wizualny. Teoria i Praktyka.” Kolejna konferencja odbywająca się w styczniu 2014 roku dotyczy aspektów kulturowych i społecznych alfabetyzmu wizualnego wpisujących się w hasło Alfabetyzm wizualny. Kultura i społeczeństwo.

</doc>
<doc id="3055227" url="https://pl.wikipedia.org/wiki?curid=3055227" title="Sikirycze">
Sikirycze

Sikirycze, Siekierzyce (ukr. Сокиричі) – wieś na Ukrainie w rejonie kiwereckim obwodu wołyńskiego.

</doc>
<doc id="3055228" url="https://pl.wikipedia.org/wiki?curid=3055228" title="Gare de Moulins-sur-Allier">
Gare de Moulins-sur-Allier

Gare de Moulins-sur-Allier – stacja kolejowa w Moulins, w departamencie Allier, w regionie Owernia-Rodan-Alpy, we Francji.
Stacja Moulins-sur-Allier jest stacją o średnim znaczeniu, należącą do Société nationale des chemins de fer français (SNCF), obsługiwaną przez główne linie Intercités. Jest to również stacja sieci TER Auvergne i TER Bourgogne. Największe miejscowości dostępne ze stacji to: Angers, Bourges, Clermont-Ferrand, Dijon, Lyon, Nantes, Nevers, Paryż, Roanne, Saumur, Tours, Vichy, Vic-le-Comte i Vierzon.

</doc>
<doc id="3055231" url="https://pl.wikipedia.org/wiki?curid=3055231" title="Barry Brust">
Barry Brust

Barry Brust (ur. 8 sierpnia 1983 w Swan River, Manitoba) – kanadyjski hokeista.
Kariera.
Występował przez cztery sezony w kanadyjskich juniorskich rozgrywkach WHL w ramach CHL. W międzyczasie w drafcie NHL z 2002 został wybrany przez Minnesota Wild, jednak nadal grał w WHL. Przez następne lata grał w amerykańskich ligach AHL i ECHL. W lidze NHL rozegrał 11 spotkań na przełomie 2006/2007. W sezonie 2011/2013 po raz pierwszy grał w Europie w niemieckiej lidze DEL. Po roku powrócił do Kanady i występował sezon w AHL. W lipcu 2013 został zawodnikiem chorwackiej drużyny Medveščak Zagrzeb, beniaminka w lidze KHL. Zawodnikiem klubu był to listopada 2014. Od listopada 2014 zawodnik klubu Jugra Chanty-Mansyjsk. Od lipca 2015 zawodnik Slovana Bratysława. Od 2017 zawodnik Fribourg-Gottéron. Od października do początku grudnia 2018 był bramkarzem chińskiego klubu Kunlun Red Star. Pod koniec grudnia 2018 został zawodnikiem Torpedo Niżny Nowogród. W sierpniu 2019 przeszedł do. W sezonie 2020/2021 nie grał, a w sierpniu 2021 został zaangażowany przez angielski klub Sheffield Steelers (jak przyznał wówczas, jego niedawno zmarła matka urodziła się w mieście South Shields, podobnie jak Sheffield leżącym także w środkowej Anglii, oraz spędziła tam swoją młodość).

</doc>
<doc id="3055233" url="https://pl.wikipedia.org/wiki?curid=3055233" title="Lordzik czarny">
Lordzik czarny

Lordzik czarny ("Heliangelus zusii") – mały ptak z rodziny kolibrowatych (Trochilidae). Znany jedynie z jednego okazu zebranego prawdopodobnie w Kolumbii. Przez wiele lat takson ten uznawany był za gatunek, choć wokół jego ważności toczyły się spory. IUCN zaliczał go do gatunków krytycznie zagrożonych wyginięciem, a później do kategorii DD ("data deficient" – niedostatecznie rozpoznany). Według najnowszych badań (2018) stanowił hybrydę komecika długosternego ("Aglaiocercus kingii") z innym nieokreślonym gatunkiem kolibra.
Taksonomia.
Data pozyskania holotypu nie jest znana, odłowiono go prawdopodobnie we wschodnich lub centralnych Andach w części kolumbijskiej. W 1947 roku Nicéforo Maria przesłał ten okaz, zakupiony w 1909 roku w stolicy Kolumbii – Bogocie, do Rodolpha Meyera de Schauensee celem identyfikacji. Alexander Wetmore następująco napisał o obejrzanym okazie: "Nigdy nie widziałem takiego ptaka... Jestem skłonny podać w wątpliwość jego powstanie poprzez hybrydyzację, wręcz przeciwnie, przypuszczam że ten okaz należy do nieznanego gatunku. Jeżeli planowałbym opisanie tego gatunku, porównałbym go do [przedstawicieli] rodzaju "Aglaiocercus", by stwierdzić czy powinien być umieszczony w tym rodzaju, czy opisany jako nowy." Meyer de Schauensee pisał, iż waha się co do przypisania okazu do nowego rodzaju, i że najwięcej podobieństw wykazuje w stosunku do rodzaju "Neolesbia" (obecnie nie wyróżniany, włączony do "Aglaiocercus"). John T. Zimmer przypuszczał, że jest to hybryda między komecikiem długosternym ("Aglaiocercus kingii") a niewyróżnianym obecnie "Heliangelus squamigularis" (ten ostatni takson sam został uznany za hybrydę). Holotyp, będący jedynym znanym okazem, znajduje się w Academy of Natural Sciences of Philadelpia pod numerem ANSP 159261. W 2010 ukazały się wyniki badań mtDNA pozyskanego ze stopy holotypu, według których lordzik czarny zasługuje na status odrębnego gatunku (Kirchman "et al." 2010). DNA holotypu jest znacząco odrębne od DNA przedstawicieli gatunków, które według dawnych autorów mogły dać początek lordzikowi czarnemu. Do przeciwstawnych wniosków doszedł w 2018 Jorge L. Pérez-Emán z zespołem na podstawie kompleksowych badań mtDNA kilkudziesięciu okazów "Aglaiocercus kingii" (komecik długosterny) i "Aglaiocercus coelestis" (komecik fioletowosterny) i porównania z danymi uzyskanymi przez zespół Kirchmana w 2010. Autorzy ci uznali, że "Heliangelus zusii" nie stanowi odrębnego gatunku, lecz wynik hybrydyzacji "Aglaiocercus kingii" z innym nieokreślonym gatunkiem kolibra. Pogląd ten jest obecnie akceptowany przez coraz większą liczbę autorów i lordzik czarny jest usuwany z kolejnych list i baz gatunków ptaków, np. BirdLife International, IUCN czy IOC.
Zasięg występowania.
Prawdopodobnie lordziki czarne występowały w Kordylierze Wschodniej lub Środkowej. Środowiskiem ich życia mogły być lasy mgliste rosnące między 1400 a 2200 m n.p.m. W XIX wieku odłów kolibrów celem wypreparowania skórek z ozdobnymi piórami było bardzo popularną praktyką, kilka innych gatunków znanych z takich skórek również ma wątpliwy status systematyczny. Prawdopodobnie lordzik czarny musiał mieć bardzo niewielki zasięg występowania, być może był gatunkiem reliktowym.
Morfologia.
Skrzydło 66,8 mm, dziób 15,1 mm. Długość par sterówek: 1 (środkowa para) – 30,1 mm, 2 – 36,6 mm, 3 – 45,7 mm, 4 – 56,2 mm, 5 (zewnętrzna para) – 64,8 mm. Dziób prosty. Większa część upierzenia czarnoniebieska. Ogon głęboko wcięty, ciemnofioletowy. Czoło i gardło intensywnie zielone. Płeć holotypu nie jest znana, jednak bazując na upierzeniu przedstawicieli znanych gatunków z rodzaju "Heliangelus" jest to samiec.

</doc>
<doc id="3055234" url="https://pl.wikipedia.org/wiki?curid=3055234" title="Wierzba śniada">
Wierzba śniada

Wierzba śniada ("Salix starkeana" Willd., syn. "Salix livida" Wahlenb.) – gatunek rośliny wieloletniej należący do rodziny wierzbowatych.
Rozmieszczenie geograficzne.
Występuje w Eurazji i Ameryce Północnej. W Polsce rośnie w rozproszeniu w części północnej, na Wyżynie Lubelskiej i Podkarpaciu. Przez Polskę przebiega południowo-zachodnia granica zasięgu. W polskich Karpatach potwierdzono występowanie tylko na jednym stanowisku w Zahutyniu koło Sanoka, ale po 1996 r. na miejscu tym gatunku już nie odnaleziono. Poza tą granicą stwierdzono w Europie jedynie dwa miejsca występowania tego gatunku: na torfowisku Kolibaba w Górach Lewockich (wieś Hradisko na Słowacji) oraz w rejonie Sigmaringen w Jurze Szwabskiej (Niemcy).
Biologia i ekologia.
Nanofanerofit. Rośnie na torfowiskach. Kwitnie w kwietniu i maju. Liczba chromosomów 2n=38, 44.
Zagrożenia i ochrona.
Umieszczona na polskiej czerwonej liście w kategorii VU (narażony).

</doc>
<doc id="3055235" url="https://pl.wikipedia.org/wiki?curid=3055235" title="Salix starkeana">
Salix starkeana



</doc>
<doc id="3055237" url="https://pl.wikipedia.org/wiki?curid=3055237" title="Gare de Châtellerault">
Gare de Châtellerault

Gare de Châtellerault – stacja kolejowa w Châtellerault, w departamencie Vienne, w regionie Nowa Akwitania, we Francji.
Jest stacją Société nationale des chemins de fer français (SNCF), obsługiwaną przez pociągi TGV, Intercités oraz TER Centre i TER Poitou-Charentes.

</doc>
<doc id="3055253" url="https://pl.wikipedia.org/wiki?curid=3055253" title="IPad Air">
IPad Air

iPad Air – tablet produkcji amerykańskiej firmy Apple. Po raz pierwszy, wraz z iPadem mini, został zaprezentowany 22 października 2013 roku, a do sprzedaży w 35 krajach trafił 1 listopada 2013 roku. Dostępny jest w dwóch wariantach kolorystycznych: czarnym i białym.
Specyfikacja.
iPad Air jest wyposażony w wyświetlacz Retina o rozmiarze 9,7", proporcjach 4:3 i rozdzielczości 2048x1536 pikseli, wprowadzony już w iPadzie trzeciej generacji. Wykorzystuje 64-bitowy procesor Apple A7, 5-megapikselowy aparat (iSight) zdolny do nagrywania wideo 1080p i 1,2-megapikselową kamerę zdolną do nagrywania wideo 720p. Podobnie jak u poprzedników istnieją dwa modele: z Wi-Fi lub Wi-Fi + 4G LTE. Tablet wyposażony jest również m.in. w trzyosiowy przyspieszeniomierz i dwa mikrofony. Główną zmianą wizualną i użytkową w porównaniu do poprzednich generacji jest zmniejszenie szerokości bocznych ramek okalających ekran, wagi oraz grubości urządzenia.
Oprogramowanie.
iPad Air początkowo dystrybuowany był z systemem operacyjnym iOS w wersji 7.0.3, jednak 17 września 2014 otrzymał aktualizacje systemu do wersji 8 i następnie do iOS 9, iOS 10, iOS 11 i iOS 12. Dystrybuowany jest z preinstalowanymi aplikacjami, takimi jak: przeglądarka internetowa Safari, program do obsługi poczty elektronicznej, robienia notatek, oglądania zdjęć i filmów, przeglądania kalendarza, tworzenia przypomnień, kontaktów. Dodatkowo wraz z jego zakupem istnieje możliwość pobrania za darmo aplikacji z pakietu iLife (iPhoto, iMovie, GarageBand) oraz iWork (Pages, Numbers, Keynote).

</doc>
<doc id="3055257" url="https://pl.wikipedia.org/wiki?curid=3055257" title="Piotr Kapnist">
Piotr Kapnist

Piotr Aleksiejewicz Kapnist (ros. Пётр Алексеевич Капнист, ur. w Obuchowce, zm. w Wiedniu) – rosyjski dyplomata, hrabia, szambelan cesarski, senator, reprezentant Rosji przy Kurii Rzymskiej (1865–1875), ambasador Rosji w Holandii (1884–1892), przedstawiciel rządu rosyjskiego na konferencji berlińskiej (1884–1885), ambasador Rosji w Austro-Węgrzech (1895–1904).
Wywodził się z rodziny szlacheckiej, która swe włości posiadała na ziemiach małorosyjskich. W 1860 roku ukończył prawo na Uniwersytecie Moskiewskim, po czym wstąpił na służbę w korpusie dyplomatycznym Ministerstwa Spraw Zagranicznych Imperium Rosyjskiego. Tam pracował w kancelarii ministra Aleksandra Gorczakowa, po czym w 1862 roku został wysłany na placówkę do Rzymu, do przedstawicielstwa rosyjskiego przy Stolicy Apostolskiej. Po tym jak Rosja zerwała z nią w 1865 roku stosunki dwustronne, Piotr Kapnist pozostał w Rzymie, gdzie pełnił rolę przedstawiciela cesarza przy papieżu. Na tym stanowisku przyszło mu negocjować w trudnych sprawach sytuacji Kościoła katolickiego w Polsce i w Imperium Rosyjskim, w sprawach represji kierowanych w stronę duchowieństwa katolickiego, a także w konflikcie dotyczącym Kolegium Duchownego. Po względnej normalizacji stosunków został w 1875 roku przeniesiony do Paryża. W 1884 roku awansowany na samodzielnego kierownika rosyjskiego poselstwa w Holandii. Na przełomie 1884 i 1885 roku był oficjalnym przedstawicielem Rosji na konferencji berlińskiej. W imieniu cesarza Aleksandra III podpisał jej akt końcowy. W 1892 roku odwołany z Hagi powrócił do Rosji, gdzie został senatorem. W 1895 roku Mikołaj II mianował go ambasadorem w Wiedniu. Był aktywnym uczestnikiem dyskusji i negocjacji dyplomatycznych, dotyczących rozwiązania problemów na Bałkanach. Brał udział w wypracowaniu rosyjsko-austriackich porozumień z 1897 i 1903 roku. Jego memoriały pomagały wytyczyć kierunek bałkańskiej polityki zagranicznej Imperium Rosyjskiego przed I wojną światową. Zmarł w 1904 roku w Wiedniu.
Młodość.
Piotr Aleksiejewicz Kapnist urodził się 7 września 1839 roku, we wsi Obuchowka, będącej majątkiem rodu Kapnistów, a położonej na terenie guberni połtawskiej. Jego ojciec Aleksiej Wasiljewicz Kapnist był myrhorodzkim marszałkiem szlachty i kolegialnym radcą. Jego matką była Uljana Dmitrijewna Biełucha-Kochanowska. Piotr Aleksiejewicz nauki pobierał w gimnazjum, a następnie studiował prawo na Uniwersytecie Moskiewskim, które ukończył w 1860 roku ze stopniem naukowym doktora. Po ukończeniu studiów został urzędnikiem Ministerstwa Spraw Zagranicznych Imperium Rosyjskiego. Od lutego 1861 roku pracował w kancelarii ministra Aleksandra Gorczakowa. Edward Everett Hale w swoim dzienniku sugeruje, że w latach sześćdziesiątych Kapnist miał przebywać z misją dyplomatyczną w Stanach Zjednoczonych. Epizodu amerykańskiego nie potwierdzają późniejsze biogramy i nekrologi Kapnista zamieszczane m.in. w prasie austriackiej, mogła więc tu zajść pomyłka.
Początki kariery dyplomatycznej.
Agent dyplomatyczny w Rzymie.
W 1862 roku Piotr Kapnist został wysłany na placówkę dyplomatyczną do Rzymu, gdzie od 1863 roku pełnił funkcję sekretarza poselstwa rosyjskiego przy Państwie Kościelnym. Relacje między Rosją a Stolica Apostolską były bardzo trudne, z uwagi m.in. na krwawe stłumienie powstania styczniowego, a także na politykę represji rządu rosyjskiego skierowaną wobec katolickiego duchowieństwa. W 1865 roku stosunki dyplomatyczne między Petersburgiem a Rzymem zostały zerwane, a misja rosyjska wycofana. Kapnist pozostał w Wiecznym Mieście w charakterze agenta dyplomatycznego i przedstawiciela rosyjskiego cesarza przy papieżu. Prasa, m.in. francuska, określała także Kapnista mianem półurzędowego agenta lub nadzwyczajnego posła. W 1870 roku Rzym został zajęty przez Włochy, a Kapnist oficjalnie wszedł w skład rosyjskiej misji przy Królestwie Włoch jako jeden z sekretarzy poselstwa. Głównym zadaniem Kapnista było podjęcie próby naprawy stosunków między papiestwem a Rosją, na jak najlepszych dla Petersburga warunkach. Kością niezgody była sprawa polska, a także polityka wyznaniowa realizowana przez rząd rosyjski. Kapnist często musiał mediować w sprawach Kościoła katolickiego w Królestwie Polskim oraz w Rosji, co zawsze stanowiło olbrzymią trudność i wymagało ostrożności oraz taktu. Prasa poznańska określała Kapnista jako człowieka „"zręcznego, przebiegłego, któremu Moskwa chciała powierzyć przeprowadzenie ugody ze Stolicą św., w sprawie Kościoła w Polsce. Ale Ojciec św. pana tego znać nie chciał"”. Na początku lat siedemdziesiątych XIX wieku doszło o zbliżenia między caratem, a Kurią Rzymską. Dążyły do tego obie strony sporu. Symbolem poprawy stosunków miało być nadanie Kapnistowi Orderu Piusa. Stało się to w pierwszej połowie 1872 roku, a w prasie europejskiej krążyły plotki, że order ten wysadzany miał być brylantami, a jego wartość szacowano na kwotę oscylującą pomiędzy między 50 a 100 tysiącami franków. Plotki te nie zostały potwierdzone. W 1873 roku Kapnist przekazał Stolicy Apostolskiej świętopietrze. Ten zaskakujący gest został wykonany na prośbę cesarzowej Marii Aleksandrowny, a zostało to odnotowane m.in. na łamach polskojęzycznej prasy.
W sprawach polskich agent rosyjski starał się zachowywać takt i nie prowokować papieża Piusa IX do gwałtownych reakcji, które mogłoby jeszcze bardziej pogorszyć sytuację. W 1870 roku Kapnist zaproponował Kurii Rzymskiej swoje poparcie w sprawie umożliwienia uzyskania zgody dla biskupów polskich by mogli przyjechać na Sobór watykański I. Sekretarz Stanu kardynał Giacomo Antonelli odmówił, argumentując, że gdyby biskupi polscy „"tu dziś przyjechali, musieliby dać świadectwo o okropnym stanie prześladowania, w jakim się ich diecezje znajdują. Wybyście ich za to na powrót nie puścili, i tym sposobem byłoby nadal jeszcze gorzej, niż dotąd"”. W maju 1874 roku Kapnist oświadczył Piusowi IX, że „"rząd rosyjski pragnie pozostać ze Stolicą Apostolską w jak najlepszych stosunkach, byleby papież użył wpływu swego na Polaków, aby raz poprzestali myśleć o samodzielnej przyszłości Rzeczypospolitej Polskiej"”. Papież odmówił. W 1874 roku Kapnist intensywnie działał i używał swoich wpływów by nie dopuścić aby encyklika Piusa IX "Omnenem sollicitudinem" zawierała zbyt wiele wątków antyrosyjskich lub oficjalnego potępienia polityki Petersburga wobec katolicyzmu w Rosji. W tym celu udał się nawet na konsultacje do ministra Gorczakowa, który powiedzieć mu miał, że „"dokument taki mógłby opóźnić o jakieś pięćdziesiąt lat i więcej mozolne dzieło zmoskwiczenia południowej Polski, gdyby przemytnicy polscy wprowadzili go tam ukradkiem i rozpowszechnili go między ludem"”. Nie udało mu się uniemożliwić wydania samej encykliki, lecz miał przyczynić się do osłabienia jej antyrosyjskiego charakteru. Te działania Kapnista zostały zauważone w prasie europejskiej.
Jednym z głównych zadań Piotra Kapnista było rozwiązanie sporu papiesko-rosyjskiego, dotyczącego Kolegium Duchownego w Petersburgu. Instytucja ta, sprzeczna z prawem kanonicznym, ograniczała wolność Kościoła rzymskokatolickiego, nie tylko w Kraju Nadwiślańskim, ale także na terenie Imperium Rosyjskiego. W konsekwencji wiele stolic biskupich pozostawało nieobsadzonych. W latach siedemdziesiątych XIX wieku Rosja zaczęła dążyć do ugody ze Stolicą Apostolską. W 1873 roku, Kapnist, w imieniu rządu petersburskiego, przedstawił w Sekretariacie Stanu projekt reformy spornego kolegium. Poseł zapewnił, że Rosja jest gotowa pozbawić kolegium wszystkich spornych uprawnień. Tzw. Memoriał Kapnista głosił, że kolegium „"odjętoby wszelkie atrybucje sądownicze w sprawach małżeńskich i przywrócono by w tej materii dawny porządek rzeczy, obowiązujący od r. 1848. Kolegium nie mieszałoby się wcale do stosunków między klerem a Stolicą Świętą"”, lecz zachowało jedynie „"funkcje czysto administracyjne"”. Kapnist podkreślał, że miałoby ono odtąd „"jako jedyny cel ułatwić rządowi cesarskiemu staranie o zaopatrzenie potrzeb materialnych Kościoła katolickiego w jego państwie więcej zapewnić jedności w stosunkach administracyjnych rządu z władzami diecezjalnymi, podtrzymując" ad hoc "instytucję centralną, złożoną z delegatów różnych diecezji"”. Taka reforma kolegium miała ułatwić odnowienie zerwanych stosunków papiesko-rosyjskich. W sprawie tej w dalszym ciągu trwały negocjacje. 17 (29) kwietnia 1874 rosyjski minister spraw zagranicznych Aleksandr Gorczakow wydał Kapnistowi polecenie by zawiadomił sekretarza stanu kardynała Giacomo Antonellego, że rząd cesarski jest gotowy spełnić wymagania Stolicy Apostolskiej. Misja Kapnista zakończyła się sukcesem. Po pozytywnej opinii Świętego Oficjum porozumienie mogło zostać zwarte. 18 lutego (2 marca) 1875 roku ukaz cesarski informował Kolegium Duchowne, że odtąd nie będzie się ono zajmować już sprawami dotyczącymi małżeństw, a także że nie jest ono już „"organem pośredniczącym w stosunkach duchowieństwa katolickiego ze Stolicą Świętą"”. W 1875 roku przewidywano, że po potencjalnym odnowieniu stosunków dyplomatycznych między Stolicą Apostolską a Rosją, Kapnist zostałby podniesiony do funkcji posła pełnomocnego przy papieżu. Zasługi agenta zostały dostrzeżone w Petersburgu, bo jeszcze w 1874 roku mówiło się, że być może mógłby on zostać rosyjskim przedstawicielem przy dworze jednego z państw niemieckich.
W Paryżu.
W grudniu 1875 roku Piotr Aleksiejewicz Kapnist został odwołany z placówki rzymskiej i przeniesiony do Paryża. Został tam radcą ambasady w miejsce Ozuniewa, a po jego odejściu z Rzymu stosunki między Stolicą Apostolską a Rosją miały znacznie osłabnąć. Otrzymał rangę radcy stanu, a także mianowany został szambelanem wysokiego dworu cesarskiego. W ambasadzie rosyjskiej w Paryżu pełnił funkcje doradcze, a także był jednym z najbliższych współpracowników posła cesarskiego, księcia Nikołaja Orłowa. W czasie częstych wyjazdów ambasadora, Kapnist zastępował go i pełnił funkcję chargé d’affaires. Nosił tu także miano radcy legacyjnego. W Paryżu Kapnist mieszkał w luksusowej dzielnicy Faubourg Saint-Germain, przy Rue de Grenelle 79. W czerwcu 1883 roku był już kawalerem cesarskiego Orderu Świętej Anny i Order Świętego Stanisława (oba otrzymał z wielką szarfą, a więc pierwszej klasy).
Poseł w Holandii.
22 lutego 1884 roku Piotr Kapnist przeniesiony został do Holandii. Cesarz Aleksander III Romanow mianował go posłem nadzwyczajnym i ministrem pełnomocnym w Hadze. Od listopada 1884 do lutego 1885 brał udział jako przedstawiciel Petersburga w konferencji berlińskiej, dotyczącej spraw afrykańskich. Pierwotnie w konferencji miał wziąć udział wspomniany poseł Orłow, ale z powodu choroby, nie mógł on uczestniczyć w obradach. Współcześni, m.in. Aleksandr Połowcow, Aleksander Abaza i Władimir Lamsdorf, nie oceniali wysoko zdolności dyplomatycznych Piotra Aleksiejewicza i jego brata (również dyplomaty) Dmitrija Aleksiejewicza. Lamsdorf dodatkowo zauważał, że chociaż Kapnist jako dyplomata odznaczył się, to nie przepracowywał się, a najbardziej zainteresowany był pobieraniem pensji. Zupełnie odmiennego zdania był syn Otto von Bismarcka, Herbert, który pełnił funkcje dyplomatyczne przy niemieckim przedstawicielstwie w Hadze. Miał on okazję dobrze poznać Kapnista, był on częstym jego gościem, a panowie wielokrotnie się widywali. Swą wysoką opinię o Kapniście Bismarck potwierdzał w liście do Friedricha von Holsteina. W relacjach z konferencji pozytywnie o Kapniście (a także o jego bracie Dmitriju) wyrażała się prasa lewicowa, m.in. Daniel De Leon.
Rosyjski delegat zabierał głos w sprawie znaczenia międzynarodowego rzek Kongo i Nigru i ich znaczenia dla żeglugi. Kapnist wprowadził do aktu końcowego zastrzeżenie, że porozumienie dotyczące wolnej żeglugi na rzekach Afryki nie może mieć znaczenia precedensu, co pociągnęłoby za sobą wprowadzenie tego typu regulacji na innych rzekach międzynarodowych. Szczególnym zadaniem Kapnista było nie dopuścić by postanowienia konferencji mogły dotyczyć nie tylko terenów afrykańskich, lecz być także rozciągnięte na inne obszary. W przygotowaniach do konferencji brał udział także Fiodor Martens, z którym Kapnist konsultował się. W Petersburgu uważano, że sprawy afrykańskie nie są zbyt znaczące dla interesów Rosji. Martens w instrukcjach dla delegatów rosyjskich udowadniał, że jest całkiem inaczej. Przede wszystkim zasady proponowane do zajmowania nowych ziem, mogłyby znaleźć zastosowanie nie tylko w Afryce, ale także w innych częściach świata, a to mogłoby stanowić zagrożenie np. dla interesów rosyjskich w Azji Środkowej i na Dalekim Wschodzie. Kapnist zreferował w czasie konferencji punkt widzenia Martensa, choć tego ostatniego do Berlina wezwano dopiero w grudniu 1884 roku. Były rosyjski przedstawiciel przy Stolicy Apostolskiej zyskał sobie uznanie, które tak naprawdę powinno należeć do Martensa, jako do prawdziwego autora rosyjskiego stanowiska w tej sprawie W czasie konferencji poseł rosyjski rozmawiał m.in. z cesarzem Wilhelmem II, który próbował doprowadzić do zbliżenia niemiecko-rosyjskiego. Po m.in. tych rozmowach młody monarcha miał rzekomo zacząć uważać się za eksperta w sprawach rosyjskich. Delegacji rosyjskiej udało się wynegocjować korzystne zapisy w traktacie, a Piotr Kapnist, imieniu Aleksandra III, podpisał akt końcowy konferencji berlińskiej. Fiodor Martens uważał, że jako rosyjski przedstawiciel na konferencji, poradziłby sobie znacznie lepiej od posła w Hadze i tym samym wywalczył dla Petersburga lepsze warunki. W 1887 roku, w imieniu imperatora Aleksandra III przyjął w darze od króla holenderskiego Wilhelma III Dom Piotra I w Zaandam. Także w 1887 roku, jako przedstawiciel dworu rosyjskiego, wręczył królowej holenderskiej Emmie Order Świętej Katarzyny Męczennicy. Funkcję rosyjskiego posła pełnomocnego w Holandii pełnił do 1892 roku. Źródła jako datę zakończenia pracy podają roku, wtedy też miał opuścić Hagę. Prasa holenderska informowała natomiast, że mimo że Kapnist już od czerwca przebywał w Rosji, dopiero we wrześniu stało się jasne, że nie powróci on do Holandii. W czasie swojego pobytu w Niderlandach otrzymał on od dworu holenderskiego Krzyż Wielki Orderu Złotego Lwa Nassau (24 lutego 1886), a od rząd francuski mianował go komandorem Legii Honorowej (2 czerwca 1884).
Powrót do Rosji.
W 1892 roku Piotr Kapnist został odwołany z funkcji posła rosyjskiego w Hadze i powrócił do Rosji. W czerwcu 1892 roku były rosyjski poseł w Hadze otrzymał rangę tajnego radcy. 2 (14) lipca 1892 roku mianowany został senatorem, wchodząc w skład pierwszego departamentu Senatu Rządzącego. W Petersburgu Kapnist mieszkał w rezydencji Stenbock-Fermorów przy Nabrzeżu Angielskim (w skrzydle znajdującym się od strony ulicy Galernej). Na jego zlecenie architekt Władimir Cejdler dokonał przebudowy i budynek ten znany jest niekiedy pod nazwą domu Kapnista (lub domu Kapnistów, choć cały kompleks częściej nazywany jest domem Stenbock-Fermorów).
Ambasador w Austro-Węgrzech.
Plan Kapnista.
25 kwietnia 1895 roku Piotr Aleksiejewicz Kapnist został mianowany ambasadorem rosyjskim w Austro-Węgrzech. 15 maja 1895 roku przedstawił Franciszkowi Józefowi I listy uwierzytelniające. Na stałe do Wiednia przeprowadził, wraz z najbliższą rodziną, w połowie czerwca. Latem 1896 roku swą pierwszą oficjalną wizytę w Austro-Węgrzech odbył cesarz Mikołaj II, a nad jej przebiegiem czuwał m.in. Piotr Kapnist. Witał on monarchę na wiedeńskim dworcu. W kwietniu i maju 1897 roku brał udział w organizacji wizyty cesarza Franciszka Józefa w Petersburgu.
W memoriale z 1897 roku, wysłanym do Petersburga, Kapnist wyłożył w sposób rozbudowany propozycje dla rosyjskiej polityki zagranicznej na Bałkanach. Wyraził w nim przekonanie, że przede wszystkim by umożliwić uzyskanie Rosji supremacji na Morzu Czarnym należy bezwzględnie zamknąć Bosfor i Dardanele dla wszystkich innych państw. cieśniny czarnomorskie powinny być otwarte tylko i wyłącznie dla rosyjskich okrętów wojennych, tak by zdobyć cenne połączenie z Morzem Śródziemnym. W dalszej kolejności Rosja powinna według niego wspierać prawosławie i aspiracje narodów słowiańskich. Zdaniem Kapnista Petersburg może swoje cele osiągnąć na dwa sposoby „"natychmiast, poprzez użycie siły, oraz powoli, przez naturalny rozwój sytuacji"”. Każde z tych dwóch dróg zostały przez niego szczegółowo opracowane. Wskazywał, że Włochy są i będą zainteresowane uzyskaniem Albanii, a spośród państw bałkańskich za jedyne państwo o znaczeniu militarnym uważał Bułgarię, która ma w regionie znaczną przewagę nad Serbią, Grecją i Czarnogórą. Jedynie w Rumunii widział przeciwwagę dla Bułgarii. Zauważał, że przebiegu potencjalnej wojny w regionie nie da się skutecznie przewidzieć, a konflikt z Austrią oraz późniejsze ewentualne przejęcie cieśnin w sposób siłowy, może być zbyt wielkim ciężarem dla budżetu cesarskiego. W opcji zbrojnej swojego planu, proponował podział Macedonii między państwa bałkańskie, a także przyznanie Rumunii północnych obszarów Bułgarii z Warną. W zamian Bułgaria miała otrzymać Saloniki. Podkreślał, że należy przy tym być ostrożnym aby Rumunia i Bułgaria nie wyrosły na konkurencję dla Rosji w basenie Morza Czarnego. Taki podział posiadłości osmańskich uważał za naturalne dopełnienie wszystkich wojen toczonych z Turcją od przeszło stulecia. Natomiast podział Macedonii między państwa bałkańskie oznaczał odsunięcie groźby aneksji tych ziem przez Włochy lub Austro-Węgry. Co więcej, okrojone Imperium Osmańskie stałoby się według niego niczym więcej jak „"woźnym dla Rosji"”. Kwestia cieśnin czarnomorskich zostałaby też zredukowana ze sprawy o znaczeniu ogólnoeuropejskim do problemu czysto rosyjskiego lub rosyjsko-brytyjskiego. Uważał, że wykonanie tego planu zależy od porozumienia z Austro-Węgrami. Proponował więc wspólną akcję militarną obu mocarstw. Monarchia Habsburgów miała, trzema lub czterema korpusami, zająć sandżak Novi Pazaru. Wojska państwa Romanowów miały natomiast wylądować w trójkącie między Warną, Ruse i granicą austriacko-rosyjską. Rosja nie miała uzyskać żadnych nabytków terytorialnych. Po rozwiązaniu kwestii posiadłości osmańskich w Europie, problemem Rosji pozostałyby cieśniny. Tutaj jedynym przeciwnikiem była Wielka Brytania. Kapnist sugerował dobicie targu z Londynem, poprzez zaspokojenie ambicji terytorialnych obu mocarstw. Wielka Brytania miałaby otrzymać Egipt, a Rosja cieśniny. Przy czym zastrzegał, że „"Rosja w warunkach pokoju zapewniałaby swobodne przejście przez cieśniny dla statków handlowych, podobnie jak Brytania musiałaby zapewniać swobodne przejście przez Kanał Sueski"”. Uważał, że Londyn jest obecnie w tej kwestii pozbawiony wsparcia, gdyż Włochy, Austro-Węgry i Niemcy nie poprą brytyjskich ambicji. Ambasador w Wiedniu uważał, że sytuacja jaka wytworzyła się na Bałkanach po powstaniu kreteńskim całkowicie sprzyja realizacji jego planu. Kilka lat później minister Lamsdorf w instrukcji do Kapnista pisał, że choć nie wierzy w potrzebę traktatu rosyjsko-brytyjskiego, jest gotowym podjąć próbę negocjacji w sprawach pojedynczych problemów. Zastrzegał przy tym, że cena takich porozumień musi być rozsądna i interesująca dla Petersburga. Kapnist uważał, że zachowanie bierności i niewykorzystanie dogodnej okazji, może w konsekwencji obrócić się przeciwko interesom rosyjskim.
Z dwóch opcji rosyjskiej polityki na Bałkanach - siłowej i pokojowej, Kapnist proponował zastosowanie tej drugiej. Rosyjski minister spraw zagranicznych Nikołaj Murawiow odrzucił propozycję interwencji militarnej na Bałkanach jako zbyt niebezpieczną. Polecili oni Kapnistowi by w negocjacjach z Wiedniem skupić się na sprawach, które jednoczą oba mocarstwa, a nie na kwestiach spornych. Zgodnie z instrukcjami z Petersburga, Kapnist rozpoczął prace nad pokojowym utrzymaniem statusu quo w regionie, przy jednoczesnym zachowaniu rosyjskich interesów. W duchu tej polityki, sprzeciwiał się on propozycjom państw bałkańskich podjęcia akcji zbrojnej przeciwko Turcji. Zdawał sobie przy tym sprawę, że tylko zaspokojenie ich ambicji terytorialnych może na dłuższą metę utrzymać pokój w tej części Europy. Zwracał uwagę innym ambasadorom rosyjskim w regionie, że powinni oni przede wszystkim służyć interesom Imperium Rosyjskiego, a nie skupiać się na „"pomocy słowiańskim braciom"”. Zauważał przy tym, że „"miłość i wdzięczność nie są stabilną ochroną w czynniku politycznym"”. Uważał, że ostatnia wojna z Turcją była przykładem konfliktu, w którym interesy państwa zostały poświęcone dla idei słowiańskiego braterstwa. Sądził, w przeciwieństwie do ambasadora w Belgradzie Nikołaja Czarykowa, że Austro-Węgry nie planują ataku na Serbię. Zauważał, że to koła wojskowe w Belgradzie używają agresywnej retoryki i polityki prowokacji, a Austria swoimi działaniami (budową kolei do Sarajewa, wzmocnieniem floty na Dunaju) po prostu się broni. Jego zdaniem Wiedeń obawiał się, że Serbia będzie próbowała zająć Bośnię i Hercegowinę. Kapnist był przekonany, że Austria nie ma innej alternatywy niż porozumienie z Rosją.
Porozumienie z Wiedniem.
Na bazie przygotowanego przez siebie planu, Piotr Kapnist w roli ambasadora rosyjskiego, zainicjował korektę dotychczasowej polityki rosyjskiej na Bałkanach i forsował ideę podziału posiadłości Imperium Osmańskiego między kraje bałkańskie (dotyczyło do głównie sprawy słowiańskiej Macedonii), a także politykę wspierania tureckich chrześcijan. Swych partnerów w Wiedniu przekonywał, że równocześnie Rosja nie jest zainteresowana żadnymi nabytkami terytorialnymi. Nie ma ona natomiast według niego nic przeciwko rozszerzenia posiadłości państw bałkańskich kosztem Turcji. W sprzeczności z dotychczasową polityką Petersburga, wyraził przekonanie, że Bosfor i Dardanele powinny pozostać w rękach osmańskich.
Rosja nie chciała dopuścić do sytuacji w której, wskutek zmian w traktach, na Morzu Czarnym pojawiłyby się wrogie okręty innych mocarstw. Otwarcie cieśnin wymuszałoby bowiem potrzebę kosztownego powiększenia Floty Czarnomorskiej. Pogląd ten w pełni podzielał Kapnist. Rosyjski ambasador proponował politykom wiedeńskim m.in. włączenie w skład monarchii habsburskiej Bośni i Hercegowiny oraz sandżaku Novi Pazaru, a także utworzenie autonomii dla ziem albańskich pod protektoratem austriackim. Zapewniał on, że propozycjom tym przychylny jest cesarz Mikołaj II. Problemem spornym była kwestia Królestwo Serbii i wpływów austriackich, jakie rosły tam za sprawą ex-króla Milana I Obrenowicia. Zważywszy na tradycyjną prorosyjską politykę Belgradu, wpływy Wiednia w tym kraju były kamieniem obrazy dla Mikołaja II. Kapnist jeszcze w czasie swojego pobytu w Paryżu zapoznał się z austro-węgierskim ministrem spraw zagranicznych Agenorem Marią Gołuchowskim i należał tam do tego samego kręgu towarzyskiego. Znacząco ułatwiało mu to rozmowy dyplomatyczne, jakie prowadził z nim w kwestii bałkańskiej. Miał on nawet przekonać go do swojego planu. Uważał też, że kwestia przyszłości Bałkanów i cieśnin powinna być wyłącznie sprawą Imperium Rosyjskiego i Austro-Węgier. Sądził także, że Monarchia Habsburska ma pełne prawo by okupację Bośni i Hercegowiny, w dowolnie wybranym przez siebie momencie, zamienić w pełnoprawną aneksję.
Pomysły Piotra Kapnista spotkały się z dość chłodnym przyjęciem Petersburga. Opory te nie przeszkadzały we wstępnych negocjacjach w sprawie wspólnego porozumienia. Jeszcze w 1897 roku rosyjski minister spraw zagranicznych Nikołaj Murawiow informował Gołuchowskiego, że mimo podjęcia dialogu austriacko-rosyjskiego, ambasador nie otrzymał żadnych wyraźnych instrukcji w tej sprawie, a jeśli chodzi o zawarcie konkretnego porozumienia dotyczącego kwestii bałkańskiej, rząd w Petersburgu nie dojrzał jeszcze do zmiany swej polityki. Potwierdza to instrukcja Murawiowa dla posła w Konstantynopolu, w której informował go, że pomimo prowadzenia zachowawczej polityki to „"w żadnych wypadku nie tracimy z oczu wielkiej misji Rosji na Bliskim Wschodzie, a w szczególności wielkiego znaczenia Bosforu i Dardaneli"”, stwierdzając jednocześnie, że w tej chwili pomyślne rozwiązanie tej sprawy, a więc uzyskanie przez Rosję kontroli nad cieśninami, nie jest możliwe. Równie chłodno zabiegi Kapnista oceniał kolejny rosyjski minister spraw zagranicznych, Władimir Lamsdorf, który uważał, że jedynie polityka utrzymywania pokoju w tej części świata, przynosi Rosji korzyści, a wszelka potencjalna akcja militarna może okazać się zbyt ryzykowną. Murawjow w liście z 25 maja 1897 roku, informował Kapnista, że akceptacja habsburskiej aneksji Bośni i Hercegowiny byłaby głupotą. Kapnist był zaskoczony krytyką i uważał, że został źle zrozumiany.
Rząd rosyjski zdawał sobie jednak sprawę, że z gabinetem wiedeńskim należy w jakiś sposób, najlepiej pod postacią porozumienia, uregulować sytuację na Bałkanach. Decydenci w Wiedniu nie ufali do końca rządowi petersburskiemu, a do rosyjskich zapewnień, że Rosja pragnie przede wszystkim pokoju podchodzili z rezerwą. Kapnist jako rosyjski poseł w Wiedniu dążył do przełamania austriackich oporów i stworzenia podstaw do rosyjsko-austriackiego współdziałania na Bałkanach. Negocjacje w sprawie porozumienia trwały już od czasu objęcia przez Kapnista funkcji ambasadorskiej, a nabrały intensyfikacji w czasie wizyty Franciszka Józefa w Petersburgu. W negocjacjach tych Kapnist rekapitulował historyczne prawo do rosyjskich wpływów na Bałkanach jako dziedzica Cesarstwa Bizantyńskiego. W 1897 roku udało się podpisać porozumienie austriacko-rosyjskie, dotyczące sytuacji na Bałkanach. Przewidywało ono, że Austro-Węgry i Rosja będą współpracować by zachować dotychczasowy status quo na Bałkanach, a jeśli polityki tej nie udałoby się zrealizować, miały doprowadzić do neutralizacji państw półwyspu. Kapnist w dalszym ciągu proponował odebranie Turcji Macedonii, przez wspólną akcję dworów petersburskiego i wiedeńskiego. Oba dwory zgodziły się, że sytuacja w której, Księstwo Bułgarii szachuje sułtana w pobliżu Konstantynopola, jest korzystna tak samo dla Rosji jak i Austro-Węgier. Jednocześnie jednak zastrzegły, że nie można w obecnej sytuacji doprowadzić do wzmocnienia pozycji Bułgarów, poprzez umożliwienie im uzyskania dostępu zarówno do Morza Czarnego jak i Morza Egejskiego. Granica turecka powinna zostać ustalona na Rodopach. Porozumienie miało być rodzajem moratorium dla rywalizacji rosyjsko-austriackiej na Bałkanach, lecz ostatecznie, jak się wyraził Kapnist, została ona umieszczona pod „"szklanym kloszem"”. W samej Rosji do tego porozumienia odnoszono się jednak z rezerwą. Układ ten, według założeń jego twórców, nie stał w sprzeczności z blokiem sojuszy uformowanych w ówczesnej Europie, zarówno Trójporozumienia (dla Rosji) jak i Trójprzymierza (dla Austro-Węgier). Porozumienie to było zgodne z analizą, jaką Kapnist przygotował dla ministra Murawiowa, przed jego rozmowami z Gołuchowskim w marcu 1897 roku. Celem Rosji był podział ziem macedońskich między sąsiednie państwa oraz współdziałanie w zwalczaniu Wewnętrznej Macedońskiej Organizacji Rewolucyjnej, której działalność stała w sprzeczności z interesami rosyjskimi. Pogląd Kapnista na ten temat podzielał także Mikołaj II. Utworzenie Albanii blokowało natomiast ambicje włoskie, które tą drogą planowały wejść na Bałkany, a skierowanie roszczeń serbskich w stronę Turcji na jakiś czas zażegnywało konflikt serbsko-austriacki.
Dyplomacja w kotle bałkańskim.
15 kwietnia 1897 roku, w związku z wybuchem wojny grecko-tureckiej, Kapnist został wezwany na konsultacje do Petersburga. Wrzenie na Bałkanach nie ustawało. Na początku XX wieku wybuchały bunty w Albanii, a także na terenie Gornej Dżumaji. W 1902 roku rosyjskie ministerstwo spraw zagranicznych, w porozumieniu ze swoimi dyplomatami w regionie, w tym z Kapnistem (jako jednym z głównych specjalistów w kwestii bałkańskiej, ale także z Czarykowem), rozpoczęło negocjacje w celu rozwiązania kryzysu macedońskiego. Minister Lamsdorf przekazał Kapnistowi notę, z której wynikało, że podstawą działania ma być porozumienie z 1897 roku. Propozycje rosyjskie zakładały utworzenie Albanii od Skadaru do Janiny, a pozostałe europejskie posiadłości osmańskie w Europie powinny zostać podzielone między państwa ościenne. 17 (30) listopada 1902 roku Kapnist nadał do Petersburga sekretny telegram nr. 71, który przedstawiał propozycje rosyjskich dyplomatów na Bałkanach, co do rozwiązania kryzysu. Kapnist zakładał dokładne zdefiniowanie granic prowincji macedońskiej, z zastrzeżeniem że nie może ona znajdować się zbyt blisko cieśnin czarnomorskich oraz Albanii. Zastrzegał, że dotychczasowy turecki podział wilajetów powinien zostać utrzymany, a one same nie powinny zostać połączone w jedną jednostkę administracyjną. Dodatkowo sama nazwa Macedonia nie powinna zostać używana, zamiast niej proponowano nazwę "Trzy Wilajety" (Skopje, Bitola, Saloniki). Na podobnej zasadzie miejscowa ludność miała być określana mianem "prawosławnej populacji Trzech Tureckich Wijaletów", zamiast etnicznego określenia Macedończycy. Na terenie Trzech Wilajetów nie powinien powstać jednolity rząd lub centralna rada, a tym bardziej powinno się unikać określenia rząd tymczasowy. Propozycje Kapnista i innych dyplomatów bałkańskich zostały przyjęte i ustalone jako oficjalne stanowisko rosyjskiej dyplomacji. Ambasador w Wiedniu w swoim liście do Petersburga z 18 czerwca (1 lipca) 1903 roku sugerował także rozwiązanie kwestii macedońskiego ruchu rewolucyjno-niepodległościowego. Zakładał on użycie drastycznych środków siłowych przeciwko tego typu organizacjom, które jego zdaniem będą w stanie przetrzymać jedynie dwa lub trzy miesiące zdecydowanej kampanii skierowanej przeciwko nim. W 1902 roku, w związku ze sprawami macedońskimi, starł się Kapnist z Nikołajem Czarykowem (wspomnianym rosyjskim ambasadorem w Belgradzie), który uważał, że Macedonia mogłaby zostać zajęta przez wspólną akcję europejskich mocarstw. Kapnist uznał ten pomysł za absurdalny, argumentując, że wspólna okupacja Macedonii „"może być pożądana przez Serbię, ale na pewno nie byłaby ona zgodna z interesami Rosji"”. W 1903 roku hrabia przesłał do Petersburga memoriał, w którym wyszczególnił w punktach sprawy, w których Rosja i Austro-Węgry nie dojdą do porozumienia:
Piotr Kapnist uważał, że obawy jakie w Rosji żywi się w stosunku do Austro-Węgier są jedynie wynikiem "polityki strachu", jaką jego koledzy w krajach bałkańskich są tam karmieni. Osobiście sądził, że państwo Habsburgów, z jego rozlicznymi problemami wewnętrznymi i nieustanną niestabilnością, ma ograniczone możliwości w polityce zagranicznej. Nawet po śmierci Kapnista Imperium Rosyjskie trzymało się wytyczonej przez niego polityki. Działo się tak w trakcie kolejnych kryzysów z roku 1911, 1912 i 1913. Od przełomu XIX i XX wieku Rosja zaczęła dążyć do wzmocnienia swojej pozycji na Bałkanach. W Petersburgu liczono na próbę zbliżenia między państwami bałkańskimi, w szczególności Serbii i Czarnogóry. Wytworzyły się w zasadzie dwie wizje polityki zagranicznej. Po jednej stronie stanęli Piotr Kapnist i Władimir Lamsdorf, którzy popierali utrzymanie kursu pokojowego, zgodnie z porozumieniem z Austro-Węgrami z roku 1897. Ich przeciwnikami byli Nikołaj Czarykow (poseł w Belgradzie), którego wspierali minister wojny Aleksiej Kuropatkin i admirał Jewgienij Aleksiejew. Proponowali oni podążanie bardziej zdecydowanym kursem, zwłaszcza w obliczu faktycznego rozkładu Imperium Osmańskiego. Celem Rosji było wzmocnienie ich głównego sojusznika, Królestwa Serbii, a nie doprowadzenie do rozbicia półwyspu na drobne organizmy państwowe. Dla Rosji ważne było też wytworzenie klimatu współpracy między Serbią i Czarnogórą, co było szczególnie trudne w obliczu ich rywalizacji. Piotr Kapnist uważał, że podział posiadłości tureckich między państwa bałkańskie zaspokoi ich apetyty oraz spacyfikuje ich ambitną politykę próby wykorzystywania słabości Imperium Osmańskiego. Tym samym też odsunie możliwość wtrącania się w sytuację w regionie Włoch i Austro-Węgier. Wytworzenie równowagi na Bałkanach doprowadzi też w konsekwencji do sytuacji w której, w przyszłości, Rosja będzie w stanie zyskać kontrolę nad Bosforem i Dardanelami. Dopiero w 1912 roku były szef cesarskiego MSZ, Aleksandr Izwolski, w sprzeczności do polityki Kapnista, zaproponował utworzenie autonomicznej Macedonii. Taka zmiana w rosyjskim kursie dyplomatycznym spotkała się ze sprzeciwem Mikołaja II, który kategorycznie odpowiedział, że jest to „"rzecz niedopuszczalna"” (ros. недопустимая вещь, "niedopustimaja wieszcz").
Ostatnie lata.
W czerwcu 1903 roku w Belgradzie zamordowano króla Aleksandra Obrenowicia, a na tron wstąpił Piotr I Karadziordziewić. Nie jest jasne czy Piotr Kapnist, jako najważniejszy rosyjski dyplomata w tej części Europy wiedział o przygotowaniach do zamachu stanu. Przed zabójstwem monarchy Kapnist spotykał się parokrotnie z jednym z przywódców spisku, Dziordzie Gencziciem. W 1904 roku, w momencie wybuchu wojny rosyjsko-japońskiej Kapnist wyraził przekonanie, że sytuacja na Bałkanach ulegnie teraz uspokojeniu, gdyż narody i państwa słowiańskie nie wykonają żadnego kroku, gdy Rosja jest zajęta sprawami na Dalekim Wschodzie. Jednocześnie jednak przestrzegał on swój rząd przed rozpoczęciem konfliktu zbrojnego z Japonią. Uchodził za znanego i zdecydowanego zwolennika sojuszu francusko-rosyjskiego. Nie przeszkadzało mu to jednak wyrażać opinii sprzecznych z tradycyjnymi interesami Paryża. Dał wyraz swojej niezależnej polityki, gdy krótko po objęciu stanowiska wyraził opinię, że jego rząd nie zaakceptuje wzmocnienia państwa tureckiego. Stało to w sprzeczności z francuską polityką próby odbudowy znaczenia Turcji, a także samym wysiłkom dyplomatów rosyjskich, którzy w Konstantynopolu współpracowali w tym celu z Anglikami i Francuzami. Uważano natomiast, że Kapnist jest nieprzychylny Niemcom. 2 maja 1899 roku został awansowany na rzeczywistego tajnego radcę. Na prośbę Mikołaja II, Piotr Kapnist, towarzyszył mu też jako członek świty, w czasie cesarskiej wizyty w Paryżu.
W 1899 roku z Kapnistem, poprzez Bertę von Suttner, próbował skontaktować się Theodor Herzl by zainteresować Rosję sprawą syjonizmu. Poprzez wiedeńskiego ambasadora i ministra Murawiowa Herzl chciał się skontaktować z cesarzem Mikołajem, ale mimo wyrazów sympatii potencjalna audiencja została mu odmówiona. W 1900 roku Herzl powtórzył próbę, ale spotkał się z brakiem odpowiedzi. Jako ambasador Kapnist znacząco wsparł proces wznoszenia wiedeńskiej cerkwi św. Mikołaja, a także był członkiem komitetu do spraw jej budowy. On i jego małżonka Nadieżdża ufundowali część dzwonów cerkiewnych. W 1896 roku przewidywano, ze Kapnist może zostać następcą Aleksieja Łobanowa Rostowskiego na stanowisku ministra spraw zagranicznych Imperium Rosyjskiego. Koła rządowe we Francji i Austro-Węgrzech miały nadzieję, że nominacja ta dojdzie do skutku, gdyż Kapnist był lubiany i dobrze widziany zarówno w Paryżu jak i w Wiedniu. Szczególnie prasa francuska uważała nominację Kapnista na funkcję szefa ministerstwa spraw zagranicznych za „"rzecz pewną"”. We wrześniu 1896 roku "Gazeta Lwowska" podała, że „"w kołach politycznych i dyplomatycznych przeważa zdanie, iż spośród (kandydatów) hr. Kapnist najwięcej ma widoków być powołanym przez cara na kierownika urzędu spraw zagranicznychą"”. Ostatecznie do tego nie doszło, a nowym ministrem został Nikołaj Szyszkin. Kilka lat później jego kandydatura na fotel ministerialny była znów poważnie rozpatrywana. W 1903 roku w Petersburgu zaczęły szerzyć się plotki o odwołaniu Władimira Lamsdorfa i zastąpienia go Piotrem Kapnistem lub Aleksandrem Izwolskim. W swoich raportach przesyłanych z Wiednia Kapnist często krytykował politykę, przeważnie bałkańską, ministra Lamsdorfa. Resort spraw zagranicznych objął jednak Izwolski. W grudniu 1900 roku mówiło się, że Kapnist ma zastąpić zmarłego Aleksandra Imeretyńskiego i zostać nowym generałem-gubernatorem warszawskim. W maju 1903 roku został mu nadany Order Świętego Aleksandra Newskiego. W tym samym roku Franciszek Józef odznaczył go Krzyżem Wielkim Orderu Świętego Stefana (nr. 1505).
Śmierć.
Piotr Aleksiejewicz Kapnist zmarł 2 grudnia 1904 roku w Wiedniu. Zgon nastąpił o pierwszej po południu, na terenie rosyjskiej ambasady, w Palais Nassau. Od jakiegoś czasu czuł się źle i wzywano do niego lekarzy, nie było też tajemnicą, że chorował. Pierwotnie agencje prasowe podały, że zmarł na raka. Jego zły stan zdrowia pogłębiła śmierć, w odstępie dwóch miesięcy, braci Dmitrija i Pawła. Jako oficjalną przyczynę śmierci podano zwapnienie aorty. Minister Agenor Maria Gołuchowski polecił austro-węgierskiemu ambasadorowi w Petersburgu złożyć kondolencje rządowi rosyjskiemu. Już nazajutrz po śmierci posła, 3 grudnia 1904 roku, Gołuchowski osobiście zjawił się w ambasadzie rosyjskiej, gdzie przekazał swoje wyrazy współczucia. Kurtuazyjne depesze kondolencyjne wymienili między sobą też Franciszek Józef I i Mikołaj II. Uroczystości żałobne odbyły się 5 grudnia 1904 roku. Ciało wystawione zostało na widok publiczny w cerkwi św. Mikołaja. Franciszka Józefa reprezentował arcyksiążę Franciszek Ferdynand. Wzięli w nich udział dyplomaci, ministrowie oraz dostojnicy państwowi. Pojawili się także arcyksiążęta Rajner Ferdynand i Leopold Salwator, Agenor Gołuchowski oraz austriacki premier Ernest von Koerber. W pożegnaniu wzięła też udział rodzina, m.in. małoletnia córka ambasadora, wdowa po nim, a także jej siostra (żona księcia Pawła Jengałyczewa). Telegram kondolencyjny na ręce wdowy przesłała rosyjska cesarzowa Aleksandra Fiodorowna. Współczucie wyrazili także Ernest August Hanowerski, książę Cumberland i król serbski Piotr I. Po odprawieniu panichidy trumna z ciałem została zalutowana, a następnie wysłana do Połtawy.
Zgon Piotra Aleksiejewicza Kapnista został przyjęty ze smutkiem w wiedeńskich kołach rządowych. Już 9 grudnia 1904 roku Agenor Gołuchowski w liście do Aloisa Lexa von Aehrenthala napisał, że „"Śmierć biednego Kapnista jest olbrzymią stratą"”. Określił go jako nader poprawnego i lojalnego człowieka. Kajetan von Mérey, także w liście do von Aehrenthala, że ta śmierć jest dla Austrii wielką stratą. Podkreślił, że w kwestiach słowiańskich i bałkańskich Kapnist był zawsze niezwykle rozsądny. Brytyjski ambasador, Horace Rumbold, uważał, że Kapnist wykonywał swoje obowiązki bez zarzutu, zawsze okazywał wielki takt i zrozumienie, zyskał zaufanie gabinetu austriackiego, a także przyczynił się do poprawy stosunków między Wiedniem a Petersburgiem. Przedwczesna śmierć Kapnista była ciosem nie tylko dla Imperium Rosyjskiego, które utraciło wytrawnego dyplomatę, ale także dla Austro-Węgier. W osobie Kapnista rząd wiedeński tracił dyplomatę, który dążył do pokojowego rozwiązania problemów bałkańskich, w ramach próby nawiązania współpracy między Petersburgiem a Wiedniem. Piotr Kapnist jako ambasador czuł się przede wszystkim reprezentantem wielkiego mocarstwa, które jednocześnie uznawało aspiracje (uzasadnione lub nie) Austro-Węgier. Z tego powodu też uznawał w większości przypadków żądania małych państw bałkańskich za szkodliwe dla imperialnych interesów Rosji.
Życie prywatne.
Kapnistowie byli rodziną hrabiowską. Protoplastą rodu był Piotr, szlachcic wenecki o greckich korzeniach, który w 1711 roku, za panowania Piotra I Wielkiego, wstąpił na służbę rosyjską. Swe włości posiadali głównie na terenach guberni charkowskiej, połtawskiej i czernihowskiej. 17 marca 1877 roku Senat Rządzący przyznał Kapnistom prawo do tytułu hrabiowskiego. 9 marca 1879 herb i tytuł zatwierdził Aleksander III. Piotr Kapnist był synem Aleksieja Kapnista (1796–1867) i Uljany Dmitrijewny Biełuchy-Kochanowskiej (lata życia nieznane), bratem Dmitrija (1837–1904), Wasilija (1838–1910) i Pawła (1842–1904). Jego żoną była Nadieżda Aleksiejewna Stenbock-Fermor (ur. 1 czerwca 1864), córka Aleksieja Stenbock-Fermora i Margarity z Dołgorukich. Ślub odbył się 16 lipca 1887 roku, w sobotę, w kaplicy cesarskiej pałacu w Peterhofie. Panna młoda przed zamążpójściem była damą dworu (frejliną). Małżonkę Piotra Kapnista w młodości opisywano w sposób następujący: „"Była to młoda dziewczyna w wieku czternastu lat, o jasnych rozpuszczonych włosach i błękitnych oczach, wyglądająca prawie jak angielska dziewczyna"”. Ze związku tego narodziła się córka, Margarita Pietrowna (lata życia nieznane). W 1896 roku żona i córka Kapnista brały udział w powitaniu Mikołaja II na dworcu wiedeńskim. Po 1917 roku przebywały one najpierw we Włoszech (w 1919 roku), a następnie w Szwajcarii (w Lozannie, 1920 rok).
Piotr Aleksiejewicz Kapnist zarówno w czasie swego pobytu w Paryżu jak i w Wiedniu obracał się w wysokich kręgach (m.in. wśród Rothschildów), chodził do opery, odwiedzał teatry i galerie, a także bywał „w towarzystwie”. 5 czerwca 1883 roku był jednym ze świadków na cywilnym ślubie Maurice’a Ephrussiego i Béatrice de Rothschild (wnuczki zarówno Jamesa Mayera jak i Nathana Mayera Rotschildów). W Paryżu przyjaźnił się także m.in. z aktorką Sarą Bernhardt. W Wiedniu Kapnistowie przyjaźnili się m.in. z Franciszkiem I, księciem Liechtensteinu, a także z wieloma dyplomatami akredytowanymi w Wiedniu. Oprócz wspomnianej znajomości z Gołuchowskim, pozostawał także na koleżeńskiej stopie z Kazimierzem Badenim, który piastował urząd austriackiego premiera. We wrześniu 1897 roku, po pojedynku w którym uczestniczył Badeni, osobiście odwiedził go w szpitalu i składał wyrazy współczucia. Był dobrze widziany przez Franciszka Józefa. Przez monarchę austro-węgierskiego zapraszany był na obiady i bale. Piotr Kapnist słynął jako wielki miłośniki malarstwa, zarówno starych mistrzów jak i nowoczesnego, a szczególnie cenił sobie dawne malarstwo angielskie. Namalowanie portretu rodzinnego zlecił znanemu węgierskiemu malarzowi Philipowi de László. W czasie swej pracy posła przy dworze habsburskim, dwa miesiące w roku spędzał najczęściej w Petersburgu. Samej stolicy Austro-Węgier nie lubił, czas swój często spędzał w podwiedeńskim Gutenstein, a także regularnie wyjeżdżał do Biarritz lub na Riwierę.
Przebieg kariery.
Rangi.
Piotr Kapnist otrzymał następujące rangi:

</doc>
<doc id="3055263" url="https://pl.wikipedia.org/wiki?curid=3055263" title="Michał Łaskuda">
Michał Łaskuda

Michał Łaskuda (ur. 25 września 1873, zm. 29 kwietnia 1929) – polski polityk, działacz PSL „Piast”.
Życiorys.
Urodził się 25 września 1873 roku w Jurkowie w powiecie Limanowa jako syn Sebastiana i Rozalii z domu Fudalej. Edukacje ukończył na poziomie szkoły ludowej.
Do 1914 roku wieloletni wójt Jurkowa i przewodniczący Rady Nadzorczej Kasy Stefczyka, w latach 1913–1914 poseł do galicyjskiego Sejmu Krajowego. W latach 1912–1913 członek RN PSL, od 1914 członek RN PSL „Piast”, od 1923, po wystąpieniu z PSL „Piast” członek Polskiego Związku Ludowego, zaś po jego połączeniu z PSL-"Lewicą” czł. ZCh (od 1925 wiceprezes ZG), w 1926 czł. RN SCh. Publikował artykuły w tygodniku „Piast”. Zmarł 29 kwietnia 1929 roku w Jurkowie powiat Limanowa.
Działalność polityczna.
Poseł na Sejm Ustawodawczy oraz I kadencji 1922–1927.
W 1919 roku uzyskał mandat z listy nr 13 w okręgu wyborczym nr 39 (Nowy Targ); w 1922 roku zdobył mandat z listy nr 1 (PSL) w okręgu wyborczym nr 44 (Nowy Sącz).
Rodzina.
Dwukrotnie żonaty: z Katarzyną (Kunegundą) z domu Wątor i Marią z domu Sędzioł. Miał trzech synów: Józefa, Jana i Piotra oraz dwie córki: Annę i Katarzynę.

</doc>
<doc id="3055264" url="https://pl.wikipedia.org/wiki?curid=3055264" title="Russ Morgan">
Russ Morgan

Russ Morgan (ur. 29 kwietnia 1904 w Scranton, zm. 8 sierpnia 1969) – amerykański lider orkiestry big-band, kompozytor i aranżer.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3055265" url="https://pl.wikipedia.org/wiki?curid=3055265" title="DFW Floh">
DFW Floh

DFW T.28 Floh – niemiecki prototypowy myśliwiec dwupłatowy z okresu I wojny światowej. Został skonstruowany przez zakład produkcji samolotów Deutsche Flugzeug-Werke według projektu Hermanna Dornera w 1915.
Model miał być w założeniu samolotem dużej prędkości i miał zastąpić powolne jednopłaty Fokker typu E.I i E.II. Charakteryzował się bardzo wąskim, wysokim i "pękatym" kadłubem. Z tego też powodu otrzymał nazwę "Floh" (niem. "Pchła"). Uzbrojenie stanowił zabudowany w kadłubie karabin maszynowy MG 08.
Modelu nie wprowadzono do seryjnej produkcji gdyż prototyp podczas lotu testowego doznał pewnych uszkodzeń przy lądowaniu. O ostatecznie negatywnej ocenie zadecydował szereg nierozwiązanych kwestii w budowie maszyny (m.in. ograniczona widoczność przy lądowaniu i wysoko położony środek ciężkości) i projekt zarzucono.

</doc>
<doc id="3055268" url="https://pl.wikipedia.org/wiki?curid=3055268" title="Walki o Rietschen">
Walki o Rietschen

Walki o Rietschen – walki stoczone 18-21 kwietnia 1945 roku o Rietschen, podczas II wojny światowej, część operacji łużyckiej w ramach operacji berlińskiej.
Tło sytuacyjne.
Zgodnie z dyrektywą dowódcy 1 Frontu Ukraińskiego 2 Armia Wojska Polskiego (2 AWP) miała w ramach operacji berlińskiej przełamywać obronę niemiecką na odcinku Rothenburg - folwark Wysokie. W nocy 11 kwietnia 2 AWP zluzowała sowiecką 13 Armię nad Nysą Łużycką, w 30 km pasie od m. Młoty do folwarku Wysokie. Zadaniem 2 AWP było przełamanie obrony niemieckiej w pasie natarcia i rozwijanie powodzenia na kierunku: Niesky, Welka, Drezno na głębokość 90 km. Obrona niemiecka o głębokości 30 - 35 km opierała się na rzekach: Nysa Łużycka, Weißer Schöps i Schwarzer Schöps. Przed frontem 2 AWP broniły się dwie dywizje niemieckie: Dywizja Grenadierów Pancernych Brandenburg i 615 Dywizja Specjalna z 4 Armii Pancernej Grupy Armii Środek. W I rzucie Niemcy mieli ok. 19 tys. żołnierzy, w II rzucie ok. 21 tys. W I rzucie 2 Armii nacierały od północy: 10 DP, 7 DP (na kierunku pomocniczym, prowadziły działania wiążące), 9 i 8 DZ na głównym kierunku uderzenia. W II rzucie 5 DP i 1 KPanc.
Przebieg bitwy.
Działając w I rzucie, w centrum ugrupowania 2 AWP, na pomocniczym kierunku natarcia, nacierała 7 DP. Pod koniec 16 kwietnia 7 DP zdobyła przyczółek szerokości 3 km i głębokości 1 km. 18 kwietnia dywizja uzyskała powodzenie i rozpoczęła przesuwanie się na zachód. 19 i 20 walczyła o Rietschen i Daubitz. W następnych dniach wyszła na rubież Nelkenberg "(Tzschelln)" - Boxberg - Hirschwalde "(Tschernske)" - Sproitz.
5 DP działając w drugim rzucie 2 AWP, 16 kwietnia po południu przeprawiła się przez Nysę na południe od Rothenburga. Po sforsowaniu Nysy zmuszona była wstrzymać natarcie. 17 kwietnia wzmocniona 16 BPanc i 28 pułkiem dział pancernych przeszła do I rzutu armii i weszła zza prawego skrzydła 9 DP, w lukę między 7 i 9 DP. 18 kwietnia rano 5 DP weszła do walki i przełamywała opór niemiecki w rej. Rietschen. 19 i 20 kwietnia miała opanować Rietschen, a następnie wyjść na rubież Koenigswartha - Krinitz nad rz. Schwarzer Schöps. Zadanie bezpośredniego natarcia na Rietchen powierzono 18 kwietnia 13 pułkowi piechoty z 2 batalionem 16 BPanc, oraz wsparciem pięciu baterii 22 pal. Było to dla pułku zadanie dnia 19 kwietnia. 13 pp podporządkowano na czas walk o Rietschen 7 DP. W Rietschen bronił się 1 pułk grenadierów pancernych "Brandenburg" i pozostałości 615 Dywizji Specjalnej. 13 pp po zajęciu Rietchen miał wrócić w podporządkowanie macierzystej dywizji. 13 pp wzmocniony czołgami opanował Trebus (zabito 52 Niemców i 32 wzięto do niewoli). Opór Niemców potężniał, 13 pp przeszedł w walkach 11 km. Natarcie jego zostało załamane 2 km. przed Rietschen. Między nacierającymi 13 i 15 pp wytworzyła się luka ok. 9 km., w którą wprowadzono 17 pp. 17 pp napotkał opór pod Sandschenke. Po dwóch godzinach walk miejscowość zdobyto, po czym ruszył w kierunku Szprewy - oddalonej ok. 20 km. Dowódca pułku sformował Oddział Wydzielony, w sile wzmocnionej kompanii, który opanował kilka miejscowości. Siły główne 17 pp wieczorem dotarły do Schwarzer Schöps i z marszu sforsowały rzekę w dwóch miejscach.
Główne siły 5 DP miały 20 kwietnia opanować m. Koeningswartha. 5 DZ jako walczącą samodzielnie miała wzmocniony każdy pułk batalionem czołgów oraz dwoma bateriami dział samobieżnych. Dowództwo i sztab 5 DP było w m. Tauer. 19 kwietnia siły 5 DP przesunęły się 15 km na zachód. Prawoskrzydłowe dywizje 2 AWP (7 i 10 DP) starały się zlikwidować rietschenskie zgrupowanie niemieckie, jednak początkowo bez powodzenia. Zgrupowanie nacierające na Rietschen liczyło: 18 batalionów piechoty, 9 dywizjonów artylerii, 2 bataliony czołgów i 2 dywizjony artylerii pancernej. Dysponowało 59 wozami bojowymi. Z kierunku płn-wsch. nacierała część 10 DP, z płd-wsch. 7 DP, z płd-zach. część 5 DP.
21 kwietnia siłom 7 DP z 17 pp z 5 DP udało się opanować Rietschen. Upadek tego punktu oporu pozwolił dywizjom rozwinąć natarcie na zachód.
Pamięć.
Walki żołnierzy polskich o Rietschen zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. „RIETSCHEN 18 - 21 IV 1945”.

</doc>
<doc id="3055272" url="https://pl.wikipedia.org/wiki?curid=3055272" title="Gare de Ruffec">
Gare de Ruffec

Gare de Ruffec – stacja kolejowa w Ruffec, w departamencie Charente, w regionie Nowa Akwitania, we Francji.
Historia.
Stacja Ruffec została otwarta razem z odcinkiem Poitiers - Angoulême linii Paryż - Bordeaux 28 lipca 1853.

</doc>
<doc id="3055273" url="https://pl.wikipedia.org/wiki?curid=3055273" title="Kutan">
Kutan

Kutan – biopolimer wchodzący w skład kutykuli niektórych roślin. Substancja została wykryta po raz pierwszy u "Agave americana", a następnie u kilku innych gatunków. Jego występowanie stwierdzono również w pozostałościach 18 różnych roślin kopalnych. Struktura i synteza kutanu nie jest w pełni poznana. Wyniki badań skazują, że jest polimerem wodorowęglanowym. Jest odporny na zmydlanie, deestryfikację i hydrolizę zasadową.

</doc>
<doc id="3055274" url="https://pl.wikipedia.org/wiki?curid=3055274" title="Eusebio Francisco Kino">
Eusebio Francisco Kino

Eusebio Francisco Kino (ur. 10 sierpnia 1645 w Segno, zm. 15 marca 1711 w Magdalena de Kino, właściwie Eusebius Franz Kühn) – niemiecki uczony, misjonarz, odkrywca i jezuita. Jako misjonarz działał wśród plemion indiańskich żyjących na terenach współczesnego północnego Meksyku i południowej Arizony. Był jednym z pierwszych Europejczyków którzy dotarli do Dolnej Kalifornii. Jego zainteresowania naukowe obejmowały przede wszystkim kartografię, matematykę i astronomię. Stworzył pierwsze, szczegółowe mapy rejonów leżących przy współczesnej granicy Meksyku i Stanów Zjednoczonych. Jest postacią cenioną zarówno przez Meksykanów jak i Amerykanów. Jego imię nosi wiele ulic, miejscowości i różnych obiektów, ma również swoje pomniki.
Był synem Franza Kühna i Margherity Luchi. Edukację rozpoczął w jezuickim kolegium w Trydencie po czym przeniósł się do kolegium w Hall in Tirol nieopodal Innsbrucku. W 1663 roku zaczął mieć bardzo poważne problemy zdrowotne, które zagroziły nawet jego życiu. Choroba wywarła duży wpływ na jego światopogląd i osobowość i po tym jak wyzdrowiał, zdecydował się wstąpić do zakonu jezuitów w 1665 roku. Wznowił wówczas naukę w jezuickich szkołach a po ich ukończeniu rozpoczął studia. W ich trakcie zainteresował się matematyką i geografią. Po zakończeniu studiów nauczał matematyki w kolegium w Ingolstadt. Zainteresował się pracą misyjną i zwrócił się do władz zakonu o pozwolenie na wyjazd. Przełożeni wydali zgodę i choć Kino początkowo chciał ruszyć na Daleki Wschód, to został wysłany do Meksyku. Z uwagi na problemy jakie wówczas miał, nie zdążył na statek którym miał odpłynąć i do Ameryki Łacińskiej trafił z Kadyksu dopiero w maju 1681 roku. Początkowo Kino przebywał w mieście Meksyk, ale w 1683 roku dołączył, jako kartograf, do wyprawy Isidora de Atondo y Antillona, której celem było zbadanie Dolnej Kalifornii. Z powodu braku zapasów i niesnasek z miejscowymi plemiona indiańskimi ekspedycja zakończyła się porażką.
W 1687 roku Kino i jego współpracownicy rozpoczął realizację zakrojonego na szeroką skalę projektu misyjnego w regionie nazywanym wówczas "Pimerìa Alta", czyli na terenach współczesnego północnego Meksyku i południowej Arizony. W miejscowym krajobrazie dominowały pustynie i góry, toteż był on bardzo słabo zbadany i hiszpańska władza kolonialna w zasadzie go nie obejmowała. Osadnictwo miejscowych Indian, zwanych Pima, koncentrowało się w dolinach rzek. Dlatego też właśnie tu Kino zakładał główne ośrodki misyjne. Dotarł aż do rzeki Kolorado. Ochrzcił około 4 500 Indian. Szacuje się, że do momentu jego śmierci, razem ze swoimi współpracownikami, ochrzcili przeszło 30 000 ludzi.
Założone i prowadzone przez niego ośrodki nie ograniczały się jednak tylko do posługi religijnej. Pełniły również funkcję oświatową a jezuici nauczali w nich na przykład nowych sposobów uprawy i hodowli. Zapoznali ich także z nieznanymi im wcześniej roślinami takimi jak pszenica czy różne drzewa owocowe. Działki i warsztaty Indian były skupione wokół ośrodków misyjnych. Kino ostro występował przeciwko niewolniczej pracy Indian w kopalniach srebra w północnym Meksyku. Miał duży szacunek do indiańskich wartości i tradycji, był zwolennikiem metody inkulturacji i wykorzystywał ją w swojej pracy misyjnej. Uważał iż chrystianizacja nie może iść w parze z okcydentalizacją. Łączył pracę misjonarską z zacięciem odkrywcy i kartografa. Od 1691 roku wziął udział w czterdziestu ekspedycjach na tereny współczesnej Arizony. Wyprawiał się również w inne zakątki współczesnych Stanów Zjednoczonych. W wyniku tych wypraw udało mu się dokonać kilku odkryć i zwiększyć wiedzę Europejczyków na temat Ameryki Północnej. Udowodnił na przykład iż Kalifornia nie jest wyspą i posiada połączenie lądowe z Meksykiem, co sprawiło, że Hiszpanie zainteresowali się tymi terenami i w XVIII wieku zaczęli je sobie podporządkowywać. Nie byłoby to możliwe bez szczegółowych map dotychczas nieznanych regionów, opracowanych przez Kino.

</doc>
<doc id="3055279" url="https://pl.wikipedia.org/wiki?curid=3055279" title="Gare de Tarascon">
Gare de Tarascon

Gare de Tarascon – stacja kolejowa w Tarascon, w departamencie Delta Rodanu, w regionie Prowansja-Alpy-Lazurowe Wybrzeże, we Francji.
Jest stacją Société nationale des chemins de fer français (SNCF) obsługiwaną przez pociągi TER Provence-Alpes-Côte d'Azur.
Historia.
Odcinek linii od Awinion do Marsylii został zaprojektowany 24 lipca 1843 przez Paulin Talabota. Sama stacja została otwarta 18 października 1847. Stacja była zarządzana przez Compagnie des chemins de fer de Paris à Lyon et à la Méditerranée (PLM).

</doc>
<doc id="3055281" url="https://pl.wikipedia.org/wiki?curid=3055281" title="Rabusie kontra zombie">
Rabusie kontra zombie

Rabusie kontra zombie (ang. "Cockneys vs Zombies") – brytyjski horror komediowy z 2012 roku w reżyserii Matthiasa Hoene'a. Wyprodukowany przez Aya Pro Company, StudioCanal i Shout! Factory.
Opis fabuły.
Bracia McGuire'owie chcą ratować przed rozbiórką dom opieki, w którym mieszka ich dziadek Ray (Alan Ford). Postanawiają napaść na bank. W tym samym czasie buldożery niszczą cmentarz, z którego powstają zombie. Młodzi ludzie muszą stawić czoło żywym trupom.

</doc>
<doc id="3055282" url="https://pl.wikipedia.org/wiki?curid=3055282" title="Sŏgnam sa">
Sŏgnam sa

Sŏgnam sa (), Klasztor Południowej Skały – koreański klasztor buddyjski, jeden z ośrodków medytacyjnych dla mniszek. 
Historia klasztoru.
Klasztor został wybudowany przez mistrza sŏn Wŏnjŏka Toŭi w roku 824 na południowym stoku góry Kaji () (lub Sŏkan).
W czasie inwazji japońskiej na Koreę w latach 1592–1598 klasztor był jednym z centrów treningowych dla mnichów walczących z Japończykami i został zniszczony a następnie odbudowany w roku 1674 przez mistrzów sŏn Takyounga I Sunchola.
Ponownie klasztor został zniszczony w czasie wojny koreańskiej w 1952 roku. W 1972 roku klasztor został odbudowany przez opatkę Inhong i od tej pory jest dużym ośrodkiem medytacji sŏn dla mniszek. 
Dzisiaj klasztor składa się z trzydziestu budynków i leży w Prowincjonalnym Parku góry Kaji.

</doc>
<doc id="3055283" url="https://pl.wikipedia.org/wiki?curid=3055283" title="José Manuel Lasa">
José Manuel Lasa

José Manuel Lasa Urquia (ur. 21 maja 1939 w Oiartzun) – hiszpański kolarz szosowy, dwukrotny medalista mistrzostw świata.
Kariera.
Największy sukces w karierze José Manuel Lasa osiągnął w 1965 roku, kiedy zdobył srebrny medal w wyścigu ze startu wspólnego amatorów podczas mistrzostw świata w San Sebastián. W zawodach tych wyprzedził go jedynie Francuz Jacques Botherel, a trzecie miejsce zajął Włoch Battista Monti. Na tych samych mistrzostwach wspólnie z Venturą Díazem, José-Manuelem Lopézem i Domingo Perureną zdobył też srebrny medal w drużynowej jeździe na czas. Ponadto w 1966 roku zajął trzecie miejsce w Semana Catalana de Ciclismo, a w 1969 roku wygrał Klasika Primavera. Trzykrotnie startował w Vuelta a España, najlepszy wynik osiągając w 1969 roku, kiedy zajął czwarte miejsce w klasyfikacji generalnej. Dwukrotnie startował w Tour de France: w 1967 roku zajął 74. miejsce, a rok później nie ukończył rywalizacji. W 1970 roku zajął 28. miejsce w klasyfikacji generalnej Giro d'Italia. W 1964 roku wystartował w wyścigu ze startu wspólnego na igrzyskach olimpijskich w Tokio, zajmując 23. miejsce. Jako zawodowiec startował w latach 1965-1970.
Jego brat - Miguel María Lasa również był kolarzem.

</doc>
<doc id="3055285" url="https://pl.wikipedia.org/wiki?curid=3055285" title="Zygmunt Łempicki">
Zygmunt Łempicki



</doc>
<doc id="3055286" url="https://pl.wikipedia.org/wiki?curid=3055286" title="Bogusławice (powiat starachowicki)">
Bogusławice (powiat starachowicki)

Bogusławice – nieistniejąca już wieś, w okresie między XVII a XIX wiekiem położona pomiędzy Zawadą (dziś północna część wsi Pawłów) i Rzepinem . Obecnie Gmina Pawłów, Powiat starachowicki.
Nazwy lokalne miejscowości w dokumentach źródłowych: :1673 Boguslawice 1688, 1747, 1815 Bogusławiec 1780 Bogusławie, Bogusławice, 1787 Bogusławice.
Podległość administracyjna świecka i kościelna.
W roku 1673 powiat sandomierski, 1827 powiat opatowski, 1747 parafia Pawłów .
Początkowo 1688 rola, 1747 wieś, 1815 zagroda, 1819 osada.
Położenie i granice.
W roku 1747 leżą koło Zawady, w roku 1780 graniczą tylko z innymi włościami Benedyktynów świętokrzyskich, w tym z wsią Dąbrowa w roku 1780 jako niwa Bogusławiec folwarku rzepińskiego.
Własność.
Własność klasztoru świętokrzyskiego
Powinności dziesięcinne.
Dziesięcina należy do klasztoru świętokrzyskiego następnie do prepozyta w Wierzbniku.

</doc>
<doc id="3055288" url="https://pl.wikipedia.org/wiki?curid=3055288" title="Zygmunt Łempicki (generał WP)">
Zygmunt Łempicki (generał WP)



</doc>
<doc id="3055290" url="https://pl.wikipedia.org/wiki?curid=3055290" title="Hrabstwo Kit Carson">
Hrabstwo Kit Carson

Hrabstwo Kit Carson (ang. "Kit Carson County") – hrabstwo w stanie Kolorado w Stanach Zjednoczonych.
Geografia.
Według spisu z 2000 roku obszar całkowity hrabstwa obejmuje powierzchnię 2161,56 mili2 (5598,41 km2), z czego 2160,87 mili2 (5596,63 km2) stanowią lądy, a 0,69 mili2 (1,79 km2) stanowią wody. Według szacunków United States Census Bureau w roku 2012 miało 8094 mieszkańców. Jego siedzibą administracyjną jest Burlington.

</doc>
<doc id="3055292" url="https://pl.wikipedia.org/wiki?curid=3055292" title="Henry Chandler Cowles">
Henry Chandler Cowles

Henry Chandler Cowles (ur. 27 lutego 1869 w Kensington, Connecticut, zm. 12 września 1939 w Chicago, Illinois) – amerykański botanik, jeden z pionierów ekologii jako dyscypliny nauk przyrodniczych (badania sukcesji roślin Indiana Dunes), inicjator założenia i współtwórca Ecological Society of America, nauczyciel akademicki związany z University of Chicago.
Życiorys.
Dzieciństwo i młodość.
Urodził się 27 lutego 1869 roku w amerykańskim Kensington – małej miejscowości w pobliżu New Britain (Connecticut) i Berlina. Botaniką zainteresował się już w dzieciństwie, pod wpływem matki, która uczyła go rozpoznawać gatunki drzew, kwiatów i warzyw w czasie spacerów i pracy w rodzinnym gospodarstwie.
Po ukończeniu studiów w dziedzinie botaniki i geologii w Oberlin College (1893) pracował przez rok w Nebrasce, ucząc przyrody w Gates College, a następnie kontynuował studia na University of Chicago (od 1895) u J.M. Coultera. Równocześnie pogłębiał wiedzę w tworzonej przez Rollina Salisbury'ego i Thomasa Chamberlina
chicagowskiej szkole kompleksowej geografii fizycznej.
W tym czasie ukazała się przełomowa książka duńskiego botanika, Eugeniusa Warminga "Plantesamfund", zawierająca pierwszy opis koncepcji zbiorowisk roślinnych (fitocenoz), którą John Coulter zainteresował swoich studentów. Henry Cowles zainteresował się nią na tyle, że przeczytał tekst w języku oryginalnym.
An Ecological Study of the Sand Dune Flora of Northern Indiana.
Własne prace badawcze wykonywał, w ramach pracy doktorskiej, w warunkach terenowych. Dotyczyły roślinności Indiana Dunes – ruchomych wydm w północnej Indianie, nad jeziorem Michigan. W roku 1898 przedstawił rozprawę doktorską nt. "An Ecological Study of the Sand Dune Flora of Northern Indiana" (uznawaną za przełomową). W pracy opisał ekologiczną sukcesję zbiorowisk roślinnych jako proces biologiczny powiązany z geomorfologicznym procesem powstawania i przemieszczania się skarp i wydm, zachodzącym z szybkością zależną od wielu zmiennych abiotycznych czynników środowiskowych, m.in. prędkości i kierunku wiatru, wilgotności, składu chemicznego gleby. Pracę opublikował w Botanical Gazette w roku 1899.
Okres 1900–1939.
W następnych latach Henry Cowles nie rozwijał tematyki pracy doktorskiej, jednak przez 30 lat zachował wysoką pozycję w swojej dziedzinie. Pracował na Wydziale Botaniki Uniwersytetu w Chicago – jako naukowiec i dydaktyk – do przejścia na emeryturę (1934). W roku 1915 odegrał ważną rolę jako inicjator utworzenia i organizator Ecological Society of America. Został wybrany na prezesa ESA w roku 1918; był też prezesem Association of American Geographers (1910) oraz wiceprezesem i prezesem sekcji botanicznej American Association for the Advancement of Science (1913) i prezesem Botanical Society of America (1922). Pełnił również funkcję redaktora Gazety Botanicznej. Wśród jego studentów byli m.in.: William S. Cooper, Arthur Vestal, Victor Shelford, Paul Sears.
Zmarł w Chicago w roku 1939.
Publikacje.
Wybór według books.google.pl (autorstwo i wpółautorstwo):
Upamiętnienie.
Wyrazem pamięci o życiu i dokonaniach Henry'ego C. Cowlesa ą m.in. publikacje:

</doc>
<doc id="3055296" url="https://pl.wikipedia.org/wiki?curid=3055296" title="Battista Monti">
Battista Monti

Battista Monti (ur. 18 lutego 1944 w Imoli) – włoski kolarz szosowy, brązowy medalista mistrzostw świata.
Kariera.
Największy sukces w karierze Battista Monti osiągnął w 1965 roku, kiedy zdobył brązowy medal w wyścigu ze startu wspólnego amatorów podczas mistrzostw świata w San Sebastián. W zawodach tych wyprzedzili go jedynie Francuz Jacques Botherel oraz Hiszpan José Manuel Lasa. Był to jednak jedyny medal wywalczony przez Montiego na międzynarodowej imprezie tej rangi. Ponadto w tym samym roku wygrał GP Industria del Cuoio e delle Pelli, Trofeo Banca Popolare Piva oraz GP Città di Camaiore. Nigdy nie wystąpił na igrzyskach olimpijskich. Jako zawodowiec startował w latach 1966-1968.

</doc>
<doc id="3055302" url="https://pl.wikipedia.org/wiki?curid=3055302" title="Gare de Donges">
Gare de Donges

Gare de Donges – przystanek kolejowy w Donges, w departamencie Loara Atlantycka, w regionie Kraj Loary, we Francji.
Stacja zostałaotwarta w 1857 przez compagnie du chemin de fer de Paris à Orléans (PO). Dziś jest to przystanek Société nationale des chemins de fer français (SNCF) obsługiwany przez pociągi TER Pays de la Loire między Le Croisic – Saint-Nazaire i Nantes.

</doc>
<doc id="3055305" url="https://pl.wikipedia.org/wiki?curid=3055305" title="The World, the Flesh and the Devil">
The World, the Flesh and the Devil

The World, the Flesh and the Devil – brytyjski film z 1914 roku. Pierwszy fabularny pełnometrażowy film nakręcony w kolorze. Zrealizowano go techniką zwaną Kinemacolor.

</doc>
<doc id="3055317" url="https://pl.wikipedia.org/wiki?curid=3055317" title="Sztuczny zwieracz cewki moczowej">
Sztuczny zwieracz cewki moczowej

Sztuczny zwieracz cewki moczowej (AUS) jest to implant służący zastąpieniu funkcji zwieracza cewki moczowej, wszczepiany mężczyznom w celu leczenia nietrzymania moczu.
Fizjologia.
Zwieracz cewki moczowej jest mięśniem otaczającym cewkę moczową. Jego rola polega na utrzymywaniu moczu w pęcherzu i zapobieganiu wypływania moczu. Kiedy zwieracz ulega rozkurczowi, pęcherz opróżnia się poprzez cewkę moczową.
Opis.
Sztuczny zwieracz cewki moczowej (AUS) jest jednoczęściowym wyrobem medycznym, wszczepianym mężczyznom. Składa się z pompowanego mankietu umieszczanego wokół cewki moczowej i pompki z regulatorem ciśnienia, wszczepianej do moszny. 
Zwieracz jest wypełniony roztworem sterylnej soli fizjologicznej. Zabieg wszczepiania sztucznego zwieracza cewki moczowej wykonuje się w celu leczenia nietrzymania moczu i poprawy jakości życia pacjenta zapewniając mu trzymanie moczu w trakcie codziennych aktywności. Został stworzony do leczenia ciężkiego nietrzymania moczu, zastępując niewydolny zwieracz cewki moczowej.
Zabieg operacyjny.
Procedura wszczepienia sztucznego zwieracza cewki moczowej, choć kosztowna, jest w całości refundowana przez NFZ. Metodę tą stosują nieliczne, wyspecjalizowane ośrodki urologiczne zajmujące się implantami urologicznymi, na przykład Oddział Urologii i Onkologii Urologicznej Szpitala Specjalistycznego w Puławach Oddział Urologii w Puławach jest jedynym w Polsce i drugim w Europie akredytowanym ośrodkiem implantacji sztucznych zwieraczy cewki moczowej, w którym szkolą się lekarze z całej Europy.
Zabieg operacyjny jest generalnie bezpieczny. Średni czas operacji wszczepienia implantu to 90 minut.
Ryzyko powikłań tego typu operacji to:
Sztuczny zwieracz cewki moczowej pozwala na poprawę trzymania moczu w 96% przypadków.
Pierwsze wieloośrodkowe badania w Europie (z udziałem 106 pacjentów) na temat skuteczności implantacji sztucznego zwieracza cewki moczowej(ZSI 375) przedstawiają 91% skuteczność w trzymaniu moczu.

</doc>
<doc id="3055330" url="https://pl.wikipedia.org/wiki?curid=3055330" title="Torulen">
Torulen

Torulen – organiczny związek chemiczny z grupy karotenoidów wykryty u mszyc z gatunku ".
Karotenoidy są syntetyzowane przez rośliny, grzyby i mikroorganizmy, jednak do czasu wykrycia torulenu u mszyc, nie znano szlaku biosyntezy tych związków u zwierząt. Mszyce z gatunku " wykazują polimorfizm, czerwony lub zielony kolor. Torulen występuje u osobników czerwonych, co wpływa na możliwość ich ochrony przed drapieżnikami.
Analiza filogenetyczna wykazała, że geny niezbędne do przeprowadzenia syntezy torulenu mszyce nabyły w wyniku poziomego transferu genów od grzybów. U mszyc wykryto cztery kopie genów kodujących desaturazę karotenu i trzy dla syntazy fitoenu/cyklazy karotenu. Jednak tylko jeden gen desaturazy jest odpowiedzialny za syntezę torulenu. Transfer genów odbył się w dalekiej przeszłości od grzybów zbliżonych do "".

</doc>
<doc id="3055332" url="https://pl.wikipedia.org/wiki?curid=3055332" title="Wojna syjamsko-wietnamska (1769–1773)">
Wojna syjamsko-wietnamska (1769–1773)

Wojna syjamsko-wietnamska 1769-1773 – konflikt o przejęcie władzy w Kambodży.
Do połowy XVIII w. władzę w Kambodży sprawowali władcy syjamskiego królestwa Ayutthaya. W latach 60. XVIII w. wschodnie tereny kraju ulegać zaczęły coraz większym wpływom Wietnamu. Gdy w roku 1769 Syjam poniósł klęskę w wojnie z Birmą, Wietnamczycy dojrzeli szansę zwiększenia swoich wpływów w Kambodży, rozpoczynając zakrojoną na szeroką skalę ofensywę. W jej wyniku obalono rządy popieranego przez Syjam króla Ang Nona, osadzając na tronie jego brata, którego pierwszą decyzją była odmowa płacenia trybutu Syjamowi. 
Król Syjamu Taksin nie zwlekał z odpowiedzią, kierując swoje siły na Siem Reap i Battambang. W roku 1770 Wietnamczycy przypuścili kontrataki na prowincje Trat i Chanthaburi, co sprowokowało Taksina do zmiany planów i zajęcia Banteay Meas oraz Phnom Penh. Następnie Syjamczycy zaatakowali stolicę Banteay Pech, zmuszając marionetkowego króla wietnamskiego do ucieczki. Na tron Kambodży przywrócono obalonego króla Ang Nona. 
Porażki na froncie zmusiły Wietnam do wysłania do Kambodży kolejnych sił. Armia wietnamska kierując się od Zatoki Tajlandzkiej pomaszerowała na Phnom Penh, ponownie zmuszając Ang Nona do ucieczki. W tej sytuacji Taksin przegrupował swoje wojska przechodząc do ofensywy. Do roku 1773 wojska wietnamskie zostały rozbite i wyparte z kraju. W roku 1775 Ang Non ostatecznie powrócił na tron kambodżański.

</doc>
<doc id="3055336" url="https://pl.wikipedia.org/wiki?curid=3055336" title="Hagsätra">
Hagsätra

Hagsätra – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Enskede-Årsta-Vantör. Graniczy z dzielnicami Älvsjö, Örby i Rågsved oraz z gminą Huddinge.
Według danych opublikowanych przez gminę Sztokholm, 31 grudnia 2020 r. Hagsätra liczyła 9752 mieszkańców. Powierzchnia dzielnicy wynosi 1,71 km².
Hagsätra jest początkową/końcową stacją na zielonej linii (T19) sztokholmskiego metra.

</doc>
<doc id="3055343" url="https://pl.wikipedia.org/wiki?curid=3055343" title="Rågsved">
Rågsved

Rågsved – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Enskede-Årsta-Vantör. Graniczy z dzielnicami Hagsätra, Högdalen i Fagersjö oraz z gminą Huddinge.
Według danych opublikowanych przez gminę Sztokholm 31 grudnia 2020 r. Rågsved liczyło 11 793 mieszkańców. Powierzchnia dzielnicy wynosi łącznie 2,05 km², z czego 0,08 km² stanowią wody.
Rågsved jest jedną ze stacji na zielonej linii (T19) sztokholmskiego metra.

</doc>
<doc id="3055345" url="https://pl.wikipedia.org/wiki?curid=3055345" title="Kodeks 0198">
Kodeks 0198

Kodeks 0198 (Gregory-Aland no. 0198) – grecki kodeks uncjalny Nowego Testamentu na pergaminie, paleograficznie datowany na VI wiek. Do naszych czasów zachował się fragment jednej karty kodeksu. Przechowywany jest w Londynie.
Opis.
Do dnia dzisiejszego zachował się fragment jednej karty kodeksu, z tekstem Listu do Kolosan 3,15-16.20-21. Rekonstrukcja oryginalnej karty kodeksu wykazała, że miała ona rozmiar 11 na 7,5 cm.
Tekst pisany jest jedną kolumną na stronę, w 7 linijkach w kolumnie (według rekonstrukcji).
Tekst.
Fragment reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Tekst opis fragmentu sporządził H.J.M. Milne w 1927 roku. Na listę rękopisów Nowego Testamentu wciągnął go Ernst von Dobschütz, oznaczając go przy pomocy siglum 0198.
INTF datuje rękopis na VI wiek.
Rękopis przechowywany jest w British Library (Pap. 459) w Londynie.

</doc>
<doc id="3055346" url="https://pl.wikipedia.org/wiki?curid=3055346" title="Biały tygrys (film)">
Biały tygrys (film)



</doc>
<doc id="3055347" url="https://pl.wikipedia.org/wiki?curid=3055347" title="Kajakarstwo na Igrzyskach Śródziemnomorskich 2005">
Kajakarstwo na Igrzyskach Śródziemnomorskich 2005

Kajakarstwo na Igrzyskach Śródziemnomorskich 2005 odbywało się w dniach 25–26 czerwca 2005 roku. Zawodnicy obojga płci rywalizowali łącznie w sześciu konkurencjach na "Canal de Cuevas del Almanzora".

</doc>
<doc id="3055353" url="https://pl.wikipedia.org/wiki?curid=3055353" title="Zamek w Barze">
Zamek w Barze

Zamek w Barze – twierdza zbudowana na Kresach południowo-wschodnich, w miejscu granicznym między szlakami kuczmańskim i czarnym, wiążąca rejony systemu obronnego Rzeczypospolitej.
Twierdza była jednym z trzech kluczowych punktów oporu Rzeczypospolitej od strony Dzikich Pól.
Starościński zamek w Barze był główną kwaterą hetmana Stanisława Koniecpolskiego, który go znacznie rozbudował w latach 30. XVII w.
Historia.
Warownia została wzniesiona pod koniec XIV w. przez ród Koriatowiczów. Książęta Koriatowicze byli rodem litewskim, pochodzącym od Koriata Gedyminowicza, który ziemię barską otrzymał od Olgierda, wielkiego księcia litewskiego. Król Polski Władysław Jagiełło w 1386 r. potwierdził ten przywilej. W owych czasach miejscowość nosiła nazwę Rów, od przepływającej w pobliżu rzeki Rów. W 1430 r., po śmierci ostatniego przedstawiciela rodziny Koriatowiczów, ziemia barska znalazła się w Koronie Królestwa Polskiego, a starostwo w zamku objął przedstawiciel króla Polski. W 1431 r. warownia obroniła się przed wojskami tatarskimi. W 1452 r. zamek został zdobyty i doszczętnie zniszczony, a jego starosta, Stogniew Rej, wraz z żoną znaleźli się w niewoli. Do końca XV w. jeszcze kilkakrotnie następowały najazdy tatarskie i za każdym razem odbudowywano warownię.
W 1456 r. nowy właściciel grodu, wojewoda Andrzej Odrowąż, dostał zgodę Kazimierza Jagiellończyka na odkupienie ziem od spadkobierców poprzedniego starosty, Stogniewa Reja. W 1537 Stanisław II Odrowąż, wojewoda podolski, sprzedał królowej Bonie należące do niego ziemie wraz z Rowem, czterema miasteczkami i około czterdziestoma wioskami. Bona zmienia nazwę miejscowości na Bar, "na pamiątkę dziedzicznego księstwa swego Bari we Włoszech". Następnym starostą był Bernard Pretficz, bohater Podola, a po nim w latach 1610–1614 starostą był hetman Stanisław Żółkiewski. W 1636 na zamku miał swoją siedzibę Stanisław Koniecpolski.
W czasie powstania Bohdana Chmielnickiego w 1648 roku Bar został zdobyty przez pułkownika kozackiego Maksyma Krzywonosa, a wszyscy mieszkańcy wymordowani.
Na mocy traktatu zawartego w Buczaczu, od 1672 r. Bar znalazł się pod panowaniem Turcji. W 1674 wojska polskie pod wodzą Jana III Sobieskiego zdobyły Bar, ale wkrótce ponownie został zajęty przez Turków. Po zawarciu pokoju z Turcją w roku 1699 powrócił wraz z Podolem do Polski.
29 lutego 1768 w zamku została zawiązana konfederacja barska, która wzięła nazwę od twierdzy. Po kilku dniach oblężenia przez wojska rosyjskie, 20 czerwca Bar został "zdobyty przez niezgodę Konfederatów".
Architektura.
Pierwotna obronna warownia była budowlą drewnianą z wieżami, która została przebudowana z inicjatywy królowej Bony. Budowniczym i zarazem pierwszym starostą z jej nadania został Wojciech z Białobok Starzechowski, podkomorzy lwowski i starosta drohobycki, który opasał zamek wałami i zaopatrzył w działa. Jednocześnie w murze umieszczono tablicę mosiężną, przekazującą pokoleniom imię założycielki. Tama zbudowana na rzece spowodowała, że woda chroniła nowy zamek z trzech stron, powodując utrudnienia w dostępnie i zdobyciu warowni.
Hetman wielki koronny Stanisław Koniecpolski zamek umocnił i rozbudował w twierdzę bastionową otoczoną wysokimi na 6 metrów murami z 4 narożnymi bastionami. Autorem przebudowy był architekt francuski Guillaume Le Vasseur de Beauplan. Wówczas była to trzecia pod względem wielkości warownia na Podolu po twierdzy w Kamieńcu Podolskim i zamku Sieniawskich w Międzybożu.
Pod koniec XIX w. warowania była całkowicie zrujnowana. W XX wieku w miejscu twierdzy powstał park, w którym znajdują się tylko drobne pozostałości murów obronnych.
Odniesienia w literaturze.
Pierwszy tom Trylogii Sienkiewicza "Ogniem i mieczem" dotyczący powstania Chmielnickiego zamyka fraza "Bar... wzięty!", odnosząca się do nieoczekiwanego zdobycia twierdzy przez powstańców. Los społeczności żydowskiej Baru po zdobyciu zamku przez zbuntowanych kozaków opisuje też Natan Hannower w X rozdziale księgi Jawen Mecula.

</doc>
<doc id="3055355" url="https://pl.wikipedia.org/wiki?curid=3055355" title="Amin al-Hafiz">
Amin al-Hafiz

Amin al-Hafiz (ur. 1921 w Aleppo, zm. 17 grudnia 2009 tamże) – syryjski wojskowy i polityk, jeden z przywódców syryjskiego oddziału partii Baas, uczestnik zamachu stanu w Syrii w 1963, kilkukrotny premier Syrii i jej prezydent.
Życiorys.
Pochodził z ubogiej sunnickiej rodziny z Aleppo, jego ojciec był policjantem. W 1946 ukończył akademię wojskową w Damaszku. Walczył w wojnie izraelsko-arabskiej 1948-1949, w czasie której stał się sympatykiem partii Baas. Po rewolucji w Egipcie w 1952 stał się także zwolennikiem naseryzmu.
Pierwszy raz zetknął się z wielką polityką w 1958, gdy był członkiem czternastoosobowej delegacji armii syryjskiej, która udała się do Kairu, by rozmawiać z Gamalem Abdel Naserem o przyszłej unii egipsko-syryjskiej. Po zawarciu unii al-Hafiz został skierowany do służby w Kairze. Unia obydwu krajów, w której rola Syrii była konsekwentnie osłabiana, a politycy wywodzący się z partii Baas odsuwani od stanowisk, okazała się jednak nietrwała i niestabilna. We wrześniu 1961 al-Hafiz został wysłany do Argentyny jako attaché wojskowy. Do Syrii wrócił już po rozpadzie unii egipsko-syryjskiej, przed zamachem stanu 8 marca 1963, po którym władzę w kraju przejęła partia Baas.
Odegrał znaczącą rolę w konsolidacji i utrzymaniu władzy przez partię Baas. Na czele grupy oficerów o zbliżonych zapatrywaniach doprowadził do odejścia z armii przeciwników zamachu stanu z 1963, przede wszystkim naserystów. Na zwolnione etaty oficerskie wprowadzono młodych wojskowych wiernych partii Baas. W czerwcu 1963 siły pod dowództwem Amina al-Hafiza krwawo stłumiły w Damaszku powstanie naserystowskie. Był już wtedy (od maja) ministrem spraw wewnętrznych Syrii, zaś po stłumieniu wystąpień w Damaszku stanął na czele Narodowej Rady Dowództwa Rewolucyjnego.
Ogłosił w kraju stan wyjątkowy i przeprowadził nacjonalizację zasobów ropy naftowej oraz banków należących do arabskich właścicieli. Zacieśnił związki Syrii ze Związkiem Radzieckim i wspierał partyzantkę palestyńską Jasira Arafata. Na nowo przystąpił do reformy rolnej i parcelacji majątków najzamożniejszych ziemian. Związany z radykalnym, bardziej lewicowym skrzydłem partii Baas, był jednak w większym stopniu wojskowym oportunistą niż ideologiem. W kwietniu 1964 stłumił zamieszki w Hamie, zorganizowane przez Braci Muzułmańskich, wymierzone także w prowadzone reformy społeczne. Niektóre źródła przypisują mu wydanie rozkazu zbombardowania meczetu Sułtana w Hamie lub współudziału w wydaniu tej decyzji. Według innych al-Hafiz nie był odpowiedzialny za tłumienie zamieszek.
Po tym wydarzeniu sam mianował siebie premierem. 25 kwietnia tego samego roku ogłoszona została tymczasowa konstytucja, w której Syrię określono mianem demokratycznej republiki socjalistycznej, a Syryjczyków jako część wielkiego narodu arabskiego (w myśl koncepcji baasistowskich). W roku następnym powstała Rada Narodowa, której zadaniem było opracowanie nowej konstytucji Syrii opartej na ideach panarabizmu i socjalizmu. Na pierwszym posiedzeniu Rady, 1 września 1965, utworzono pięcioosobową Radę Prezydencką, a na jej przewodniczącego wybrano al-Hafiza.
Wielokrotne czystki w wojsku i niestabilność kolejnych gabinetów rządowych doprowadziło do stopniowej utraty przez niego poparcia i dotychczasowej bazy. Okazał się również niezdolny do mediowania między frakcjami partii Baas. W rezultacie stracił władzę wskutek kolejnego zamachu stanu 23 lutego 1966, w którym główną rolę odegrał były szef sztabu armii syryjskiej gen. Salah Dżadid, związany ze skrajnie lewicową frakcją partii, w 1965 usunięty przez al-Hafiza ze stanowiska. Po zamachu stanu pełnię władzy w państwie przejęło wojskowe skrzydło partii Baas, w którym dominował alawici.
Ranny w czasie zamachu, al-Hafiz został uwięziony w więzieniu Mazza w Damaszku. W 1967 zdołał zbiec do Libanu, następnie osiadł w rządzonym przez partię Baas Iraku, gdzie został przyjęty z honorami przez Saddama Husajna. Po jego upadku w 2003 uzyskał możliwość powrotu do Syrii i otrzymywał państwową pensję.
Miał żonę Zajnab i pięcioro dzieci.

</doc>
<doc id="3055356" url="https://pl.wikipedia.org/wiki?curid=3055356" title="Högdalen">
Högdalen

Högdalen – dzielnica ("stadsdel") Sztokholmu, położona w jego południowej części (Söderort) i wchodząca w skład "stadsdelsområde" Enskede-Årsta-Vantör. Graniczy z dzielnicami Örby, Bandhagen, Gubbängen, Fagersjö i Rågsved.
Według danych opublikowanych przez gminę Sztokholm 31 grudnia 2020 r. Högdalen liczyło 10 059 mieszkańców. Powierzchnia dzielnicy wynosi 1,98 km².
Högdalen jest jedną ze stacji na zielonej linii (T19) sztokholmskiego metra.

</doc>
<doc id="3055362" url="https://pl.wikipedia.org/wiki?curid=3055362" title="Prywitów">
Prywitów

Prywitów (ukr. Привітів) – wieś na Ukrainie w rejonie lubarskim obwodu żytomierskiego.
Prywatna wieś szlachecka "Przywitów", położona w województwie kijowskim, w 1739 roku wraz z folwarkiem należała do klucza Czartoryja Lubomirskich. 

</doc>
<doc id="3055364" url="https://pl.wikipedia.org/wiki?curid=3055364" title="Centrum Dialogu „Przełomy”">
Centrum Dialogu „Przełomy”

Centrum Dialogu „Przełomy” – pawilon wystawowy Muzeum Narodowego w Szczecinie, przeznaczony na wystawy i edukację o najnowszych dziejach Szczecina i Pomorza Zachodniego. Projektantem jest firma architektoniczna KWK Promes Roberta Koniecznego. Jest to budynek podziemny, zagłębiony w Plac Solidarności, na którym znajduje się Pomnik Ofiar Grudnia 1970 Czesława Dźwigaja. Plac Solidarności jest położony w sąsiedztwie dawnego Komitetu Wojewódzkiego PZPR, w miejscu demonstracji i walk ulicznych w grudniu 1970, podczas których zginęło 16 osób.
Celem ekspozycji jest pokazanie przełomowych momentów historii pomorskiej, począwszy od włączenia Szczecina w granice państwa polskiego w wyniku porozumień poczdamskich w 1945, ze szczególnym uwzględnieniem momentów buntu społecznego (1970, 1981, 1989), które doprowadziły do odzyskania przez Polskę suwerenności w 1989. 
Centrum zostało otwarte dla publiczności na przełomie 25 stycznia 2016.
Geneza.
Dzieje Pomorza Zachodniego po 1945 określiła Konferencja w Poczdamie, w wyniku której Niemcy zamieszkujący Pomorze Zachodnie zostali wysiedleni, a w ich miejsce przybyła ludność polska. Ze względu na oficjalną historiografię PRL, silnie zideologizowaną i chronioną cenzurą, do 1989 nie było możliwości publikowania i upowszechniania bezstronnych badań historii pomorskiej. Jedyna instytucja muzealna w Szczecinie - Muzeum Narodowe - od 1970 dysponowała oddziałem historycznym w Ratuszu Staromiejskim (Muzeum Historii Szczecina), którego wystawy niewiele miejsca poświęcały polskiej historii regionu i miasta. Ze względu na historyczną rolę Szczecina w buncie przeciwko PRL, wśród elit intelektualnych i politycznych regionu po 1989 narastało przekonanie, iż znaczenie miasta w tych wydarzeniach jest pomijane w polskiej polityce historycznej i mało znane. Szczególnie dotkliwe było pominięcie Szczecina w obchodach 25. rocznicy Sierpnia '80.
Muzeum Narodowe w Szczecinie (MNS) usiłowało wypełnić tę lukę. Pierwsze wystawy czasowe ukazujące problem wysiedlenia Niemców i problemy historyczne Pomorza Zachodniego zostały zorganizowane przez MNS w gmachu przy Wałach Chrobrego:
Powierzchnia każdej z wystaw z osobna przewyższała powierzchnię wystawową Ratusza Staromiejskiego. MNS sygnalizowało brak miejsca na stałą ekspozycję historyczną dziejów Szczecina po 1945. W tym czasie dziennikarka szczecińska Agnieszka Kuchcińska-Kurcz zaproponowała ideę „muzeum przełomów”, instytucji zajmującej się popularyzowaniem roli Szczecina w przełomowych dla historii powojennej Polski momentach. Pomysł stał się początkiem dyskusji społecznej, przede wszystkim co do formy instytucji, która zyskała nazwę Centrum Dialogu "Przełomy" (CDP). Ścierały się koncepcje nowej instytucji o charakterze naukowym i edukacyjnym, z koncepcją rozszerzenia MNS. Decyzję należało podjąć w czasie umożliwiającym wykorzystanie II transzy funduszy europejskich (Regionalny Program Operacyjny) do wniesienia odpowiedniej siedziby.
Wskutek porozumienia między władzami Samorządu Województwa Zachodniopomorskiego (organ założycielski MNS) i Miasta Szczecin (właściciel terenu) podjęto decyzję o umiejscowieniu CDP na Placu Solidarności, a inwestycję i prowadzenie Centrum powierzono Muzeum Narodowemu. Inwestycja została wpisana przez marszałka województwa zachodniopomorskiego na tzw. listę kluczowych projektów zachodniopomorskiego RPO. Zapewniło to finansowanie inwestycji bez konieczności uczestniczenia w procedurze konkursowej. W 2009 Muzeum ogłosiło konkurs architektoniczny na siedzibę CDP, który wygrał Robert Konieczny i jego firma KWK Promes. Budowę rozpoczęto w 2012. W 2013 został powołany nowy dział MNS - Centrum Dialogu "Przełomy". Jego kierownikiem została Agnieszka Kuchcińska-Kurcz. Idea wystawy była przedmiotem wielu dyskusji historyków i uczestników wydarzeń sierpniowych (Andrzej Milczanowski, Piotr Mync). Punktem wyjścia była koncepcja przedstawiona przez Agnieszkę Kuchcińską-Kurcz („Muzeum Przełomów” – czerwiec 2005), i opracowany ze strony Muzeum Narodowego w Szczecinie przez dr Małgorzatę Machałek „Scenariusz ekspozycji Centrum Dialogu «Przełomy»” (luty 2011).
Siedziba.
Historia placu Solidarności.
Pod koniec XIX w., na kwartale przylegającym do Königsplatz (obecnie Plac Żołnierza) rozpoczęto budowę czterokondygnacyjnych kamienic usługowo-mieszkalnych. Zabudowania zostały zniszczone wskutek bombardowania brytyjskich bombowców (w nocy z 29 na 30 sierpnia 1944). Po objęciu Szczecina przez stronę polską w 1945 zabudowań nie odtworzono, a powstały plac zaczęto stopniowo obsadzać zielenią. W latach 60. XX w. utworzono na nim plac zabaw dla dzieci – usytuowana tam łódź rybacka zapisała się w wydarzeniach Grudnia ’70 dzięki próbie jej użycia przez strajkujących wówczas robotników do staranowania bramy mieszczącej się w pobliżu siedziby Komendy Wojewódzkiej Milicji Obywatelskiej i Służby Bezpieczeństwa (ul. Małopolska 47). Podczas grudniowych zajść z okien ówczesnej komendy milicji padły strzały w stronę robotników znajdujących się na placu, zabito szesnastu z nich, blisko stu zostało rannych.
Obecnie plac Solidarności pełni funkcję miejsca pamięci manifestacji ówczesnej opozycji, a także symbolu zjednoczonego oporu wobec władz komunistycznych. W celu upamiętnienia jego znaczenia 28 sierpnia 2005 odsłonięto Pomnik Ofiar Grudnia 1970 autorstwa Czesława Dźwigaja. Pomnik przedstawia postać „Anioła Wolności” trzymającego koronę cierniową z napisem „Grudzień 1970”, u jego stóp umieszczono tablicę z nazwiskami 16 osób poległych w zamieszkach grudniowych w 1970.
Pawilon wystawowy.
Konkurs na opracowanie przeznaczonej do realizacji koncepcji architektonicznej pawilonu wystawowego Centrum Dialogu „Przełomy” w Szczecinie ogłoszono 30 czerwca 2009. Spośród 55 złożonych prac 30 września 2009 komisja konkursowa wybrała projekt katowickiej pracowni KWK Promes arch. Roberta Koniecznego. Projekt zakłada integrację przestrzeni placu Solidarności z dwukondygnacyjną bryłą budynku, którego większość kubatury ukryta jest pod ziemią. Budowa rozpoczęła się w marcu 2012 i była finansowana ze środków Regionalnego Programu Operacyjnego Województwa Zachodniopomorskiego (75% kosztów inwestycji, które łącznie wyniosły 27 mln złotych) oraz dotacji udzielonej przez Urząd Marszałkowski Województwa Zachodniopomorskiego.
30 sierpnia 2013, w 33. rocznicę podpisania Porozumień Sierpniowych, podczas oficjalnej uroczystości dokonano wmurowania aktu erekcyjnego pod budowę Centrum Dialogu „Przełomy”, który podpisali: Andrzej Milczanowski – działacz opozycji demokratycznej, Olgierd Geblewicz – marszałek województwa zachodniopomorskiego, Lech Karwowski – dyrektor Muzeum Narodowego w Szczecinie.
Koncepcja wizualna wystawy stałej.
W styczniu 2013 ogłoszono konkurs na opracowanie koncepcji wizualnej ekspozycji Centrum Dialogu „Przełomy” w Muzeum Narodowym w Szczecinie, wyznaczającej kierunek opracowania szczegółowego projektu plastyczno-przestrzennego ekspozycji oraz sprawowanie nadzoru autorskiego nad realizacją wystawy. Do udziału w konkursie stanęło dziewięć firm. Zwycięzcę – Biuro Projektowo-Inżynierskie Redan sp. z o.o. ze Szczecina – wyłoniono 5 kwietnia 2013.
Ekspozycja.
Zespół ds. ekspozycji.
Zarząd Województwa Zachodniopomorskiego powołał 29 września 2010 zespół ds. wyboru i opracowania bloków tematycznych ekspozycji Centrum Dialogu „Przełomy”. W jego skład weszli:
Skład zespołu uległ zmianie z powodu rezygnacji Lecha Karwowskiego oraz prof. Edwarda Włodarczyka, których miejsca w kwietniu 2011 zajęli: dr Artur Kubaj (historyk IPN Szczecin) i Piotr Mync (działacz opozycji demokratycznej).
Założenia ekspozycji.
Ekspozycja Centrum została oparta na motywie „przełomów”, co jej twórcy uzasadniają następująco: „Za «przełomy» przyjęliśmy momenty w dziejach, które: a) «stawiają w innym świetle wszystko to, co dotychczas było nam dobrze znane» (Karl Schlögel); b) są związane z budzeniem się świadomości oporu czy opozycji wobec systemu władzy w wymiarze szerszym (nie jednostkowym, ale grupowym)”.
Przestrzeń ekspozycyjna została podzielona na następujące części:
Część I. GENEZA – OBCY WŚRÓD SWOICH
Tę część tworzy pięć modułów: Granica, Migracje, Władza, Młodość, Stocznia.
Celem tego modułu jest ukazanie zwiedzającym ważnych kwestii dotyczących uregulowania przebiegu zachodniej granicy Polski, której obecny kształt powstał na mocy decyzji tzw. wielkiej trójki po zakończeniu II wojny światowej. W tej części celem ekspozycji będzie ukazanie wpływu braku ostatecznego rozwiązania kwestii zachodniej granicy aż do 1990 na poczucie tymczasowości i zawieszenia powstałego po 1945] społeczeństwa Pomorza Zachodniego. Sytuacja pokaże również, co oznaczają i czym charakteryzują się takie pojęcia, jak pogranicze czy człowiek pogranicza.
Moduł ten ma na celu pokazanie specyfiki społeczeństwa, które przybyło po zakończeniu wojny do Szczecina i na Pomorze Zachodnie, ukazanie „tygla narodów”, dzięki któremu powstało odmienne od innych części Polski społeczeństwo bez jednoznacznej tożsamości regionalnej. Tu zostaną zawarte historie zarówno tych, którzy pomimo chęci pozostania musieli wyjechać, oraz tych, którzy chcieli wyjechać, a jednak pozostali do dziś. Oprócz tego ekspozycja pokaże ludzi, dla których tzw. dziki zachód miał być ich nową ojczyzną, miejscem spokojnego życia lub ukrycia się przed nową władzą.
Zagadnienie władzy osadzone w motywie przełomów zostanie ukazane jako system, przeciwko któremu społeczeństwo się buntowało. Ekspozycja pokaże instytucje oraz metody, jakie wykorzystywała strona rządząca w poszczególnych okresach historycznych, z podziałem na te stosowane przed i po Październiku ’56. Zwiedzający zobaczą, jak system wpływał na życie ludzi, zarówno strony rządzącej, decydentów, oprawców, jak i ich ofiar, ponadto przyjrzy się ewolucji „nowego człowieka” – "homo sovieticus". W module tym zostaną pokazane również środki propagandy stosowane przez władzę socjalistyczną oraz środki obronne wykształcone przez społeczeństwo.
Stocznia Szczecińska (dawna Stocznia Szczecińska im. Adolfa Warskiego) stanowi symbol odbudowy przemysłu w Szczecinie i powstawania oraz kształtowania się środowiska robotniczego. Stocznia jako symbol i miejsce pamięci odgrywała najczęściej rolę inicjatora niemal wszystkich szczecińskich „przełomów”. W tym module zwiedzający będą mogli poznać sylwetki ludzi, którzy wpływali na zachodzące przełomy.
Moduł ten pokaże, że po II wojnie światowej Szczecin oraz Pomorze Zachodnie pod względem demograficznym tworzyli w przeważającej części ludzie młodzi, którzy już podczas wydarzeń 1970/71 znacząco wpłynęli na zachodzące wówczas przełomy. Ludzie ci jako nadzieja ówczesnego systemu na stworzenie „nowego człowiek” stali się w efekcie pokoleniem buntowników. Dlatego w tym miejscu zostaną przywołane osoby, które stanowiły źródło energii zarówno dla Szczecina, jak i regionu.
Część II. GRUDZIEŃ ’70 / STYCZEŃ ’71 – Niepokorne miasto
W grudniu 1970 szczecińskie społeczeństwo wyraźnie zasygnalizowało, że nie godzi się z zastaną rzeczywistością, dlatego na ekspozycji zostanie przedstawiony przebieg wydarzeń grudniowych jako pierwszych ze szczecińskich „przełomów”. Część skupi się na wydarzeniach, do jakich doszło w latach 70. XX w., poczynając od regulacji cen i atmosfery, jaka wynikła z podjętych przez KC PZPR decyzji w tej kwestii, przez wydarzenia w Gdańsku, Gdyni, Elblągu oraz Słupsku, szczeciński Grudzień ’70 i jego ofiary, tzw. republikę szczecińską (strajk w mieście), strajk w styczniu 1971 jako model strajku dla całej Polski, Czarny Marsz, dekadę Gierka, po kształtowanie się w Szczecinie przedsierpniowej opozycji i środowisk jak Komitet Obrony Robotników, Ruch Obrony Praw Człowieka i Obywatela, Szczeciński Klub Katolików czy Wolne Związki Zawodowe.
Część III. SIERPIEŃ ’80 / GRUDZIEŃ ’81 – Droga do wolności
Wydarzenia zawarte w tej części stanowiły kolejny istotny punkt w przełomach oraz w tworzeniu się lokalnej tożsamości. Ekspozycja pokaże, co stało się z poczuciem wspólnoty i międzyludzkiej solidarności w momencie wprowadzenia stanu wojennego. Część przedstawi ponadto strajk w sierpniu 1980, rolę Stoczni Szczecińskiej im. Adolfa Warskiego oraz wkład takich zakładów, jak Stocznia Remontowa „Parnica”, Szczecińska Stocznia Remontowa „Gryfia” czy Wojewódzkie Przedsiębiorstwo Komunikacji Miejskiej w Szczecinie. Zwiedzający będą mogli zobaczyć, dlaczego w Szczecinie podpisano porozumienia sierpniowe dzień wcześniej, jaki był obraz szczecińskiej „Solidarności” w PZPR, SB czy cenzurze. Zostaną przypomniane momenty zapalne: od Sierpnia ’80 przez strajk ze stycznia 1981 po wprowadzenie stanu wojennego, „proces jedenastu”, internowanie działaczy szczecińskiej „Solidarności” w Wierzchowie Pomorskim i Strzebielinku. Część zamkną demonstracje z 3 i 4 maja 1982.
Część IV. SIERPIEŃ ’88 / CZERWIEC ’89 – Koniec i początek
W przedostatnim module zwiedzający zobaczą, co oznaczała solidarność: pomoc, wsparcie ludzi przez udostępnienie lokali poszukiwanym przez SB lub na spotkania konspiracyjne, działalność Biskupiego Komitetu Pomocy dla Osób Represjonowanych i ich Rodzin, zbiórki pieniędzy w ramach tajnych komisji zakładowych „S” dla uwięzionych i internowanych, dary z Zachodu, w tym przemyt środków techniki drukarskiej, rozmaite wydawane nielegalnie druki rozprowadzane jako „cegiełki”. Ekspozycja przedstawi, jak wyglądało alternatywne życie kulturalne: domowe spektakle teatralne i pokazy wideo. Pokaże też kościoły katolickie jako miejsca, w których odbywały się msze za Ojczyznę, spektakle z udziałem wybitnych aktorów i pieśniarzy. Przedstawi Kościół katolicki jako organizatora pielgrzymek do Częstochowy czy grobu ks. Jerzego Popiełuszki, udostępniającego swoje pomieszczenia na spotkania opozycji, także z ogólnopolskimi liderami podziemnej „S”. Oprócz tego widz będzie mógł zobaczyć ulotki oraz pisma podziemne (np. „Grot”, „Termit”, „CDN”, „OBRAZ”), pozna istotę pomysłu powoływania ogniw „Solidarności” na podstawie ustawy o związkach zawodowych. Punktami końcowymi będą tutaj strajki 1988 oraz ich wpływ na zainicjowanie rozmów przy Okrągłym Stole, a także rozbicie „Solidarności” poprzez Porozumienie na Rzecz Przeprowadzenia Demokratycznych Wyborów w NSZZ „Solidarność”.
Zakończeniem ekspozycji będzie spięcie w klamrę zagadnień przywołanych w części I – podniesiony szlaban jako finał Granicy, zdjęcie martwej Stoczni Szczecińskiej jako finał Stoczni, sylwetki i opowieści osób niezadowolonych z przemian oraz tych, którzy wyjechali z Pomorza Zachodniego albo z kraju, jako finał Migracji.
Część V. WYSTAWY CZASOWE
Wystawy czasowe będą uzupełnieniem treści ekspozycji stałej o tematy nawiązujące do aktualnych wydarzeń w Polsce i na świecie oraz planowanych debat, konferencji, obchodów rocznicowych.
Dotychczasowe działania.
Działalność Centrum Dialogu „Przełomy” została zainicjowana 30 września 2009 w dniu ogłoszenia wyników konkursu architektonicznego na budynek Centrum oraz uruchomienia strony internetowej przedsięwzięcia. Od tego czasu placówka prowadzi działania edukacyjne.
Wystawy:
Wykłady i konferencje:
Debaty publiczne:
Lekcje historii:
Widowiska historyczne:
Konkursy dla szkół:
Rocznice i akcje promocyjne:

</doc>
<doc id="3055370" url="https://pl.wikipedia.org/wiki?curid=3055370" title="Jan Rudnicki (aktor)">
Jan Rudnicki (aktor)

Jan Rudnicki (ur. 27 kwietnia 1905 we Włocławku, zm. 7 października 1984 w Łodzi) – polski aktor teatralny i filmowy.
Ukończył Kurs Wokalno-Dramatyczny H.J.Hryniewieckiej, debiutował na scenie teatru w Katowicach, występował w Teatrze Miejskim w Toruniu, Lublinie oraz na deskach teatrów w Warszawie, Poznaniu, Łodzi, Kaliszu i Grodnie. Po wybuchu II wojny światowej przeniósł się do Warszawy, gdzie działał w konspiracji, walczył w powstaniu warszawskim. W sezonie 1948/1949 rozpoczął występy w Teatrze Polskim w Poznaniu, od następnego sezonu do 1955 związany był Teatrem Dramatycznym w tym mieście, po czym przeniósł się do Łodzi. Od 1955 grał w Teatrze Nowym, w 1960 na trzy sezony przeniósł się do łódzkiego Teatru Powszechnego, a następnie na jeden sezon do Teatru 7:15. W 1963 powrócił do Teatru Nowego, gdzie grał do przejścia na emeryturę w 1981.

</doc>
<doc id="3055371" url="https://pl.wikipedia.org/wiki?curid=3055371" title="Smordwa">
Smordwa

Smordwa (ukr. Смордва) – wieś na Ukrainie w rejonie młynowskim obwodu rówieńskiego.
Zamek w Smordwie.
W XVI wieku istniał tu zamek z basztami. Prawdopodobnie w drugiej połowie XVIII w. dobra stały się dziedzictwem Ledóchowskich h. Szaława, których gniazdo rodzinne znajdowało się w Ledóchowie w powiecie krzemienieckim. Miejscowość stała się wkrótce centrum ich dóbr. Przypuszczalnie Józef Piotr Ledóchowski wybudował pałac klasycystyczny, wykorzystując może mury dawnego zamku. Wygląd tego pałacu nie jest znany, gdyż w połowie XIX w. Janusz Ledóchowski budynek ów przebudował na rezydencję. Po rozbudowie, dokonanej według projektu Henryka Marconiego, bryła pałacu została znacznie wydłużona. Niezadowolony z kształtu nadanego pała­cowi przez Marconiego, Michał Ledóchowski zaangażował Stefana Szyllera do ponownej przebudowy, którą wykonano w pierwszej deka­dzie XX w., nie naruszając samej bryły budyn­ku, znacznie ją tylko wzbogacono w stylu neorenesansowym. W lipcu 1943 roku UPA napadła na 60 mieszkańców wsi, którzy schronili się w majątku, jednak po całonocnej walce udało się atak odeprzeć, jednak 15 obrońców zginęło. Po 1945 roku pałac zburzono.
We wsi zachowała się prawosławna cerkiew z 1787 roku (pierwotnie unicka) z grobowcami Ledóchowskich. W XIX wieku w ramach rusyfikacji dodano na jej dachu cebulaste kopułki.

</doc>
<doc id="3055377" url="https://pl.wikipedia.org/wiki?curid=3055377" title="Oscar L. Chapman">
Oscar L. Chapman

Oscar Littleton Chapman (ur. 22 października 1896, zm. 8 lutego 1978) – amerykański polityk.
W latach 1949–1953 Sekretarz Departamentu Zasobów Wewnętrznych Stanów Zjednoczonych w gabinecie prezydenta Harry’ego Trumana.

</doc>
<doc id="3055378" url="https://pl.wikipedia.org/wiki?curid=3055378" title="Funkcje amplitudy">
Funkcje amplitudy

Funkcje amplitudy – funkcje, których argumentem jest tzw. amplituda, tj. wielkość odwrotna w stosunku do całki eliptycznej pierwszego rodzaju.
Amplituda.
Całka eliptyczna pierwszego rodzaju dana jest wzorem:
Funkcja odwrotna do niej nosi nazwę amplitudy zmiennej formula_2 z parametrem formula_3
Funkcje amplitudy.
Najpopularniejsze funkcje amplitudy:
Sinus amplitudy:
Cosinus amplitudy:
Delta amplitudy:
Wymienione wyżej trzy funkcje amplitudy stanowią uogólnienie zwykłych funkcji trygonometrycznych i hiperbolicznych, biorąc pod uwagę, że zachodzi:
Funkcje amplitudy formula_18 noszą nazwę funkcji eliptycznych Jacobiego.
Pochodne funkcji amplitudy.
Pochodne funkcji amplitudy wyrażają się wzorami:
Równania różniczkowe dla funkcji amplitudy.
Dla argumentów rzeczywistych formula_22 oraz formula_23
Wzory na sumy argumentów funkcji amplitudy.
Zachodzą następujące wzory na sumy argumentów funkcji amplitudy:
Nietrudno zauważyć, że dla formula_34 dwa pierwsze z powyższych wzorów przechodzą w dobrze znane z klasycznej trygonometrii wzory na sinus i cosinus sumy kątów.

</doc>
<doc id="3055387" url="https://pl.wikipedia.org/wiki?curid=3055387" title="Portret mnicha">
Portret mnicha

Portret mnicha (hiszp. "Retrato de un fraile") – obraz olejny hiszpańskiego malarza pochodzenia greckiego Dominikosa Theotokopulosa, znanego jako El Greco. Od 1916 roku znajduje się w zbiorach muzeum Prado.
Przez wiele lat postać identyfikowano z zakonnikiem ojcem Maino, który był zwolennikiem twórczości El Greca Portret przedstawia anonimowego młodego mnicha Zakonu Trójcy Przenajświętszej na ciemnym tle. El Greco ukazał jedynie głowę modela wtuloną w biały kaptur. Na jego twarz pada silne światło a sam model patrzy żywymi oczyma w stronę widza. Prawdopodobnie jest to szkic dla jakiegoś większego obrazu dziś zaginionego.
Portret nie jest wymieniany w żadnej poważniejszej monografii poświęconej artyście; atrybucję El Greca utrzymują historycy z muzeum Prado. Był darem dla muzeum od Pablo Boscha.

</doc>
<doc id="3055388" url="https://pl.wikipedia.org/wiki?curid=3055388" title="Zygmunt Dadlez">
Zygmunt Dadlez

Zygmunt Jan Dadlez (ur. 26 stycznia 1887 w Krakowie, zm. 22 grudnia 1962 w Katowicach) – polski lekarz chirurg i pulmonolog.
Biografia zawodowa.
Był synem Wilhelma, adwokata i Marii z Dziegciowskich. W Krakowie ukończył klasyczne Gimnazjum św. Anny i studia medyczne na Wydziale Lekarskim UJ. Specjalizację z chirurgii zdobył w Niemczech u prof. Eduarda Sonnenburga. W 1914 uzyskał doktorat z medycyny. Przez całą I wojnę światową pracował w szpitalach wojskowych jako lekarz chirurg. Od 1921 pełnił funkcję ordynatora Oddziału Chirurgicznego Szpitala Miejskiego w Białej Krakowskiej. W 1925 przeniósł się do Zakopanego, gdzie przez 10 lat pracował w tamtejszym Sanatorium Nauczycielskim, od 1931 jako lekarz naczelny. W 1935 r. wyjechał na Śląsk Cieszyński, do Istebnej, gdzie pod Kubalonką współorganizował sanatorium przeciwgruźlicze dla dzieci na 400 łóżek, którego został później dyrektorem. Swe prace naukowe przedstawiał na zjazdach ogólnolekarskich i gruźliczych w Krakowie (1930), Poznaniu (1933), Warszawie (1934) i Istebnej (1939).
Po wybuchu II wojny światowej ewakuował pociągiem 60 dzieci nie odebranych przez rodziców, personel i część mienia szpitalnego. Najpierw w Buczaczu, a potem w Kołomyi za zgodą władz radzieckich urządził sanatorium dla dzieci chorych na gruźlicę. W latach 1940–1941 organizował sanatorium w Mikuliczynie. Od 1941 pracował we Lwowie, a od 1943 r. w sanatorium w Hołosku.
Po tułaczce wojennej jesienią 1945 powrócił do Polski, zamieszkał w Katowicach i podjął pracę najpierw w Wydziale Zdrowia Urzędu Wojewódzkiego, a potem w Wojewódzkiej Przychodni Przeciwgruźliczej. W 1948 powrócił do Istebnej i zajął się rozbudową i unowocześnieniem sanatorium. Korzystając z darów szwajcarskich urządził nowoczesną salę operacyjną, zbudował pawilon dla chorych na gruźlicę kostną, doprowadził do wybudowania osiedla mieszkaniowego dla pracowników sanatorium. Był współzałożycielem liceum i technikum w sanatorium. Stworzonej przez siebie placówce oddał całą swoją wiedzę i energię. Był autorem wielu artykułów naukowych, w tym dotyczących leczenia gruźlicy.
Działalność turystyczna.
Jako wielki miłośnik gór Dadlez często bywał w Tatrach. Z górami tymi zetknął się po raz pierwszy w 1893. We wrześniu 1908, jako student medycyny, na samotnej wycieczce zboczył z Orlej Perci i utkwił na wąskiej półce skalnej w północnej ścianie Wielkiej Buczynowej Turni. Stał w niebezpiecznym terenie blisko dwie doby, póki nie wyratowała go wyprawa ratunkowa, kierowana przez Mariusza Zaruskiego. Jeszcze w 1908, za namową samego Zaruskiego, Dadlez został członkiem Sekcji Turystycznej Towarzystwa Tatrzańskiego. Zaruski też wprowadził go w taternictwo. W 1910 Dadlez towarzyszył Zaruskiemu przy zdobywaniu niektórych turni w Grani Apostołów. Na wspinaczki tatrzańskie chodził również z Henrykiem Bednarskim i Rafałem Malczewskim, a także z przewodnikami góralskimi, np. na Żabiego Konia.
Przez całe życie czynnie uprawiał turystykę górską i zachęcał do niej innych. Na terenie sanatorium w Istebnej założył koło PTTK, któremu przewodniczył. Organizował wycieczki górskie zarówno dla pacjentów sanatorium jak i dla jego personelu, uznając turystykę górską za pomocną w rehabilitacji jak i za ważny element zdrowego trybu życia. Ostatnią wycieczkę pracowników istebniańskiego sanatorium do Czarnego Stawu pod Rysami prowadził jeszcze w 1961, a w październiku tego roku był przy Zmarzłym Stawie pod Zawratem.
Po śmierci został pochowany na cmentarzu katolickim w Istebnej. W holu Państwowego Sanatorium Przeciwgruźliczego dla Dzieci i Młodzieży w Istebnej wmurowano tablicę pamiątkową poświęconą jego pamięci.

</doc>
<doc id="3055391" url="https://pl.wikipedia.org/wiki?curid=3055391" title="Jacob de Gheyn III (obraz)">
Jacob de Gheyn III (obraz)



</doc>
<doc id="3055399" url="https://pl.wikipedia.org/wiki?curid=3055399" title="Gymnallabes apus">
Gymnallabes apus



</doc>
<doc id="3055400" url="https://pl.wikipedia.org/wiki?curid=3055400" title="Maksymilian Dudryk-Darlewski">
Maksymilian Dudryk-Darlewski



</doc>
<doc id="3055401" url="https://pl.wikipedia.org/wiki?curid=3055401" title="Maksymilian Darlewski">
Maksymilian Darlewski



</doc>
<doc id="3055412" url="https://pl.wikipedia.org/wiki?curid=3055412" title="Stawada">
Stawada



</doc>
<doc id="3055417" url="https://pl.wikipedia.org/wiki?curid=3055417" title="Archidiecezja Jos">
Archidiecezja Jos

Archidiecezja Jos – diecezja rzymskokatolicka w Nigerii. Powstała w 1934 jako prefektura apostolska. Diecezja od 1953, archidiecezja od 1994.

</doc>
<doc id="3055418" url="https://pl.wikipedia.org/wiki?curid=3055418" title="Transport w Berlinie">
Transport w Berlinie

Transport w Berlinie odgrywa bardzo ważną rolę. Berlin jako stolica i największe miasto Niemiec oraz trzecie pod względem wielkości miasto Europy jest ważnym węzłem transportowym, zarówno drogowym, kolejowym, jak i lotniczym.
Transport drogowy.
Berlin ma ponad 3,3 mln mieszkańców i powierzchnię 892 km². Otoczony jest zewnętrznym pierścieniem autostradowym "Berliner Ring" (Autostrada A10). Posiada również sieć wewnątrzmiejskich autostrad, w tym autostradę A100.
Transport autobusowy.
Żółte autobusy komunikacji miejskiej BVG są charakterystycznym elementem wyglądu miasta. Przewożą rocznie ponad 350 000 000 pasażerów. W zależności od potrzeb linie autobusowe są sklasyfikowane w czterech kategoriach:
Ogólna liczba linii autobusowych w Berlinie wynosi ponad 190.
Transport szynowy.
Transport kolejowy.
W Berlinie istnieje obecnie 19 regionalnych linii kolejowych. Łączą Berlin z Brandenburgią i Meklemburgią-Pomorzem Przednim. Po zjednoczeniu Niemiec zapoczątkowano przekształcanie ruchu kolejowego w Berlinie. Według koncepcji Deutsche Bahn ruch pasażerski ma odbywać się po tzw. "grzybie kolejowym" ("Bahnpilzkonzept"). Nowy dworzec wieżowy Berlin Hauptbahnhof otwarto w 2006 roku.
S-Bahn.
System szybkiej kolei miejskiej S-Bahn powstał po elektryfikacji podmiejskich linii kolejowych po 1924 roku. Dziś berliński S-Bahn ma 15 linii z 166 stacjami w Berlinie i Brandenburgii. Najważniejsze linie z przebiegiem przez centrum ("Stadtbahn") krzyżują się z liniami północ-południe na stacji "Friedrichstraße". Pociągi kolei pierścieniowej "Ringbahn" objeżdżają centrum miasta w ciągu 60 minut. Wszystkie linie S-Bahn obsługiwane są przez S-Bahn Berlin GmbH, spółki córki "Deutsche Bahn AG".
Metro.
Metro berlińskie ma 9 linii, o łącznej długości 146,3 km, z czego 80 procent znajduje się pod ziemią. Najdłuższa linia metra U7 ma aż 32 km. Metro berlińskie ma 173 stacje. W godzinach szczytu poszczególne linie jeżdżą w odstępie 4 do 5 minut, poza szczytem co 5 do 10 minut. Niektóre linie kursują nocą w weekend co 15 minut.
Transport tramwajowy.
Berliński system tramwajowy powstał w roku 1865 jeszcze jako tramwaj konny. W 1967 roku zlikwidowano sieć tramwajową w Berlinie Zachodnim, dlatego dziś kursują tramwaje głównie we wschodniej części miasta. W 2013 roku system tramwajowy miał 22 linie.
Zbiorowy transport publiczny.
Zbiorowy transport publiczny w Berlinie tworzy sieć złożona z metra ("U-Bahn Berlin"), szybkiej kolei miejskiej ("S-Bahn Berlin"), a uzupełniają go linie tramwajowe i autobusowe. System ten jest całkowicie zintegrowany zarówno pod względem rozkładu jazdy różnych przewoźników, jak również pod względem integracji taryfowo-biletowej. Ponadto cały system nadzorowany jest przez wspólne centrum, a kierowane przez związek komunikacyjny "Verkehrsverbund Berlin-Brandenburg" (VBB). Oprócz zarządzania transportem w Berlinie odpowiada też za transport na terenie Brandenburgii.
Autobusy, jak metro i tramwaje obsługiwane są przez "Berliner Verkehrsbetriebe".
System taryfowy.
Transport miejski jest podzielony na 3 strefy taryfowe. Strefa A obejmuje centrum miasta. Jej zewnętrzną granicę wyznacza pierścień kolejowy S-Bahn Ring. Strefa B obejmuje pozostałą część Berlina. Strefa C to obszar do ok. 15 km. poza miastem, wchodzący w skład sieci komunikacji berlińskiej. Obejmuje m.in. takie miasta jak: Hennigsdorf, Bernau bei Berlin, Erkner, Teltow i Poczdam.
Bilety na wszystkie środki transportu publicznego można kupić zarówno w kasach, automatach biletowych (biletomatach), jak i u kierowców. Aby obniżyć koszty dystrybucji, wprowadza się też sprzedaż za pomocą telefonu i internetu. Wdraża się nawet specjalne promocje cenowe dla osób kupujących bilety mobilnie. W sprzedaży są bilety na kombinacje dwóch lub trzech stref (AB, BC, ABC) oraz bilety na krótką trasę (do trzech przystanków), tzw. Kurzstrecke.
Istnieje kilka rodzajów biletów. Bilety normalne są dla osób dorosłych, ulgowe dla dzieci do 15. roku życia. Dzieci do 6. roku życia jeżdżą bezpłatnie.

</doc>
<doc id="3055422" url="https://pl.wikipedia.org/wiki?curid=3055422" title="Runy księżycowe">
Runy księżycowe

Runy księżycowe (ang. "Moon-letters", "litery księżycowe") – rodzaj magicznego pisma runicznego ze stworzonej przez J.R.R. Tolkiena mitologii Śródziemia.
Można było je odczytać jedynie wówczas, gdy na miejsce, na którym zostały napisane, padało światło Księżyca. Bardziej zabezpieczony zapis wymagał, by moment odczytania był analogiczny w kalendarzu księżycowym z momentem napisania (ta sama faza, ten sam dzień i ta sama pora dnia).
Były używane przez krasnoludów z Ereboru. Do ich spisywania na papierze krasnoludowie używali srebrnych piór. Przykładowe runy można znaleźć na mapie Throra, które posłużyły mu do zaszyfrowania wiadomości o umiejscowieniu tajnych drzwi. Jedną z osób potrafiących je odczytać był Elrond.

</doc>
<doc id="3055430" url="https://pl.wikipedia.org/wiki?curid=3055430" title="Neuron pośredniczący">
Neuron pośredniczący



</doc>
<doc id="3055433" url="https://pl.wikipedia.org/wiki?curid=3055433" title="Bo Jansson">
Bo Jansson

Bo Jansson (ur. 4 lipca 1950 w Eskilstunie) – szwedzki żużlowiec, brat Tommy'ego Janssona – również żużlowca.
Złoty medalista młodzieżowych indywidualnych mistrzostw Szwecji (Sztokholm 1975). Czterokrotny medalista drużynowych mistrzostw Szwecji: dwukrotnie złoty (1973, 1977), srebrny (1975) oraz brązowy (1978). Brązowy medalista drużynowych mistrzostw Wielkiej Brytanii (1977).
Reprezentant Szwecji na arenie międzynarodowej. Dwukrotny uczestnik szwedzkich eliminacji indywidualnych mistrzostw świata.
W lidze szwedzkiej reprezentował barwy klubu Smederna Eskilstuna (1973–1979), natomiast w brytyjskiej – Reading Racers (1977).

</doc>
<doc id="3055436" url="https://pl.wikipedia.org/wiki?curid=3055436" title="Carson Clark">
Carson Clark

Carson Clark (ur. 20 stycznia 1989 w Santa Barbara) – amerykański siatkarz grający na pozycji atakującego. Obecnie występuje w indyjskiej drużynie Black HawksHyderabad.
Sukcesy klubowe.
Mistrzostwa NCAA:
Mistrzostwo Grecji:
Sukcesy reprezentacyjne.
Mistrzostw Ameryki Północnej, Środkowej i Karaibów Juniorów:
Puchar Panamerykański:
Mistrzostwa Ameryki Północnej, Środkowej i Karaibów:
Liga Światowa:

</doc>
<doc id="3055437" url="https://pl.wikipedia.org/wiki?curid=3055437" title="Tomas Pettersson">
Tomas Pettersson



</doc>
<doc id="3055444" url="https://pl.wikipedia.org/wiki?curid=3055444" title="Ignacy Gryczyński">
Ignacy Gryczyński

Ignacy Gryczyński (ur. 1948) – fizyk, biolog, profesor biologii komórki i anatomii, dyrektor Głównych Zakładów Mikroskopii w Zakładzie Biologii Komórki i Genetyki University of North Texas.
Życiorys.
W 1966 ukończył liceum w Łobzie i zdał tutaj maturę. Ukończył studia i obronił doktorat z fizyki na Uniwersytecie Gdańskim. Dwukrotnie otrzymał za swoje badania nagrodę ministra nauki w roku 1975 (z A. Kawskim) i 1981. Autor ponad 400 publikacjiZainteresowania badawcze z zakresu spektroskopii fluorescencyjnej i jej zastosowań w biochemii i biologii. Członek "Society for Experimental Biology and Medicine" i Gdańskiego Towarzystwa Naukowego.

</doc>
<doc id="3055447" url="https://pl.wikipedia.org/wiki?curid=3055447" title="Kent Eriksson">
Kent Eriksson

Kent Eriksson – szwedzki żużlowiec.
Brązowy medalista młodzieżowych indywidualnych mistrzostw Szwecji (Sztokholm 1975). Ośmiokrotny medalista drużynowych mistrzostw Szwecji: pięciokrotnie złoty (1974, 1978, 1979, 1981, 1982), srebrny (1980) oraz dwukrotnie brązowy (1973, 1976).
Dwukrotny uczestnik szwedzkich eliminacji indywidualnych mistrzostw świata (Vetlanda 1979 – XV miejsce w finale szwedzkim, Linköping 1980 – XI miejsce w półfinale szwedzkim).
W lidze szwedzkiej reprezentował barwy klubu Getingarna Sztokholm (1972–1982). 

</doc>
<doc id="3055450" url="https://pl.wikipedia.org/wiki?curid=3055450" title="Alex Hepburn">
Alex Hepburn

Anna Alex Hepburn (ur. 25 grudnia 1986 w Londynie) – brytyjska piosenkarka i autorka tekstów. W kwietniu 2013 roku wydała swój debiutancki album studyjny zatytułowany "Together Alone".

</doc>
<doc id="3055451" url="https://pl.wikipedia.org/wiki?curid=3055451" title="Jan Sylvefjord">
Jan Sylvefjord

Jan Sylvefjord – szwedzki żużlowiec.
Dwukrotny finalista młodzieżowych indywidualnych mistrzostw Szwecji (Avesta 1973 – V miejsce, Gislaved 1974 – srebrny medal).
W lidze szwedzkiej reprezentował barwy klubu Gamarna Sztokholm (1974–1980). 

</doc>
<doc id="3055456" url="https://pl.wikipedia.org/wiki?curid=3055456" title="Młodzieżowe Indywidualne Mistrzostwa Szwecji na Żużlu 1974">
Młodzieżowe Indywidualne Mistrzostwa Szwecji na Żużlu 1974

Młodzieżowe Indywidualne Mistrzostwa Szwecji na Żużlu 1974 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1974. Tytuł wywalczył Jan Andersson. 

</doc>
<doc id="3055458" url="https://pl.wikipedia.org/wiki?curid=3055458" title="Gare de Grasse">
Gare de Grasse

Gare de Grasse – stacja kolejowa w Grasse, w departamencie Alpy Nadmorskie, w regionie Prowansja-Alpy-Lazurowe Wybrzeże, we Francji.
Została otwarta w 1863 przez Compagnie des Chemins de fer de Paris à Lyon et à la Méditerranée (PLM), zamknięta w 1938 roku i ponownie otwarta w 2005. Jest stacja należącą do Société nationale des chemins de fer français (SNCF) obsługiwaną przez pociągi TER Provence-Alpes-Côte d'Azur kursujące do Ventimiglia, poprzez Cannes i Niceę.

</doc>
<doc id="3055460" url="https://pl.wikipedia.org/wiki?curid=3055460" title="Sven Andersson">
Sven Andersson



</doc>
<doc id="3055465" url="https://pl.wikipedia.org/wiki?curid=3055465" title="HCP Z1">
HCP Z1

HCP Z1 – wagony pasażerskie produkowane w latach 1997–2015 przez zakłady H. Cegielski – Fabryka Pojazdów Szynowych dostosowane do wymagań UIC-Z1. Zbudowano kilkanaście typów wagonów tego standardu, w sumie 138 egzemplarzy. Głównym ich użytkownikiem jest PKP Intercity (136 wagonów). Swoje HCP Z1 posiadają także Koleje Białoruskie (2 wagony).
Historia.
Geneza.
Na przełomie lat 60. i 70. XX w. kolej w kilku państwach świata osiągnęła prędkość 200 km/h bądź wyższą, w związku z czym Polskie Koleje Państwowe również postanowiły wprowadzić pociągi kursujące z takimi prędkościami. Rozpoczęto przygotowania do przystosowania linii kolejowych do tych połączeń oraz opracowania taboru dużych prędkości – zarówno zespołów trakcyjnych, jak i lokomotyw i wagonów.
Pierwsze wagony UIC-Z projektowane w Polsce.
W 1972 ówczesne Centralne Biuro Konstrukcyjne Przemysłu Taboru Kolejowego rozpoczęło prace nad projektem nowego wagonu osobowego o wysokim komforcie typu 122A. Pojazd ten miał być dostosowany do prędkości 200 km/h i wykorzystywany w krajowych i międzynarodowych pociągach ekspresowych. Jego konstrukcja miała spełniać obowiązujące wówczas wymagania dla wagonów standardu UIC-X. W tym samym czasie UIC prowadził studia nad nowymi wymaganiami dla przyszłościowych wagonów osobowych o podwyższonym komforcie i prędkości. W 1974 do wdrożenia przygotowany został standard UIC-Z bazujący po części na standardzie X, z którego zaczerpnięto długość 26,4 m oraz 6-osobowe przedziały. W związku z tym zdecydowano, że projektowany wagon typu 122A będzie spełniał najnowsze przepisy międzynarodowe. Ponadto w ramach standardu Z wprowadzono warianty Z1 i Z2, które różniły się między sobą prędkością maksymalną oraz kilkoma rozwiązaniami wyposażenia. Nowa polska konstrukcja miała odpowiadać obydwu tym wersjom, które chciano maksymalnie zunifikować. W Ośrodku Badawczo-Rozwojowym Pojazdów Szynowych, następcy CBK PTK, w pierwszej kolejności przystąpiono do prac nad wersją Z2. Mimo że miał to być pojazd na prędkość 160 km/h, to większość jego podzespołów była przystosowana do 200 km/h. Wagon miał być wyposażony w dwukanałowe ogrzewanie nawiewne i otwierane okna oraz zasilany energią elektryczną z prądnicy napędzanej z czopa osi zestawu kołowego. Następnie projektowano wersję Z1 z klimatyzacją i stałymi oknami oraz zasilaną z przetwornicy poprzez układ ogrzewania. Początkowo obydwie te wersje traktowano jako typ 122A, ale ostatecznie takie oznaczenie pozostawiono tylko dla wersji Z1, zaś wariantowi Z2 nadano typ 127A.
Seryjna produkcja wagonu typu 122A miała zostać uruchomiona pod koniec lat 70. Wyposażenie elektryczne oraz klimatyzacja, które miały zostać zastosowane w tym pojeździe, nie były jednak produkowane w PRL ani w żadnym innym kraju RWPG, natomiast ich import z krajów kapitalistycznych był niemożliwy ze względów finansowych. W związku z tym do 1975 opracowano jedynie założenia konstrukcyjne wagonu typu 122A, po czym prace nad tym pojazdem przerwano. W latach 1975–1976 opracowano natomiast pełną dokumentację konstrukcyjną wagonu typu 127A. W 1980 Pafawag zbudował dwa prototypowe egzemplarze – po jednym typu podstawowego 127A oraz zmodyfikowanego 127Aa. Konstrukcja i doświadczenia z eksploatacji tych wagonów były wykorzystywane także przez Zakłady Hipolita Cegielskiego przy budowie następnych pojazdów Z2. Na podstawie 127A w poznańskich zakładach powstały wagony 134Aa/b (w 1988 jako pierwsze trafiły do produkcji seryjnej), 136A, 139A, a także klimatyzowane 144A i 145A.
Importowane Z1.
Pierwsze wagony typu Z1 w Polsce były zagranicznej produkcji – Adtranz/ABB. W III kwartale 1996 dostarczono dla PKP 15 przedziałowych wagonów pierwszej klasy typu ABB Z1A, a następnie do I kwartału 1997 również 35 wagonów drugiej klasy typu ABB Z1B. Wszystkie 50 sztuk wyprodukowano w Niemczech. Były to pierwsze wagony PKP dostosowane do prędkości 200 km/h.
Cegielski buduje polskie Z1.
W podobnym czasie powstały projekty trzech wagonów dostosowanych do prędkości 200 km/h – 150A, 152A i 154A. Jako pierwszy powstał we wrocławskiej fabryce Pafawag pojazd typu 150A osadzony na polskich wózkach 11ANa, zaprezentowany w 1996 na Międzynarodowych Targach Poznańskich. Wagon ten został przebudowany na typ 150C i przeznaczony do testów wózków kolejowych – najpierw 11ANa, a potem 11ANc.
Pierwszym seryjnym producentem wagonów UIC-Z1 w Polsce zostały zakłady HCP. Pierwotnie zakładano, że będą one produkowały wagony na licencji ABB Henschel. Polski producent opracował jednak własną konstrukcję w oparciu o typy 145A i 145Ab. 31 grudnia 1997 fabrykę w Poznaniu opuściło pierwsze sześć bezprzedziałowych wagonów pierwszej klasy typu 152A, a niedługo potem pierwsze bezprzedziałowe drugiej klasy typu 154A. W nowych wagonach najpierw stosowano wózki zagraniczne, później rozpoczęto montowanie polskich 25ANa zaprojektowanych przez ZNTK Poznań. W 2000 powstały dwa wagony klasy biznes typu 145Ac i pierwszy wagon sypialny Z1 – jeden egzemplarz 305Ab. W 2004 PKP przebudowało cztery 152A na 152Az (tzw. "sliperetki" na potrzeby EC Jan Kiepura), a HCP-FPS wyprodukował kolejne wagony sypialne Z1 jako typ 305Ad. W 2009 HCP-FPS z Poznania zaprezentował pierwszy wagon Z1 nowej generacji – 158A, który zapoczątkował serię wagonów wyposażonych m.in. w ciśnieniowo-szczelne przejścia międzywagonowe i ze zmienionym w stosunku do poprzedników stylem aranżacji wnętrza. Do 2013 HCP-FPS pozostawał jedynym w Polsce producentem fabrycznie nowych wagonów dostosowanych do prędkości 200 km/h.
W ramach modernizacji wagon Z1 powstał także w zakładach Newagu – w 2011 producent ten zaprezentował prototypową kuszetkę 134Ac, będącą modyfikacją 134Ab standardu Z2, wzbogaconą m.in. o nowe wózki 70RSTb dostosowane do prędkości 200 km/h i klimatyzację.
Rodzina wózków 25ANa.
Historia produkcji wagonów Z1 przez zakłady Cegielskiego wiąże się nierozerwalnie z wprowadzeniem do eksploatacji polskich wózków dostosowanych do prędkości 200 km/h. Rodzina wózków 25AN powstała na początku lat 90. i obejmuje typy zaprojektowane do prędkości maksymalnej od 130 do 300 km/h, różniące się wyposażeniem dodatkowym. Montowano je najpierw testowo w różnych wagonach (np. 111Ay, 112Am, 112Ar, 113A) i w prototypowym ED73, jednak nie znalazły one przez dłuższy czas szerszego zastosowania w pojazdach PKP.
17 i 18 kwietnia 1999 przeprowadzono testy odmiany 25ANa na Centralnej Magistrali Kolejowej. Testowy wózek zamontowano pod wagonem typu 154A, a pociąg prowadziła lokomotywa EU43-001, która również podlegała ocenie przed planowanym wówczas wprowadzeniem do eksploatacji w Polsce. W czasie prób pobito rekord Polski dla składu lokomotywy z wagonami osiągając 222 km/h. Z obawy o sieć trakcyjną nie próbowano osiągać większych prędkości, mimo iż zabiegali o to konstruktorzy lokomotywy i testowanego wózka. 25ANa został zaprojektowany do prędkości 250 km/h, dopuszczony natomiast do prędkości 200 km/h. Ryszard Suwalski, główny konstruktor wózka, otrzymał na targach Trako ’99, w dowód uznania za pozytywny wynik testów, nagrodę Ernesta Malinowskiego. Ten sam konstruktor zaprojektował także inny wózek dostosowany do prędkości 200 km/h – 70RSTb wykorzystany przez Newag w prototypie 134Ac zaprezentowanym w 2011.
Wózek 25ANa, wyprodukowany przez ZNTK Poznań, po raz pierwszy zastosował seryjnie FPS w wagonie 154Aa w 1999. W 1999 wydano dopuszczenie dla 25ANa na okres do 31 grudnia 2001 i do tego czasu był on pod nadzorem Centrum Naukowo-Technicznego Kolejnictwa z Warszawy. Wszystkie próby przebiegły pomyślnie i 17 grudnia 2001 Główny Inspektor Kolejnictwa wystawił 8-letnie świadectwo dopuszczenia do eksploatacji z prędkością 200 km/h wózków typów 25ANa, 25ANa1, 25ANa2, 25ANa3 i 25ANap. W 2010 przedłużono dopuszczenie dla wózka ZNTK Poznań na czas nieokreślony. W późniejszym czasie prawo do ich produkcji przejęła FPS i stała się wyłącznym producentem.
Polski Tabor Szynowy.
W 2010 właścicielem Fabryki Pojazdów Szynowych H. Cegielski została Agencja Rozwoju Przemysłu. Rok później, w lipcu 2011, powstała spółka Polski Tabor Szynowy (wcześniejsza nazwa FPW Inwest) w ramach grupy ARP. Jej rolą miało być wspieranie produkcji nowych wagonów w FPS oraz ich wprowadzanie na polski rynek. PTS nabył od producenta 20 wagonów (4×156A, 2×157Aa, 4×158A, 8×159A i 2×407A), które były pomalowane w barwy PKP Intercity. Trzy wspomniane przedsiębiorstwa (PTS, ARP i FPS) złożyły wspólną ofertę w przetargu na 20 wagonów dla PKP Intercity. 25 czerwca 2013 otwarto oferty w tym postępowaniu, na które swoją ofertę nadesłała również Pesa Bydgoszcz. W listopadzie 2014 PKP IC wybrało ofertę konsorcjum PTS, ARP i FPS. Od podpisania umowy zwycięzca miał mieć 18 miesięcy na dostarczenie wagonów, jednak do podpisania umowy wówczas nie doszło. W styczniu 2015 Urząd Zamówień Publicznych nakazał unieważnić przetarg ze względu na połączenie w jednym zamówieniu dostaw i usług z zupełnie różnych branż, tj. dostawy wagonów kolejowych oraz usługi sfinansowania ich zakupu. PKP IC odwołało się od tej decyzji i w połowie lutego Krajowa Izba Odwoławcza uznała, że zamówienie jest zgodne z prawem. Ostatecznie 15 maja 2015 doszło do podpisania umowy zakupu.
Kolejne zamówienie (2018 rok).
27 lutego 2018 PKP Intercity podpisało z Fabryką Pojazdów Szynowych umowę na dostawę kolejnych 55 wagonów (5 wagonów przedziałowych pierwszej klasy, 18 wagonów bezprzedziałowych drugiej klasy, 18 wagonów przedziałowych drugiej klasy, 7 wagonów bezprzedziałowych drugiej klasy z wieszakami na rowery oraz 7 wagonów przedziałowych drugiej klasy przystosowanych do przewozu osób niepełnosprawnych) z opcją na kolejnych 26 wagonów. 30 maja 2019 poinformowano o rozszerzeniu zamówienia o 26 dodatkowych wagonów w ramach opcji.
Prezentacje na targach i nagrody.
Podczas Międzynarodowych Targów Poznańskich wagony typu 152A (1998) i 305Ad (2004) zostały nagrodzone złotymi medalami. Wagon 154A otrzymał Grand Prix Drugich Międzynarodowych Targów Kolejnictwa „Kolej ’98” w Bydgoszczy.
Poza tym na 72 MTP (2000) prezentowany był wagon 305Ab, w 2009 na targach Trako zaprezentowano po raz pierwszy wagon 158A. Na targach Trako 2013 swoją premierę miał wagon 166A oraz zaprezentowany został także 156A.
Konstrukcja.
Pierwsze wagony Z1 (m.in. 152A, 154A i 145Ac) FPS budował jako konstrukcyjne rozwinięcie wagonów 145A i 145Ab (standardu Z2). Później producent zaprojektował od podstaw inną konstrukcję pudła, zaprezentowaną po raz pierwszy w 158A.
Pudło.
Pudła wagonów są samonośną konstrukcją nadwozia wraz z podwoziem, wykonaną ze stali o podwyższonej wytrzymałości i oporności na korozję. Wagony są wyciszone i izolowane termicznie przez niepalną wełnę mineralną.
Wagony wyposażone są w odskokowo-przesuwne drzwi boczne. W większości zastosowano po dwoje drzwi na stronę na obu końcach wagonu. Wyjątkami są 157A (z wejściem dedykowanym dla podróżujących na wózkach inwalidzkich), sypialne 305Ab, 305Ad i 305Ad2 oraz restauracyjny 407A (po jednej parze drzwi na stronę).
W wagonach od 156A do 159A, 166A i 167A dodatkowo zastosowano (w 158A po raz pierwszy w Polsce) szczelne połączenia międzywagonowe o podwyższonym komforcie. Są one kompatybilne ze starszymi przejściami, ale bez zachowania szczelności. W wymienionych wagonach zastosowano dodatkowo powłokę malarską "anty-graffiti".
Do umieszczania zewnętrznych tablic kierunkowych w 145Ac, 152A, 154A i 305Ab zamontowano w pobliżu drzwi bocznych zamykane kieszenie (widoczne np. na ). W późniejszych wagonach informacja o relacji umieszczana jest na wyświetlaczach.
Wózki.
Standard UIC-Z1 wymaga wózków dostosowanych do prędkości 200 km/h. FPS montował pierwotnie wózki MD 524 (152A w latach 1997–1998) i SGP 300-RS/3S (154A w latach 1998–1999). W 1999 pojawiły się pierwsze wagony (154Aa) na polskich wózkach 25ANa projektu ZNTK Poznań. W kolejnych wagonach Z1 Cegielski montował już wózki z tej rodziny. Wyjątkiem pozostaje wagon sypialny 305Ad2 przystosowany do poruszania się na normalnotorowych wózkach GP200N i szerokotorowych TWZCNII. Te ostatnie przystosowane są do jazdy z prędkością nieprzekraczającą 160 km/h, więc poniżej standardu Z1.
Wózki MD524, SGP 300-R3/3S i 25ANa wyposażone są w hamulce tarczowe i szynowe z systemem przeciwpoślizgowym. Na każdej osi zamontowano po trzy tarcze hamulcowe. Średnica nowych kół wynosi 920 mm.
Wózki rodziny 25AN mają standardowo na obu poziomach zawieszenia sprężyny śrubowe. W wagonie barowym 407A zastosowano odmianę 25ANap, gdzie jednym ze stopni usprężynowania jest poduszka pneumatyczna.
Przestrzeń pasażerska.
Przestrzeń pasażerską wagonów wyposażono zgodnie z wymaganiami dla klasy UIC-Z1. Temperatura wewnątrz wagonów jest regulowana przez automatyczną jednokanałową klimatyzację. Wyjątkiem jest 407A, który wyposażono w klimatyzację wielokanałową.
Typy od 156A do 159A, 166A, 167A i 407A mają wieloczęściowy system informacyjny wewnątrz wagonu: monitory przy suficie i w przedsionkach oraz (z wyjątkiem restauracyjnego 407A) wyświetlacze informujące o rezerwacji miejsc. W 166A i 167A SIP jest sprzężony z systemem GPS, co umożliwia przedstawienie aktualnego położenia wagonu na trasie.
Wszystkie wagony Z1 Cegielskiego są wyposażone w toalety w systemie zamkniętym. Typy od 156A do 159A, 166A i 167A mają w toaletach elektryczne suszarki do rąk.
System diagnostyki.
W typach od 156A do 159A, 166A, 167A i 407A zastosowano system kontrolujący podzespoły wagonu. Dane można odczytywać poprzez terminal umieszczony w szafie elektrycznej wagonu.
Wersje.
Wagony przedziałowe pierwszej i biznes klasy (145Ac i 156A).
Wagon 145Ac ma wyłącznie przedziały typu biznes. Każdy przedział wyposażony jest w cztery fotele, rozkładany stół i dwie szafy na odzież.
Siedzenia można dosuwać o ok. 20 cm w kierunku stołu. W wagonie znajduje się jedna toaleta, a na drugim końcu znajduje się przedział służbowy wykorzystywany przy obsłudze podróżnych. Siedzenia do pierwszego egzemplarza dostarczyła firma TAPS Łódź, a do drugiego Growag. Producentem drzwi bocznych był IFE Waidhofen/Ybbs.
W wagonie 156A przedziały klasy pierwszej ulokowane są na końcach wagonu, a klasy biznes w środku. Te ostatnie przedziały od standardowych przedziałów klasy pierwszej, poza mniejszą liczbą siedzeń, odróżnia: możliwość dowolnej regulacji siedzeń, duży centralnie położony stolik i indywidualne lampki.
Wagon 156A (pierw. 166A) ma dziewięć przedziałów pierwszej klasy. Fotele wyposażono w mechanizm regulacji pochylenia oparcia przy stałym kącie z siedziskiem (tzw. kołyska). Przy każdym siedzeniu znajduje się gniazdko elektryczne.
Wagony przedziałowe drugiej klasy (157Aa i 156A).
Wagon 157Aa to przedziałowy wagon drugiej klasy z miejscami dla niepełnosprawnych. W wagonie znajduje się 8 sześcioosobowych przedziałów 2 klasy oraz przedział dla 2 osób niepełnosprawnych i 2 osób towarzyszących. W wagonie znajdują się 2 toalety w systemie zamkniętym, w tym jedna dostosowana dla osób niepełnosprawnych. Pomiędzy strefą dla osób niepełnosprawnych a strefą 2 klasy jest przedsionek z odpowiednio szerszą parą drzwi z możliwością zabudowy wind umożliwiających transport osób niepełnosprawnych z poziomu peronów do wnętrza wagonu. Druga para drzwi znajduje się na końcu wagonu za przedziałami 2 klasy.
Wagon 156A (pierw. 167A) to 10-przedziałowy wagon klasy drugiej. Dziewięć z nich ma po sześć siedzeń, dziesiąty dwa stałe siedzenia i dwa miejsca dla wózków inwalidzkich. Wagony te ponadto wyposażone są w wykładane pomosty umożliwiające wjazd wózków oraz powiększone toalety, w których dodatkowo znajdują się przewijaki dla niemowląt.
Wagony bezprzedziałowe pierwszej klasy (152A i 158A).
Bezprzedziałowy wagon pierwszej klasy. Ma 54 siedzenia (prod. Growag) ustawione w układzie 2+1. 24 z nich wyposażono w rozkładane stoliki. W typie 152A przestrzeń pasażerską podzielono obrotowymi szklanymi drzwiami na część dla palących (18 miejsc) i niepalących (36). W typie 152Aa nie montowano już podobnych drzwi. Do 2000 w wagonach montowano drzwi boczne IFE Waidhofen/Ybbs, a w 2003 z Gebr. Bode Kassel.
Pojazd typu 158A to wagon bezprzedziałowy 1 klasy, we wnętrzu którego znajdują się 54 fotele w układzie szeregowym schodzącym się ku środkowi wagonu. Przejście przez wagon jest pomiędzy fotelami, po jednej stronie przejścia jest jedna kolumna foteli, a po drugiej stronie dwie. Nad oknami znajdują się półki bagażowe do których zamontowano indywidualne oświetlenie każdego z miejsc oraz wyświetlacze elektronicznego systemu rezerwacji miejsc.
Wagon 158A (pierw. 164A) to wagon bezprzedziałowy pierwszej klasy wyposażony w 54 siedzenia.
Wagony bezprzedziałowe drugiej klasy (154A, 154Aa i 159A).
Wagony 154A i 154Aa mają 80 siedzeń w układzie 2+2 zwróconych w stronę środka wagonu, rozmieszczonych niezależnie od układu okien (wykorzystano pudło wagonu pierwszej klasy zaprojektowane dla mniejszej liczby foteli). Centralnie umieszczono dwa stałe stoliki, dla pozostałych miejsc przewidziano rozkładane blaty w oparciach poprzedzających foteli. W trzech rogach przedziału pasażerskiego znajdują się półki bagażowe, a w czwartym przewidziano miejsce dla jednego wózka inwalidzkiego i zamontowano dwa dodatkowe uchylane siedzenia. W latach 1998–2001 montowano drzwi boczne IFE Waidhofen/Ybbs, a w 2002 Gebr. Bode Kassel.
Wagon bezprzedziałowy drugiej klasy 159A ma siedzenia w układzie 2+2 zwrócone w kierunku środka wagonu. W centralnej części zamontowano dwa stoliki. Półki bagażowe umieszczone są nad fotelami pasażerów i dodatkowo w dwóch rogach przedziału pasażerskiego.
Wagon 159A (pierw. 165A) to wagon bezprzedziałowy drugiej klasy z 72 siedzeniami w układzie 2+2 zwróconymi w kierunku środka wagonu i dodatkowo 8 wieszakami na rowery. W centralnej części zamontowano cztery stoliki, na końcu przedziału pasażerskiego znajdują się 2 stojaki na bagaż, a w części rowerowej jeden stojak.
Wagony sypialne (305Ab, 305Ad i 305Ad2).
305Ab mają trzy rodzaje przedziałów dla podróżnych. Obok ośmiu przedziałów sypialnych (2 klasy „luks” i 6 klasy 2/1) znajdują się w nim dwa przedziały z miejscami do leżenia (2×6 miejsc). Z tego powodu wagon nazywany jest sypialno-kuszetkowym.
Konstrukcja wagonu 305Ad sypialnego, opracowana przez Instytut Pojazdów Szynowych „Tabor”, bazuje na 305Ab. Pojazd ma tylko jedne drzwi zewnętrzne na bok. Przedziały klasy 1/2 wyposażone są w trzy łóżka składane na siedzenia, szafkę na ubrania i umywalkę z lustrem. Przedziały klasy A mają po dwa miejsca do spania, stoliki, indywidualne łazienki nie tylko z umywalką, ale także z kabiną prysznicową i toaletą. Dodatkowo wyposażone są w odtwarzacze DVD podłączone do telewizorów z ekranami LCD. Sąsiednie przedziały można łączyć parami poprzez odsuwaną ściankę. Poza przedziałami pasażerskimi jest także jeden przeznaczony dla obsługi. Zamontowano w nim kuchenkę mikrofalową, umywalkę lodówkę oraz panele do zarządzania wagonem, czyli systemami audio-wideo (w tym rozgłoszeniowym), alarmami (czujki antywłamaniowe w oknach i detektory ruchu) i monitoringiem (cztery kamery na korytarzu).
Wagon 305Ad2 powstał jako odmiana 305Ad, jako dedykowany kursowaniu na torach o rozstawie szyn 1435 mm zgodnie z wymaganiami UIC i 1520 mm zgodnie z przepisami OSŻD. W odróżnieniu od poprzednika nie ma przedziałów z łazienkami, jedynie 10 trzymiejscowych przedziałów klasy 2/1 (z możliwością łączenia w pary) i 2 przedziały do dyspozycji obsługującego wagon (jeden do pracy, drugi do wypoczynku). W dziennym przedziale konwojenta zainstalowano sprzęt kuchenny, m.in. kuchenkę mikrofalową, samowar, lodówkę, a ponadto urządzenia do kontroli monitoringu wagonu, wzmacniacz wagonowy i centralkę do sterowania układami wagonu. Wagon przystosowany jest do podłączenia różnych typów instalacji systemu rozgłoszeniowego (obu systemów kolejowych). Do pracy na "szerokim torze" dla 305Ad2 przewidziano wózek typu TWZCNII o prędkości maksymalnej 160 km/h.
Wagony restauracyjne (407A).
407A to wagon restauracyjny z 36 miejscami ulokowanymi przy 6 stolikach 4-osobowych i 6 stolikach 2-osobowych. Wszystkie siedzenia są uchylne, przy każdym stoliku znajduje się półka na bagaż, pojemnik na odpady, wieszak na odzież i roleta okienna.
Przedział kuchenny wyposażony jest w piekarnik parowy, płytę grzejną, okap, kuchenkę mikrofalową i zamrażarkę, a część barowa w 2 ekspresy do kawy, zmywarkę, lodówkę, witrynę chłodniczą, witrynę ekspozycyjną i zlew. Część barowa ma również roletę pozwalającą na zabezpieczenie części barowej i kuchennej przed dostępem osób nieupoważnionych. Za kuchnią znajduje się przedział magazynowy, naprzeciw którego znajdują się drzwi załadowcze. W dalszej części wagonu jest przedział służbowy z 2 łóżkami i szafą.
W wagonie znajduje się jedna toaleta w systemie zamkniętym dostępna jedynie dla personelu, w której znajduje się dodatkowo prysznic. Jedyna para drzwi (poza drzwiami załadowczymi) znajduje się na końcu wagonu od strony części restauracyjnej.
Modernizacje.
Wagon z fotelami wypoczynkowymi (152Az i 152AzRow).
Przebudowa na 152Az polegała na zmianie aranżacji wnętrza na tzw. "sleeperette", czyli wagon z fotelami wypoczynkowymi. Zamiast siedzeń pierwszej klasy zamontowano rozkładane fotele do pozycji półleżącej produkcji firmy TAPS z Łodzi. Liczba miejsc zmalała z 54 do 45, a klasa wagonu została zmieniona z 1 na 2. Kolejna modyfikacja (152AzRow) polegała na podmianie jednej półki bagażowej na trzy stojaki na rowery.
Wagony z wieszakami rowerowymi (154A(a)Row).
W miejsce półek bagażowych na jednym końcu przedziału pasażerskiego zamontowano po 4 wieszaki na rowery z każdej strony. Wśród dwunastu zmodernizowanych wagonów sześć o numerach od 007 do 012 otrzymało malowanie Berlin-Warszawa-Express.
Strefa małego podróżnika (154Aa).
Nowe wagony powstały poprzez przebudowę bezprzedziałowych 154Aa. Całą przestrzeń pasażerską przemalowano umieszczając liczne kolorowe obrazki, a w jej środkowej części zdemontowano fotele i zaaranżowano placyk zabaw dla dzieci wyłożony i ogrodzony miękkimi materiałami. W środku znajdują się miękkie pufy do zabawy i siedzenia, czarna tablica do pisania kredą oraz monitory wyświetlające bajki z kanału Boomerang. Ponadto w toaletach zamontowano przewijaki dla niemowląt, a w przedsionku wydzielono miejsce na wózki dziecięce i większy bagaż. Liczba miejsc siedzących w wagonach zmalała z 80 do 54.
Wagon konferencyjny (508A).
Nowy wagon powstał na bazie sypialno-kuszetkowego 305Ab. Modernizator zmienił układ wnętrza – wstawiono stół konferencyjny z 28 krzesłami, a na ścianach zamontowano monitory do wyświetlania prezentacji multimedialnych. Wspólne konferencje mogą być prowadzone z podróżującymi w sąsiednim wagonie (np. 507A) dzięki opcji dwukierunkowej transmisji dźwięku i obrazu. W wagonie znajdują się także dodatkowy mniejszy, dźwiękoszczelny salonik, szatnia, kuchnia i dwie toalety. Do wyposażenia należy również bezprzewodowy punkt dostępu do internetu (Wi-Fi), urządzenia wzmacniające sygnał telefonii komórkowej, monitoring wnętrza i system przeciwpożarowy. Po przebudowie wagon posadowiono na wózkach z technologią SUW 2000 umożliwiających jazdę także po torach o rozstawie szyn 1520 mm z zachowaniem prędkości maksymalnej 200 km/h.
Eksploatacja.
Koleje Białoruskie.
W 2008 zakłady Cegielskiego dostarczyły dwa wagony sypialne typu 305Ad2 dla Kolei Białoruskich. Białoruskie 305Ad2 skierowano do obsługi pociągów z Mińska do Bazylei i Amsterdamu.
PKP Intercity.
Pierwsze HCP Z1 – 152A, 154A i ich modernizacje.
Do 1997 PKP posiadało 50 wagonów dostosowanych do prędkości Z1, wszystkie produkcji ABB Adtranz. W 1998 rozpoczęło wprowadzanie polskich Z1 z zakładów Cegielskiego – otrzymało 15 sztuk 152A i 10 typu 154A. Do 2003 dostarczono jeszcze 9 sztuk 152Aa i 25 sztuk 154Aa. Sześć wagonów 154A zostało przeznaczonych do obsługi połączenia Berlin-Warszawa-Express, a 10 grudnia 2006 po dwa 154A(a) zaczęto włączać do EuroCity "Wawel" kursującego z Krakowa do Berlina (lub Hamburga Altony). Pozostałe 152A(a) i 154A(a) służą głównie w komunikacji krajowej i tylko wyjątkowo włączane są do składów międzynarodowych. 154A wykorzystane były np. 12 czerwca 2008 w składzie EC "Polonia" do Wiednia jako dodatkowe wagony dla kibiców jadących na Mistrzostwa Europy w piłce nożnej.
Wagony specjalne – dla biznesmenów i dzieci.
Wagony 145Ac wyposażone jedynie w przedziały biznesowe używane są tylko w ruchu krajowym. Początkowo jeździły w składzie IC "Lech" (Warszawa – Poznań), a w 2008 IC "Fredro" (Warszawa – Poznań – Wrocław). Do obsługi klientów biznesowych PKP IC posiada także zbudowany w 2007 na podstawie 305Ab jeden wagon konferencyjny 508A. W marcu 2015 oba wagony 145Ac skierowano do obsługi pociągu TLK "Łodzianin" jako wagony pierwszej klasy.
Wagon "Strefa małego podróżnika" powstał na bazie bezprzedziałowego 154Aa. Modyfikację wnętrza zaprojektowało PKP Intercity we współpracy z telewizją Boomerang. Jest to pierwszy wagon przystosowany jako cały do podróży małych dzieci – przewoźnik wcześniej eksploatował jedynie wagony z pojedynczymi przedziałami przeznaczonymi dla dzieci (5 sztuk typu Bautzen Z2B). Oprócz zmiany aranżacji wnętrza PKP Intercity oferuje także w pociągach prowadzących wagon specjalne menu Warsu dla dzieci. Dziecięcy wagon rozpoczął kursowanie 9 lipca 2012 i był włączany głównie do ekspresów między Warszawą Wschodnią i Gdynią Główną. Później przesunięto go na relację Warszawa – Zakopane i wprowadzono do eksploatacji drugi podobny wagon na trasę Warszawa – Katowice – Bielsko Biała.
Nocne 152Az, 305Ab i 305Ad.
Pierwszym "nocnym" wagonem standardu Z1 w PKP Intercity był 305Ab, który miał zarówno przedziały sypialne, jak i z miejscami do leżenia. Ze względu na nietypowe rozplanowanie wnętrza został przypisany do serii „S” (wagon socjalny) i nie był nigdy użytkowany planowo.
W 2004 PKP uzupełniło swój tabor z myślą o obsłudze pociągu "Jan Kiepura", który odzyskał kategorię "EuroNight" i został wydłużony do Brukseli, a w Niemczech jego prędkość maksymalna została podniesiona do 200 km/h. Przewoźnik stanął przed koniecznością dostarczenia do składu pociągu wagonów dostosowanych do tej prędkości. Wcześniej dostarczane (np. kuszetka 134Ab) miały dopuszczenie do maksymalnie 160 km/h. PKP zakupiło 10 wagonów sypialnych 305Ad i przebudowało posiadane cztery 152A na wagony "sleeperette" typu 152Az. Ostatecznie do obu składów obsługujących "Jana Kiepurę" włączono po dwa 305Ad i po jednym 152Az. Pozostałe wagony do "Jana Kiepury" dostarczyło Deutsche Bahn. Między innymi z powodu opóźnień w dostawach 305Ad rozpoczętych się 12 maja 2004, pociąg zaczął kursować 12 czerwca 2004, mimo że pierwotnie start planowano na 30 kwietnia. 9 grudnia 2006 zmieniono stację docelową "Jana Kiepury" na Frankfurt nad Menem, a równo rok później na Amsterdam Centraal.
Pozostałe zamówione dla "Jana Kiepury" wagony przeznaczono dla innych pociągów (np. planowo cztery 305Ad w składach "Chopina" lub 152Az w komunikacji krajowej jako zastępstwo wagonów pierwszej klasy) oraz stanowiły rezerwę taborową (2×152Az i 4×305Ad). Zapas 152Az nie zawsze był wystarczający.
W grudniu 2016 zlikwidowano połączenie EN "Jan Kiepura", a obsługujące go wagony skierowano do obsługi połączeń krajowych. W grudniu 2017 wagony 152Az ponownie skierowano do obsługi połączeń międzynarodowych, tym razem do Pragi.
Nowa generacja – 156A–159A, 164A–167A i 407A.
Na mocy zawartej 8 kwietnia 2008 umowy FPS miał dostarczyć PKP Intercity 17 wagonów pasażerskich: 3×156A, 3×157A, 3×158A i 8×159A. Dostawy rozpoczęły się w 2010 od trzech "jedynek" 158A. W tym samym roku dostarczono jeszcze trzy 159A. 4 października 2010, ze względu na opóźnienie realizacji kontraktu, podpisano trójstronne porozumienie między przewoźnikiem, producentem a ubezpieczycielem. Na jego mocy ubezpieczalnia zwróciła PKP Intercity zaliczkę w wysokości ponad 21 mln złotych i ostatecznie dostarczono tylko 14 wagonów, przewoźnik zrezygnował z typu 157A. Nowe wagony przeznaczono do obsługi połączeń klasy Express InterCity i EuroCity.
18 października 2012 PKP Intercity podpisało umowę z FPS na zakup 25 nowych wagonów pasażerskich przystosowanych minimum do prędkości 160 km/h dla obsługi połączenia TLK z Wrocławia do Gdyni. FPS zaproponował wagony 164A, 165A, 166A i 167A, dostosowane do prędkości 200 km/h spełniające założenia kart UIC dla typu Z1. FPS rozpoczął realizację tego kontraktu na początku stycznia 2014 dostarczając cztery sztuki 166A i dwie 167A oznaczone później jako typ 156A. Po dostarczeniu trzech kolejnych 167A z nowych wagonów zestawiono skład pociągu TLK "Mieszko", który w połowie kwietnia 2014 rozpoczął kursowanie na opisanej wyżej trasie. Kolejne 3 wagony 167A dostarczono w lipcu, dzięki czemu na początku sierpnia możliwe było zestawienie drugiego składu do obsługi TLK "Przemysław". Pomiędzy wrześniem 2014 a lutym 2015 dostarczono 9 wagonów 165A oznaczonych później jako typ 159A. Docelowo wagony z tego zamówienia mają utworzyć 4 zestawy, każdy składający się z 6 nowych wagonów i z 1 posiadanego wcześniej przez PKP Intercity wagonu barowego.
15 maja 2015 PKP IC podpisało z FPS umowę na dostawę 20 nowych wagonów do obsługi połączeń EIC między Warszawą a Szczecinem: 4×156A, 2×157Aa, 4×158A, 8×159A i 2×407A. Wagony zostały dostarczone pod koniec roku. 30 grudnia 4 różne wagony z tego zamówienia zostały zaprezentowane na dworcu Warszawa Wschodnia.

</doc>
<doc id="3055466" url="https://pl.wikipedia.org/wiki?curid=3055466" title="Sven-Erik Andersson">
Sven-Erik Andersson

Sven-Erik Andersson – szwedzki żużlowiec.
Złoty medalista młodzieżowych indywidualnych mistrzostw Szwecji (Avesta 1973). Dwukrotny medalista drużynowych mistrzostw Szwecji: srebrny (1976) oraz brązowy (1977).
W lidze szwedzkiej reprezentował barwy klubów: Indianerna Kumla (1972–1977) oraz Piraterna Motala (1979).

</doc>
<doc id="3055467" url="https://pl.wikipedia.org/wiki?curid=3055467" title="Brasselsche Mundoart">
Brasselsche Mundoart



</doc>
<doc id="3055470" url="https://pl.wikipedia.org/wiki?curid=3055470" title="Młodzieżowe Indywidualne Mistrzostwa Szwecji na Żużlu 1973">
Młodzieżowe Indywidualne Mistrzostwa Szwecji na Żużlu 1973

Młodzieżowe Indywidualne Mistrzostwa Szwecji na Żużlu 1973 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1973. Tytuł wywalczył Sven Andersson. 

</doc>
<doc id="3055473" url="https://pl.wikipedia.org/wiki?curid=3055473" title="Gdańskie Towarzystwo Naukowe">
Gdańskie Towarzystwo Naukowe

Gdańskie Towarzystwo Naukowe – założone w roku 1922 jako Towarzystwo Przyjaciół Nauki i Sztuki w Gdańsku z inicjatywy "Polonii Gdańskiej" i działało do roku 1939. Po wojnie reaktywowane w roku 1945, a pod obecną nazwą działa od roku 1956. Obecnie ma 5 wydziałów i wydaje m.in. Rocznik Gdański, Gdańskie Studia Językoznawcze, Acta Biologica et Medica, Pomorskie Monografie Toponomastyczne, Peribalticum. Obecnie prezesem jest Jerzy Błażejowski. 
W towarzystwie działają wydziały:
W latach 1972-2011 siedzibą towarzystwa była XVIII-wieczna kamienica przy ulicy Grodzkiej 12. Od 2011 biura GTN znajdują się w siedzibie Instytutu Archeologii Uniwersytetu Gdańskiego przy ulicy Bielańskiej 5 w Gdańsku.
W 1997 roku Gdańskie Towarzystwo Naukowe zostało nagrodzone Medalem Księcia Mściwoja II.
Sekretarze Generalni Gdańskiego Towarzystwa Naukowego.
Andrzej Zbierski w 2001 został wyróżniony tytułem prezesa honorowego Gdańskiego Towarzystwa Naukowego.

</doc>
<doc id="3055475" url="https://pl.wikipedia.org/wiki?curid=3055475" title="Gare de Saint-Pierre-des-Corps">
Gare de Saint-Pierre-des-Corps

Gare de Saint-Pierre-des-Corps – stacja kolejowa w Saint-Pierre-des-Corps, w departamencie Indre i Loara w Regionie Centralnym, we Francji.
Jest stacją Société nationale des chemins de fer français (SNCF), która jest obsługiwana przez pociągi TGV, Intercités i Interloire oraz TER Centre. Jest również ważnym terminalem towarowym.
Historia.
Ze względu na strategiczne położenie nad Loarą, kompleks kolejowy Tours/Saint-Pierre-des-Corps został zbombardowany w czasie II wojny światowej. Po otwarciu LGV Atlantique, budynek pasażerski, który już nie istnieje, został odbudowany w 1990 roku, aby pomieścić pociągi TGV i Aqualys w 2001 roku.

</doc>
<doc id="3055478" url="https://pl.wikipedia.org/wiki?curid=3055478" title="Kent Pettersson">
Kent Pettersson

Kent Pettersson – szwedzki żużlowiec.
Czterokrotny finalista młodzieżowych indywidualnych mistrzostw Szwecji (najlepszy wynik: Avesta 1973 – brązowy medal). 
W lidze szwedzkiej reprezentował barwy klubów: Stjarnorna Hallstavik (1972–1974, 1977), Smederna Eskilstuna (1976) oraz Rospiggarna Hallstavik (1978–1982).

</doc>
<doc id="3055480" url="https://pl.wikipedia.org/wiki?curid=3055480" title="Andrzej Frydecki">
Andrzej Frydecki

Andrzej Frydecki (ur. 26 listopada 1903 w Sosnowcu, zm. 7 lipca 1989 we Wrocławiu) – polski architekt, wykładowca Politechniki Wrocławskiej.
Życiorys.
Po ukończeniu w 1922 Państwowego Gimnazjum im. Stanisława Staszica w Sosnowcu wyjechał do Lwowa, gdzie rozpoczął studia na tamtejszej Politechnice, na Wydziale Architektury. Od 1928 był asystentem, a następnie adiunktem w katedrach prowadzonych przez prof. Władysława Derdackiego i prof. Witolda Minkiewicza. W 1930 ukończył studia i uzyskał uprawnienia budowlane, a następnie rozpoczął pracę architekta. Od 1934 był wiceprezesem lwowskiego Stowarzyszenia Architektów Polskich.
Po wybuchu II wojny światowej pozostał we Lwowie, w maju 1943 został przez hitlerowców zmuszony do opuszczenia miasta. Razem z rodziną zamieszkał w Czudcu, po wkroczeniu Armii Czerwonej przeniósł się do Rzeszowa, gdzie w Wydziale Odbudowy Urzędu Wojewódzkiego kierował wspólnie z prof. Marianem Osińskim Działem Planowania i Odbudowy. W 1945 wyjechał do Katowic, gdzie przez trzy lata pracował jako kierownik, a następnie dyrektor Działu Miast w Regionalnej Dyrekcji Planowania Przestrzennego. Równocześnie od 1945 przez rok nauczał projektowania w Śląskich Zakładach Technicznych. Od 1947 wykładał na Politechnice Wrocławskiej projektowania na Wydziale Architektury w Katedrze Budownictwa Utylitarnego, w 1948 przeniósł się do Wrocławia na stałe.

</doc>
<doc id="3055483" url="https://pl.wikipedia.org/wiki?curid=3055483" title="Bronisław Syzdek">
Bronisław Syzdek

Bronisław Syzdek (ur. 17 lipca 1922 w Bączalu Górnym, zm. 13 października 2001 w Warszawie) – polski historyk czasów najnowszych, doktor nauk humanistycznych w zakresie historii, pisarz i publicysta, wykładowca akademicki, społecznik, działacz PZPR, kierownik Centralnego Archiwum KC PZPR w latach 1981-1990.
Życiorys.
Młodość.
Urodził się w Bączalu Górnym na Podkarpaciu w rodzinie o tradycjach lewicowych. Jego ojciec brał udział w rewolucji październikowej, oboje rodzice należeli do KPP i PPR. Ukończył szkołę powszechną w Bączalu Dolnym, a później uczył się w jasielskim gimnazjum (obecnie I LO).
Bronisław Syzdek od 1937 roku był działaczem Związku Młodzieży Wiejskiej. Lata 1942-1945 spędził w obozie pracy przymusowej na terenie Austrii. Po powrocie działał w nowo-zorganizowanych strukturach Związku Młodzieży Wiejskiej RP „Wici”, w 1945 roku wstąpił do Polskiej Partii Robotniczej.
Kariera.
W latach 1945-1947 był pełnomocnikiem powiatowym Wojewódzkiego Urzędu Kontroli Prasy w Jaśle, gdzie następnie pracował w Komitecie Powiatowym PPR, później w Komitecie Wojewódzkim PPR i PZPR w Rzeszowie. W 1950 roku ukończył Centralną Szkołę Partyjną w Łodzi. Następnie pracował w Wydziale Ekonomicznym, potem w Wydziale Organizacyjnym KC PZPR w Warszawie. W latach 1953-1957 studiował w Instytucie Nauk Społecznych przy KC PZPR, a w latach 1958-1960 był kierownikiem referatu historii partii w KW PZPR w Warszawie. W latach 1960-1970 pracował w Zakładzie Historii Partii przy KC PZPR, w latach 1971 – 1981 był zastępcą kierownika Ośrodka Kursów Partyjnych w Warszawie. W 1981 zastąpił Janusza Durko na stanowisku kierownika Centralnego Archiwum KC PZPR. Stanowisko to piastował aż do rozwiązania jednostki w 1990 roku. Dodatkowo od 1974 aż do przejścia na emeryturę wykładał historię na Wojskowej Akademii Politycznej w Warszawie. W latach 1981-1983 był członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. W październiku 1981 powołany przez Plenum Komitetu Centralnego PZPR w skład Zespołu dla przygotowania naukowej syntezy dziejów polskiego ruchu robotniczego. W grudniu 1985 wszedł w skład Zespołu do przygotowania projektu "Programu PZPR" na X Zjazd PZPR, który odbył się w lipcu 1986.
Doktoryzował się na Wojskowej Akademii Politycznej im. Feliksa Dzierżyńskiego i 15 kwietnia 1972 obronił pracę doktorską pt. "Polska Partia Socjalistyczna w latach 1944–1946" napisaną pod kierunkiem prof. Henryka Jabłońskiego. Jako autor specjalizował się w tematyce komunistycznej i okresie PRL. Pisał liczne publikacje i felietony m.in. do „Trybuny”. Autor haseł w "Słowniku biograficznym działaczy polskiego ruchu robotniczego". Laureat licznych nagród i odznaczeń państwowych, uhonorowany m.in. medalem 10-lecia Polski Ludowej. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR – PPS – powstania PZPR.
Życie prywatne.
Jego żoną była lewicowa historyk i publicystka Eleonora Salwa-Syzdek. Pochowany jest na cmentarzu ewangelicko-augsburskim w Warszawie (aleja 43, grób 107).

</doc>
<doc id="3055487" url="https://pl.wikipedia.org/wiki?curid=3055487" title="Ingombe Ilede">
Ingombe Ilede

Ingombe Ilede.
Ingombe Ilede - stanowisko archeologiczne w Zambii położone na wzgórzu w pobliżu ujścia rzeki Lusitu do Zambezi niedaleko miasta Siavonga. Obecnie jest zalane wodami Jeziora Kariba. Nazwa stanowiska oznacza „śpiącą krowę”. Stanowisko zostało odkryte w 1960 r.
Znaleziska pochodzące z okresu od VII do XVI w. należą do najważniejszych dla wczesnej kultury tego regionu.
Wśród artefaktów znajdują się tekstylia, które przypuszczalnie pochodziły z Indii, dzwonki, wyprodukowane w Afryce Zachodniej, sztaby miedziane, złoto, które przypuszczalnie zostało wydobyte w państwie Monomotapa, ceramika, która otrzymała nazwę od miejsca znalezienia oraz ceramika niepolewana, której jakość była wyższa niż gdziekolwiek indziej w Zambii przed 1500 r. Przypuszcza się, że poprzez terytorium państwa Monomotapa utrzymywano kontakty handlowe z Kotliną Konga na północy. Ingombe Ilede osiągnęło swój okres świetności między 1300 a 1500 r. n.e. Znaleziska znajdują się obecnie w Muzeum Livingstone’a.

</doc>
<doc id="3055493" url="https://pl.wikipedia.org/wiki?curid=3055493" title="Osiedla na Dębcu w Poznaniu">
Osiedla na Dębcu w Poznaniu



</doc>
<doc id="3055497" url="https://pl.wikipedia.org/wiki?curid=3055497" title="Miejscownik (filatelistyka)">
Miejscownik (filatelistyka)

Miejscownik – stempel pocztowy eksploatacyjny, tuszowy, z nazwą miejscowości bez daty, może zawierać numer placówki, bliższe oznaczenie miejscowości, oznaczenie placówki, emblemat, ozdobnik. Miejscownikiem może być także stempel zawierający nazwę skrótową, inicjał lub numer miejscowości.

</doc>
<doc id="3055498" url="https://pl.wikipedia.org/wiki?curid=3055498" title="Józef Emanuel Jankowski">
Józef Emanuel Jankowski

Józef Emanuel Jankowski (ur. w 1790 w Miłobądzu, zm. 6 maja 1847 w Radomiu) – polski filozof, krakowski adwokat, profesor UJ. Był następcą Feliksa Jarońskiego, zaliczał się do zwolenników filozofii szkockiego zdrowego rozsądku, ale momentami nawiązywał do Kanta.
Opublikował między innymi: "Krótki rys logiki wraz z iey historyą" (1822), "Rosprawa o niektórych różnicach jakie zachodzą między starożytną a póżnieyszych wieków filozofią" (1825).
Został pochowany na Cmentarzu Rakowickim w Krakowie.

</doc>
<doc id="3055502" url="https://pl.wikipedia.org/wiki?curid=3055502" title="Zozulińce (rejon ostrogski)">
Zozulińce (rejon ostrogski)

Zozulińce – dawna wieś na Ukrainie w rejonie ostrogskim obwodu rówieńskiego nad rzeką Horyń. Obecnie stanowi część wsi Brodów.
Położenie.
Dawniej wieś w gminie Chorów (powiat zdołbunowski) była położona na północ od wsi Brodów (Бродів) i na południe od wsi Stadniki (Стадники).

</doc>
<doc id="3055503" url="https://pl.wikipedia.org/wiki?curid=3055503" title="Rejon bereźneński">
Rejon bereźneński



</doc>
<doc id="3055504" url="https://pl.wikipedia.org/wiki?curid=3055504" title="Kościół Apostołów Piotra i Pawła w Kniei">
Kościół Apostołów Piotra i Pawła w Kniei

Kościół Apostołów Piotra i Pawła – rzymskokatolicki kościół filialny położony we wsi Knieja (gmina Zębowice). Kościół należy do parafii Wniebowzięcia NMP w Zębowicach w dekanacie Dobrodzień (diecezja opolska)

</doc>
<doc id="3055505" url="https://pl.wikipedia.org/wiki?curid=3055505" title="Rejon biłopilski">
Rejon biłopilski



</doc>
<doc id="3055506" url="https://pl.wikipedia.org/wiki?curid=3055506" title="Biłopillia">
Biłopillia



</doc>
<doc id="3055508" url="https://pl.wikipedia.org/wiki?curid=3055508" title="Kopiec Moczydłowski">
Kopiec Moczydłowski

Kopiec Moczydłowski, także Górka Moczydłowska – sztucznie usypane wzniesienie, znajdujące się w parku Moczydło przy ulicy Czorsztyńskiej i Prymasa Tysiąclecia w warszawskiej dzielnicy Wola.
Historia.
Kopiec został usypany po II wojnie światowej z przywożonego tam gruzu pochodzącego ze zniszczonych warszawskich budynków. Był jednym z czterech tego typu miejsc na terenie miasta (pozostałe to: Kopiec Powstania Warszawskiego, Górka Szczęśliwicka oraz nieistniejący kopiec u wylotu ul. Krasińskiego).
Na przełomie lat 60. i 70. zdecydowano się zapuszczony teren przekształcić w park. Górę gruzu obsypano ziemią, a na jej zboczu zamontowano wyciąg narciarski, który istniał do połowy lat 80. Później został on zdemontowany, a dawna wypożyczalnia nart mieści kawiarnię. 
Górka jest miejscem wypoczynku i rekreacji, m.in. zimą stokiem narciarskim i saneczkowym. Kopiec jest również punktem widokowym, z którego rozpościera się widok na Warszawę.

</doc>
<doc id="3055510" url="https://pl.wikipedia.org/wiki?curid=3055510" title="Mitsubishi Q2M">
Mitsubishi Q2M

Mitsubishi Q2M Taiyo – niezrealizowany projekt japońskiego samolotu patrolowego do zwalczania okrętów podwodnych (ZOP) z okresu II wojny światowej.
Historia.
Prace nad samolotem rozpoczęto w końcowym okresie wojny, samolot był wersją rozwojową bombowca Mitsubishi Ki-67. Według krótkiego systemu oznaczeń Japońskiej Marynarki Wojennej, „Q” oznacza samolot patrolowy (ZOP), „2” - drugi samolot tego typu (po Kyūshū Q1W), a „M” to oznaczenie producenta (Mitsubishi), nazwa „Taiyo” oznacza dosłownie „ocean”.
Zachowane plany samolotu wskazują na to, że aby mógł przenosić ówczesny ekwipunek radarowy o znacznych rozmiarach, potrzebne było przeniesienie wieżyczki grzbietowej bliżej ogona samolotu, powiększono rozpiętość skrzydeł i powierzchnie sterowe samolotu. Biorąc pod uwagę znaczną masę radarów i detektora anomalii magnetycznych, osiągi samolotu byłyby zapewne gorsze od osiągów Ki-67.
Napęd samolotu miały stanowić dwa silniki Mitsubishi Kasei o mocy 1850 KM każdy 
Powstały tylko ogólne plany samolotu.

</doc>
<doc id="3055511" url="https://pl.wikipedia.org/wiki?curid=3055511" title="Rejon chustski">
Rejon chustski



</doc>
<doc id="3055512" url="https://pl.wikipedia.org/wiki?curid=3055512" title="Rejon dergaczewski">
Rejon dergaczewski



</doc>
<doc id="3055514" url="https://pl.wikipedia.org/wiki?curid=3055514" title="Rejon izmaiłski">
Rejon izmaiłski



</doc>
<doc id="3055515" url="https://pl.wikipedia.org/wiki?curid=3055515" title="Kościół Apostołów Piotra i Pawła w Knieji">
Kościół Apostołów Piotra i Pawła w Knieji



</doc>
<doc id="3055516" url="https://pl.wikipedia.org/wiki?curid=3055516" title="Rejon jampilski (obwód sumski)">
Rejon jampilski (obwód sumski)



</doc>
<doc id="3055517" url="https://pl.wikipedia.org/wiki?curid=3055517" title="Wojciech Izydor Chojnacki">
Wojciech Izydor Chojnacki

Wojciech Izydor Chojnacki (1785-1818) – polski nauczyciel, profesor gimnazjum w Łowiczu.
Pracował w Księstwie Łowickim nawiązując do dorobku oświecenia. Napisał "Zasady pierwiastkowe pedagogiki i metodyki" (1815) znany podręcznik do wychowania. Umieścił w nim postępowe jak na ówczesne czasy wskazówki, jak należy nauczać i wychowywać uczniów. Ponadto przełożył i przepracował pracę z psychologii i logiki niemieckiego historyka Fryderyka Wilhelma Daniela Snella, którą opublikował w 1818 roku pod tytułem "Psychologiia empiryczna i loika, z dzieła o filozofii Snella Fryd. Wilh. Daniela wyjęte i na pol. jęz. przeł. przez W. J. Choynackiego", dedykując ją Wincentemu Krasińskiemu.
Zmarł w młodym wieku, mając 33 lata.

</doc>
<doc id="3055518" url="https://pl.wikipedia.org/wiki?curid=3055518" title="Jampil (obwód sumski)">
Jampil (obwód sumski)



</doc>
<doc id="3055520" url="https://pl.wikipedia.org/wiki?curid=3055520" title="Rejon jampilski">
Rejon jampilski



</doc>
<doc id="3055521" url="https://pl.wikipedia.org/wiki?curid=3055521" title="Rejon jarmoliniecki">
Rejon jarmoliniecki



</doc>
<doc id="3055522" url="https://pl.wikipedia.org/wiki?curid=3055522" title="Rejon kiliański">
Rejon kiliański



</doc>
<doc id="3055523" url="https://pl.wikipedia.org/wiki?curid=3055523" title="Rejon kiwercowski">
Rejon kiwercowski



</doc>
<doc id="3055524" url="https://pl.wikipedia.org/wiki?curid=3055524" title="Omelno (rejon kiwercowski)">
Omelno (rejon kiwercowski)



</doc>
<doc id="3055525" url="https://pl.wikipedia.org/wiki?curid=3055525" title="Silno (rejon kiwercowski)">
Silno (rejon kiwercowski)



</doc>
<doc id="3055526" url="https://pl.wikipedia.org/wiki?curid=3055526" title="Rejon kicmański">
Rejon kicmański



</doc>
<doc id="3055527" url="https://pl.wikipedia.org/wiki?curid=3055527" title="Kicmań">
Kicmań



</doc>
<doc id="3055528" url="https://pl.wikipedia.org/wiki?curid=3055528" title="Wełyki Zozułynci">
Wełyki Zozułynci

Wełyki Zozułynci (ukr. Великі Зозулинці, pol. hist. "Zozulińce Wielkie") – wieś na Ukrainie, w obwodzie chmielnickim, w rejonie krasiłowskim, nad rzeką Słucz.

</doc>
<doc id="3055529" url="https://pl.wikipedia.org/wiki?curid=3055529" title="Rejon korecki">
Rejon korecki



</doc>
<doc id="3055530" url="https://pl.wikipedia.org/wiki?curid=3055530" title="Międzyrzecz (rejon korecki)">
Międzyrzecz (rejon korecki)



</doc>
<doc id="3055531" url="https://pl.wikipedia.org/wiki?curid=3055531" title="Kryłów (rejon korecki)">
Kryłów (rejon korecki)



</doc>
<doc id="3055534" url="https://pl.wikipedia.org/wiki?curid=3055534" title="Kaplica Królowej Różańca Świętego w Poczołkowie">
Kaplica Królowej Różańca Świętego w Poczołkowie

Kaplica Królowej Różańca Świętego – rzymskokatolicka kaplica położona we wsi Poczołków (gmina Zębowice). Kaplica należy do parafii Wniebowzięcia NMP w Zębowicach w dekanacie Dobrodzień (diecezja opolska)

</doc>
<doc id="3055535" url="https://pl.wikipedia.org/wiki?curid=3055535" title="Rejon łokaczyński">
Rejon łokaczyński



</doc>
<doc id="3055536" url="https://pl.wikipedia.org/wiki?curid=3055536" title="T’aean sa">
T’aean sa

T'aean sa (태안사 Klasztor Wielkiego Spokoju) – koreański klasztor, jeden z dwu istniejących do dziś klasztorów Dziewięciu górskich szkół sŏn. 
Historia klasztoru.
Klasztor został wybudowany przez trzech mistrzów sŏn w pierwszym roku panowania króla Kyungdŏka w Silli, czyli w roku 742. Znajduje się na górze Tongni (lub Bongdu) bardzo blisko od góry Chiri i zasadniczo jest jej zachodnią częścią. W 832 r. mistrz sŏn Hyech'ŏl rozbudował go. W czasie swojej świetności klasztor ten był głównym klasztorem i podlegały mu tak znane klasztory jak Sŏnam, Songgwang, Hwaŏm, Ssanggye i inne. W tym klasztorze narodziła się szkoła sŏn - tongni.
W tym klasztorze osiągnęli swoje duchowe urzeczywistnienie tacy mistrzowie jak Chŏgin Hyech'ŏl (785-861), Kwangja Yunda (864-945) oraz Yŏgong Tosŏn (827-898). Chociaż mistrz Kwangja rozbudował klasztor, to utracił on pozycję głównego klasztoru na korzyść Songgwang. 
Chociaż podczas panowania dynastii Chosŏn buddyzm był represjonowany, to sam klasztor cieszył się patronatem królewskim, gdyż przebywał w nim syn króla T'aejonga.
Klasztor nie odzyskał jednak swojej świetności. W czasie japońskiej okupacji Korei stał się jedną z wielu świątyń podległych klasztorowi Hwaŏm. W czasie wojny koreańskiej zniszczono pięć budynków, w tym główny budynek klasztoru. 
Obecnie cały klasztor jest lokalnym Skarbem nr 23.

</doc>
<doc id="3055537" url="https://pl.wikipedia.org/wiki?curid=3055537" title="Leandro di Porzia">
Leandro di Porzia

Leandro di Porzia (ur. 22 grudnia 1673 w Porcii, zm. 10 czerwca 1740 w Rzymie) – włoski duchowny katolicki, kardynał, biskup Bergamo, benedyktyn.
Życiorys.
Pochodził z arystokratycznego rodu. W 1693 wstąpił do zakonu benedyktynów. Święcenia kapłańskie przyjął 22 grudnia 1696. 12 kwietnia 1728 został wybrany biskupem Bergamo. 2 maja 1728 przyjął sakrę z rąk papieża Benedykta XIII (współkonsekratorami byli arcybiskup Francesco Scipione Maria Borghese i biskup Nicola Saverio Santamaria). 18 listopada 1730 zrezygnował z kierowania diecezją.
30 kwietnia 1728 Benedykt XIII wyniósł go do godności kardynalskiej. Wziął udział w konklawe wybierających Klemensa XII. Z powodu choroby po trzech miesiącach obrad opuścił półroczne konklawe, które później wybrało Benedykta XIV. Miesiąc później zmarł (dwa miesiące przed końcem konklawe).
W latach 1736-1737 był kamerlingiem Świętego Kolegium Kardynałów. Od stycznia 1740 do śmierci pełnił funkcję prefekta Świętej Kongregacji Indeksu.

</doc>
<doc id="3055538" url="https://pl.wikipedia.org/wiki?curid=3055538" title="Królestwo Norwegii (1814)">
Królestwo Norwegii (1814)

Królestwo Norwegii – niepodległe państwo, powstałe po zerwaniu unii duńsko-norweskiej. Istniało pomiędzy majem a listopadem 1814 roku.
Historia.
Po wojnach napoleońskich oraz niszczącej wojnie z Wielką Brytanią toczonej w latach 1807–1814 pokonane Dania i Norwegia musiały na podstawie traktatu kilońskiego przekazać Szwecji całość obszarów Norwegii. Zamorskie posiadłości Norwegii zostały zatrzymane przez Danię. Norwegowie nie pogodzili się z warunkami pokoju i 17 maja 1814 ogłosili pełną niezależność, kończąc swój związek z Danią i nie dopuszczając do unii ze Szwecją. Królem Norwegii wybrano księcia Chrystiana Fryderyka. Niezależność Norwegii skończyła się już w sierpniu, gdyż w wyniku szwedzkiej inwazji Norwegia zmuszona została do unii personalnej ze Szwecją, pozostając przy swojej liberalnej konstytucji i oddzielnych urzędach z wyjątkiem służby zagranicznej. Unia norwesko-szwedzka przetrwała do 1905 roku.

</doc>
<doc id="3055539" url="https://pl.wikipedia.org/wiki?curid=3055539" title="Polska Grupa Pocztowa">
Polska Grupa Pocztowa

Polska Grupa Pocztowa S.A. (PGP) – prywatne przedsiębiorstwo świadczące usługi pocztowe. Rozpoczęło swoją działalność w sierpniu 2006 roku. Działa na podstawie zaświadczenia o wpisie do Rejestru Operatorów Pocztowych pod numerem B-00167. Siedziba mieści się w Warszawie (adres korespondencyjny: ul. Żupnicza 17 03-821 Warszawa).
Od 17 czerwca 2010 roku stała się jednym z członków założycieli Ogólnopolskiego Związku Pracodawców Niepublicznych Operatorów Pocztowych. Firma jako jedna z pierwszych wygrała z Pocztą Polską (w 2013) przetarg na doręczanie korespondencji dla sądów i prokuratur (jako tańsza od Poczty Polskiej o 84 mln zł).
Planuje dodatkowo ustawienie awizomatów.
W 2015 prywatny operator pocztowy InPost przejął 100 proc. akcji Polskiej Grupy Pocztowej.

</doc>
<doc id="3055540" url="https://pl.wikipedia.org/wiki?curid=3055540" title="Leandro Porzia">
Leandro Porzia



</doc>
<doc id="3055541" url="https://pl.wikipedia.org/wiki?curid=3055541" title="Leandro di Porcia">
Leandro di Porcia



</doc>
<doc id="3055542" url="https://pl.wikipedia.org/wiki?curid=3055542" title="Kazimierz Gawąd">
Kazimierz Gawąd

Kazimierz Gawąd (ur. 1923, zm. 30 października 2013) – pułkownik w stanie spoczynku WP, prezes Oddziału Warszawskiego Stowarzyszenia Elektryków Polskich (SEP), wieloletni Sekretarz Generalny i Członek Honorowy SEP, członek Naczelnej Organizacji Technicznej (NOT). 
Zmarł 30 października 2013 r. Pochowany na cmentarzu komunalnym Północnym w Warszawie.

</doc>
<doc id="3055543" url="https://pl.wikipedia.org/wiki?curid=3055543" title="Francois-Henri Cliquot">
Francois-Henri Cliquot



</doc>
<doc id="3055547" url="https://pl.wikipedia.org/wiki?curid=3055547" title="Sarbel z Edessy">
Sarbel z Edessy

Sarbel z Edessy – syryjski męczennik, święty Kościoła katolickiego.
Życiorys.
Za czasów rządów cesarza Trajana był pogańskim kapłanem. Według tradycji na jednej z uroczystości na cześć pogańskiego bóstw zwrócił się do niego biskup Barsamaja i pod wpływem jego słów nawrócił się na chrześcijaństwo. Po tym wydarzeniu, na polecenie sędziego Lazaniasza został aresztowany i poddany torturom. Ostatecznie został ścięty wraz z siostrą Bebają. Ich wspomnienie obchodzone jest 29 stycznia.

</doc>
<doc id="3055552" url="https://pl.wikipedia.org/wiki?curid=3055552" title="Athens International">
Athens International

Athens International – męski turniej tenisowy wchodzący w skład rozgrywek ATP World Tour rozgrywany na nawierzchni ziemnej w Atenach w latach 1986–1994.

</doc>
<doc id="3055558" url="https://pl.wikipedia.org/wiki?curid=3055558" title="Hans Maler">
Hans Maler

Hans Maler (ur. ok. 1490 w Ulm, zm. ok. 1530 w Schwaz) – niemiecki malarz okresu renesansu.
Działał w Schwaz w pobliżu Innsbrucku. Prawdopodobnie był uczniem Bartholomäusa Zeitbloma. Być może pracował też w warsztacie Bernharda Strigla. Był znakomitym portrecistą. Jego głównym dziełem sakralnym jest "Ołtarz Apostołów" dla kościoła św. Franciszka w Schwaz (1525-30), którego części znajdują się obecnie na zamku w Trazberg oraz w Germanisches Nationalmuseum w Norymberdze. W swojej twórczości łączył elementy gotyku i manieryzmu. 

</doc>
<doc id="3055559" url="https://pl.wikipedia.org/wiki?curid=3055559" title="Separator grup cyfr">
Separator grup cyfr



</doc>
<doc id="3055563" url="https://pl.wikipedia.org/wiki?curid=3055563" title="Uniwersytet Północnego Teksasu">
Uniwersytet Północnego Teksasu

Uniwersytet Północnego Teksasu () – amerykańska uczelnia publiczna z siedzibą w Denton w Teksasie. Założył ją w roku 1890 Joshua Crittenden Chilton, jako niepubliczne kolegium nauczycielskie.
Struktura uczelni.
W skład uczelni wchodzi 14 college'ów i Texas Academy of Mathematics and Science:

</doc>
<doc id="3055566" url="https://pl.wikipedia.org/wiki?curid=3055566" title="Francis Bazire">
Francis Bazire

Francis Augustin Bazire (ur. 17 kwietnia 1939 w Écalles-Alix, zm. 16 stycznia 2022 w Rouen) – francuski kolarz szosowy, srebrny medalista mistrzostw świata.
Kariera.
Największy sukces w karierze Francis Bazire osiągnął w 1963 roku, kiedy zdobył srebrny medal w wyścigu ze startu wspólnego amatorów podczas mistrzostw świata w Ronse. W zawodach tych wyprzedził go jedynie Włoch Flaviano Vicentini, a trzecie miejsce zajął reprezentujący RFN Winfried Bölke. Był to jednak jedyny medal wywalczony przez Bazire na międzynarodowej imprezie tej rangi. W tym samym roku zdobył złoty medal w wyścigu ze startu wspólnego na igrzyskach śródziemnomorskich w Neapolu. Zajął ponadto trzecie miejsce w wyścigu Paryż-Troyes w 1960 roku oraz w Circuit de la Vienne w 1965 roku. Zdobył także wicemistrzostwo Francji wśród amatorów w 1963 roku. Rok później wystąpił na igrzyskach olimpijskich w Tokio, gdzie zajął 53. miejsce. Jako zawodowiec startował w latach 1965-1966.

</doc>
<doc id="3055567" url="https://pl.wikipedia.org/wiki?curid=3055567" title="Winfried Bölke">
Winfried Bölke

Winfried Bölke (ur. 25 maja 1941 w Genthin, zm. 26 stycznia 2021 w Dortmundzie) – niemiecki kolarz szosowy i torowy reprezentujący RFN, brązowy medalista szosowych mistrzostw świata.
Kariera.
Największy sukces w karierze osiągnął w 1963 roku, kiedy zdobył brązowy medal w wyścigu ze startu wspólnego amatorów podczas szosowych mistrzostw świata w Ronse. W zawodach tych wyprzedzili go jedynie Włoch Flaviano Vicentini oraz Francuz Francis Bazire. Był to jednak jedyny medal wywalczony przez Bölkego na międzynarodowej imprezie tej rangi. Ponadto wygrał między innymi Rund um Köln w 1963 roku, Tour de Picardie w 1964 roku oraz Grand Prix de Saint-Raphaël w 1969 roku. Czterokrotnie zdobywał mistrzostwo RFN na szosie (1962, 1963, 1965 i 1967), a w 1967 roku zwyciężył także na torze, wygrywając madisona. Dwukrotnie startował w Tour de France, ale ani razu nie ukończył tego wyścigu. Nigdy też nie wystąpił na igrzyskach olimpijskich. Jako zawodowiec startował w latach 1964–1973.

</doc>
<doc id="3055568" url="https://pl.wikipedia.org/wiki?curid=3055568" title="Stromatolit">
Stromatolit



</doc>
<doc id="3055569" url="https://pl.wikipedia.org/wiki?curid=3055569" title="Krążenie wody w przyrodzie">
Krążenie wody w przyrodzie



</doc>
<doc id="3055570" url="https://pl.wikipedia.org/wiki?curid=3055570" title="Zasięg występowania gatunku">
Zasięg występowania gatunku



</doc>
<doc id="3055571" url="https://pl.wikipedia.org/wiki?curid=3055571" title="Spalarnia">
Spalarnia



</doc>
<doc id="3055573" url="https://pl.wikipedia.org/wiki?curid=3055573" title="Brent Burns">
Brent Burns

Brent Burns (ur. 9 marca 1983 w Ajax, Ontario) – kanadyjski hokeista, reprezentant Kanady.
Kariera.
Wychowanek klubu Ajax Knights. Występował przez rok w kanadyjskiej juniorskiej lidze OHL w ramach CHL. W drafcie NHL z 2003 został wybrany przez Minnesota Wild, po czym przejściowo grał w zespole farmerskim w lidze AHL, a następnie w NHL (łącznie siedem sezonów w barwach Wild). Od czerwca 2011 zawodnik San Jose Sharks. W sierpniu tego roku przedłużył kontrakt z klubem o pięć lat. Do 2012 występował na pozycji obrońcy. Od sezonu NHL (2012/2013) został przekwalifikowany na napastnika prawoskrzydłowego. Później ponownie ustawiony jako obrońca. W listopadzie 2016 przedłużył kontrakt z San Jose o osiem lat. W lipcu 2022 przeszedł do Carolina Hurricanes.
Uczestniczył w turniejach mistrzostw świata 2008, 2010, 2011, 2015, Pucharu Świata 2016.
Przez pewien czas był znany z uwagi na charakterystyczny wygląd (zapuszczone długie włosy i broda). W listopadzie 2013 publicznie dokonał ostrzyżenia fryzury i zarostu na twarzy, a dochód z akcji przekazał na cele charytatywne.

</doc>
<doc id="3055574" url="https://pl.wikipedia.org/wiki?curid=3055574" title="Arie den Hartog">
Arie den Hartog

Arie den Hartog (ur. 23 kwietnia 1941 w Zuidland, zm. 7 czerwca 2018) – holenderski kolarz szosowy i torowy, brązowy medalista szosowych mistrzostw świata.
Kariera.
W 1962 zdobył brązowy medal w wyścigu ze startu wspólnego amatorów podczas szosowych mistrzostw świata w Salò. W zawodach tych wyprzedzili go jedynie Włoch Renato Boncioni oraz Duńczyk Ole Ritter. Był to jednak jedyny medal wywalczony przez den Hartoga na międzynarodowej imprezie tej rangi. Ponadto wygrał między innymi Omloop der Kempen w 1963 roku, Paryż-Camembert i Tour de Luxembourg w 1964 roku, Mediolan-San Remo w 1965 roku oraz Amstel Gold Race w 1967 roku. W 1965 roku został wicemistrzem kraju w wyścigu ze startu wspólnego w kategorii zawodowców. Czterokrotnie startował w Tour de France, najlepszy wynik osiągając w 1968 roku, kiedy zajął 26. miejsce w klasyfikacji generalnej. W 1967 roku był trzynasty w Vuelta a España, w tym samym roku wystartował także w Giro d’Italia, ale nie ukończył rywalizacji. Startował także na torze, zdobywając między innymi brązowy medal mistrzostw Holandii w indywidualnym wyścigu na dochodzenie w 1963 roku. Nigdy nie wystąpił na igrzyskach olimpijskich. Jako zawodowiec startował w 1964–1970.

</doc>
<doc id="3055575" url="https://pl.wikipedia.org/wiki?curid=3055575" title="Arie Den Hartog">
Arie Den Hartog



</doc>
<doc id="3055578" url="https://pl.wikipedia.org/wiki?curid=3055578" title="Protestantyzm w Ekwadorze">
Protestantyzm w Ekwadorze

Choć katolicyzm jest w tym kraju nadal religią dominującą, obserwuje się obecnie gwałtowny rozwój wyznań protestanckich. Według Narodowego Instytutu Statystyk Ekwadoru w 2012 roku protestanci stanowili 11,3% społeczeństwa (ponad 1,5 miliona).
Główne misje protestanckie, kolejno przybywały do Ekwadoru:

</doc>
<doc id="3055579" url="https://pl.wikipedia.org/wiki?curid=3055579" title="Satyjów">
Satyjów

Satyjów (ukr. Сатиїв) – wieś na Ukrainie w rejonie dubieńskim obwodu rówieńskiego.
Pod rozbiorami siedziba w powiecie dubieńskim guberni wołyńskiej, potem do gminy Malin tegoż powiatu, także po odrodzeniu Polski.

</doc>
<doc id="3055580" url="https://pl.wikipedia.org/wiki?curid=3055580" title="Wiśniewski Hrabia">
Wiśniewski Hrabia

Wiśniewski Hrabia – polski herb hrabiowski, odmiana herbu Prus, nadany w Galicji.
Opis herbu.
Opisy z wykorzystaniem klasycznych zasad blazonowania:
"W polu czerwonym półtorakrzyż srebrny. Nad tarczą korona hrabiowska, nad którą hełm z klejnotem: ramię zbrojne, trzymające miecz. Labry: czerwone, podbite srebrem. Trzymacze: z prawej lew złoty o języku czerwonym, z lewej gryf srebrny o języku czerwonym. Pod tarczą, na wstędze czerwonej dewiza PRO PATRIA ET FIDE (łac. ZA OJCZYZNĘ I WIARĘ), srebrna."
Najwcześniejsze wzmianki.
Nadany z tytułem hrabiowskim Tadeuszowi Stanisławowi Konstantemu Zefirynowi von Wiśniewo-Wiśniewskiemu w Galicji 29 grudnia 1876 roku (dyplom z 13 marca 1877). Podstawą nadania tytułu było jedynie posiadanie znacznego majątku ziemskiego. W związku z tym, Tadeusz Stanisław Konstanty nie spełniał formalnych wymogów przyznania tytułu hrabiego. Prawdopodobnie o nadaniu zdecydowały wpływy na dworze cesarskim rodziny jego żony, Julii Stadion von Thaunhausen und Warthausen. Starania Wiśniewskiego o tytuł poparł także namiestnik Galicji hr. Alfred Potocki. Wiśniewscy byli starą rodziną szlachecką wywodzącą się z Wiśniewa na Mazowszu, wzmiankowaną już w 1389, ale Tadeusz Stanisław Konstanty nie dołączył do wniosku dokumentów poświadczających pokrewieństwo z tymi Wiśniewskimi. Dziad obdarowanego, Jan Gwalbert, został wylegitymowany 3 stycznia 1783 jako ritter von Wiszniewo (I stopień szlachectwa).
Herbowni.
Jedna rodzina herbownych:
graf von Wiśniewo-Wiśniewski.

</doc>
<doc id="3055582" url="https://pl.wikipedia.org/wiki?curid=3055582" title="Henri Belena">
Henri Belena

Henri Belena (ur. 4 grudnia 1940 w Madrycie, zm. 16 maja 2020 w Troyes) – hiszpański kolarz szosowy reprezentujący też Francję, srebrny medalista mistrzostw świata.
Kariera.
Henri Belena urodził się w stolicy Hiszpanii - Madrycie i do maja 1960 roku reprezentował ten kraj. Największy sukces w karierze osiągnął w 1961 roku, kiedy, już jako reprezentant Francji, zdobył srebrny medal w wyścigu ze startu wspólnego amatorów podczas mistrzostw świata w Bernie. W zawodach tych wyprzedził go jedynie jego rodak Jean Jourden, a trzecie miejsce zajął kolejny Francuz - Jacques Gestraud. Był to jednak jedyny medal wywalczony przez Belenę na międzynarodowej imprezie tej rangi. Na rozgrywanych rok później mistrzostwach świata w Salò zajął dopiero 42. miejsce. Jeszcze jako reprezentant Hiszpanii zajął drugie miejsce w wyścigu Paryż-Troyes w 1960 roku. Nigdy nie wystąpił na igrzyskach olimpijskich. Jako zawodowiec startował w 1963-1974.

</doc>
<doc id="3055583" url="https://pl.wikipedia.org/wiki?curid=3055583" title="Walentin Pikul">
Walentin Pikul

Walentin Sawwicz Pikul (też: Walenty Pikul, ros. "Валентин Саввич Пикуль"; ur. 13 lipca 1928 w Leningradzie w Rosyjskiej Federacyjnej Socjalistycznej Republice Radzieckiej – zm. 16 lipca 1990 w Rydze na Łotwie) – radziecki pisarz, autor powieści historycznych i wojenno-marynistycznych.
Bibliografia.
Źródła w języku rosyjskim

</doc>
<doc id="3055585" url="https://pl.wikipedia.org/wiki?curid=3055585" title="Jacques Gestraud">
Jacques Gestraud

Jacques Gestraud (ur. 24 września 1939 w Valenciennes) – francuski kolarz szosowy, brązowy medalista mistrzostw świata.
Kariera.
Największy sukces w karierze Jacques Gestraud osiągnął w 1961 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Bernie. W zawodach tych wyprzedzili go jedynie jego rodacy: Jean Jourden oraz Henri Belena. Był to jednak jedyny medal wywalczony przez Gestrauda na międzynarodowej imprezie tej rangi. Ponadto w 1965 roku wygrał GP de la ville et des commerçants de Guéret, a w 1969 roku był najlepszy w GP d'Ouverture Pierre Pinel. W 1964 roku wystartował w Tour de France, ale wycofał się przed końcem rywalizacji. Cztery lata wcześniej wystąpił na igrzyskach olimpijskich w Rzymie, gdzie był dziewiąty w wyścigu ze startu wspólnego. Jako zawodowiec startował w 1962-1964.

</doc>
<doc id="3055591" url="https://pl.wikipedia.org/wiki?curid=3055591" title="Domingo Manrique">
Domingo Manrique

 Domingo José Manrique de Lara Peñate (ur. 24 lutego 1962), hiszpański żeglarz sportowy, złoty medalista olimpijski z Barcelony.
W 1992 zwyciężył w klasie Latający Holender, pływał wspólnie z Luisem Doreste Blanco. Były to jego drugie igrzyska olimpijskie, debiutował w 1988. Brał również udział w igrzyskach w 1996 i 2000. Był złotym medalistą mistrzostw świata w 1995 w klasie Soling, w 1993 zajął trzecie miejsce. W Latających Holendrze sięgnął po brąz w 1991.

</doc>
<doc id="3055597" url="https://pl.wikipedia.org/wiki?curid=3055597" title="Annan (rzeka w Szkocji)">
Annan (rzeka w Szkocji)

Annan (gael.-szk. "Abhainn Anann") – rzeka w południowo-zachodniej Szkocji o długości około 78 km. Ma swoje źródło na Annanhead Hill, po czym przepływa przez Devil's Beef Tub, Moffat i Lockerbie i wpada do Solway Firth w pobliżu miasta Annan.
W rzece występują między innymi gatunki łososia i pstrąga.

</doc>
<doc id="3055598" url="https://pl.wikipedia.org/wiki?curid=3055598" title="Bas Maliepaard">
Bas Maliepaard

Bastiaan „Bas” Maliepaard (ur. 3 kwietnia 1938 w Willemstad) – holenderski kolarz szosowy i torowy, srebrny medalista szosowych mistrzostw świata.
Kariera.
Największy sukces w karierze Bas Maliepaard osiągnął w 1959 roku, kiedy zdobył srebrny medal w wyścigu ze startu wspólnego amatorów podczas szosowych mistrzostw świata w Zandvoort. W zawodach tych wyprzedził go jedynie Gustav-Adolf Schur z NRD, a trzecie miejsce zajął Belg Constant Goosens. Był to jednak jedyny medal wywalczony przez Maliepaarda na międzynarodowej imprezie tej rangi. Ponadto wygrał między innymi Omloop der Kempen i Ronde van Overijssel w 1959 roku, Circuit d'Aquitaine w 1963 roku oraz Circuit de la Vienne w 1964 roku. Trzykrotnie startował w Vuelta a España, zajmując między innymi czwarte miejsce w klasyfikacji generalnej i pierwsze w klasyfikacji punktowej w 1963 roku. Wygrał przy tym piąty etap tej edycji. Czterokrotnie startował w Tour de France, najlepszy wynik osiągając w 1962 roku, kiedy zajął 47. miejsce w klasyfikacji generalnej. Startował także na torze, zdobywając między innymi brązowy medal mistrzostw Holandii w indywidualnym wyścigu na dochodzenie w 1960 roku. Nigdy nie wystąpił na igrzyskach olimpijskich. Jako zawodowiec startował w 1959-1967.

</doc>
<doc id="3055602" url="https://pl.wikipedia.org/wiki?curid=3055602" title="Gare de Chartres">
Gare de Chartres

Gare de Chartres – stacja kolejowa w Chartres, w departamencie Eure-et-Loir, w Regionie Centralnym, we Francji.
Jest stacją Société nationale des chemins de fer français (SNCF) obsługiwaną przez pociągi TER Centre.
Historia.
Stacja została otwarta w 1849 roku. Stare parowozownia jest obecnie użytkowana przez muzeum Compa.
Obecny budynek pochodzi z 1933, zlecony przez Raoula Dautry, dyrektora generalnego Chemins de Fer de l'État i zaprojektowany przez architekta Henri Pacon, został nazwany "dziedzictwem XX wieku" przez Ministerstwo Kultury.

</doc>
<doc id="3055604" url="https://pl.wikipedia.org/wiki?curid=3055604" title="Constant Goosens">
Constant Goosens

Constant „Stanny” Goosens (ur. 30 stycznia 1937 w Turnhout) – belgijski kolarz szosowy, brązowy medalista mistrzostw świata.
Kariera.
Największy sukces w karierze Constant Goosens osiągnął w 1959 roku, kiedy zdobył brązowy medal w wyścigu ze startu wspólnego amatorów podczas szosowych mistrzostw świata w Zandvoort. W zawodach tych wyprzedził go jedynie Gustav-Adolf Schur z NRD oraz Holender Bas Maliepaard. Był to jednak jedyny medal wywalczony przez Goosensa na międzynarodowej imprezie tej rangi. Ponadto wygrał między innymi wyścig Dookoła Tunezji w 1960 roku oraz Omloop van Midden-Brabant w 1960 roku, w 1958 roku był drugi w klasyfikacji generalnej Tour de Pologne, a rok później był drugi w Österreich-Rundfahrt. Nigdy nie wystąpił na igrzyskach olimpijskich. Jako zawodowiec startował w 1960-1963.

</doc>
<doc id="3055605" url="https://pl.wikipedia.org/wiki?curid=3055605" title="Gare d’Issoudun">
Gare d’Issoudun

Gare d'Issoudun – stacja kolejowa w Issoudun, w departamencie Indre, w Regionie Centralnym, we Francji.
Jest stacją Société nationale des chemins de fer français (SNCF) obsługiwaną przez pociągi Intercités i TER Centre.

</doc>
<doc id="3055609" url="https://pl.wikipedia.org/wiki?curid=3055609" title="Valère Paulissen">
Valère Paulissen

Valère Paulissen (ur. 28 grudnia 1936 w Nieuwerkerken) – belgijski kolarz szosowy, srebrny medalista mistrzostw świata.
Kariera.
Największy sukces w karierze Valère Paulissen osiągnął w 1958 roku, kiedy zdobył srebrny medal w wyścigu ze startu wspólnego amatorów podczas szosowych mistrzostw świata w Reims. W zawodach tych wyprzedził go jedynie Gustav-Adolf Schur z NRD, a trzecie miejsce zajął kolejny Belg - Henri De Wolf. Był to jednak jedyny medal wywalczony przez Paulissena na międzynarodowej imprezie tej rangi. Ponadto wygrał między innymi wyścig Bruksela-La Louvière-Bruksela i Ronde van Limburg B w 1959 roku, a w 1956 roku zajął trzecie miejsce w klasyfikacji generalnej Tour de la province de Namur. Nigdy nie wystąpił na igrzyskach olimpijskich. Jako zawodowiec startował w 1960-1963.

</doc>
<doc id="3055611" url="https://pl.wikipedia.org/wiki?curid=3055611" title="Gare de Fontainebleau – Avon">
Gare de Fontainebleau – Avon

Gare de Fontainebleau - Avon – stacja kolejowa w Avon, w departamencie Sekwana i Marna, w regionie Île-de-France, we Francji.
Jest stacją Société nationale des chemins de fer français (SNCF) obsługiwaną przez pociągi linii R Transilien z Paryża. Obsługuję gminy Avon i Fontainebleau.
Historia.
Budynek został zaprojektowany przez architekta François-Alexis Cendrie, który zbudował wiele innych stacji dla towarzystwa PLM.

</doc>
<doc id="3055613" url="https://pl.wikipedia.org/wiki?curid=3055613" title="Pępnica">
Pępnica



</doc>
<doc id="3055616" url="https://pl.wikipedia.org/wiki?curid=3055616" title="Henri De Wolf">
Henri De Wolf

Henri De Wolf (ur. 17 sierpnia 1936 w Deinze, zm. 12 stycznia 2023) – belgijski kolarz szosowy, brązowy medalista mistrzostw świata.
Kariera.
Największy sukces w karierze Henri De Wolf osiągnął w 1958 roku, kiedy zdobył brązowy medal w wyścigu ze startu wspólnego amatorów podczas szosowych mistrzostw świata w Reims. W zawodach tych wyprzedzili go jedynie Gustav-Adolf Schur z NRD oraz inny Belg - Valère Paulissen. Był to jednak jedyny medal wywalczony przez De Wolfa na międzynarodowej imprezie tej rangi. Ponadto wygrał między innymi Tour de la province de Namur w 1957 roku, La Flèche Wallonne w 1962 roku oraz Paryż-Valenciennes i Druivenkoers Overijse w 1963 roku. Czterokrotnie startował w Tour de France, najlepszy wynik osiągając w 1963 roku, kiedy zajął 33. miejsce w klasyfikacji generalnej. W 1967 roku wystartował także w Giro d’Italia, ale nie ukończył rywalizacji. Nigdy nie wystąpił na igrzyskach olimpijskich. Jako zawodowiec startował w 1959-1969.

</doc>
<doc id="3055617" url="https://pl.wikipedia.org/wiki?curid=3055617" title="Węglofluory">
Węglofluory



</doc>
<doc id="3055618" url="https://pl.wikipedia.org/wiki?curid=3055618" title="161 Batalion WOP">
161 Batalion WOP

161 Batalion WOP – pododdział graniczny Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950, na bazie 4 Brygady Ochrony Pogranicza, sformowano 16 Brygadę Wojsk Ochrony Pogranicza, a z dniem 1 stycznia 1951 lęborski 2 batalion OP przemianowano na 161 batalion WOP .
Latem 1956 w batalionie zlikwidowano sekcję tyłów. Sprawy gospodarcze podporządkowano bezpośrednio brygadzie .
W sierpniu 1956 do 161 batalionu WOP włączono strażnicę nr 85 Rowy i nr 86 Smołdziński Las z 15 Brygady WOP Koszalin. W tym też przeniesiono grupę manewrową brygady do Lęborka i podporządkowano ją dowódcy 161 batalionu WOP.
Z dniem 1.06.1957 przekazano 15 Brygadzie WOP w Koszalinie 161 batalion WOP (bez strażnicy Władysławowo)
W 1976, w związku z przejściem na dwuszczeblowy system dowodzenia, rozwiązano batalion. W jego miejsce zorganizowano sekcję zwiadu i kompanię odwodową. Strażnice podporządkowano bezpośrednio brygadzie.
Struktura organizacyjna.
Struktura organizacyjna batalionu w marcu 1954
1 stycznia 1960 batalionowi WOP Lębork podlegały:

</doc>
<doc id="3055619" url="https://pl.wikipedia.org/wiki?curid=3055619" title="Skały Wernyhory">
Skały Wernyhory

Skały Wernyhory – grupa skał wapiennych, położonych w dolinie Prądnika, w granicach administracyjnych Sułoszowej. Skały są położone bezpośrednio przy drodze wojewódzkiej nr 773, na odcinku pomiędzy Pieskową Skałą a Ojcowem, przy tzw. Młynie Natkańca. Stanowią punkt widokowy m.in. na zamek w Pieskowej Skale, a u ich stóp znajduje się zajazd „Werhyhora”.
Nazwa Skał pochodzi od imienia Wernyhory – legendarnego kozackiego wieszcza i lirnika.

</doc>
<doc id="3055620" url="https://pl.wikipedia.org/wiki?curid=3055620" title="162 Batalion WOP">
162 Batalion WOP

162 Batalion WOP – pododdział graniczny Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950, na bazie 4 Brygady Ochrony Pogranicza, sformowano 16 Brygadę Wojsk Ochrony Pogranicza, a z dniem 1 stycznia 1951 gdański 8 batalion OP przemianowano na 162 batalion WOP.
W kwietniu 1951 przeniesiono sztab 162 batalionu WOP z Wrzeszcza do Sopotu .
1 lipca 1956 rozformowano dowództwo i sztab 162 batalionu WOP Sopot. Strażnice nr 92–96 podporządkowano pod względem operacyjnym i zaopatrzenia bezpośrednio pod sztab brygady. Celem kierowania i nadzoru nad strażnicami powołano „oficerów kierunkowych” .
W 1959 powtórnie sformowano batalion WOP Sopot.
W 1961 batalion ponownie rozformowano
Struktura organizacyjna.
dowództwo i sztab batalionu – Sopot

</doc>
<doc id="3055621" url="https://pl.wikipedia.org/wiki?curid=3055621" title="163 Batalion WOP">
163 Batalion WOP

163 Batalion WOP – pododdział graniczny Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr 043/org z 3 czerwca 1950, na bazie 4 Brygady Ochrony Pogranicza, sformowano 16 Brygadę Wojsk Ochrony Pogranicza, a z dniem 1 stycznia 1951 sztutowski 10 batalion OP przemianowano na 163 batalion WOP.
Latem 1956 w batalionie zlikwidowano sekcję tyłów. Sprawy gospodarcze podporządkowano bezpośrednio brygadzie .
Wiosną 1958 zreorganizowano dowództwo i sztab 163 batalionu WOP tworząc komórkę dowodzenia w składzie: dowódca, zastępca dowódcy ds. politycznych, szef sztabu, pomocnik szefa sztabu, sekretarz POP i kancelista. Batalion (komórkę) przeniesiono ze Sztutowa do Gdańska do koszar brygady
"??W 1958 rozformowano batalion. Strażnice podporządkowane bezpośrednio brygadzie.??"
Z dniem 1 stycznia 1960 dokonano zmiany nazwy batalionu granicznego Gdańsk na batalion graniczny Sopot oraz mieniono numeracje strażnic.
Struktura organizacyjna.
Struktura organizacyjna batalionu w marcu 1954

</doc>
<doc id="3055622" url="https://pl.wikipedia.org/wiki?curid=3055622" title="Buzowgrad">
Buzowgrad

Buzowgrad (bułg. "Бузовград") – wieś w południowo-środkowej Bułgarii, w obwodzie Stara Zagora, w gminie Kazanłyk. Według danych Narodowego Instytutu Statystycznego, 31 grudnia 2011 roku wieś liczyła 2166 mieszkańców.
Położenie.
Buzowgrad znajduje się w Srednej Gorze, 5 km od Kazanłyku. W pobliżu lewego brzegu Tundży.
Zabytki.
Na południe od miejscowości w Srednej Gorze, znajduje się megalit tracki. Do megalitu prowadzi 45-minutowy szlak turystyczny z Buzowgradu.
Ostatnim życzeniem historyka, trakologa Aleksnadyra Fola było, aby po śmierci jego prochy były rozrzucone pod tymi megalitami.

</doc>
<doc id="3055623" url="https://pl.wikipedia.org/wiki?curid=3055623" title="Ailton Menegussi">
Ailton Menegussi

Ailton Menegussi (ur. 5 listopada 1962 w Nova Venécia) – brazylijski duchowny katolicki, biskup Crateús od 2013. 
Życiorys.
22 listopada 1998 otrzymał święcenia kapłańskie i został inkardynowany do diecezji São Mateus. Był m.in. rektorem diecezjalnych seminariów duchownych oraz proboszczem parafii w Barra de São Francisco.
6 listopada 2013 papież Franciszek mianował go biskupem diecezji Crateús. Sakry udzielił mu 21 grudnia 2013 biskup Zanoni Demettino Castro.

</doc>
<doc id="3055624" url="https://pl.wikipedia.org/wiki?curid=3055624" title="Rybakówko">
Rybakówko

Rybakówko – osada w Polsce położona w województwie lubuskim, w powiecie sulęcińskim, w gminie Lubniewice. Należy do sołectwa Glisno.
W latach 1975–1998 miejscowość położona była w województwie gorzowskim.

</doc>
<doc id="3055625" url="https://pl.wikipedia.org/wiki?curid=3055625" title="Schalk Verhoef">
Schalk Verhoef

Schalk Verhoef (ur. 5 sierpnia 1935 w Rotterdamie, zm. 18 stycznia 1997 tamże) – holenderski kolarz szosowy, brązowy medalista szosowych mistrzostw świata.
Kariera.
Największy sukces w karierze Schalk Verhoef osiągnął w 1957 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Waregem. W zawodach tych wyprzedzili go jedynie Belgia Louis Proost oraz Włoch Arnaldo Pambianco. Był to jednak jedyny medal wywalczony przez Verhoefa na międzynarodowej imprezie tej rangi. Ponadto wygrał między innymi Acht van Chaam wśród amatorów w 1954 roku oraz Ronde van Zeeland amatorów w 1957 roku. W 1955 roku zdobył mistrzostwo Holandii w wyścigu ze startu wspólnego amatorów. Nigdy nie wystąpił na igrzyskach olimpijskich. Jako zawodowiec startował w 1958-1961.

</doc>
<doc id="3055626" url="https://pl.wikipedia.org/wiki?curid=3055626" title="Gorno Czerkowiszte">
Gorno Czerkowiszte

Gorno Czerkowiszte (bułg. "Горно Черковище") – wieś w południowo-środkowej Bułgarii, w obwodzie Stara Zagora, w gminie Kazanłyk. Według danych Narodowego Instytutu Statystycznego, 31 grudnia 2011 roku wieś liczyła 1374 mieszkańców.
Położenie.
Miejscowość znajduje się w dolinie Kazanłyszkiej, od strony północnych zboczy Srednej Gory; 12 km od Kazanłyku. Przez wieś przepływa rzeka Gjurla. Na północny zachód, 1,2 km od Gornej Czerkowiszty znajduje się, zbiornik retencyjny Koprinka.

</doc>
<doc id="3055628" url="https://pl.wikipedia.org/wiki?curid=3055628" title="RC Donau Wien">
RC Donau Wien



</doc>
<doc id="3055630" url="https://pl.wikipedia.org/wiki?curid=3055630" title="Zofiówka (województwo lubuskie)">
Zofiówka (województwo lubuskie)

Zofiówka () – osada w Polsce położona w województwie lubuskim, w powiecie sulęcińskim, w gminie Lubniewice. Należy do sołectwa Rogi.
Zobacz też: Zofiówka

</doc>
<doc id="3055634" url="https://pl.wikipedia.org/wiki?curid=3055634" title="Siluety">
Siluety

Siluety – czwarty album studyjny czeskiego zespołu pop-rockowego Mandrage. Wydany 8 listopada 2013 roku przez wytwórnię płytową Universal Music. Wydawnictwo promowane było singlami "Na dlani" oraz "Siluety". Nagrania zrealizowano w praskim studiu "Biotech" pod nadzorem Ecsona Waldesa.
Lista utworów.
Opracowano na podstawie materiału źródłowego.

</doc>
<doc id="3055635" url="https://pl.wikipedia.org/wiki?curid=3055635" title="Na dlani">
Na dlani

Na dlani – pierwszy singel czeskiego zespołu pop-rockowego Mandrage z ich czwartego albumu studyjnego Siluety. Wydany 10 czerwca 2013 roku przez wytwórnię płytową Universal Music. Do singla został zrealizowany teledysk, który na podstawie własnego scenariusza wyreżyserował Tomáš Kasal. Nagranie zrealizowano w praskim studiu "Biotech" pod nadzorem Ecsona Waldesa.
Lista utworów i formaty singla.
Opracowano na podstawie materiału źródłowego.

</doc>
<doc id="3055636" url="https://pl.wikipedia.org/wiki?curid=3055636" title="Drzewo pieczęciowe">
Drzewo pieczęciowe



</doc>
<doc id="3055637" url="https://pl.wikipedia.org/wiki?curid=3055637" title="Siluety (singel)">
Siluety (singel)

Siluety – drugi singel czeskiego zespołu pop-rockowego Mandrage z ich czwartego albumu studyjnego Siluety. Wydany 1 listopada 2013 roku przez wytwórnię płytową Universal Music. Do singla został nakręcony teledysk. Nagranie zrealizowano w praskim studiu "Biotech" pod nadzorem Ecsona Waldesa.
Lista utworów i formaty singla.
Opracowano na podstawie materiału źródłowego.

</doc>
<doc id="3055639" url="https://pl.wikipedia.org/wiki?curid=3055639" title="Olimpiodor Młodszy">
Olimpiodor Młodszy

Olimpiodor Młodszy (gr.: Ολυμπιόδωρος ο Νεότερος, "Olympiodōros ho Neoteros", ok. 500-ok. 570) – filozof neoplatoński ze szkoły aleksandryjskiej, komentator Arystotelesa, uczeń Amoniusza, syna Hermiasza.
Olimpiodor był uczniem Amoniusza, syna Hermiasza, komentatora Arystotelesa, nauczyciela Jana Filopona i Symplicjusza. Około połowy lat 30. VI wieku przejął po swoim mistrzu katedrę filozofii w Aleksandrii. Był jednym z ostatnich pogańskich nauczycieli filozofii w VI wieku. W swoich pismach zajmował się interpretacją klasycznych tekstów filozoficznych. Zachowały się jego trzy komentarze do dialogów Platona i dwa do Arystotelesa, zasadniczo będące stenogramami z wykładów sporządzonymi przez uczniów. Chociaż Olimpiodor jawi się w swoich pismach jako wykształcony obrońca greckiego wykształcenia klasycznego, poziom filozoficzny jego komentarzy jest o wiele niższy niż prac innych uczniów Amoniusza, Filopona czy Symplicjusza. Jego prace zachowują natomiast wartość jako źródło informacji o sposobie kształcenia przez pogańskiego nauczyciela chrześcijańskich uczniów, którzy następnie robili karierę kościelną lub dworską. Olimpiodora Młodszego należy odróżnić od żyjącego w pierwszej połowie V wieku w Aleksandrii Olimpiodora Starszego, nauczyciela Proklosa. Stosunek młodszego Olimpiodora do alchemika z Aleksandrii o tym samym imieniu pozostaje przedmiotem sporu.
Życie.
O życiu Olimpiodora wiadomo bardzo niewiele. Był uczniem Amoniusza, syna Hermiasza, którego nazywa w swoich pismach "wielkim filozofem". Ponieważ przyjmuje się, że Amoniusz zmarł pomiędzy 517 a 526 rokiem, Olimpiodor, aby móc go słuchać, musiał się urodzić najpóźniej około 500 roku. Po latach w swoim komentarzu wspomina o wykładach Amoniusza na temat platońskiego "Gorgiasza", których słuchał około 515 roku. Wiadomo, że zajmował katedrę filozofii w Aleksandrii, rękopisy nazywają go "filozofem z Aleksandrii". Ponieważ będący również uczniem Amoniusza Jan Filopon rozpoczął karierę nauczyciela około połowy lat 30. VI wieku, przy czym nie objął katedry filozofii, lecz retoryki, wydaje się prawdopodobne, że od tego mniej więcej czasu Olimpiodor został oficjalnym następcą Amoniusza. W komentarzu do "Meteorologiki" Arystotelesa Olimpiodor przypomina uczniom o komecie, która pojawiła się przed kilku laty na przełomie marca i kwietnia 565 roku. Informacja ta jest podstawą datowania śmierci filozofa na ok. 570 rok.
Pozycja filozofii jako dyscypliny wiedzy była za życia Olimpiodora niejednoznaczna. Z jednej strony neoplatońska filozofia pogańska wchodziła w fazę schyłkową, czego wyrazistą oznaką było zamknięcie szkoły ateńskiej w 529 roku. Z drugiej – filozofia, a zwłaszcza logika i ontologia, stały się w tym czasie elementem klasycznego wykształcenia, niezbędnego w nowych czasach dla prowadzenia subtelnych debat teologicznych. Zadecydowało to o kształcie dzieła Olimpiodora, doskonale wykształconego filozofa pogańskiego, występującego przed chrześcijańskim audytorium, który musiał brać w swych wykładach pod uwagę potrzeby, oczekiwania i zainteresowania swych uczniów. Jest oczywistym, że nie mógł wykładać Arystotelesa i Platona w ten sam sposób, co Symplicjusz, który po zamknięciu szkoły ateńskiej nie miał uczniów i nie musiał się liczyć z ich zdaniem.
Pisma.
Z prac Olimpiodora zachowały się prologomena do logiki Arystotelesa i komentarz do jego "Kategorii", komentarz do "Meteorologiki" Arystotelesa, trzy komentarze do dialogów Platona: "Gorgiasza", "Fedona" i "Alcybiadesa I" oraz "Życie Platona" ("Olympiodori Vita Platonis") stanowiące wstęp do komentarza do "Alcybiadesa I". Zachowały się również w "Codex Vaticanus Urbinas Graecus 35" scholia Olimpiodorowego komentarza do Arystotelesa "O interpretacji".
Olimpiodor niewątpliwie zdołał napisać o wiele więcej w ciągu swego długiego życia. W komentarzu do "Kategorii" wspomina o swoim komentarzu do "Isagogi" Porfiriusza, który potem wykorzystali Eliasz i Dawid. Z innych wzmianek wynika, że komentował również "Analityki", "O powstawaniu i ginięciu" i "O niebie" Arystotelesa oraz "Sofistę" Platona.
Komentator Platona.
Olimpiodor rozpoczyna swój komentarz do "Alcybiadesa" od słów: "Arystoteles pisze na początku swej „Teologii”: «Każdy człowiek ze swej natury dąży do poznania, czego dowodem jest nasza miłość postrzegania». Zaczynając mówić o filozofii platońskiej, chciałbym powiedzieć, coś lepszego, że każdy człowiek pragnie filozofii platońskiej, ponieważ każdy chce z niej wyciągnąć coś pożytecznego dla siebie". Pożytek z Platona widzi Olimpiodor w tym, że stanowi on element klasycznego wykształcenia ("paideia"). Jego komentarze zawierają wiele odniesień do Homera, Demostenesa, retora z II wieku Eliusza Arystydesa, Plutarcha, Epikteta i Arystotelesa oraz nie komentowanych przezeń dialogów platońskich, głównie "Państwa". Olimpiodor łagodnie podprowadza swoich uczniów w stronę świata intelektualnego i czeka, aż go odkryją. Platon nie jest już w tym świecie bramą do prawdy, ale częścią dziedzictwa kulturowego. Tarrant nazywa w związku z tym Olimpiodora "pierwszym klasycystą".
Każda jednostka ("praxis") Olimpiodorowego komentarza jest podzielona na trzy części: na lekturę oryginalnego tekstu, następujące po niej omówienie ("lexis") i bliższe czytanie ("theoria"). Omówienie pozwala nauczycielowi na dokonanie kilku ogólnych uwag na temat znaczenia i sensu czytanego tekstu. Bliższe czytanie przedstawia więcej szczegółów, a także filologicznych, językowych, logicznych i retorycznych obserwacji. Schemat stanowi rozwinięcie metody wypracowanej przez Proklosa. Prawda lub fałsz twierdzeń filozoficznych nie zaprząta szczególnie uwagi Olimpiodora. Współczesnych uczonych najbardziej interesują informacje o charakterze historycznym zawarte w tych komentarzach, jak na przykład informacja, że samobójstwo w tradycji orfickiej było zabronione, dlatego że "wszystkie ciała należały do Dionizosa". Olimpiodor często w swych komentarzach powołuje się też na swego mistrza Amoniusza i przytacza jego wypowiedzi i związane z nim anegdoty.
Komentarze Olimpiodora są wreszcie interesującym źródłem wiedzy na temat sytuacji pogańskiego nauczyciela w chrześcijańskiej szkole w VI wieku. Olimpiodor nadal powołuje się na wyrocznie delfickie, ale imiona bogów olimpijskich, a zwłaszcza Zeusa, są albo pomijane, albo zastępowane słowem "Bóg". Mówiąc w "Gorgiaszu" o "mocy Kronosa" i "mocy Zeusa" pisze: "jeśli chcesz nie myśl o tych mocach jako o osobnych bytach i nie rozróżniaj ich między sobą, ale umieść je wszystkie w pierwszej przyczynie i powiedz, że są w niej zarówno intelektualne jak i żywotne moce". Swoim uczniom zwraca uwagę, by nie brali pogańskich mitów zbyt dosłownie, takie bowiem nazwy jak Zeus, Hera czy Hades stanowiły część wspólnego języka starożytnych. Uczniom, którzy zarzucają mu, że filozofowie różnią się między sobą, bo "jeden mówi, że dusza jest wodą, inny że powietrzem, jeden że jest śmiertelna, inny że nieśmiertelna" zaleca, by trzymali się poglądów tych, którzy są najbliżej wspólnych pojęć.
Komentarze do Arystotelesa.
Na wstępie "Prologomenów" do filozofii Arystotelesa Olimpiodor zachęca do studiowania filozofii Arystotelesa, która jest w jego opinii prawdziwie dobrą rzeczą i prowadzi umysł do jasnego określenia tego, co jest poszukiwane. "Prologomena" składają się z pięciu wykładów, w których Olimpiodor przedstawia uczniom krótki przegląd greckich szkół filozoficznych, podział prac Arystotelesa i główny cel jego filozofii, jakim jest poznanie Dobra – tożsamego z pierwszym poruszycielem jako przyczyny wszystkiego, co istnieje; porusza także kwestię wymagań intelektualnych stawianych nauczycielowi i uczniowi. Szkoły filozoficzne przedstawia, nie wdając się w ich ocenę ani w uzgadnianie ich stanowisk, nie próbuje również uzgodnić poglądów Platona i Arystotelesa.
W komentarzu do "Kategorii" Olimpiodor idzie za Jamblichem i innymi neoplatonikami. Komentarz ten nie posiada podziału "praxeis" na dłuższe ekspozycje ("theoriai") i bardziej szczegółowe analizy ("lexeis").
Komentarz do "Meteorologiki" zaczyna się bez jakiegokolwiek wprowadzenia. Trudno powiedzieć, czy Olimpiodor wykładał uczniom kolejno również wcześniejsze traktaty: "Fizykę", "O niebie", "O powstawaniu i ginięciu". W żadnym miejscu nie odnosi się do innych swoich wykładów, rozważa jedynie aktualny tekst, przywołując co najwyżej inne prace Arystotelesa. Tak więc mówi na przykład, że Arystoteles napisał trzy traktaty o ciałach: w "O niebie" zajmuje się nimi, o ile są wieczne; "O powstawaniu" zajmuje się początkiem i końcem ich bytowania, a "Meteorologika" mówi o wpływach ("pathainomena"), jakim podlegają. Komentarz ten napisany po 565 roku jest jedynym kompletnym tak wczesnym komentarzem do tego dzieła. Napisany o 30 lat wcześniej komentarz Filopona jest niekompletny. Olimpiodor, który musiał znać poglądy Filopona na wieczność świata i charakter piątego elementu, całkowicie je w swym komentarzu ignoruje. Podobnie jak dla Symplicjusza, dla Olimpiodora i jego uczniów Filopon wydaje się być "persona non grata".
Autorstwo traktatu alchemicznego.
Dyskusja nad komentarzem Olimpiodora do "Meteorologiki" i jego tak zwanym „traktatem chemicznym” mieszczącym się w czwartej księdze komentarza prowadzi do kwestii identyczności neoplatońskiego filozofa z osobą znaną w tradycji alchemicznej pod tym samym imieniem. Cztery zachowane rękopisy traktatu stanowiącego komentarz do "Kat' energeian" Zosimosa z Panapolis wskazują jako jego autora "Olimpiodora, filozofa aleksandryjskiego". Traktat ma charakter listu dydaktycznego skierowanego do kolegi alchemika, nazwanego w jednym miejscu „przyjacielem muz”, wyjaśnia, jak połączyć kawałki złota z oczyszczonym metalem, podkreśla znaczenie „boskiej wody”, itd. Autor zna presokratyków, których uważa za alchemików, nigdzie jednak nie powołuje się na Platona i Arystotelesa. Cytuje Zosimosa, Hermesa, Pelagiusza i „boską Marię” – znaną w tradycji alchemicznej uczoną żydowską. Bliższe badania tekstu wydają się wskazywać, że Olimpiodor Młodszy nie mógł być autorem traktatu.
Wpływ.
Nauczanie filozofii w Aleksandrii nie wygasło ze śmiercią Olimpiodora. Wychował on sobie przynajmniej dwóch wybitnych uczniów. Nie wiadomo, czy byli poganami, czy chrześcijanami, zachowane po nich traktaty zostały przekazane pod imionami Dawida i Eliasza. W swoich pracach nie tylko powołują się na swego mistrza, ale zachowują również jego metodę wykładu dzielonego na "theoriai" i "lexeis". To samo dotyczy działającego w Konstantynopolu na początku VII wieku Stefana z Aleksandrii.
Wpływ Olimpiodora na potomnych był niewątpliwie mniejszy niż innych wielkich aleksandryjczyków. Na pewno znali go i czytali Syryjczycy i Arabowie. O syryjskich przekładach Olimpiodora wspomina arabski "al Fihrist". Komentarz do "Meteorologiki" przetłumaczył w IX wieku na arabski Hunajn Ibn Ishak (zm. 873), a do "O powstawaniu i ginięciu" nieznany bliżej Ustath. Według "Fihristu" w X wieku komentarze do "Meteorologiki" i "O powstawaniu i ginięciu" przetłumaczył Abu Biszr Matta ibn Junus, a korekty "Meteorologiki" dokonał Yahya ibn Adi (zm. 974). W X wieku komentarze Olimpiodora tłumaczyli ponadto na arabski arystotelicy bagdadzcy. Za Olimpiodorem, między innymi, idzie w swej interpretacji Arystotelesa Abu Al Faraj Abd Allah Ibn Al Tayyib (zm. 1043).
Bizantyńczycy korzystali głównie z "Prologomenów" i logicznych komentarzy Olimpiodora. Znali jego pisma Focjusz i Michał Psellos, czytał go też Barlaam z Kalabrii. Na łacińskim Zachodzie Olimpiodor nie był znany. Jego komentarz do "Kategorii" zachował się tylko w jednym egzemplarzu ("Codex Mutinensis 69" z XIII wieku). Komentarz do "Meteorologiki", podobnie jak komentarze do Platona, przetrwał w kilku rękopisach. Jedynie komentarz do "Fedona" zachował się lepiej.

</doc>
<doc id="3055688" url="https://pl.wikipedia.org/wiki?curid=3055688" title="Wilgotnica">
Wilgotnica



</doc>
<doc id="3055694" url="https://pl.wikipedia.org/wiki?curid=3055694" title="Fizyk medyczny">
Fizyk medyczny

Fizyk medyczny – osoba posiadającą tytuł specjalisty w dziedzinie fizyki medycznej stosownie do odpowiednich przepisów. W dziedzinie fizyki medycznej minister zdrowia powołuje konsultanta krajowego.
Fizyk medyczny po ukończeniu studiów magisterskich na kierunku fizyka o specjalności fizyka medyczna, podobnie jak lekarz, odbywa 3,5-letnią specjalizację z fizyki medycznej zakończoną egzaminem państwowym.
Głównymi obszarami pracy fizyka medycznego są:
7 listopada jest Międzynarodowym Dniem Fizyki Medycznej – w rocznicę urodzin Marii Skłodowskiej-Curie.
Kształcenie w zakresie fizyki medycznej.
Studia wyższe.
Studia wyższe w zakresie fizyki medycznej są prowadzone na wielu polskich uczelniach, należą do nich między innymi:
Podyplomowa specjalizacja w dziedzinie fizyki medycznej.
W 2002 roku po raz pierwszy pojawiła się podstawa prawna do prowadzenia podyplomowej specjalizacji w dziedzinie fizyki medycznej. W lipcu 2014 roku do prowadzenia specjalizacji uprawnionych było 9 ośrodków, dysponujących łącznie 126 miejscami szkoleniowymi. Specjalizacja trwa 3,5 roku i obejmuje kształcenie teoretyczne w wymiarze 520 godzin oraz kształcenie praktyczne w formie staży w łącznym wymiarze 22 tygodni. Program specjalizacji obejmuje następujące moduły:
Zakres umiejętności praktycznych będących przedmiotem specjalizacji obejmuje m.in. sprawdzanie fizycznych parametrów aparatury medycznej, współdziałanie z lekarzem w diagnozowaniu i leczeniu pacjenta, doradztwo w zakresie wyposażenia jednostki w aparaturę, przeprowadzanie audytów, prowadzenie zajęć dydaktycznych i prac badawczych. Specjalizacja kończy się Państwowym Egzaminem Specjalizacyjnym (PESoz), składającym się z egzaminu praktycznego i egzaminu teoretycznego. Zadania egzaminacyjne opracowuje i ustala Centrum Egzaminów Medycznych w porozumieniu z konsultantem krajowym w dziedzinie fizyki medycznej.
Zadania zawodowe fizyka medycznego.
Fizyk medyczny jest jednym z zawodów wymienionych w klasyfikacji zawartej w Rozporządzeniu Ministra Pracy i Polityki Społecznej. Zgodnie z opisem zawodu fizyk medyczny:
Do zadań zawodowych fizyka medycznego należy w szczególności:
Wymagania dotyczące zatrudniania fizyków medycznych w Polsce.
Polskie prawo wymaga zatrudniania fizyków medycznych w jednostkach opieki zdrowotnej stosujących w diagnostyce lub terapii pacjentów metody, które wiążą się ze znacznym narażeniem na promieniowanie jonizujące. W jednostce prowadzącej radioterapię megawoltową musi działać zakład lub pracownia fizyki medycznej, kierowany przez specjalistę fizyka medycznego odpowiedzialnego za planowanie leczenia oraz za kontrolę fizycznych parametrów aparatów terapeutycznych i symulatorów stosowanych w radioterapii. Normy dotyczące zatrudnienia fizyków medycznych zawiera rozporządzenie Ministra Zdrowia. Zatrudnianie fizyka medycznego jest wymagane w przypadku świadczeniodawców realizujących niektóre badania diagnostyczne z zakresu medycyny nuklearnej (badania scyntygraficzne, SPECT, PET). Specjalista w dziedzinie fizyki medycznej jest uprawniony do wykonywania testów eksploatacyjnych urządzeń radiologicznych stosowanych w radioterapii oraz testów specjalistycznych urządzeń radiologicznych stosowanych w medycynie nuklearnej, rentgenodiagnostyce i radiologii zabiegowej.
Fizyk medyczny w prawie europejskim.
Dyrektywa Rady Unii Europejskiej 2013/59/EURATOM posługuje się pojęciem „eksperta fizyki medycznej” odnosząc je do osoby mającej wiedzę, przygotowanie i doświadczenie umożliwiające prowadzenie działań lub udzielanie porad w kwestiach związanych z fizyką radiacyjną stosowaną w odniesieniu do narażenia medycznego, i której kwalifikacje w tym zakresie zostały uznane przez właściwy organ. Zgodnie z zapisami dyrektywy państwa członkowskie Unii Europejskiej zapewniają, aby ekspert fizyki medycznej m.in.:
Państwa członkowskie powinny wprowadzić w życie przepisy niezbędne do wykonania dyrektywy do dnia 6 lutego 2018 r.

</doc>
<doc id="3055697" url="https://pl.wikipedia.org/wiki?curid=3055697" title="Pongnim sa">
Pongnim sa

Pongnim sa (봉림사 Klasztor Lasu Feniksa) – koreański klasztor, jeden z klasztorów dziewięciu górskich szkół sŏn.
Historia klasztoru.
Klasztor został wybudowany przez mistrza sŏn Chingyŏnga Simhŭi w roku 894 na górze Pongnim. W tym klasztorze narodziła się szkoła sŏn – pongnim. Uczeń Chingyŏnga – Ch'anyu Togwang (869-958) – rozwinął klasztor i szkołę do największej i najbardziej wpływowej ze wszystkich dziewięciu szkół sŏn. Niestety nie ma informacji o dalszych losach klasztoru. Prawdopodobnie został zniszczony podczas japońskiego najazdu na Koreę w 1592 r. Nieznane są nawet rozmiary klasztoru, chociaż pozostały ślady po budynkach, staw i wieża.

</doc>
<doc id="3055699" url="https://pl.wikipedia.org/wiki?curid=3055699" title="Lubomir Tomaszewski">
Lubomir Tomaszewski

Lubomir Wojciech Tomaszewski herbu Bończa (ur. 9 czerwca 1923 w Warszawie, zm. 15 listopada 2018 w Stanach Zjednoczonych) – polsko-amerykański artysta malarz, rzeźbiarz oraz projektant porcelany, pedagog, wykładowca; od 1966 mieszkał i tworzył w Stanach Zjednoczonych.
Życiorys.
Syn Lubomira i Lucyny z domu Bartłomiejczyk. W 1955 roku skończył studia na ASP w Warszawie, na Wydziale Rzeźby, studiował również na Politechnice Warszawskiej. W 1966 wyjechał do Nowego Jorku, gdzie mieszkał do śmierci.
Walczył w szeregach Armii Krajowej przez wszystkie 63 dni powstania warszawskiego, jako dowódca oddziału przeciwpancernego obsługując m.in. rusznicę przeciwpancerną. Przeżył śmierć wielu swoich przyjaciół oraz siedemnastoletniego brata.
Pracę artystyczną rozpoczął w latach 50. w Instytucie Wzornictwa Przemysłowego, współpracował tam z takimi artystami jak: Henryk Jędrasiak, Mieczysław Naruszewicz czy Hanna Orthwein. To właśnie z tamtego okresu pochodzą porcelanowe figurki, z których jest najbardziej znany. Oprócz figurek Lubomir Tomaszewski zaprojektował także dwa serwisy do kawy „Ina” i „Dorota”. Oba serwisy w 1963 zostały pokazane na I Międzynarodowej Wystawie Form Przestrzennych.
W 1994 roku Lubomir Tomaszewski założył międzynarodową grupę artystyczną Emocjonaliści, tworzą ją malarze, rzeźbiarze, graficy, fotografowie oraz muzycy. To właśnie w tamtym okresie zaczął tworzyć prace za pomocą ognia i dymu. . Artysta wziął udział w ponad 150 wystawach indywidualnych i zbiorowych na całym świecie.
„The New York Times” w 1975 roku pisał o nim:
Prace Lubomira Tomaszewskiego znajdują się w kolekcjach: Muzeum Narodowego w Warszawie, Muzeum Narodowego w Krakowie, Muzeum Powstania Warszawskiego, Śląskiego Muzeum Sztuk Pięknych we Wrocławiu, Hale Museum w Niemczech, Robert Marston INC., Marvina Glimana, Lighting Services INC., Laurance'a Rockefellera, rodziny Ziselman, Jimmy’ego Cartera, T. Komine z Kyowa Bank w Tokio.
Wystawy.
Ponadto ponad 40 wystaw grupowych, między innymi z ruchem Emocjonalistów w USA, Kanadzie, Niemczech, Francji, Japonii, Danii i Polsce.

</doc>
<doc id="3055714" url="https://pl.wikipedia.org/wiki?curid=3055714" title="Guimbal Cabri G2">
Guimbal Cabri G2

Guimbal Cabri G2 – lekki dwumiejscowy śmigłowiec z silnikiem tłokowym zaprojektowany przez Brunona Guimbala.
Projekt i rozwój.
Cabri G2 jest lekkim dwumiejscowym helikopterem z trójłopatowym wirnikiem głównym i wirnikiem ogonowym typu Fenestron. Posiada podwozie płozowe, a siedzenia ustawione są obok siebie. Napędzany jest silnikiem tłokowym o mocy 180 KM Lycoming O-360 z mocą obniżoną do 145 KM. Pierwszy lot odbył się w marcu 2005 roku. Rozwój tego śmigłowca został poprzedzony prototypem G2-01, którego oblot odbył się w kwietniu 1992 roku.
W 2006 roku Cabri G2 ustanowił trzy rekordy świata w klasie poniżej 500 kg: maksymalnej wysokości bez ładunku - 6658 m; czasu wznoszenia na wysokość 3000 m - 6 minut i 42 sekundy; czasu wznoszenia na wysokość 6000 m - 22 minuty 6 sekund.
Certyfikat EASA uzyskał w grudniu 2007 roku. Pierwsze egzemplarze zostały dostarczone w 2008 roku do Ixair (Francja). Dwa helikoptery zamówiło przedsiębiorstwo Eurocopter Group do szkolenia podstawowego, pierwszy z nich został dostarczony w grudniu 2009 roku. Spółka podpisała także umowę z firmą Eurocopter na opracowanie wersji bezzałogowej.
28 października 2013 roku Akademicki Ośrodek Szkolenia Lotniczego (AOSzL), działający przy Wyższej Szkole Oficerskiej Sił Powietrznych (WSOSP) w Dęblinie, odebrał 2 nowe śmigłowce Cabri G2 a na początku 2014 zamówił jeszcze dodatkowe trzy śmigłowce tego typu.

</doc>
<doc id="3055717" url="https://pl.wikipedia.org/wiki?curid=3055717" title="Tomas Pettersson (żużlowiec)">
Tomas Pettersson (żużlowiec)

Tomas Pettersson (ur. 29 grudnia 1952 w Norrköping) – szwedzki żużlowiec.
Złoty medalista młodzieżowych indywidualnych mistrzostw Szwecji (Eskilstuna 1972). Trzykrotny medalista drużynowych mistrzostw Szwecji: srebrny (1974) oraz dwukrotnie brązowy (1975, 1982). Dwukrotny finalista indywidualnych mistrzostw Szwecji (Göteborg 1973 – XII miejsce, Kumla 1977 – VIII miejsce). Dwukrotny finalista mistrzostw Szwecji par klubowych (1974 – IV miejsce, 1977 – IV miejsce).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Skien 1973 – VII miejsce w klasyfikacji skandynawskiej).
W lidze szwedzkiej reprezentował barwy klubów: Vargarna Norrköping (1972–1979) oraz Smederna Eskilstuna (1981–1984, 1987–1988), natomiast w brytyjskiej – Bristol Bulldogs (1977) oraz Leicester Lions (1977).

</doc>
<doc id="3055721" url="https://pl.wikipedia.org/wiki?curid=3055721" title="Samorząd Regionu Emek Hayarden">
Samorząd Regionu Emek Hayarden



</doc>
<doc id="3055724" url="https://pl.wikipedia.org/wiki?curid=3055724" title="Stefan Johansson">
Stefan Johansson



</doc>
<doc id="3055741" url="https://pl.wikipedia.org/wiki?curid=3055741" title="Rejon peczenizki">
Rejon peczenizki



</doc>
<doc id="3055743" url="https://pl.wikipedia.org/wiki?curid=3055743" title="Rejon zarzeczneński">
Rejon zarzeczneński



</doc>
<doc id="3055744" url="https://pl.wikipedia.org/wiki?curid=3055744" title="Rejon poliski">
Rejon poliski



</doc>
<doc id="3055746" url="https://pl.wikipedia.org/wiki?curid=3055746" title="Zalucie (rejon ratnowski)">
Zalucie (rejon ratnowski)



</doc>
<doc id="3055747" url="https://pl.wikipedia.org/wiki?curid=3055747" title="Chris Chase">
Chris Chase

Chris Chase (ur. 12 stycznia 1924 w Nowym Jorku, zm. 31 października 2013 tamże) – amerykańska modelka, dziennikarka i aktorka.
Filmografia.
seriale
film

</doc>
<doc id="3055748" url="https://pl.wikipedia.org/wiki?curid=3055748" title="Bereźniki (ratnowski rejon)">
Bereźniki (ratnowski rejon)



</doc>
<doc id="3055750" url="https://pl.wikipedia.org/wiki?curid=3055750" title="Rzeczyca (rejon ratnowski)">
Rzeczyca (rejon ratnowski)



</doc>
<doc id="3055752" url="https://pl.wikipedia.org/wiki?curid=3055752" title="Adamówka (rejon ratnowski)">
Adamówka (rejon ratnowski)



</doc>
<doc id="3055753" url="https://pl.wikipedia.org/wiki?curid=3055753" title="Pidhirja (rejon ratnowski)">
Pidhirja (rejon ratnowski)



</doc>
<doc id="3055754" url="https://pl.wikipedia.org/wiki?curid=3055754" title="Poczapy (rejon ratnowski)">
Poczapy (rejon ratnowski)



</doc>
<doc id="3055756" url="https://pl.wikipedia.org/wiki?curid=3055756" title="Samary (rejon ratnowski)">
Samary (rejon ratnowski)



</doc>
<doc id="3055757" url="https://pl.wikipedia.org/wiki?curid=3055757" title="Zamszany (rejon ratnowski)">
Zamszany (rejon ratnowski)



</doc>
<doc id="3055759" url="https://pl.wikipedia.org/wiki?curid=3055759" title="Dolina (rejon ratnowski)">
Dolina (rejon ratnowski)



</doc>
<doc id="3055761" url="https://pl.wikipedia.org/wiki?curid=3055761" title="Komarowo (rejon ratnowski)">
Komarowo (rejon ratnowski)



</doc>
<doc id="3055762" url="https://pl.wikipedia.org/wiki?curid=3055762" title="American scene painting">
American scene painting

American scene painting – nurt w realistycznym malarstwie amerykańskim lat 20. i 30. XX wieku, wywodzący się z amerykańskiego realizmu z okresu sprzed I wojny światowej i z Ashcan School, stojący w opozycji do malarstwa abstrakcyjnego. Założeniem nurtu było szczegółowe przedstawianie amerykańskiego stylu życia i krajobrazu poprzez tematy zaczerpnięte z amerykańskiej codzienności. American scene painting obejmował dwa nurty: social realism (nurt realistyczny o zabarwieniu społeczno-politycznym) i regionalism (eksplorujący tematykę wiejską) Do czołowych przedstawicieli american scene painting należeli: Thomas Hart Benton, Edward Hopper, John Steuart Curry, Grant Wood, Norman Rockwell, Charles Ephraim Burchfield i Andrew Wyeth.
Historia.
W Ameryce lat 30. nastąpiło odrodzenie rodzimego realizmu, wywodzącego się z dorobku wcześniejszej Ashcan School. Takie wydarzenia jak załamanie na Nowojorskiej Giełdzie w 1929 roku i jego następstwo w postaci wielkiej depresji oraz rozwój faszyzmu w Europie spowodowały w Ameryce narastanie tendencji izolacjonistycznych, zarówno w polityce jak i w sztuce. W opinii wielu Amerykanów abstrakcja europejskiego modernizmu symbolizowała rosnącą dekadencję w Europie; w efekcie nastąpił w Ameryce zwrot w kierunku realizmu, który obejmował specyficznie amerykańską symbolikę rozwijaną wcześniej w latach 20.przez precyzjonistów. Razem z przedstawicielami social realism malarze spod znaku American scene painting (zwani też malarzami amerykańskiego gotycyzmu lub regionalistami) stworzyli obrazy Ameryki będące apoteozą izolacjonizmu lub wiejskości.
Twórczość.
Edward Hopper studiował w New York School of Art pod kierunkiem Roberta Henriego, jednego z prekursorów amerykańskiego realizmu. Po studiach udał się do Europy, aby tam, w Paryżu, kontynuować edukację artystyczną. Po kilku miesiącach zdegustowany powrócił do Ameryki stwierdzając, iż pobyt w Europie niewiele mu dał. Nie spotkał znanych artystów (jak Gertrude Stein czy Pablo Picasso), a czas spędzał przesiadując w kawiarniach lub chodząc od czasu do czasu do teatru. Odwiedził Europę jeszcze dwa razy, w 1909 i 1910 roku i choć w pewnym stopniu skorzystał na tych podróżach, to w swej pracy twórczej postanowił skupić się na tematyce amerykańskiej, co w efekcie przyniosło mu sukces. Obrazy Hoppera cechuje specyficzne użycie światła, które jeden z krytyków określił jako światło, które „oświetla, ale nie ogrzewa” przydając obrazom specyficznej tajemniczości. Celem artysty było przedstawienie dusznego, kiczowatego życia w małym, amerykańskim mieście i atmosfery przygnębiającego osamotnienia, emanującej z podmiejskiego pejzażu. Wiejska i małomiasteczkowa architektura stała się również tematem pełnych ekspresji i fantazji obrazów Charlesa Ephraima Burchfielda. Z nich również emanuje nastrój osamotnienia i rozpaczy, który sprawił, iż krytycy nazwali je „pieśniami nienawiści”. Hopper napisał, że prace jego przyjaciela wyrażają znużenie codzienną egzystencją w prowincjonalnej społeczności.
O ile wiejska i małomiasteczkowa Ameryka w wydaniu Burchfielda i Hoppera mogła wydawać się monotonna i deprymująca, to te same motywy zostały przedstawione w bardziej optymistycznej i nostalgicznej tonacji przez regionalistów. W 1933 roku dziennikarz i marszand Maynard Walker zorganizował wystawę w Kansas City Art Institute zatytułowaną „American Painting Since Whistler”, na której zaprezentowano obrazy Thomasa Harta Bentona, Johna Steuarta Curry’ego i Granta Wooda. Walker, zaangażowany promotor amerykańskiego realizmu, we wstępie do katalogu towarzyszącego wystawie zaapelował do kolekcjonerów, żeby poparli tę sztukę, zamiast sprowadzać „śmieci” z École de Paris. Henry Luce w magazynie „Time” entuzjastycznie poparł ideę patriotycznej sztuki amerykańskiej, podtrzymującej zdrowe „amerykańskie wartości”. Na okładce bożonarodzeniowego wydania Time z 1934 roku umieszczono ilustrację Bentona, a wewnątrz kolorowe reprodukcje i pochlebne recenzje innych dzieł sztuki regionalistycznej. Oznaczało to narodziny mitu regionalizmu z Bentonem, Currym i Woodem w rolach głównych. W I połowie lat 30. bardzo popularne stały obrazy Granta Wooda, przedstawiające pejzaże Środkowo-Zachodnich Stanów Zjednoczonych, małomiasteczkowe społeczności i purytańskich farmerów ze stanu Iowa. Obraz "American Gothic" z 1930 roku stał się narodową ikoną sławiącą niezłomność ducha amerykańskiej klasy średniej. Rzecznikiem regionalizmu stał się Thomas Hart Benton, u którego nacjonalizm graniczył z ksenofobią:
Szczególną pogardę Benton miał dla wielkich miast, zwłaszcza dla Nowego Jorku oraz dla europejskiego modernizmu. Jego dynamiczny i heroiczny styl znalazł wyraz w serii publicznych murali, namalowanych po roku 1930, mających za temat wyidealizowaną historię społeczną ludzi Środkowego Zachodu, przedstawionych w muskularnej figuracji przywołującej na myśl dzieła Michała Anioła. Benton studiował w Paryżu pod kierunkiem malarza synchromistycznego Stantona Macdonalda-Wrighta, ale później zwrócił się w stronę realizmu niszcząc większość swych wczesnych prac abstrakcyjnych. W latach 30. wykładał w Art Students League of New York, gdzie był nauczycielem i przyjacielem Jacksona Pollocka; od wczesnych lat 40. kiedy popularność regionalizmu zaczęła przygasać, uwagę zaczął przyciągać ekspresjonizm abstrakcyjny i uprawiająca go grupa malarzy skupionych właśnie wokół Pollocka.
Inni znaczący przedstawiciele regionalizmu to Norman Rockwell i Andrew Wyeth. Norman Rockwell był najbardziej popularnym i łatwo rozpoznawalnym regionalistą. Jego prace pojawiały się przez ponad 40 lat w czasopiśmie „The Saturday Evening Post”; ostatni jego obraz dla tego czasopisma został opublikowany w 1963 roku, z okazji zakończenia współpracy z nim, w czasie której artysta wykonał ilustracje do 321 okładek. Przez następne 10 lat malował dla Look Magazine, gdzie tematem jego prac były jego zainteresowania tematyką praw obywatelskich, ubóstwa i badania przestrzeni kosmicznej.
Jako malarza-realistę klasyfikowano również Andrew Wyetha, czerpiącego inspirację z krajobrazów wiejskiej Ameryki, z okolic swoich dwóch domów, w Pensylwanii i w Maine, choć sam artysta uważał się za abstrakcjonistę.
Zbiory.
Dzieła artystów spod znaku american scene painting znajdują się w: Butler Institute of American Art w Youngstown, Cedar Rapids Museum of Art w Cedar Rapids, Knoxville Museum of Art w Knoxville, National Museum of American Art w Waszyngtonie i Swope Art Museum w Terre Haute.

</doc>
<doc id="3055763" url="https://pl.wikipedia.org/wiki?curid=3055763" title="Starościn (rejon ratnowski)">
Starościn (rejon ratnowski)



</doc>
<doc id="3055765" url="https://pl.wikipedia.org/wiki?curid=3055765" title="Jakusze (rejon ratnowski)">
Jakusze (rejon ratnowski)



</doc>
<doc id="3055766" url="https://pl.wikipedia.org/wiki?curid=3055766" title="Zabrodzie (rejon ratnowski)">
Zabrodzie (rejon ratnowski)



</doc>
<doc id="3055767" url="https://pl.wikipedia.org/wiki?curid=3055767" title="Kosice (rejon ratnowski)">
Kosice (rejon ratnowski)



</doc>
<doc id="3055769" url="https://pl.wikipedia.org/wiki?curid=3055769" title="Łuczyce (rejon ratnowski)">
Łuczyce (rejon ratnowski)



</doc>
<doc id="3055770" url="https://pl.wikipedia.org/wiki?curid=3055770" title="Bereza (rejon ratnowski)">
Bereza (rejon ratnowski)



</doc>
<doc id="3055772" url="https://pl.wikipedia.org/wiki?curid=3055772" title="Sielce (rejon ratnowski)">
Sielce (rejon ratnowski)



</doc>
<doc id="3055773" url="https://pl.wikipedia.org/wiki?curid=3055773" title="Domanowo (rejon ratnowski)">
Domanowo (rejon ratnowski)



</doc>
<doc id="3055775" url="https://pl.wikipedia.org/wiki?curid=3055775" title="Brody (rejon ratnowski)">
Brody (rejon ratnowski)



</doc>
<doc id="3055776" url="https://pl.wikipedia.org/wiki?curid=3055776" title="Chlebowo (rejon ratnowski)">
Chlebowo (rejon ratnowski)



</doc>
<doc id="3055777" url="https://pl.wikipedia.org/wiki?curid=3055777" title="Rejon ratnowski">
Rejon ratnowski



</doc>
<doc id="3055780" url="https://pl.wikipedia.org/wiki?curid=3055780" title="Apteka (skała)">
Apteka (skała)

Apteka – masyw skalny, położony na Wyżynie Krakowsko-Częstochowskiej, w lesie na północny zachód od Podlesic, w odległości około 200 m na południe od drogi wojewódzkiej nr 792. Miejscowa nazwa tej skały to Skrzypkowa Skała, nazwę Apteka rozpowszechnili wspinacze skalni.
Skała Apteka zbudowana jest z wapieni i z wszystkich stron otoczona jest lasem. Ma formę skalnego wału na planie "podkowy" z "wierzchołkami" zwróconymi na zachód. Jako teren wspinaczkowy skała była wykorzystywana od lat 50. XX wieku, a jej pierwszym eksploratorem był Zdzisław Dziędzielewicz, który wraz z towarzyszami wyznaczył pierwsze drogi. Kolejnym okresem popularności Apteki były lata 70., kiedy to wspinał się tu Krzysztof Mazik. W 1978 roku opracował on przewodnik po Skale, opublikowany w biuletynie "Alpiniste Complet". Obecnie, szczególnie od 2010 roku, Apteka stanowi popularne miejsce wyjazdów wspinaczkowych, a w jej obrębie wyznaczono ponad 100 dróg wspinaczkowych.
Szczyty skał Apteki są dobrymi punktami widokowymi. Widać z nich wznoszące się nad koronami drzew wzniesienie Kołaczyk, Górę Zborów i Krucze Skały.

</doc>
<doc id="3055782" url="https://pl.wikipedia.org/wiki?curid=3055782" title="Rejon rokitnowski">
Rejon rokitnowski



</doc>
<doc id="3055786" url="https://pl.wikipedia.org/wiki?curid=3055786" title="Rejon rozdolneński">
Rejon rozdolneński



</doc>
<doc id="3055787" url="https://pl.wikipedia.org/wiki?curid=3055787" title="Rejon sakski">
Rejon sakski



</doc>
<doc id="3055789" url="https://pl.wikipedia.org/wiki?curid=3055789" title="Frunze (rejon sakski)">
Frunze (rejon sakski)



</doc>
<doc id="3055791" url="https://pl.wikipedia.org/wiki?curid=3055791" title="Jezioro Sakskie">
Jezioro Sakskie



</doc>
<doc id="3055792" url="https://pl.wikipedia.org/wiki?curid=3055792" title="Pomnik prawosławnych mieszkańców Białostocczyzny zabitych i zaginionych w latach 1939–1956">
Pomnik prawosławnych mieszkańców Białostocczyzny zabitych i zaginionych w latach 1939–1956

Pomnik prawosławnych mieszkańców Białostocczyzny zabitych i zaginionych w latach 1939–1956 – pomnik-kapliczka położony na terenie należącym do prawosławnej parafii Świętego Ducha w Białymstoku przy ul. Antoniuk Fabryczny 13. Upamiętnia wszystkich wyznawców prawosławia, którzy w latach 1939–1956 stracili życie na Białostocczyźnie: walcząc w szeregach Wojska Polskiego oraz Armii Czerwonej, w czasie deportacji radzieckich, wskutek terroru niemieckiego, radzieckiego i działań polskiego podziemia niepodległościowego.
Monument wzbudzał jeszcze przed powstaniem kontrowersje. Dotyczyły one jego usytuowania (pierwotnie obiekt miał znajdować się poza terenem cerkiewnym, w przestrzeni publicznej), zawartych na nim inskrypcji, jak również samej koncepcji wzniesienia pomnika.
Historia powstania.
Inicjatywa budowy pomnika i kontrowersje wokół niego.
Stowarzyszenie, którego celem było wzniesienie pomnika prawosławnych ofiar II wojny światowej oraz polskiego podziemia niepodległościowego oraz terroru okresu stalinizmu, zostało zarejestrowane w 1997. Przewodniczącym stowarzyszenia był Konstanty Masalski, zaś w komitecie odpowiedzialnym za budowę pomnika zasiadł m.in. Jan Syczewski, przewodniczący Białoruskiego Towarzystwa Społeczno-Kulturalnego.
Jako pierwszą propozycję lokalizacji pomnika wskazano skwer między hotelem Cristal a soborem św. Mikołaja w Białymstoku. Lokalizacja ta miała podkreślić, iż upamiętnienie prawosławnych ofiar ma wymiar uniwersalny, ważny nie tylko dla współwyznawców zabitych. Takie usytuowanie pomnika władze miasta odrzuciły po konsultacji z historykami. M.in. dr Józef Maroszek stwierdził w sporządzonej wówczas opinii, iż wzniesienie pomnika martyrologii prawosławnych w sąsiedztwie cerkwi wzniesionej w czasie zaboru rosyjskiego nawiązywałoby do polityki rusyfikacji prowadzonej niegdyś przez władze carskie. Wskazywał również, że w powszechnej świadomości prawosławnym przypisuje się sympatie i działalność proradziecką. Stwierdzał wreszcie, iż upamiętniając ofiary II wojny światowej i stalinizmu nigdy nie kierowano się kryterium wyznania.
Komitet zaczął wówczas ubiegać się o zgodę na budowę pomnika w sąsiedztwie cerkwi Świętego Ducha. Również i w tym wypadku historycy wydali negatywną opinię. Jan Jerzy Milewski z białostockiego oddziału IPN stwierdził, iż
Historyk zarzucił projektantom pomnika, iż zasugerowany przez nich napis na tablicy pamiątkowej, z datami 1939–1956, obejmuje zupełnie odmienne okresy (okupacji radzieckiej, okupacji niemieckiej, PRL), w których polityka władz wobec prawosławnych oraz stosunek społeczności prawosławnej do rządzących były różne. Argumentował również, że ofiary wśród ludności prawosławnej były wynikiem „dosyć powszechnych postaw” kolaboracji tejże z obydwoma okupantami, jak również działań wrogich suwerenności Polski. Podnosił, że po zakończeniu zaborów nie wznoszono pomników katolików represjonowanych przez carat. Sugerował zastąpienie zaproponowanego napisu tekstem „Prawosławnym poległym w walce o niepodległą i demokratyczną Polskę”, który nie został zaakceptowany przez budowniczych pomnika.
11 marca 2004 parafia Świętego Ducha w Białymstoku zgłosiła do Urzędu Miasta wniosek o zgodę na przebudowę ogrodzenia wokół cerkwi pod tym samym wezwaniem, by jego integralną częścią stał się pomnik-kapliczka. Został on odrzucony, a następnie, po odwołaniu wnioskodawców, skierowany do ponownego rozpatrzenia przez wojewodę podlaskiego Marka Strzalińskiego. Sytuacja taka powtarzała się kilkakrotnie. W kolejnym odwołaniu proboszcz parafii Świętego Ducha ks. Jerzy Boreczko zarzucił urzędnikom miejskim kierowanie się pobudkami politycznymi w swoich działaniach i dyskryminację religijną. Z kolei w styczniu 2006 wiceprezydent Białegostoku Krzysztof Sawicki oznajmił, że jest przeciwny budowie pomnika, a inicjatywę określił jako szkodliwą, dodając, że jeśli monument powstanie, w jego sąsiedztwie powinien znaleźć się pomnik Polaków zabitych przez wyznawców prawosławia. Po kolejnej odmowie przystąpienia do prac parafia ponownie odwołała się do wojewody, jednak nowy wojewoda Jan Dobrzyński utrzymał w mocy decyzję władz miejskich. Stowarzyszenie odwołało się od tej decyzji do Wojewódzkiego Sądu Administracyjnego, który w lipcu 2006 uznał decyzję wojewody za naruszającą przepisy.
Pomysłodawcy budowy pomnika ubiegali się o dofinansowanie inicjatywy przez Ministerstwo Kultury i Dziedzictwa Narodowego, a następnie przez Ministerstwo Spraw Wewnętrznych i Administracji, uzyskując w obydwu instytucjach odpowiedź odmowną.
Budowa i poświęcenie.
Ostatecznie pomnik został wzniesiony przede wszystkim ze składek zgromadzonych przez wiernych PAKP, za łączną sumę 70 tys. złotych. Inicjatywę popierało także białoruskie ministerstwo kultury i konsul generalny Białorusi w Białymstoku, niewielkie kwoty przekazały władze kilku gmin. Prace przy jego budowie i wykończeniu trwały od 2009 do 2012. Gotowy pomnik został poświęcony 4 czerwca 2012, w dniu święta patronalnego cerkwi Świętego Ducha, przez arcybiskupa białostocko-gdańskiego Jakuba oraz biskupa supraskiego Grzegorza.
Wygląd.
Autorami projektu pomnika są Jan Kabac (autor projektu cerkwi Świętego Ducha) oraz Stefan Wyszkowski. Monument wykonany został w konstrukcji żelbetowej i obłożony granitową płytą, a jego podstawę stanowi kamień polny o wadze trzech ton pochodzący z okolic wsi Trześcianka&lt;ref name="PP8/2010"&gt;&lt;/ref&gt;&lt;ref name="PP5/2012"&gt;&lt;/ref&gt;. Pomnik stanowi część ogrodzenia cerkiewnego i kryty jest kopułą z krzyżem, na której znajdują się mozaikowe wizerunki Chrystusa Zbawiciela, Matki Bożej oraz świętych Gabriela Zabłudowskiego i Atanazego Brzeskiego. Autorami tychże wyobrażeń są studenci Białoruskiej Akademii Sztuki pracujący pod kierunkiem prof. Uładzimira Zinkiewicza.
Tablica umieszczona na pomniku zawiera napis w języku polskim: "Prawosławnym ofiarom drugiej wojny światowej, męczennikom za wiarę i narodowość w latach 1939–1956. Świętym Ziemi Podlaskiej" oraz analogiczną inskrypcję w cerkiewnosłowiańskim. Podstawę monumentu stanowi polny kamień, na którym wymieniono niektóre miejscowości, w których w latach 1939–1956 ginęli prawosławni: Końcowiznę, Popówkę, Potokę, Rajsk, Sypnie, Szpaki, Wólkę Wygonowską, Zanie, Zaleszany.

</doc>
<doc id="3055794" url="https://pl.wikipedia.org/wiki?curid=3055794" title="Planowanie radioterapii">
Planowanie radioterapii

Planowanie radioterapii – proces planowania leczenia mający na celu skoncentrowanie dawki promieniowania w zmianie nowotworowej i zminimalizowanie powikłań ze strony sąsiadujących narządów. Planowanie radioterapii wymaga współpracy lekarza radioterapeuty z elektroradiologiem, fizykiem medycznym i technikiem elektroradiologii.

</doc>
<doc id="3055795" url="https://pl.wikipedia.org/wiki?curid=3055795" title="Akumulacja środków">
Akumulacja środków



</doc>
<doc id="3055802" url="https://pl.wikipedia.org/wiki?curid=3055802" title="Kulturfilm Erich Puchstein">
Kulturfilm Erich Puchstein

Kulturfilm Erich Puchstein (Königsberg i. Pr.)- niemiecka wytwórnia filmowa (inne nazwy: Kulturfilm E. Puchstein (Berlin), Puchstein-Kulturfilm GmbH, Königsberg i. Pr.), która w roku 1931 zrealizowała pierwszy film (niemy) w trakcie którego przedstawiono panoramę miasta Łobez. Film nosił tytuł "Heldentum - Volkstum - Heimatkunst" (inna nazwa: Die Stadt im Osten) i przedstawiał głównie pomnik Rolanda, który mieszkańcy miasta wybudowali w czynie społecznym w latach 20. na własnoręcznie usypanym kopcu. Reżyserem filmu i operatorem był Fritz Puchstein, producentem była Erika Puchstein (żona Fritza), a scenariusz filmu napisał Fritz Richter-Elsner. Wytwórnia istniała w latach 1922-1941. Erich Puchstein, kawaler, prawnik z wykształcenia, towarzyszył jako fotograf w roku 1905 w wyprawach archeologicznych swojego wuja Otto Puchsteina, a część zdjęć z tej wyprawy odnalazł bratanek profesora o tym samym imieniu Otto (ur. 1934 r. syn Fritza i Eryki Puchstein), który w odziedziczonej po rodzinie szafie odkrył 500 fotografii i negatywów (w tym 300 fotografii) z roku 1905 z terenu wykopalisk w Pergamonie i Baalbeku (leżących na terenie dzisiejszej Turcji i Libanu). 
Erich Puchstein opiekował się wujem Otto Puchsteinem aż do jego śmierci w roku 1911.
Filmografia (Königsberg i. Pr.).
Film:
Deutschland 1922, Kurz-Dokumentarfilm 1922, Deutschland 1922, Kurz-Dokumentarfilm Königsberg i. Pr. als Handels-, Industrie- und Kulturstadt ...
sches Verkehrsamt Königsberg (Weiterer Name) ... MAGISTRAT DER STADT KOENIGSBERG I. PR., STAEDTISCHES VERKEHRSAMT ...
Deutschland 1924, Kurz-Dokumentarfilm
Deutschland 1922, Kurz-Dokumentarfilm
Deutschland 1928/1929, Kurz-Dokumentarfilm

</doc>
<doc id="3055809" url="https://pl.wikipedia.org/wiki?curid=3055809" title="Rejon trostianecki">
Rejon trostianecki



</doc>
<doc id="3055810" url="https://pl.wikipedia.org/wiki?curid=3055810" title="Rejon trostianecki (obwód sumski)">
Rejon trostianecki (obwód sumski)



</doc>
<doc id="3055812" url="https://pl.wikipedia.org/wiki?curid=3055812" title="Rejon trostianecki (obwód winnicki)">
Rejon trostianecki (obwód winnicki)



</doc>
<doc id="3055813" url="https://pl.wikipedia.org/wiki?curid=3055813" title="Stefan Johansson (żużlowiec)">
Stefan Johansson (żużlowiec)

Stefan Johansson (ur. 6 stycznia 1952 w Tvecie) – szwedzki żużlowiec.
Kariera.
Srebrny medalista młodzieżowych indywidualnych mistrzostw Szwecji (Eskilstuna 1972). Czterokrotny medalista drużynowych mistrzostw Szwecji: dwukrotnie złoty (1975, 1976) oraz dwukrotnie srebrny (1977, 1978). Finalista indywidualnych mistrzostw Szwecji (Eskilstuna 1974 – XV miejsce).
Reprezentant Szwecji na arenie międzynarodowej. Wielokrotny uczestnik eliminacji indywidualnych mistrzostw świata (najlepszy wynik: Skien 1973 – XIII miejsce w klasyfikacji skandynawskiej). 
W lidze szwedzkiej reprezentował barwy klubów: Njudungarna Vetlanda (1971–1978) oraz Bysarna Visby (1975–1976), natomiast w brytyjskiej – Coventry Bees (1975).

</doc>
<doc id="3055815" url="https://pl.wikipedia.org/wiki?curid=3055815" title="Kevin Foley (muzyk)">
Kevin Foley (muzyk)

Kevin Foley (ur. 10 marca 1988) – irlandzki perkusista. Kevin Foley znany jest przede wszystkim z występów we francuskim zespole deathmetalowym Benighted, którego jest członkiem od 2006 roku. W 2010 roku dołączył do holenderskiej formacji Disavowed. Również w 2010 roku na krótko związał się z angielskim zespołem Burning Skies. Od 2012 roku muzyk występuje także w szwajcarskim zespole Mumakil i rumuńskim trio Necrovile.
Jako muzyk koncertowy współpracował ponadto z takimi zespołami jak: Decapitated, Kronos, Nervecell, Nightmare, Sabaton i Sepultura.

</doc>
<doc id="3055817" url="https://pl.wikipedia.org/wiki?curid=3055817" title="Budy (rejon trostianecki)">
Budy (rejon trostianecki)



</doc>
<doc id="3055818" url="https://pl.wikipedia.org/wiki?curid=3055818" title="Cybulówka (rejon trostianecki)">
Cybulówka (rejon trostianecki)



</doc>
<doc id="3055819" url="https://pl.wikipedia.org/wiki?curid=3055819" title="Aleksandrówka (rejon trostianecki)">
Aleksandrówka (rejon trostianecki)



</doc>
<doc id="3055820" url="https://pl.wikipedia.org/wiki?curid=3055820" title="Belfort - Montbéliard TGV">
Belfort - Montbéliard TGV

Belfort - Montbéliard TGV – stacja kolejowa TGV, położona w gminie Meroux, pomiędzy Belfort i Montbéliard, w departamencie Territoire-de-Belfort, w regionie Burgundia-Franche-Comté.
Jest to jedna z dwóch nowych stacji wybudowanych na LGV Rhin-Rhône, razem dworcem Besançon Franche-Comté TGV. Podobnie jak ten drugi otrzymał certyfikat wysokiej jakości środowiska (HQE), ponieważ 75% zużycia energii pochodzi ze źródeł odnawialnych.
Jej uruchomienie nastąpiło 11 grudnia 2011 roku. Spodziewane jest, że z usług dworca skorzysta około 1 milion pasażerów rocznie.
Znajduje się w gminie Meroux, 9 km od Belfort i 18 km od Montbéliard, co daje mu status stacji dla całego obszaru miejskiego Belfort-Montbéliard-Héricourt-Delle, a także poprzez przyległe linie kolejowej dla pobliskiej Szwajcarii.
Linia kolejowa Belfort – Delle powinna zostać ponownie otwarta w 2015 roku jako element integracji z koleją dużej prędkości. W takim wypadku możliwe jest zorganizowanie połączeń TER Franche-Comté z Belfort do Szwajcarii.
Stacja zajęła pierwsze miejsce pod względem satysfakcji klientów, jak wynika z sondażu przeprowadzonego przez SNCF w styczniu 2012 roku na 70 stacjach.

</doc>
<doc id="3055821" url="https://pl.wikipedia.org/wiki?curid=3055821" title="Rejon wielkoberezneński">
Rejon wielkoberezneński



</doc>
<doc id="3055822" url="https://pl.wikipedia.org/wiki?curid=3055822" title="Macitentan">
Macitentan

Macitentan – wielofunkcyjny organiczny związek chemiczny stosowany jako lek sierocy w leczeniu nadciśnienia płucnego. Jest podwójnym antagonistą receptora endotelinowego (ERA). Został wyprodukowany w szwajcarskiej firmie farmacetycznej Actelion. W 2012 z powodzeniem zakończono badanie kliniczne III fazy. Lek został zatwierdzony przez Agencję Żywności i Leków (FDA) 13 października 2013 roku. Stwierdzono, że macitentan nie wykazuje lepszego niż placebo działania w leczeniu zespołu Eisenmengera.

</doc>
<doc id="3055823" url="https://pl.wikipedia.org/wiki?curid=3055823" title="Opsumit">
Opsumit



</doc>
<doc id="3055824" url="https://pl.wikipedia.org/wiki?curid=3055824" title="Rejon zastawniański">
Rejon zastawniański



</doc>
<doc id="3055825" url="https://pl.wikipedia.org/wiki?curid=3055825" title="Zołotonosza">
Zołotonosza



</doc>
<doc id="3055826" url="https://pl.wikipedia.org/wiki?curid=3055826" title="Say Something (singel A Great Big World)">
Say Something (singel A Great Big World)

„Say Something” – ballada popowa stworzona na pierwszy album studyjny amerykańskiego zespołu muzycznego A Great Big World pt. "Is There Anybody Out There?" (2014). Wyprodukowany przez Dana Romera, utwór wydany został jako drugi singel promujący krążek dnia 3 września 2013 roku. W 2015 kompozycja została wyróżniona nagrodą Grammy w kategorii "najlepszy występ pop duetu lub grupy".
Istnieje alternatywna wersja „Say Something”, nagrana przy gościnnym współudziale amerykańskiej wokalistki pop Christiny Aguilery. Piosenka spotkała się z uniwersalnie pozytywnym przyjęciem wśród krytyków muzycznych. Opiniodawcy chwalili silny tekst utworu, jego emocjonalną produkcję oraz delikatne wokale Aguilery, wzbogacające remiks. Druga wersja nagrania spotkała się z sukcesem komercyjnym w Ameryce Północnej i w ciągu kilku dni od momentu swojej premiery objęła szczyt listy przebojów magazynu "Billboard" Hot Digital Songs. Wysoko plasowała się także w bardziej prestiżowych notowaniach: "Billboard" Hot 100 (miejsce czwarte) oraz Canadian Hot 100 (miejsce pierwsze).
Singel promowany był przez utrzymany w minimalistycznej formie teledysk, w którym aktorzy odegrali sceny do melodii i tekstu utworu. Wśród bohaterów wideoklipu znajdują się dziecko obserwujące kłótnię rodziców oraz zapłakany starszy mężczyzna i jego umierająca żona. W klipie wystąpili też sami wykonawcy piosenki. Krytycy muzyczni wydali teledyskowi pochlebne recenzje, szczególnie pozytywnie oceniając emocjonalny występ Aguilery. Pod koniec listopada 2013 A Great Big World i Christina Aguilera wystąpili z „Say Something” podczas 41. gali wręczenia nagród American Music Awards.
Informacje o utworze i wydaniu singla.
Autorami piosenki są Mike Campbell oraz członkowie duetu A Great Big World, Ian Axel i Chad Vaccarino. Utwór wydano jako drugi, po piosence „This Is the New Year”, singel promujący debiutancki album grupy, "Is There Anybody Out There?". Jest to także pierwsze singlowe wydawnictwo A Great Big World opublikowane po podpisaniu kontraktu z wytwórnią Epic Records. Premiera w systemie digital download nastąpiła 3 września 2013 roku. Wkrótce po publikacji „Say Something”, z członkami niezależnego nowojorskiego zespołu skontaktował się management wokalistki muzyki pop Christiny Aguilery. Aguilera, którą zachwyciła kompozycja, zaproponowała Axelowi i Vaccarino współpracę, chcąc gościnnie uczestniczyć w nagrywaniu nowej wersji utworu. Alternatywna wersja „Say Something”, z Christiną Aguilerą na featuringu, miała swoją premierę 4 listopada 2013, a powstała zaledwie parę dni wcześniej. Utwór nagrano w Los Angeles, w Kalifornii, gdzie mieszkała Aguilera.
Komentując swój udział w projekcie, artystka stwierdziła, że nagrywa jedynie te piosenki, które znajdują odzwierciedlenie w aktualnie zajmujących ją sprawach, jej obecnych problemach i troskach. Według Axela i Vaccarino, „Say Something” to utwór „uzdrawiający i pełen nadziei”. W wywiadzie udzielonym serwisowi internetowemu sacbee.com muzycy przyznali, że „poparcie, które otrzymali ze strony Christiny Aguilery, to niesamowity przywilej”, a „kolaboracja z piosenkarką pozostanie czymś, co obaj zapamiętają na zawsze”. Tekst piosenki dotyczy rozstania partnerów i wyraża emocje towarzyszące kończeniu związku miłosnego. Podmiot liryczny liczy na możliwość powrotu do ukochanej osoby.
Wersja alternatywna „Say Something” odniosła duży sukces komercyjny; Axel i Vaccarino stwierdzili, że utwór w znaczący sposób wpłynął na ich karierę. W lutym 2014, w wywiadzie udzielanym brytyjskiej witrynie Digital Spy, muzycy wspominali sesję nagraniową z udziałem Aguilery: „Usiedliśmy z Christiną, kiedy nagrywała swoje wokale. Był to jeden z tych momentów, które całkowicie odmieniają życie. To było intensywne! Byliśmy onieśmieleni, cała sytuacja powodowała, że czuliśmy się bardzo wstydliwie (...) Większa część tego, co słyszycie w piosence, pochodzi z kilku pierwszych ujęć, które (Aguilera − przyp.) wykonała w studiu. Chciała, by nagranie było tak naturalne i proste, jak tylko to możliwe”. Ian Axel powiedział, że „Say Something” to „utwór, który posiada własny umysł”, „coś, co go przerasta”.
Osiągnięcia na listach przebojów.
Utwór, który w swojej oryginalnej wersji sprzedał się w nakładzie pięćdziesięciu dwóch tysięcy cyfrowych kopii, zgodnie ze statystykami organizacji Nielsen SoundScan, zyskał znacznie większy sukces po publikacji wersji alternatywnej. Summa summarum, jeszcze w pierwszej połowie listopada 2013 wyprzedano sto dziewięćdziesiąt tysięcy egzemplarzy „Say Something”. Osiemdziesiąt sześć procent tych kopii stanowił duet nagrany z Christiną Aguilerą. 7 listopada 2013 singel objął szczyt zestawienia najczęściej kupowanych wydawnictw w sklepie internetowym iTunes Store. Wkrótce potem debiutował z pozycji szesnastej w notowaniu "Billboard" Hot 100 oraz dziewiątej w Canadian Hot 100. Uplasował się również na pierwszym miejscu listy "Billboardu" Hot Digital Songs. W pierwszym tygodniu grudnia 2013 „Say Something” odnotował sukces na liście "Billboard" Hot 100, awansując z pozycji osiemnastej na dziesiątą. Utwór stał się tym samym pierwszym singlem A Great Big World, który zdołał ulokować się w Top 10 zestawienia. W przypadku Aguilery, było to jej jedenaste wydawnictwo desygnowane takim osiągnięciem (jednocześnie drugie w 2013 roku, po „Feel This Moment”, nagranym wspólnie z raperem Pitbullem). Osiągnięcie przez „Say Something” i „Feel This Moment” pozycji w Top 10 listy Hot 100 to także druga sytuacja w karierze Aguilery, kiedy więcej niż jeden z jej singli plasuje się w czołowej dziesiątce notowania w ciągu jednego roku. Ponad dekadę wcześniej, w 2000, trzy single artystki − „What a Girl Wants” (miejsce #1), „I Turn to You” (#3) i „Come on Over Baby (All I Want Is You)” (#1) − zyskały to samo powodzenie.
Ostatecznie na liście "Billboard" Hot 100 utwór zdołał uplasować się na czwartym miejscu. Zajął też miejsce ósme listy "Billboard" Hot 100 Airplay. Dziennikarz muzyczny Jason Lipshutz okrzyknął „Say Something” mianem „jednego z najbardziej zaskakujących przebojów radiowych 2013”. W zestawieniu Canadian Hot 100 utwór objął pozycję #1 w połowie lutego 2014 roku. Do końca lutego 2014 w Ameryce Południowej wyprzedano blisko dwa miliony trzysta pięćdziesiąt tysięcy egzemplarzy singla.
"Say Something” został przebojem także w innych rejonach świata. W Wielkiej Brytanii debiutował z pozycji #4 w zestawieniu UK Singles Chart, stając się siedemnastym singlem w karierze Aguilery, który uplasował się w czołowej dziesiątce listy, a także dwunastym obecnym w Top 5 notowania. Na liście przebojów singlowych Szkocji osiągnął, jako najwyższe, miejsce drugie. Nagranie było notowane na miejscu pierwszym listy MTV Asia Hitlist.
Odbiór.
W momencie wydania na singlu „Say Something” spotkał się z pochwałami ze strony internautów, którzy w emocjonalnych komentarzach schlebiali piosence. Utwór zyskał duże poparcie wśród użytkowników serwisu YouTube. Według redaktora witryny sacbee.com, „w czasach, gdy Internet uchodzi za wylęgarnię negatywności, grupie A Great Big World udało się przekształcił sieć w miejsce ukojenia i inspiracji”. W zwięzłej wiadomości opublikowanej na łamach portalu społecznościowego Twitter wokalistka Christina Perri skomentowała „Say Something”, pisząc: „Brak mi tchu. Ta piosenka jest wszystkim.” Strona internetowa allaboutmusic.pl wyłoniła singel jako jeden z dwudziestu najlepszych utworów roku. Pod koniec sierpnia 2014 Jason Lipshutz, redaktor magazynu "Billboard", uznał singel za jeden z pięciu największych hitów Christiny Aguilery w Stanach Zjednoczonych.
Recenzje.
Singel, w obu wersjach (oryginalnej i zremiksowanej), zyskał pozytywne recenzje ze strony krytyki. Bill Lamb, publicysta współpracujący z serwisem About.com, wycenił utwór na , doceniając „silny tekst, delikatne wokale Aguilery, wzbogacające remiks”, a także „uczuciową aranżację instrumentów smyczkowych i fortepianu”. Lamb zaznaczył, że „'Say Something' jest lekarstwem na czasy, w których scena muzyczna cierpi przez brak emocjonalnych ballad”. Zdaniem pamflecisty, Christina Aguilera, „śledząc głos głównego wokalisty (Iana Axela − przyp.), wniosła w nagranie unikalny rezonans, brzmiący niemal tak, jakby artystka była duchem kochanki, do której adresowana jest piosenka”. Dziennikarka witryny hitfix.com, Melinda Newman, chwaliła wykonanie Aguilery za „wartą podziwu wokalną powściągliwość, pięknie konfrontującą się ze śpiewem Axela”. Rick Florino z serwisu Artistdirect.com nagrodził „Say Something” oceną w postaci , nazywając utwór „godnym Oscara”. Florino uznał, że singel posiada „filmowe zacięcie”, jest „jaskrawy i tętniący życiem”. Partie Aguilery skomentował jako „mistrzowsko wzmacniające (...) harmonię piosenki”, „jeden z najlepszych momentów w karierze wokalistki”. Według Sama Lansky’ego ("Idolator"), „już wersja bazowa 'Say Something' rozdzierała serce, lecz wokal Christiny Aguilery zapewnił utworowi wspaniałe wsparcie i upiększył go o dodatkowy patos”. „To ulga − usłyszeć, że artystka uświetnia kompozycję, zamiast ją przytłaczać” − dodał Lansky. Bradley Stern (MuuMuse.com) chwalił melodię utworu, a także Aguilerę, za „ukazanie prostszej strony swojego głosu”, subtelne, lecz efektywne wykonanie. Stern wskazał szeptany śpiew, towarzyszący ostatnim sekundom piosenki, jako jej największy atut. Całość skwitował, pisząc: „Mniej oznacza często więcej”. Robert Copsey (Digital Spy) korzystnie ocenił skromny udział Aguilery w nagrywaniu utworu.
Teledysk.
9 listopada 2013 ogłoszono, że ruszyły zdjęcia do teledysku promującego singel, a internetowe serwisy społecznościowe udostępniły pierwszy fotos z planu zdjęciowego. Prace nad klipem ukończono 15 listopada. Członkowie duetu A Great Big World zamieścili wówczas w serwisie Twitter wpis dotyczący nadchodzącego wideoklipu: „Właśnie zobaczyliśmy ostateczną wersję klipu z Xtiną. Jest tak piękny i doskonały; nie możemy się doczekać, aby się nim z wami podzielić już wkrótce!” Materiał realizowano w Los Angeles, reżyserem był Christopher Sims, a operatorem zdjęć Jeffrey L. Kimball. Za realizację odpowiadała wytwórnia DNA Inc., budżet wynosił sto tysięcy dolarów. Premiera nastąpiła 19 listopada 2013; czasopismo "Entertainment Tonight" ekskluzywnie udostępniło wówczas klip za pośrednictwem własnej witryny internetowej. Następnego dnia wideoklip został wydany przez oficjalny kanał VEVO zespołu A Great Big World. Jest to zaledwie drugi, po „This Is the New Year”, klip w wideografii duetu. Teledysk ukazuje trzech wykonawców śpiewających balladę w przyciemnionej sali. Axel, w towarzystwie Vaccarino, odgrywa melodię „Say Something” na fortepianie, podczas gdy Aguilera cicho odśpiewuje zwrotki i refreny. Artystom towarzyszą aktorzy, odgrywający sceny do tekstu utworu: dziecko, którego rodzice toczą kłótnię, para leżąca osobno na krańcach łóżka, zapłakany starszy mężczyzna i jego umierająca żona.
Recenzje.
Za sprawą swojej prostoty i szczerości wideoklip zyskał pochlebne recenzje krytyków muzycznych. Jason Lipshutz, w omówieniu teledysku dla magazynu "Billboard", napisał: „Aguilera i Ian Axel wyglądają na całkowicie zatroskanych, gdy wspólnie nucą balladę o zerwaniu związku miłosnego. Kiedy piosenka osiąga swój punkt kulminacyjny, Axel starannie uderza w klawisze fortepianu, a Aguilera okazuje się być na pograniczu łez. Majestatycznemu utworowi towarzyszą pobudzające do płaczu sceny, często ukazane w zwolnionym tempie − w najbardziej uderzającej z nich starzec wspina się na szpitalne łóżko, by cichym okrzykiem pożegnać odchodzącą w spokoju partnerkę”. Recenzując klip dla serwisu E! Online, Peter Gicas chwalił emocjonalny występ Aguilery: „Piosenkarka włożyła w teledysk pewną subtelność, zdecydowanie sposobną, biorąc pod uwagę ton ballady, jak i samego widea”. Bradley Stern (MuuMuse.com) powtórzył tę opinię we własnej recenzji, w której pisał: „Uzbrojona jedynie w fortepian (...), wykonawczyni albumu "Lotus" obnaża swoją duszę i prezentuje wrażliwość rodem z ery "Stripped", podobną do tej z prostego, lecz efektywnego klipu do singla 'The Voice Within'. Nie ma tu miejsca na teatralność divy lub peruki − jest miejsce wyłącznie na twarde emocje (...)”. Stern nazwał występ Aguilery w teledysku „wykonaniem na naprawdę wysokim poziomie artystycznym”. Dziennikarz Brian Anthony Hernandez uznał, że klip jest oszałamiający i zasługuje na nominację do nagrody MTV Video Music (VMA).
Promocja i wykonania koncertowe.
Wiosną, 1 czerwca 2013 roku, zespół A Great Big World dał koncert w Backyard Stage w Greensboro. Wśród wykonywanych przez formację utworów znalazł się „Say Something”. 3 września 2013 piosenka została wykorzystana w odcinku dziesiątej edycji tanecznego talent show "So You Think You Can Dance" stacji FOX. 5 listopada 2013 Ian Axel i Chad Vaccarino byli gośćmi muzycznego programu rozrywkowego "The Voice", nadawanego przez telewizję NBC, i wspólnie z Christiną Aguilerą, występującą w programie w roli jurorki, wykonali „Say Something” przed zgromadzoną w studio publicznością. Za sprawą występu na żywo piosenka uplasowała się na miejscu czwartym zestawienia najpopularniejszych wydawnictw sklepu internetowego iTunes Store, a po dwóch dniach zdobyła szczyt tej listy. Wykonanie zostało też pozytywnie ocenione przez dziennikarzy muzycznych. Michelle Stark, w recenzji dla czasopisma "Tampa Bay Times", stwierdziła, że „widowisko w wydaniu tria przysporzyło wszystkim ciarki na plecach”. Rola Aguilery w występie zyskała pochlebne opinie w słowach publicystów piszących dla takich magazynów i witryn internetowych, jak "Daily Mail", "Idolator", "Las Vegas Guardian Express" i MuuMuse.com. 24 listopada 2013 Axel i Aguilera zagrali koncert podczas 41. gali American Music Awards. Występ odbył się w Nokia Theatre L.A. Live w Los Angeles, a artyści zaśpiewali piosenkę „Say Something”. Jason Lipshutz, redaktor magazynu "Billboard", chwalił wykonanie, uznając je za pełne emocji.
10 grudnia 2013 członkowie A Great Big World, tym razem bez udziału Aguilery, wystąpili z piosenką w trakcie pokazu mody Victoria’s Secret Fashion Show, a 21 stycznia 2014 − podczas porannego talk-show ABC News "Good Morning America". Zespół odśpiewał piosenkę na łamach holenderskiego programu telewizyjnego "RTL Late Night". Ich występ wyemitowano w odcinku nadanym w walentynki, 14 lutego 2014. Christina Aguilera miała wystąpić z utworem podczas koncertu w Petronas Twin Towers w Kuala Lumpurze 28 marca 2014. Koncert został odwołany z powodu katastrofy lotu Malaysia Airlines 370. Mimo to, odbył się występ artystki przed prywatną publicznością. 2 maja 2014 Aguilera wykonała utwór w trakcie New Orleans Jazz &amp; Heritage Festival. Na scenie gościnnie towarzyszył jej Ian Axel. Osiem dni później, 8 maja, Axel, Vaccarino i Aguilera wystąpili z balladą na stadionie StubHub Center, w ramach corocznego festiwalu Wango Tango. 22 lutego 2015 Aguilera dała koncert w trakcie oscarowego przyjęcia organizowanego przez "Vanity Fair", a 27 lipca tego roku wystąpiła na prywatnej imprezie Cisco Rocks. Podczas obu okazji odśpiewała „Say Something”. 28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazła się ballada „Say Something”. 6 czerwca 2016 odbył się koncert zorganizowany przez komitet Hillary Victory Fund. Wzięli w nim udział muzycy zaangażowani w działalność społeczną, wspierani przez byłą sekretarz stanu USA Hillary Clinton. Aguilera zaśpiewała cztery utwory, w tym „Say Something” w duecie z Colinem Smithem. 30 lipca 2016 Aguilera odśpiewała piosenkę na koncercie inaugurującym otwarcie hali widowiskowej Black Sea Arena w Gruzji.
28 kwietnia 2018 Aguilera zaśpiewała „Say Something” w Crystal Hall, w Baku, z okazji Grand Prix Azerbejdżanu, a półtora miesiąca później, w czerwcu, wykonała piosenkę przed publicznością obecną na koncercie charytatywnym GenentechGivesBack, w San Francisco. Utwór wykonano podczas trasy koncertowej The Liberation Tour (2018), rezydentury The Xperience (2019) oraz europejskiego tournée The X Tour ('19).
Spuścizna.
Utwór stanowił inspirację do napisania singlowej piosenki „Head Above Water” z repertuaru Avril Lavigne (2018). Kelly Clarkson wykonała cover nagrania w swoim talk-show ("The Kelly Clarkson Show") 13 sierpnia 2020 roku.
Listy utworów i formaty singla.
Digital download (wersja solowa)
Digital download (duet)
Brytyjski digital download

</doc>
<doc id="3055827" url="https://pl.wikipedia.org/wiki?curid=3055827" title="Szipka">
Szipka



</doc>
<doc id="3055830" url="https://pl.wikipedia.org/wiki?curid=3055830" title="Rejon złotonoszański">
Rejon złotonoszański



</doc>
<doc id="3055831" url="https://pl.wikipedia.org/wiki?curid=3055831" title="Peter Liu Guandong">
Peter Liu Guandong

Peter Liu Guandong (; ur. 1919 zm. 28 października 2013) – chiński biskup katolicki.
Życiorys.
Mając 16 lat wstąpił do seminarium, a w 1945 roku w wieku 26 lat został wyświęcony na kapłana. W latach 1955-1957 i 1958-1981 przebywał w więzieniu. Mając 63 lata w 1982 roku otrzymał święcenia biskupie i został mianowany koadiutorem prefekta apostolskiego Yixianu. Sakry udzielił potajemnie bp Francis Zhou Shanfu. W 1988 został ordynariuszem. W 1994 roku doznał wylewu, a następnie trafił do aresztu domowego i trzy lata później z niego uciekł. Zmarł mając 94 lata.

</doc>
<doc id="3055832" url="https://pl.wikipedia.org/wiki?curid=3055832" title="Rejon zwenihorodzki">
Rejon zwenihorodzki



</doc>
<doc id="3055836" url="https://pl.wikipedia.org/wiki?curid=3055836" title="Huta Ratneńska">
Huta Ratneńska



</doc>
<doc id="3055837" url="https://pl.wikipedia.org/wiki?curid=3055837" title="Dziadkowie">
Dziadkowie



</doc>
<doc id="3055838" url="https://pl.wikipedia.org/wiki?curid=3055838" title="Karol Grela (chemik)">
Karol Grela (chemik)

Karol Lesław Grela (ur. 23 listopada 1970 w Warszawie) – polski chemik organik, profesor nauk chemicznych, profesor w Instytucie Chemii Organicznej PAN i na Wydziale Chemii UW.
Życiorys.
Zajmuje się zagadnieniami syntezy organicznej, metatezy olefin i chemii metaloorganicznej. Tytuł zawodowy magistra inżyniera uzyskał w 1994 roku na Wydziale Chemicznym Politechniki Warszawskiej. Stopień naukowy doktora nauk chemicznych uzyskał w 1998 roku w Instytucie Chemii Organicznej PAN (promotor prof. Mieczysław Mąkosza). Następnie odbył staż podoktorski (1999–2000) w Instytucie Maxa Plancka (Max-Planck-Institut für Kohlenforschung) w Mülheim (Niemcy) pod kierunkiem prof. Aloisa Fürstnera. Stopień naukowy doktora habilitowanego uzyskał w IChO PAN w 2003, natomiast tytuł naukowy profesora zwyczajnego uzyskany w 2008 r. Od 2012 roku związany z Wydziałem Chemii Uniwersytetu Warszawskiego, gdzie jest nauczycielem akademickim. Kieruje badaniami naukowymi zespołu w Laboratorium Syntezy Metaloorganicznej w Centrum Nauk Biologiczno-Chemicznych (CeNT3) na kampusie warszawskiej Ochoty.
W październiku 2018 był autorem lub współautorem 160 publikacji naukowych oraz twórcą 20 wynalazków chronionych patentami i/lub zgłoszeniami patentowymi. Wypromował 10 doktorów nauk chemicznych, w tym dra inż. Michała Bieńka założyciela firmy Apeiron Synthesis S.A.. Laureat grantów FNP: „Start” (1998), „Mistrz” (2007), Team (2009) i Team-Tech (2016) oraz KBN, NCBiR i NCN, m.in. „Maestro” (2012).
Laureat Nagrody Fundacji na rzecz Nauki Polskiej za rok 2014. W 2016 roku otrzymał Medal Stanisława Kostaneckiego przyznawany przez Polskie Towarzystwo Chemiczne.

</doc>
<doc id="3055839" url="https://pl.wikipedia.org/wiki?curid=3055839" title="Łukiw">
Łukiw



</doc>
<doc id="3055844" url="https://pl.wikipedia.org/wiki?curid=3055844" title="Gare de Sarrebourg">
Gare de Sarrebourg

Gare de Sarrebourg – stacja kolejowa w Sarrebourg, w departamencie Mozela, w regionie Grand Est, we Francji.
Stacja kolejowa w 2013 należy do Société nationale des chemins de fer français (SNCF), obsługwana jest pociągi TGV linii LGV Est européenne oraz TER Lorraine i TER Alsace.

</doc>
<doc id="3055846" url="https://pl.wikipedia.org/wiki?curid=3055846" title="Walentyn Pikul">
Walentyn Pikul



</doc>
<doc id="3055847" url="https://pl.wikipedia.org/wiki?curid=3055847" title="Humidicutis calyptriformis">
Humidicutis calyptriformis



</doc>
<doc id="3055848" url="https://pl.wikipedia.org/wiki?curid=3055848" title="Gare d’Albi-Ville">
Gare d’Albi-Ville

Gare d'Albi-Ville – stacja kolejowa w Albi, w departamencie Tarn, w regionie Oksytania, we Francji. Znajduje się tu jeszcze druga stacja: Albi-Madeleine, na przeciwległym brzegu Tarn. Stacja Albi-Ville wcześniej nosiła nazwę Albi-Orléans.
Jest stacją Société nationale des chemins de fer français (SNCF). Znajduje się w centrum miasta, na Place Stalingrad, w pobliżu centrum administracyjnego i Uniwersytety Jean-François Champollion.

</doc>
<doc id="3055849" url="https://pl.wikipedia.org/wiki?curid=3055849" title="A Great Big World">
A Great Big World

A Great Big World – amerykański zespół muzyczny, wykonujący muzykę z pogranicza popu i chamber popu. Zespół tworzą dwaj członkowie − Ian Axel i Chad King.
Kariera.
Duet znany jest z singlowego nagrania „This Is the New Year”, które w maju 2013 uplasowało się w zestawieniu magazynu "Billboard" Mainstream Top 40 (Pop Songs), jak również z wyróżnionej nagrodą Grammy ballady „Say Something”, nagranej z gościnnym udziałem wokalistki pop Christiny Aguilery. „Say Something” spotkał się z pozytywnym odbiorem krytyki, zajął też miejsca 4. i 1. w notowaniach "Billboard" Hot 100 oraz Canadian Hot 100 oraz gościł na listach przebojów dookoła świata. Piosenki „This Is the New Year” oraz „Rockstar” zostały także wykorzystane w serialu telewizyjnym "Glee" oraz wykonane przez jego bohaterów. Debiutancki album studyjny zespołu, "Is There Anybody Out There?", ukazał się na początku 2014 roku.
Pod koniec listopada 2019 roku premierę miał singel „Fall on Me”, nagrany przez A Great Big World we współpracy z Christiną Aguilerą.

</doc>
<doc id="3055850" url="https://pl.wikipedia.org/wiki?curid=3055850" title="Jan Buis">
Jan Buis

Jan Buis (ur. 15 lutego 1933 w Badhoevedorp) – holenderski kolarz szosowy, brązowy medalista szosowych mistrzostw świata.
Kariera.
Największy sukces w karierze Jan Buis osiągnął w 1956 roku, kiedy zdobył brązowy medal w wyścigu ze startu wspólnego amatorów podczas szosowych mistrzostw świata w Kopenhadze. W zawodach tych wyprzedzili go jedynie: jego rodak Frans Mahn oraz Belg Norbert Verougstraete. Był to jednak jedyny medal wywalczony przez Buisa na międzynarodowej imprezie tej rangi. Ponadto w tym samym roku wygrał między innymi kryterium w Mierlo i zajął drugie miejsce w Ronde van Midden-Nederland. Nigdy nie wystąpił na igrzyskach olimpijskich. Jako zawodowiec startował w 1959 roku.

</doc>
<doc id="3055851" url="https://pl.wikipedia.org/wiki?curid=3055851" title="Żansaja Äbdumälyk">
Żansaja Äbdumälyk



</doc>
<doc id="3055852" url="https://pl.wikipedia.org/wiki?curid=3055852" title="Diecezja Zaria">
Diecezja Zaria

Diecezja Zaria – diecezja rzymskokatolicka w Nigerii. Powstała w 2000.
Bibliografia.
Gcatholic

</doc>
<doc id="3055853" url="https://pl.wikipedia.org/wiki?curid=3055853" title="Is There Anybody Out There? (album A Great Big World)">
Is There Anybody Out There? (album A Great Big World)

Is There Anybody Out There? – pierwszy album studyjny amerykańskiego zespołu popowego A Great Big World. Jest to debiutanckie wydawnictwo studyjne grupy, a drugie w ogóle po EP-ce "A Great Big World" z 2012 roku. Album został wydany 21 stycznia 2014 roku nakładem wytwórni Epic Records. Zawiera trzynaście utworów, w tym duet z piosenkarką muzyki pop Christiną Aguilerą.

</doc>
<doc id="3055854" url="https://pl.wikipedia.org/wiki?curid=3055854" title="Kajrat Mami">
Kajrat Mami



</doc>
<doc id="3055855" url="https://pl.wikipedia.org/wiki?curid=3055855" title="Diecezja Sokoto">
Diecezja Sokoto

Diecezja Sokoto – diecezja rzymskokatolicka w Nigerii. Powstała w 1953 jako prefektura apostolska. Diecezja od 1964.

</doc>
<doc id="3055856" url="https://pl.wikipedia.org/wiki?curid=3055856" title="Demkowce (rejon trościaniecki)">
Demkowce (rejon trościaniecki)



</doc>
<doc id="3055858" url="https://pl.wikipedia.org/wiki?curid=3055858" title="Diecezja Minna">
Diecezja Minna

Diecezja Minna – diecezja rzymskokatolicka w Nigerii. Powstała w 1964 jako prefektura apostolska. Diecezja od 1973.
Bibliografia.
Gcatholic

</doc>
<doc id="3055859" url="https://pl.wikipedia.org/wiki?curid=3055859" title="Szipka (miasto)">
Szipka (miasto)

Szipka (bułg. "Шипка") – miasto w południowo-środkowej Bułgarii, w obwodzie Stara Zagora, w gminie Kazanłyk. Według danych Narodowego Instytutu Statystycznego, 31 grudnia 2014 roku miasto liczyło 1282 mieszkańców.
Położenie.
Miasteczko położone jest u podnóża Starej Płaniny. Niedaleko miejscowości o tej samej nazwie znajduje się szczyt górski Szipka i przełęcz Szipka.
Historia.
Szipka istniała od XI w p.n.e., kiedy ówczesne ziemie zamieszkiwali Trakowie. Uważa się, że w okresie między VI-II w p.n.e. znacznie rozkwitała kultura tracka. W I w n.e. ziemie zamieszkiwane przed Traków zostały włączone do granic Cesarstwa rzymskiego. Kiedy w 1396 roku Bułgarię opanowało Imperium osmańskie, osada Szipka została rozbudowana celu ochronnym i kontrolującym pobliską przełęcz. Na szczycie Szipka stoczona została jedna z najważniejszych bitew Bułgarii o niepodległość z Imperium osmańskim. Cerkiew Narodzenia Pańskiego w Szipce powstała w celu upamiętnienia żołnierzy bułgarskich i rosyjskich zaginionych w trakcie wojny rosyjsko-tureckiej. W trakcie wojen bałkańskich w 1912 roku do legionu Macedońsko-Adrianopolskiego wstąpiło trzech mieszkańców.
Zabytki.
Do rejestru zabytków włączono:

</doc>
<doc id="3055863" url="https://pl.wikipedia.org/wiki?curid=3055863" title="Nurłan Nigmatulin">
Nurłan Nigmatulin



</doc>
<doc id="3055865" url="https://pl.wikipedia.org/wiki?curid=3055865" title="Norbert Verougstraete">
Norbert Verougstraete

Norbert Verougstraete (ur. 16 grudnia 1934 w Kortrijk, zm. 17 lutego 2016) – belgijski kolarz szosowy, srebrny medalista szosowych mistrzostw świata.
Kariera.
Największy sukces w karierze Norbert Verougstraete osiągnął w 1956 roku, kiedy zdobył brązowy medal w wyścigu ze startu wspólnego amatorów podczas szosowych mistrzostw świata w Kopenhadze. W zawodach tych wyprzedził go jedynie Holender Frans Mahn, a trzecie miejsce zajął kolejny reprezentant Holandii - Jan Buis. Był to jednak jedyny medal wywalczony przez Verougstraete na międzynarodowej imprezie tej rangi. Ponadto wygrał między innymi Bruksela-Liège w 1957 roku, w 1954 roku był drugi w Manx International, a w 1957 roku zajął trzecie miejsce we francuskim Tour du Sud-Est. W 1956 roku wystąpił na igrzyskach olimpijskich w Melbourne, gdzie był siódmy w wyścigu drużynowym, a indywidualnie zajął 23. miejsce. Nigdy nie podpisał zawodowego kontraktu.

</doc>
<doc id="3055866" url="https://pl.wikipedia.org/wiki?curid=3055866" title="Krieg (album KMFDM)">
Krieg (album KMFDM)

Krieg – trzeci remix album niemieckiego zespołu industrialnego KMFDM, wydany 5 stycznia 2010 roku. Zawiera zremiksowane utwory z wydanego rok wcześniej szesnastego albumu studyjnego "Blitz". Został dobrze oceniony przez min. Sputnikusic.

</doc>
<doc id="3055873" url="https://pl.wikipedia.org/wiki?curid=3055873" title="Gliophorus laetus">
Gliophorus laetus



</doc>
<doc id="3055874" url="https://pl.wikipedia.org/wiki?curid=3055874" title="Diecezja Kano">
Diecezja Kano

Diecezja Kano – diecezja rzymskokatolicka w Nigerii. Powstała w 1991 jako misja sui iuris. Promowana w 1995 do rangi wiukariatu apostolskiego a w 1999- do rangi diecezji.

</doc>
<doc id="3055875" url="https://pl.wikipedia.org/wiki?curid=3055875" title="Bramki logiczne">
Bramki logiczne



</doc>
<doc id="3055876" url="https://pl.wikipedia.org/wiki?curid=3055876" title="Diecezja Kafanchan">
Diecezja Kafanchan

Diecezja Kafanchan – diecezja rzymskokatolicka w Nigerii. Powstała w 1995.

</doc>
<doc id="3055877" url="https://pl.wikipedia.org/wiki?curid=3055877" title="J.C.V.D.">
J.C.V.D.

J.C.V.D. (ang. "JCVD") – belgijsko-luksembursko-francuska komedia sensacyjna z 2008 wyreżyserowany przez Mabrouka El Mechri, francuskiego reżysera pochodzenia tunezyjskiego. Główna rolę w filmie zagrał belgijski aktor Jean-Claude Van Damme.
Opis fabuły.
Akcja filmu rozgrywa się w Hollywood. Sława gwiazdora kina akcji JCVD przemija. Aktor przeżywa serię niepowodzeń w życiu zawodowym i osobistym. Postanawia wrócić do rodzinnej Belgii. Tymczasem jego prawnik żąda uregulowania zaległego honorarium. JCVD musi zdobyć pieniądze.
Obsada.
i inni

</doc>
<doc id="3055879" url="https://pl.wikipedia.org/wiki?curid=3055879" title="Louis Liard">
Louis Liard

Louis Liard (ur. 22 sierpnia 1846 w Falaise, zm. 21 września 1917 w Paryżu) – francuski filozof, autor znanego podręcznika do logiki: "Cours de philosophie: Logique" (1884). Przekład polski ukazał się w 1886 roku, już dwa lata po wydaniu francuskim.
Życiorys.
Pierwsze nauki pobierał w rodzinnym Falaise. Potem przeniósł się do Paryża, gdzie skończył liceum. Rozprawę doktorską obronił z filozofii, potem uzyskał profesurę. Uczył w Poitiers i Bordeaux. W 1880 został rektorem Akademii w Caen ("Académie de Caen"), a potem rektorem Akademii w Paryżu ("Académie de Paris") (1902). Jednocześnie od 1884 do 1902, tj. przez prawie dwadzieścia lat, pracował w Ministerstwie Edukacji Publicznej nad reformą szkolnictwa wyższego. Od 1903 należał do Akademii Nauk Moralnych i Politycznych ("Académie des sciences morales et politiques") Instytutu Francji. Otrzymał krzyż wielki ("Grand Croix") Legii Honorowej.
W swoich pismach prezentował krytyczny idealizm pod wpływem Kanta, i . Do jego znaczniejszych publikacji zalicza się: "La Science positive et la Métaphysique" (1879), "L’Enseignement supérieur en France, 1789-1889" (2 tomy 1888-1894), "Descartes" (1911).

</doc>
<doc id="3055887" url="https://pl.wikipedia.org/wiki?curid=3055887" title="Zabawkarstwo ludowe">
Zabawkarstwo ludowe

 
Zabawkarstwo – dziedzina rękodzielnictwa zajmująca się wyrobem drewnianych zabawek. Zabawkarstwo nie stanowiło nigdy oddzielnego rzemiosła, a jedynie sposób dorabiania sobie przez chłopów i niekiedy całe rodziny w okresie zimowym kiedy było mniej prac na polu. Taka produkcja była z reguły seryjna, to znaczy wykonywana tak samo według ściśle określonych wzorów. Zabawki były sprzedawane na targach, jarmarkach i odpustach. 
Największym jarmarkiem zabawek ludowych jest krakowski Emaus odbywający się w okresie wielkanocnym.
Zabawkarstwo żywiecko-suskie.
Jest to rzemiosło ludowe polegające na ręcznym, chałupniczym wyrobie zabawek drewnianych, wykonywane na obszarze pomiędzy Żywcem a Suchą Beskidzką. Początki zabawkarstwa żywiecko-suskiego sięgają XIX wieku, co czyni ośrodek żywiecko-suski najstarszym ośrodkiem zabawkarskim w Polsce. Wyrób zabawek to zajęcie rodzinne, a do typowych wytwarzanych wzorów należą m.in. konie, ptaszki, zabawki z elementami ruchomymi (np. karuzelki). Do wyrobu zabawek często wykorzystuje się tradycyjne, proste narzędzia, jak nóż snycerski. Zabawki żywiecko-suskie są bogato zdobione i malowane, co podnosi ich atrakcyjność, a każdy twórca wypracował właściwy sobie wariant obróbki i dekorowania wyrobów. Zabawki ludowe można nabyć podczas jarmarków, imprez folklorystycznych i różnego typu wydarzeń związanych z dziedzictwem kulturowym. Dla samych zabawkarzy i mieszkańców regionu tradycje zabawkarskie stanowią powód do dumy, zjawisko wyróżniające ich region oraz ważny element lokalnej tożsamości.

</doc>
<doc id="3055888" url="https://pl.wikipedia.org/wiki?curid=3055888" title="Jan Nilsson">
Jan Nilsson



</doc>
<doc id="3055891" url="https://pl.wikipedia.org/wiki?curid=3055891" title="Joseph Barbanegre">
Joseph Barbanegre



</doc>
<doc id="3055892" url="https://pl.wikipedia.org/wiki?curid=3055892" title="Lino Grassi">
Lino Grassi

Lino Grassi (ur. 23 września 1931 w Cannuzzo di Cervia) – włoski kolarz szosowy, srebrny medalista szosowych mistrzostw świata.
Kariera.
Największy sukces w karierze Lino Grassi osiągnął w 1955 roku, kiedy zdobył srebrny medal w wyścigu ze startu wspólnego amatorów podczas szosowych mistrzostw świata we Frascati. W zawodach tych wyprzedził go jedynie jego rodak Sante Ranucci, a trzecie miejsce zajął kolejny Wloch - Dino Bruni. Był to jednak jedyny medal wywalczony przez Grassiego na międzynarodowej imprezie tej rangi. Ponadto wygrał między innymi włoski Coppa Sabatini oraz francuski GP Courrier Picard w 1956 roku. W 1957 roku zajął 28. miejsce w Giro d'Italia. Nigdy nie wystąpił na igrzyskach olimpijskich. Jako zawodowiec startował w latach 1955-1961.

</doc>
<doc id="3055894" url="https://pl.wikipedia.org/wiki?curid=3055894" title="Sohib Suwonkulow">
Sohib Suwonkulow

Sohib Suwonkulow (ur. 15 września 1988) – tadżycki piłkarz, grający w azerskim zespole Rəvan Baku. Występuje na pozycji obrońcy.
Kariera klubowa.
Suwonkulow zanim wyjechał do Azerbejdżanu, występował jedynie w klubach z rodzinnego kraju. Profesjonalną karierę rozpoczął w Wachsz Kurgonteppa, z którego na początku 2009 roku przeniósł się do Istiqlol Dushanbe. Latem 2013 roku został graczem zespołu Rəvan Baku.
Kariera reprezentacyjna.
W reprezentacji Tadżykistanu zadebiutował w 2007 roku
Sukcesy.
Istiqlol

</doc>
<doc id="3055895" url="https://pl.wikipedia.org/wiki?curid=3055895" title="Camarophyllus pratensis">
Camarophyllus pratensis



</doc>
<doc id="3055901" url="https://pl.wikipedia.org/wiki?curid=3055901" title="IAFEI World Congress">
IAFEI World Congress

IAFEI World Congress ("Światowy Kongres IAFEI") to doroczny kongres organizowany przez Stowarzyszenie IAFEI (International Association of Financial Executives Institutes). Gospodarzem wydarzenia, które trwa od dwóch do czterech dni i obejmuje uroczystą wieczorną galę, jest jedna z organizacji członkowskich IAFEI. Zazwyczaj kongres przeznaczony dla korporacyjnych dyrektorów finansowych z całego świata organizowany jest w połączeniu z krajową konferencją gospodarza. Pierwszy kongres odbył się w 1969 roku w Marbelli, w Hiszpanii. Od tej pory wydarzenie zorganizowano w 21 różnych krajach. W latach 1975 oraz 2009 konferencja nie odbyła się. 
Poprzednie wydarzenia.
"43. Światowy Kongres IAFEI" odbył się w połączeniu z "6. CFO Summit Emerging Markets &amp; CIS" w Warszawie w dniach 14-17 października 2013. Organizatorami w imieniu IAFEI byli "Stowarzyszenie Dyrektorów Finansowych Finexa" oraz „CFO Insight” (magazyn wydawany przez "Frankfurt Business Media", Frankfurt). "44. Światowy Kongres IAFEI" odbędzie się w dniach 15-17 października 2014 po raz czwarty w Manili na Filipinach. Organizatorem jest filipińskie Stowarzyszenie Dyrektorów Finansowych "FINEX".

</doc>
<doc id="3055909" url="https://pl.wikipedia.org/wiki?curid=3055909" title="Kulsan sa">
Kulsan sa

Kulsan sa (굴산사 Klasztor Urwistej Góry) – koreański klasztor, jeden klasztorów Dziewięciu górskich szkół sŏn.
Historia klasztoru.
Klasztor został wybudowany przez mistrza sŏn T'onghyo Pŏmila w roku 851 na górze Sagul. W tym klasztorze narodziła się szkoła sŏn - sagul.
Ta szkoła sŏn była najbardziej widoczna w okresie Koryŏ. Później przez dziewięć lat praktykował w nim mistrz sŏn Chinul, do 1182 roku. Jednak po zniszczeniu klasztoru, nie został on nigdy odbudowany. Przez długi okres nie przeprowadzano żadnych prac na terenie byłego klasztoru. W 1999 r. odnowiono stupę. Dopiero po przejściu tajfunu Ruso i towarzyszącej mu powodzi w 2002 r., w latach 2002-2004 dokonano inspekcji, przekonano się o historycznej doniosłości miejsca i w czerwcu 2003 roku awansowano je na Historyczne Miejsce nr 448.
Jednak za poważniejsze prace wykopaliskowe i badania naukowe zabrano się dopiero w 2010 r. Okazało się, że klasztor rozpościerał się na obszarze 31500 m kw. Odkopano dużą ilość pozostałości po klasztorze. Zidentyfikowano kilka budynków (m.in. Salę Dharmy i Salę Wykładów) oraz staw.

</doc>
<doc id="3055910" url="https://pl.wikipedia.org/wiki?curid=3055910" title="Stade Rue de Lenningen">
Stade Rue de Lenningen

Stade Rue de Lenningen – stadion piłkarski w Canach w Luksemburgu o pojemności 1000 widzów. Swoje mecze rozgrywa na nim drużyna Jeunesse Canach. Nazwa stadionu pochodzi od nazwy ulicy, na której się znajduje – Rue de Lenningen.

</doc>
<doc id="3055915" url="https://pl.wikipedia.org/wiki?curid=3055915" title="Aeropalinologia">
Aeropalinologia

Aeropalinologia – dział palinologii zajmujący się badaniem przemieszczania się pyłku i zarodników roślin niższych.

</doc>
<doc id="3055917" url="https://pl.wikipedia.org/wiki?curid=3055917" title="Peter Fatialofa">
Peter Fatialofa

Peter Fatialofa (ur. 26 kwietnia 1957 w Apii, zm. 6 listopada 2013 tamże) – samoański rugbysta występujący na pozycji w drużynach Ponsonby Rugby Club, Auckland oraz reprezentacji Samoa, następnie trener. Uczestnik Pucharów Świata w latach 1991 i 1995.
Kariera sportowa.
Karierę rozpoczął w klubie Grafton w wieku dziewiętnastu lat, w 1991 roku przeszedł do Ponsonby Rugby Club, w którym występował do roku 1995, ośmiokrotnie zdobywając "Gallaher Shield" – trofeum w rozgrywkach Auckland Rugby Football Union. Reprezentował także region Auckland, dla którego w ciągu ośmioletniej kariery rozpoczętej w 1984 roku rozegrał 71 spotkań, włączając w to zdobycie Ranfurly Shield.
Aspirował do występów dla "All Blacks", selekcjonerzy jednak mieli wątpliwości co do jego umiejętności w młynie. Z reprezentacją Samoa zagrał zatem w dwóch Pucharach Świata: w 1991 i 1995. W pierwszym z nich pełnił rolę kapitana i został wybrany do piętnastki turnieju, zaś Samoańczycy w debiucie na zawodach tej rangi sensacyjnie pokonali Walijczyków, przez co w Apii ogłoszono święto narodowe. Fundusze na ten wyjazd pochodziły ze zbiórek, które wraz z żoną organizował zarówno w Auckland, jak i na Samoa.
Po raz ostatni, trzydziesty czwarty, w kadrze zagrał przeciwko Fidżi 20 lipca 1996 roku mając wówczas 37 lat i 85 dni, dzięki czemu został najstarszym zawodnikiem, który wystąpił w testmeczu reprezentacji Samoa.
Kariera trenerska.
Wkrótce po zakończeniu kariery zawodniczej podjął się pracy trenera. Był szkoleniowcem East Tamaki RFC, King Country, a następnie asystentem selekcjonera kadry narodowej, a także trenerem formacji młyna między innymi podczas Pucharu Świata 2007. Tę samą rolę pełnił w 2008 roku podczas "tournée" Pacific Islanders.
Był również asystentem trenera kadry U-20 podczas zwycięskiego Junior World Rugby Trophy 2011.
Jako pierwszy trener w kwietniu 2013 roku poprowadził reprezentację seniorek do awansu na Puchar Świata w Rugby Kobiet 2014.

</doc>
<doc id="3055951" url="https://pl.wikipedia.org/wiki?curid=3055951" title="Plastochinony">
Plastochinony



</doc>
<doc id="3055956" url="https://pl.wikipedia.org/wiki?curid=3055956" title="Chuck Swindoll">
Chuck Swindoll

Charles Rozell "Chuck" Swindoll (ur. 18 października 1934) – amerykański pastor i teolog ewangelikalny, pisarz, pedagog oraz kaznodzieja radiowy. Jedna z najbardziej wpływowych postaci amerykańskiego protestantyzmu II połowy XX wieku. Założyciel organizacji "Insight for Living", nadającej programy radiowe z jego kazaniami w ponad 2000 stacji radiowych na całym świecie. Od roku 1998 starszy pastor kościoła Stonebriar Community Church we Frisco w Teksasie.
Wczesne lata.
Chuck Swindoll urodził się w 1934 roku w El Campo w stanie Teksas. Jest trzecim dzieckiem Earla i Lovell Swindoll. Uczęszczał do Charles H. Milby High School w Houston w Teksasie. Jako wybijający się uczeń został członkiem National Honor Society, organizacji zrzeszającej wyróżniających się w nauce i aktywnych społecznie uczniów szkół średnich.
W tym samym mieście podjął studia (na kierunku inżynieria mechaniczna), jednocześnie pracując zawodowo. Powołany do armii, służył w piechocie morskiej, najpierw w San Francisco, a następnie na Okinawie w Japonii. Tuż po zakończeniu służby wojskowej, w roku 1959, rozpoczął studia w seminarium teologicznym w Dallas (Dallas Theological Seminary). Ukończył je po czterech latach, z wyróżnieniem (magna cum laude).
W 1955 roku poślubił Cynthię, z którą ma czworo dzieci.
Kariera duchowna.
Chuck Swindoll został ordynowany w roku 1963 w Dallas, służąc następnie dwa lata pod kierownictwem znanego ewangelikalnego teologa i pastora J. Dwighta Pentecosta. Od roku 1965 piastował stanowisko pastora kolejno w: Waltham w Massachusetts (1965-1967), Irving w Teksasie (1967-1971) i Fullerton w Kalifornii (1971-1994). Obecnie, od 1998 roku, jest starszym pastorem Stonebriar Community Church we Frisco, kościoła którego jest współinicjatorem.
Swindoll jest założycielem "Insight for Living", organizacji chrześcijańskiej produkującej programy radiowe o tej samej nazwie, które emitowane są w chrześcijańskich i świeckich radiostacjach na całym świecie. Audycje z jego rozważaniami można usłyszeć obecnie w ponad 2000 radiostacji oraz na wielu stronach internetowych; tłumaczone są na kilkanaście różnych języków (w Polsce ich rozpowszechnianiem zajmuje się fundacja "IFL Polska"). Początki działalności radiowej Swindolla sięgają 1977 roku, gdy był pastorem First Evangelical Free Church w Fullerton w Kalifornii. Aktualnie siedzibą "Insight for Living" jest Plano w Teksasie.
W latach 1994-2001 był rektorem Dallas Theological Seminary. Obecnie pełni honorowy urząd kanclerza tej uczelni. Jest autorem ponad 90 książek, których treść jest owocem jego działalności naukowej i kaznodziejskiej. W uznaniu swoich osiągnięć, Swindoll był wielokrotnie uwzględniany na listach najbardziej wpływowych przywódców protestanckich Ameryki, publikowanych przez chrześcijańskie i świeckie media.
W 1998 roku Swindoll wspólnie z grupą przyjaciół zainicjował powstanie nowego kościoła na przedmieściach Dallas w Teksasie (Stonebriar Community Church). Początkowo gromadził on kilkuset członków. Ze względu na dynamiczny rozwój przeniesiono się do nowo wybudowanego ośrodka we Frisco, który w krótkim czasie również okazał się za mały. Obecnie kościół gromadzi na niedzielnych nabożeństwach kilka tysięcy wiernych. Wielu pastorów pomocniczych w tej wspólnocie to absolwenci Dallas Theological Seminary.
Choć przez lata Swindoll związany był z Ewangelicznym Wolnym Kościołem Ameryki, to jego obecny kościół nie ma żadnych powiązań denominacyjnych.

</doc>
<doc id="3055957" url="https://pl.wikipedia.org/wiki?curid=3055957" title="Boeing 767-200">
Boeing 767-200



</doc>
<doc id="3055958" url="https://pl.wikipedia.org/wiki?curid=3055958" title="Macierz plastydowa">
Macierz plastydowa



</doc>
<doc id="3055959" url="https://pl.wikipedia.org/wiki?curid=3055959" title="Boeing 767-300">
Boeing 767-300



</doc>
<doc id="3055960" url="https://pl.wikipedia.org/wiki?curid=3055960" title="Sławno (Jędrzejewo)">
Sławno (Jędrzejewo)

Sławno – przysiółek wsi Jędrzejewo w Polsce, położony w województwie kujawsko-pomorskim, w powiecie świeckim, w gminie Lniano. Wchodzi w skład sołectwa Jędrzejewo.
W latach 1975–1998 przysiółek administracyjnie należał do województwa bydgoskiego.

</doc>
<doc id="3055963" url="https://pl.wikipedia.org/wiki?curid=3055963" title="Haraguni Aimi">
Haraguni Aimi



</doc>
<doc id="3055964" url="https://pl.wikipedia.org/wiki?curid=3055964" title="Puchar Europy w narciarstwie alpejskim mężczyzn 2013/2014">
Puchar Europy w narciarstwie alpejskim mężczyzn 2013/2014

Puchar Europy w narciarstwie alpejskim mężczyzn w sezonie 2013/2014 był 43 edycją tego cyklu. Pierwsze zawody odbyły się 19 listopada 2013 roku w austriackim Reiteralm, a ostatnie rozegrane zostały 16 marca 2014 roku w andorskim Soldeu.
W poprzednim sezonie Puchar Europy wygrał Norweg Aleksander Aamodt Kilde, triumfując przy okazji w klasyfikacji supergiganta. W klasyfikacji zjazdu zwyciężył Szwajcar Ralph Weber w slalomie najlepszy był Brytyjczyk David Ryding, w gigancie Szwajcar Manuel Pleisch, a w klasyfikacji superkombinacji wygrał Francuz Victor Muffat Jeandet.
W tym sezonie triumfowali: Thomas Tumler ze Szwajcarii w klasyfikacji generalnej i klasyfikacji supergiganta, jego rodak Silvan Zurbriggen w klasyfikacji zjazdu, kolejny Szwajcar Daniel Yule wygrał klasyfikację slalomu, Słoweniec Žan Kranjec był najlepszy w klasyfikacji giganta, a Austriak Vincent Kriechmayr zwyciężył w klasyfikacji superkombinacji.

</doc>
<doc id="3055969" url="https://pl.wikipedia.org/wiki?curid=3055969" title="Alfons Bērziņš">
Alfons Bērziņš

Alfons Bērziņš (ur. 9 listopada 1916 w Rydze, zm. 16 grudnia 1987 tamże) – łotewski panczenista specjalizujący się w biegach długodystansowych, który w latach 1932-1942 odniósł największe sukcesy w tej dyscyplinie w historii łotewskiego sportu.
Kariera sportowa.
Zawody krajowe.
Karierę rozpoczął w 1932. W roku tym został młodzieżowym mistrzem Łotwy. Jego trenerami byli Alberts Rumba i Roberts Vithofs.
W latach 1935-1940 Alfons Bērziņš zdobywał tytuł mistrza Łotwy, a w 1941 i 1942 został mistrzem Łotewskiej SRR. W 1941 zajął też drugie miejsce na mistrzostwach Związku Radzieckiego.
Zawody międzynarodowe.
W międzynarodowych zawodach zadebiutował w 1936 udziałem w mistrzostwach świata, na których zajął 8. miejsce. W 1937 zajął w tych zawodach 9. pozycję. W 1938 był czwarty w MŚ i 12. w mistrzostwach Europy. W 1939 został srebrnym medalistą mistrzostw świata i zwycięzcą mistrzostw Europy. W 1940 został mistrzem świata.
Igrzyska olimpijskie.
Alfons Bērziņš startował na zimowych igrzyskach w 1936, na których brał udział w biegu na 500 m (14. miejsce z czasem 45,7), 1500 m (18. miejsce z czasem 2:25,8), 5000 m (18. miejsce z czasem 8:53,4) i 10.000 m (19. miejsce z czasem 18:22,5). Był najmłodszym łotewskim panczenistą, który wystąpił na tych igrzyskach i najmłodszym łotewskim panczenistą w ogóle.
Działalność pozasportowa i życie prywatne.
Alfons Bērziņš był absolwentem wydziału inżynierii Latvijas Universitāte.
Podczas II wojny światowej walczył przeciwko Związkowi Radzieckiemu, który zaanektował Łotwę. Po schwytaniu w 1942 zaczął walczyć dla armii niemieckiej. W 1945 został aresztowany przez Sowietów i zesłany na Syberię z wyrokiem 10 lat gułagu z powodu oskarżeń o bycie kolaborantem.
W 1955 wrócił na Łotwę i został trenerem. Jedna z jego podopiecznych, Lāsma Kauniste, została w 1969 mistrzynią świata.
Był żonaty z narciarką alpejską Mirdzą Martinsone.

</doc>
<doc id="3055970" url="https://pl.wikipedia.org/wiki?curid=3055970" title="Stefan Porębowicz">
Stefan Porębowicz

Stefan Porębowicz (ur. 14 grudnia 1904 we Lwowie, zm. 27 marca 1984 w Warszawie) – polski architekt, profesor Politechniki Gdańskiej i Politechniki Warszawskiej.
Życiorys.
Był synem Edwarda Porębowicza, profesora romanistyki na Uniwersytecie Jana Kazimierza oraz wziętego tłumacza. Jako nastolatek w listopadzie 1918 brał udział w obronie Lwowa, a następnie szerzej podczas wojny polsko-ukraińskiej.
Studiował na Politechnice Lwowskiej, wśród jego wykładowców był m.in. Władysław Derdacki. Od 1931 był adiunktem, a od 1940 asystentem w Katedrze Sztuki Użytkowej. W 1937 zastąpił Andrzeja Frydeckiego na stanowisku wiceprezesa lwowskiego oddziału SARP. Po wysiedleniu ze Lwowa osiadł w Gdańsku, gdzie został wykładowcą na tamtejszej Politechnice, kierował Zakładem Projektowania Budynków Służby Zdrowia, który został przekształcony w Katedrę Służby Zdrowia na Wydziale Architektury. W późniejszych latach przeniósł się do Warszawy i zawodowo związał się z Politechniką Warszawską.
Został pochowany na cmentarzu Powązkowskim w Warszawie (kwatera 233-2-3). Był żonaty z Anną Porębowicz (z domu Hornung, 1905-1988, doktor muzykologii), z którą miał córkę Ewę Porębowicz-Dörsmann (1935-2009, historyk sztuki).

</doc>
<doc id="3055971" url="https://pl.wikipedia.org/wiki?curid=3055971" title="Ceramid">
Ceramid



</doc>
<doc id="3055986" url="https://pl.wikipedia.org/wiki?curid=3055986" title="Ilana Karaszyk">
Ilana Karaszyk

Ilana Karaszyk, אילנה קרשיק (ur. 1 lipca 1938 w Polsce) – izraelska lekkoatletka, sprinterka i skoczkini w dal.
Podczas igrzysk olimpijskich w Rzymie (1960) odpadła w eliminacjach na 200 metrów z czasem 26,5 oraz w skoku w dal (5,08 i 28. miejsce).
Złota medalistka mistrzostw Izraela. 

</doc>
<doc id="3055993" url="https://pl.wikipedia.org/wiki?curid=3055993" title="Fred Schule">
Fred Schule



</doc>
<doc id="3056000" url="https://pl.wikipedia.org/wiki?curid=3056000" title="Bonfire (zespół muzyczny)">
Bonfire (zespół muzyczny)

Bonfire – niemiecka rockowa i heavymetalowa grupa muzyczna, założona w 1972 roku pod nazwą Cacumen. Od 1986 roku działa pod obecną nazwą. 2 września 2017 r. zespół po raz pierwszy wystąpił w Polsce na festiwalu Zgierz City of Power.
Historia.
Grupa powstała z inicjatywy Hansa Zillera w Ingolstadt 1972 roku pod nazwą Cacumen. Z tego okresu pochodzą dwa albumy studyjne. W 1986 zespół zmienił nazwę na Bonfire. Album "Don’t Touch the Light" stał się jednym z najlepiej sprzedających się debiutanckich albumów niemieckich zespołów hardrockowych. Następny album, wydany w 1987 roku "Fireworks", sprzedał się w ponad 250 000 egzemplarzy i utrzymywał się na niemieckich listach przebojów przez 30 tygodni. W trakcie prac nad trzecim albumem, "Point Blank", Hans Ziller opuścił zespół i założył własny projekt – EZ Livin'. W 1991 roku grupa nagrała album "Knock Out", który w porównaniu do wcześniejszych wydawnictw był bardziej melodyczny. Album ten sprzedał się w 60 tysiącach egzemplarzy. Rok później Ziller oraz wokalista Claus Lessmann powrócili do zespołu. Gdy muzycy ci uzyskali prawa do nazwy „Bonfire”, Michael Bormann i Angel Schleifer w 1997 roku opuścili zespół i założyli grupę o nazwie Charade; nagrała ona dwa albumy. Także w 1997 roku została wydana limitowana (w nakładzie 10000 egzemplarzy) edycja niemieckojęzycznego albumu "Freudenfeuer". W 2002 roku z powodów osobistych gitarzysta Chris Lausmann opuścił grupę.

</doc>
<doc id="3056008" url="https://pl.wikipedia.org/wiki?curid=3056008" title="Ostrava Open (ATP Tour)">
Ostrava Open (ATP Tour)

Ostrava Open – męski turniej tenisowy wchodzący w skład rozgrywek ATP Tour rozgrywany na nawierzchni dywanowej w hali w Ostrawie w latach 1994–1998.

</doc>
<doc id="3056010" url="https://pl.wikipedia.org/wiki?curid=3056010" title="Gare d’Oloron-Sainte-Marie">
Gare d’Oloron-Sainte-Marie

Gare d’Oloron-Sainte-Marie – stacja kolejowa w Oloron-Sainte-Marie, w departamencie Pireneje Atlantyckie, w regionie Nowa Akwitania, we Francji.
Jest stacją Société nationale des chemins de fer français (SNCF), obsługiwaną przez pociągi TER Aquitaine.

</doc>
<doc id="3056013" url="https://pl.wikipedia.org/wiki?curid=3056013" title="Europejska Nagroda Filmowa dla najlepszego wydawcy">
Europejska Nagroda Filmowa dla najlepszego wydawcy



</doc>
<doc id="3056019" url="https://pl.wikipedia.org/wiki?curid=3056019" title="Sudyłków">
Sudyłków

Sudyłków (ukr. "Судилків") – wieś na Ukrainie w rejonie szepetowskim obwodu chmielnickiego.
Znajduje się tu stacja kolejowa Sudyłków, położona na linii Kijów - Brześć.
Prywatna wieś szlachecka, położona w województwie wołyńskim, w 1739 roku należała do klucza Szepetówka Lubomirskich. Pod rozbiorami siedziba w powiecie zasławskim guberni wołyńskiej.
Zabytki.
Anna z Chodkiewiczów, matka Ksawerego oraz Mieczysława Pruszyńskich pisała o Sudyłkowie:

</doc>
<doc id="3056020" url="https://pl.wikipedia.org/wiki?curid=3056020" title="Podział administracyjny Wenezueli">
Podział administracyjny Wenezueli



</doc>
<doc id="3056023" url="https://pl.wikipedia.org/wiki?curid=3056023" title="Gare de Chaumont">
Gare de Chaumont

Gare de Chaumont – stacja kolejowa w Chaumont, w departamencie Górna Marna, w regionie Grand Est, we Francji.
Stacja została otwarta w 1857 przez Compagnie des chemins de fer de l'Est. Obecnie należy do Société nationale des chemins de fer français (SNCF), jest obsługiwana przez pociągi Intercités, TER Champagne-Ardenne i TER Bourgogne.

</doc>
<doc id="3056032" url="https://pl.wikipedia.org/wiki?curid=3056032" title="John Black Atkins">
John Black Atkins

John Black Atkins (ur. 5 listopada 1871, zm. 1954) − dziennikarz brytyjski, który pracował jako korespondent wojenny dla gazety Manchester Guardian w czasie wojny amerykańsko-hiszpańskiej, wojny grecko-tureckiej i drugiej wojny burskiej. 
Atkins był trzecim synem Jamesa Bucknella z Anerley. W roku 1889 ukończył szkołę średnią, a w 1896 otrzymał stopeń magistra w Pembroke College w Cambridge. Po ukończeniu studiów Atkins podjął pracę w "Manchester Guardian" i 23 kwietnia 1898 roku opuścił Anglię jako pierwszy specialny reporter gazety z zadaniem relacjonowania przebiegu wojny grecko-tureckiej 1897 roku.
Jako korespondent wojenny "Manchester Guardian" relacjonował również działania wojny amerykańsko-hiszpańskiej na Kubie i Portoryko. Atkins opisał Bitwa pod El Caney i towarzyszył armii generała Williama Shaftera podczas zdobywania Santiago de Cuba. Opisał natarcie na portorykańskie Wzgórza Asomante i przeprowadził wywiad z generałem Nelsonem Milesem.
Atkins był obecny w Afryce Południowej podczas drugiej wojny burskiej, gdzie towarzyszył mu inny korespondent brytyjski, Winston Churchill, (późniejszy premier rządu Zjednoczonego Królestwa), którego opisał jako „młodzieńca szczupłego, o lekko rudawych włosach, bladego, miłego i często spacerującego po pokładzie”. Po wojnie burskiej wydał książkę pt. "The Relief of Ladysmith". Gdy wrócił do Anglii awansował na stanowisko redaktora londyńskiego wydania gazety. W roku 1907 odszedł z "Manchester Guardian" i został zastępcą redaktora naczelnego tygodnika The Spectator. Pracował na tym stanowisku do roku 1926.
Był również autorem biografii Williama Howarda Russella.

</doc>
<doc id="3056036" url="https://pl.wikipedia.org/wiki?curid=3056036" title="Janina Błachut">
Janina Błachut

Janina Błachut (ur. 14 listopada 1951) – polska prawniczka, kryminolożka, profesor nauk prawnych, prodziekan ds. studiów prawniczych Wydziału Prawa i Administracji Uniwersytetu Jagiellońskiego w Krakowie w latach 2008–2016. Od 2012 członkini Rady Programowej Krajowej Szkoły Sądownictwa i Prokuratury oraz jej przewodnicząca w latach 2012–2016.
Działalność naukowa.
Studia prawnicze ukończyła na Wydziale Prawa i Administracji Uniwersytetu Jagiellońskiego w 1974. W latach 1974–1978 odbyła studia doktoranckie w Instytucie Nauk Prawnych PAN w Warszawie, czego następstwem było otrzymanie przezeń stopnia doktora w 1978. W 1988 uzyskała stopień naukowy doktor habilitowanej na podstawie dorobku naukowego oraz rozprawy pt.: "Sądowy wymiar kary wobec kobiet". Od 23 lipca 2008 profesor nauk prawnych na podstawie książki „Problemy związane z pomiarem przestępczości” (2007).
Jej zainteresowania badawcze obejmują: kryminologiczne metody pomiaru przestępczości, problemy związanie z pomiarem przestępczości i statystyki kryminalne, politykę kryminalną, przestępczość kobiet, wiktymologię.
Stypendystka Fundacji Alexandra von Humboldta, a także członkini Rady Funduszu im. Jana Kochanowskiego i Komitetu Nauk Prawnych Polskiej Akademii Nauk. Wielokrotnie nagradzana za prace na rzecz Uniwersytetu Jagiellońskiego.
Pracuje w Katedrze Kryminologii na Wydziale Prawa i Administracji Uniwersytetu Jagiellońskiego. Promotorka rozpraw doktorskich: Tomasza Kozioła (2008) Magdaleny Grzyb (2015) oraz Marii Moulin-Stożek (2015).
W 2022 poświęcono jej księgę pamiątkową „Polityka kryminalna: między teorią a praktyką”.
Działalność społeczna.
W latach 2008–2016 pełniła funkcję prodziekan WPiA UJ ds. studiów prawniczych. W okresie 2012–2016 była członkinią stałej Senackiej Komisji do spraw Nauczania, a także członkinią Kapituły Nagrody Pro Arte Docendi. W okresie 2016–2020 była członkinią Senatu UJ.
W latach 2007–2019 była przewodniczącą Rady Funduszu im. Jana Kochanowskiego, natomiast w okresie 2016–2019 kuratorem Towarzystwa Biblioteki Słuchaczów Prawa UJ, natomist w latach 2012–2016 członkini Komisji Dyscyplinarnej przy Radzie Głównej Ministra Nauki i Szkolnictwa Wyższego.
Od 2017 pełni funkcję członkini Rady Programowej Krajowej Szkoły Sądownictwa i Prokuratury. Od 2016 członkini Rady Naukowej czasopisma „Prokuratura i Prawo", natomiast od 2017 czasopisma „Kwartalnik Krajowej Szkoły Sądownictwa i Prokuratury”. Sekretarz (2003–2009) i wiceprezeska (2009–2015) Polskiego Towarzystwa Kryminologicznego im. prof. Stanisława Batawii.

</doc>
<doc id="3056038" url="https://pl.wikipedia.org/wiki?curid=3056038" title="Frankowie Saliccy">
Frankowie Saliccy



</doc>
<doc id="3056039" url="https://pl.wikipedia.org/wiki?curid=3056039" title="Frankowie Rypuarscy">
Frankowie Rypuarscy



</doc>
<doc id="3056040" url="https://pl.wikipedia.org/wiki?curid=3056040" title="Don’t Touch the Light">
Don’t Touch the Light

Don't Touch the Light – pierwszy album niemieckiej grupy Bonfire po zmianie nazwy z Cacumen. Album został wydany w 1986 roku na LP i CD. W 2009 roku Toni Übler zremasterował album, a firma Yesterrock wznowiła go na CD i wzbogaciła o siedem utworów granych na żywo.

</doc>
<doc id="3056042" url="https://pl.wikipedia.org/wiki?curid=3056042" title="Parafia Podwyższenia Krzyża Świętego w Radawiu">
Parafia Podwyższenia Krzyża Świętego w Radawiu

Parafia Podwyższenia Krzyża Świętego – rzymskokatolicka parafia położona we wsi Radawie (gmina Zębowice). Parafia należy do dekanatu Dobrodzień w diecezji opolskiej.
Historia parafii.
Pierwsze informacje o parafii w Radawiu pochodzą z 1305 roku, kiedy to mieszkańcy składali dziesięcinę na rzecz biskupstwa wrocławskiego. Pierwszym duchownym pracującym w parafii jest ks. Sylwius, który w 1411 roku zbudował kaplicę na miejscu dzisiejszego kościoła parafialnego. Po zakończeniu wojny trzydziestoletniej liczba ludności w Radawiu drastycznie zmalała co spowodowało zlikwidowanie parafii i od 1633 roku istniejący kościół staje się kościołem filialnym parafii w Zębowicach. Taki stan trwa do 1945 roku. Po zakończeniu II wojny światowej ponownie zostaje ustanowiona w Radawiu parafia, a jej pierwszym proboszczem zostaje ksiądz Leon Kara. Kolejny proboszcz, ks. Jan Różalski, pracował w parafii przez 8 miesięcy. Po jego wyjeździe do Niemiec zarządcą w parafii mianowany zostaje ks. Gustaw Łysik. W 1958 roku proboszczem zostaje ks. Wiktor Pokora, który w 1961 roku, naprzeciw kościoła, buduje figurę MB Fatimskiej.
Obecnie proboszczem jest ks. Henryk Czupała.
Liczebność i zasięg parafii.
Parafię zamieszkuje 820 parafian, zasięgiem duszpasterskim obejmuje ona miejscowości:

</doc>
<doc id="3056043" url="https://pl.wikipedia.org/wiki?curid=3056043" title="Łuszczka jaglicza">
Łuszczka jaglicza

Łuszczka jaglicza – zmętnienie i unaczynienie górnej części rogówki, które występuje w rozwiniętej jaglicy. Objawia się białą błonką pokrywającą od góry rogówkę i zawierającą liczne wrastające w nią naczynia krwionośne.

</doc>
<doc id="3056045" url="https://pl.wikipedia.org/wiki?curid=3056045" title="Gare de Castelsarrasin">
Gare de Castelsarrasin

Gare de Castelsarrasin – stacja kolejowa w Castelsarrasin, w departamencie Tarn i Garonna, w regionie Oksytania, we Francji. Znajduje się na linii Bordeaux – Sète oraz Castelsarrasin – Beaumont-de-Lomagne.
Stacja jest obsługiwana przez pociągi TER Midi-Pyrénées (linia z Agen do Tuluzy) oraz Intercités między Bordeaux i Tuluzą.

</doc>
<doc id="3056046" url="https://pl.wikipedia.org/wiki?curid=3056046" title="Jan z Walii">
Jan z Walii

Jan z Walii, Johannes Galensis OFM (ur. w XIII w. w Walii, zm. w 1285 w Paryżu) − walijski franciszkanin, teolog i filozof.
Życiorys.
Jan z Walii urodził się między 1210 a 1230. Po wstąpieniu do franciszkanów studiował na Uniwersytecie Oksfordzkim. W 1260 zdobył doktorat. Studiował również prawo kanoniczne. Do 1270 wykładał w Oksfordzie. Następnie przeniósł się do Paryża, gdzie był wykładowcą do swojej śmierci w 1285. W swoich dziełach cytował wielu autorów starożytnych.
Dzieła.
Pisał po łacinie. Do najważniejszych dzieł zalicza się:

</doc>
<doc id="3056058" url="https://pl.wikipedia.org/wiki?curid=3056058" title="Odwzorowanie pseudowalcowe">
Odwzorowanie pseudowalcowe

Odwzorowanie pseudowalcowe – odwzorowanie kartograficzne wyróżnione ze względu na obraz południków i równoleżników siatki w położeniu normalnym. W odwzorowaniu tym równoleżniki są liniami prostymi, równoległymi względem siebie, a południki – liniami krzywymi, symetrycznymi względem prostego południka środkowego.
Jednym z rodzajów odwzorowania pseudowalcowego jest odwzorowanie Mollweidego.

</doc>
<doc id="3056061" url="https://pl.wikipedia.org/wiki?curid=3056061" title="Johannes Galensis">
Johannes Galensis



</doc>
<doc id="3056069" url="https://pl.wikipedia.org/wiki?curid=3056069" title="Eero Aho">
Eero Aho

Eero-Matti Aho (ur. 26 stycznia 1968 w Oulu) – fiński aktor. Występuje w filmach, telewizji i teatrze. Jego żoną była fińska aktorka Tiina Lymi, a obecnie jest w związku z Vuokko Hovattą, która jest aktorką i piosenkarką.

</doc>
<doc id="3056079" url="https://pl.wikipedia.org/wiki?curid=3056079" title="Ulotna doskonałość">
Ulotna doskonałość

Ulotna doskonałość (wł. "Le perfezioni provvisorie") – powieść kryminalna włoskiego pisarza Gianrico Carofiglio, czwarta część cyklu z mecenasem Guido Guerrierim. Została wydana w 2010, a w Polsce ukazała się w 2012 w tłumaczeniu Joanny Wachowiak-Finlaison.
Treść.
W tej części mecenas Guerrieri prowadzi nietypową dla swej praktyki sprawę zaginionej na stacji kolejowej w Ostuni Manueli Ferrero, córki Rosarii i Antonia - bogatych właścicieli sklepów z wyposażeniem kuchni w Bari i okolicach. Klientów tych przekazuje mu kolega, adwokat Sabino Fornelli. Podczas rozwiązywania sprawy Guerrieri staje się bardziej prywatnym detektywem niż prawnikiem. Przesłuchuje osoby związane z zaginięciem Manueli, m.in. Anitę Salvemini (najlepszą przyjaciółkę zaginionej) i Caterinę Pontrendolfi, z którą przeżywa okupiony wątpliwościami etycznymi romans podczas służbowej podróży do Rzymu. Wiele opisanych scen związanych jest z restauracją gejowską "Chelsea Hotel N°2" w Bari, prowadzoną przez Nadię, ex-prostytutkę i przyjaciółkę Guerrieriego. 
Podczas śledztwa wypływają sprawy handlu narkotykami, zwłaszcza drobnej dilerki wśród młodzieży. Czytelnik zapoznany zostaje ze szczegółami z przeszłości Guerrieriego (zwłaszcza okresu edukacji prawniczej), a także Nadii. W tej części mecenas urzęduje po raz pierwszy w nowej kancelarii na starym mieście w Bari. Zatrudnia też nowych współpracowników, w tym młodą mecenas Consuelo Favię z Peru.

</doc>
<doc id="3056080" url="https://pl.wikipedia.org/wiki?curid=3056080" title="Homeless">
Homeless

Homeless – piosenka brytyjskiej wokalistki Leony Lewis, z jej debiutanckiego albumu zatytułowanego „Spirit”, który został wydany 9 listopada 2007 roku. Utwór spotkał się z mieszanymi recenzjami. Niektórzy krytycy chwalili głos wokalistki, inni krytykowali samą kompozycję.
Kompozycja.
Utwór został napisany przez szwedzkiego autora tekstów Jörgena Elofssona, a za jego produkcję odpowiedzialny był Steve Mac. Jest to rythm and blusowa ballada trwająca trzy minuty i 50 sekund. Utwór został skomponowany w tonacji h-moll o 68 uderzeniach na minutę. Instrumentalizację zapewnia pianino oraz gitara, a skala głosu Lewis obejmuje prawie dwie oktawy. Tekst piosenki traktuje o czekaniu piosenkarki na powrót swojego ukochanego do domu, gdzie go oczekuje, gdyż bez niego czuje się bezdomna. Otwierające słowa brzmią: „Czekam tutaj na ciebie, byś zadzwonił / dla ciebie, abyś mi powiedział, że to wszystko jest wielkim błędem”. Nick Levine z Digital Spy opisał słowa piosenki: „W tym chłodzie idę bez celu, czując bezradność” jako „objazd życia w rozpaczy i nędzy”.
Przyjęcie.
Utwór spotkał się z mieszanym odbiorem krytyków muzycznych. Matt O’Leary z Virgin Media pochwalił „Homeless”, jak również „I Will Be”, napisał, że gdy nacisk kładzie się wyłącznie na wokalu piosenkarza, bez zbyt wielu „błyszczących pułapek produkcyjnych”, jej „unikatowość może zabłysnąć”. Natomiast Nick Levine z Digital Spy był krytyczny wobec „Homeless”, w ogóle, ale chwalił niektóre jego elementy kompozycyjne. Mimo iż myślał, że piosenka jest „niemal nieznośnie ponura”, Levine pochwalił długą frazę, którą Lewis podtrzymuje w refrenie i napisał, że 12 sekund „eeeeeeyeeaayaaaaay”, rozpoczynające crescendo w „Homeless” jest jedną z najbardziej olśniewających chwil pop roku”.
Tract lista.
3. „Homeless” – 3:50
3. „Homeless” (2008 version) – 3:50
14. „Homeless” – 4:09

</doc>
<doc id="3056081" url="https://pl.wikipedia.org/wiki?curid=3056081" title="Salah Dżadid">
Salah Dżadid

Salah Dżadid (, ur. 1924, 1926 lub 1930 w Duwair Babda, zm. 19 sierpnia 1993 w Damaszku) − syryjski wojskowy i polityk związany z Partią Baas.
Jeden z twórców utworzonego w 1960 Komitetu Wojskowego Partii Baas, współorganizował zamach stanu w Syrii trzy lata później, po którym rozpoczęły się trwające nadal rządy tej partii w kraju. Trzy lata później przeprowadził wspólnie z Hafizem al-Asadem kolejny przewrót, po którym stał się najpotężniejszą postacią w Syrii. Nigdy nie obejmując stanowiska państwowego, w ciągu kolejnych dwóch lat rządził autorytarnie i realizował radykalny program społeczny i gospodarczy oparty na socjalizmie arabskim. Rozpoczął industrializację Syrii i budowę tamy na Eufracie, kontynuował reformę rolną, działał na rzecz likwidacji społecznych nierówności oraz pełnego równouprawnienia mniejszości religijnych. Poddał kontroli państwowej system oświaty, zakładał pod egidą partii Baas stowarzyszenia studenckie i zawodowe. W polityce zagranicznej oparł się na sojuszu z ZSRR, wspierał partyzantkę palestyńską i dążył do "wojny ludowej" Arabów z Izraelem.
Stopniowo tracił wpływy po przegranej przez Arabów wojnie sześciodniowej. Jego kontrola nad syryjskim oddziałem partii Baas okazała się niewystarczająca, by zrównoważyć wpływy rosnącego w siłę dzięki poparciu wojska ministra obrony Hafiza al-Asada. Ostatecznie obalony w kolejnym zamachu stanu w 1970, został przez al-Asada aresztowany i spędził resztę życia w więzieniu. Część zainicjowanych przez niego reform w Syrii została odwołana w ramach Ruchu Korygującego.
Życiorys.
Młodość i wczesna działalność.
Pochodził z rodziny alawickiej, z jednej z czterech alawickich konfederacji rodowo-plemiennych - Haddadinów. Jego dziad był jednym z jej przywódców, zaś ojciec - młodszym szejkiem w tejże konfederacji. Za francuskich rządów mandatowych w Syrii został mianowany zarządcą dystryktu (ar. "mantika") Banijas.
Ukończył studia w Akademii Wojskowej w Hims. Należał do Syryjskiej Partii Socjal-Nacjonalistycznej. W latach 50., będąc porucznikiem, znalazł się w konflikcie ze swoim bezpośrednim zwierzchnikiem i zwrócił się o pomoc do służącego w wywiadzie wojskowym Mustafy Hamduna. Hamdun nie tylko doprowadził do korzystnego dla Dżadida rozstrzygnięcia sporu, ale i doprowadził do przyłączenia się przez niego do partii Baas, gdyż w kontakcie z Akramem al-Hauranim zajmował się już wcześniej wyszukiwaniem zdolnych wojskowych i pozyskiwaniem ich dla organizacji.
Po rewolucji w Egipcie, po której władzę przejęli Wolni Oficerowie z Gamalem Abdel Naserem na czele, zaczął sympatyzować z naseryzmem. Poparł utworzenie Zjednoczonej Republiki Arabskiej.
Działalność w Wojskowym Komitecie Partii Baas.
Po powstaniu Zjednoczonej Republiki Arabskiej, podobnie jak wielu innych oficerów syryjskich, został skierowany do służby w Egipcie. W 1960, stacjonując w Kairze w stopniu majora, wszedł w skład zakonspirowanego Komitetu Wojskowego Partii Baas, utworzonego rok wcześniej przez Muhammada Umrana, Mazjada Hunajdiego, Baszira Sadika i Abd al-Ghaniego Ajjasza. Wzorem dla organizacji byli egipscy Wolni Oficerowie. W 1960 większość założycieli komitetu została przesunięta do korpusu dyplomatycznego, toteż Umran na ich miejsce dokooptował do struktury Dżadida, Hafiza al-Asada, Ahmada al-Mira, Abd al-Karima al-Dżundiego, Usmana Kanana oraz Munira al-Dżirudiego. Jeszcze w tym samym roku uformował się trzon komitetu, który tworzyli Umrad, Dżadid, al-Asad, al-Dżundi i al-Mir. Do 1962 organizacji przewodził Umran, następnie Dżadid. W tej grupie trzej pierwsi byli alawitami, zaś dwa ostatni - ismailitami. Już w okresie działania w Komitecie Wojskowym Salah Dżadid był bardziej radykalny w swoich lewicowych poglądach, niż pozostali jego członkowie.
Początkowo komitet nie stawiał sobie za cel przejęcia władzy w Syrii. Oficerowie pragnęli jedynie odbudowy zlikwidowanej partii Baas, poprawy sytuacji i zwiększenia wpływów grup religijnych, z których się wywodzili. Zamierzali również działać na rzecz przeprowadzenia w Zjednoczonej Republiki Arabskiej rewolucji w duchu baasistowskim. Komitet prowadził swoją działalność w ścisłej tajemnicy: jego członkowie spotykali się na prywatnych kwaterach lub poza Kairem. Upowszechniali również ideologię partii Baas wśród wojskowych i starali się utrzymywać kontakty z dawnymi cywilnymi działaczami organizacji.
W 1960, gdy unia z Egiptem stawała się w Syrii coraz bardziej niepopularna, za sprawą działalności zarządzającego nią z ramienia prezydenta Nasera marszałka Abd al-Hakima Amira oraz kierującego wywiadem pułkownika Abd al-Hamida as-Sarradża, oficerowie zrzeszeni w Komitecie Wojskowym zwrócili się do swoich przełożonych z prośbą o zgodę na powrót do Syrii. Nie uzyskawszy jej, próbowali uzyskać zezwolenie od samego Nasera, zwracając się do niego za pośrednictwem niektórych dawnych członków organizacji Wolnych Oficerów. Naser był już jednak wtedy przekonany, że najważniejszym zagrożeniem dla unii egipsko-syryjskiej są działacze partii Baas i nie wyraził zgody. Dżadid, al-Asad oraz Umran zaczęli nielegalnie odbudowywać struktury partyjne, pozyskując do nich dawnych baasistów - zarówno wojskowych, jak i cywilów. Nie informowano ich jednak o istnieniu Komitetu Wojskowego. Większość członków tak utworzonej siatki wywodziła się z ubogich środowisk wiejskich, często z mniejszości religijnych. W 1960 Dżadid uczestniczył w kongresie partii Baas w Bejrucie.
W Syrii w latach 1961-1963.
We wrześniu 1961 zamach stanu podpułkownika Abd al-Karima an-Nahlawiego doprowadził do zerwania unii syryjsko-egipskiej. Po upadku Zjednoczonej Republiki Arabskiej syryjscy oficerowie stacjonujący w Kairze, w tym członkowie komitetu, musieli wrócić do kraju, gdzie skierowano ich do służby cywilnej na niskich stanowiskach biurowych w ministerstwach. Dżadid, Umran, al-Asad, al-Mir i al-Dżundi przystąpili do odtwarzania i rozbudowywania zapoczątkowanej w 1960 organizacji wojskowych. Ich celem stało się obalenie rządu i ponowne nawiązanie kontaktów z naserowskim Egiptem. Liczyli, iż po udanym zamachu stanu w Syrii będą mogli przystąpić do negocjacji z Naserem i odbudować Zjednoczoną Republikę Arabską na innych, bardziej równorzędnych dla obydwu krajów zasadach. Uznali jednak, że są za słabi, by wystąpić samodzielnie i zaczęli poszukiwać poparcia wśród wyższych oficerów znanych z sympatii dla naseryzmu, niezwiązanych za to wcześniej z partią Baas. Uzyskali je, jednak okazało się, że oficerowie ci nie chcą podejmować negocjacji z Naserem, a jedynie odbudować unię egipsko-syryjską bez jakichkolwiek zmian.
Między 28 marca a 2 kwietnia 1962 wojskowi zwolennicy Nasera usiłowali przejąć władzę w Syrii. Dżadid, al-Asad i Umran początkowo przyłączyli się do puczu, jednak przekonawszy się, że jego cele różniły się od ich własnej wizji przemian w kraju, wycofali się z niego. Przez resztę r. 1962 kontynuowali nielegalną agitację wśród wojskowych. Ponownie zaczęli także poszukiwać poparcia wśród oficerów wyższych stopniem. W końcu 1962 do ich spisku dołączyli płk Zijad al-Hariri, płk Muhammad as-Sufi oraz płk Raszid al-Kutajni. W tym czasie relacje wojskowych z cywilnym przywództwem partii Baas były skomplikowane. Konspiratorzy nie mogli jednak całkowicie odciąć się od niego; jego poparcie było im potrzebne dla celów propagandowych. Z kolei przywódca partii Baas Michel Aflak zdawał sobie sprawę, że jedynie przy udziale armii jego organizacja będzie mogła wrócić do władzy. Wiosną 1962 Michel Aflak zgodził się, by Komitet Wojskowy przeprowadził zamach stanu. Nie ustalono, kto po sukcesie przewrotu obejmie władzę w kraju; zgodzono się jedynie, że Syria pozostanie krajem niepodległym, nie będą podejmowane rozmowy z Naserem o nowej unii.
Zamach stanu w Syrii w 1963 i jego konsekwencje.
Przeprowadzony przy udziale irackiej gałęzi partii Baas zamach stanu w tym kraju w lutym 1963 skłonił Dżadida, al-Asada i Umrana do przyspieszenia przygotowań do przewrotu w Syrii, mimo ostrzeżeń Aflaka, który był zdania, że kierowana przez nich organizacja wojskowa jest za słaba. Chociaż przygotowania do zamachu zostały wykryte przez wywiad wojskowy, przeprowadzony w nocy z 7 na 8 marca przewrót zakończył się sukcesem. W czasie jego trwania Dżadid osobiście zajął siedzibę sekcji sztabu generalnego ds. oficerów; następnie sam został jej kierownikiem. Wysokie stanowiska w armii objęli również inni członkowie Komitet Wojskowego.
Dzięki objęciu kierownictwa nad sekcją ds. oficerów Dżadid mógł usuwać z armii oficerów wrogich zamachowi stanu, a przywracać do niej sympatyków partii Baas. Nie wszedł przy tym do Narodowej Rady Rewolucyjnego Dowództwa. Wojskowi, chcąc stworzyć pozory dzielenia się władzą z cywilnymi politykami, dopuścili do niej nie tylko trzech cywilnych przywódców partii Baas (Michela Aflaka, Salaha ad-Dina al-Bitara oraz Mansura al-Atrasza), ale i przedstawicieli naserystów. W rzeczywistości głównym ośrodkiem władzy był Komitet Wojskowy, którego członkowie wspólnie i w sekrecie podejmowali najważniejsze decyzje. Z uwagi na młody wiek i zbyt niskie stopnie wojskowe nie starali się o przejęcie najważniejszych stanowisk państwowych. Doprowadzili natomiast do objęcia stanowiska ministra spraw wewnętrznych przez gen. Amina al-Hafiza, który sympatyzował z ich programem jeszcze w 1960; zachowali przy tym istotny wpływ na jego działania.
Między 28 kwietnia a 2 maja 1963 gen. al-Hafiz w porozumieniu z Komitetem Wojskowym usunął z armii zwolenników Nasera. Salah Dżadid wycofał się już wtedy ze swoich dawnych prounijnych poglądów, dostrzegając, że w razie ponownego porozumienia z prezydentem Egiptu nie będzie mógł utrzymać wpływu na władzę w Syrii.
W proteście przeciwko czystkom w wojsku dymisję złożyli ministrowie-naseryści, szef sztabu Raszid al-Kutajni oraz minister obrony Muhammad as-Sufi. W Damaszku i Aleppo doszło do wystąpień i protestów ulicznych naserystów. Członkowie Komitetu Wojskowego wezwali al-Hafiza, by zaprowadził w kraju porządek. Generał krwawo stłumił zamieszki, a następnie usunął zwolenników Nasera ze wszystkich stanowisk państwowych, wprowadzając na ich miejsce zwolenników rządu. 18 lipca 1963 naseryści pod dowództwem pułkownika Dżasima Alwana podjęli ostatnią próbę przejęcia władzy. Również tym razem al-Hafiz osobiście stłumił próbę przewrotu. Komitet Wojskowy zainspirował następnie usunięcie z armii oficerów niezaangażowanych w politykę, w tym gen. Zijjada al-Harirego, szefa sztabu. Równocześnie rządzący Syrią wojskowi rozpoczęli wdrażanie lewicowych reform społecznych. Znacjonalizowali banki i najważniejsze zakłady przemysłowe, na nowo przystąpili do reformy rolnej.
W październiku 1963 Dżadid wszedł do naczelnych władz partii Baas jako zastępca sekretarza generalnego jej Przywództwa Regionalnego w Syrii. Wkrótce potem otrzymał awans na generała majora, zaś w listopadzie 1963 został szefem sztabu armii syryjskiej.
W kwietniu 1964 w Komitecie Wojskowym doszło do poważnego sporu po tym, gdy gen. al-Hafiz stłumił powstanie w Hamie, zorganizowane przez przeciwników reform społecznych. Dżadid uważał, że w obronie reform działania al-Hafiza były uzasadnione, poparł go al-Asad, podczas gdy Umran sprzeciwiał się represjom i był zdania, że organizatorzy powstania mogli zostać pokojowo przekonani co do trafności polityki rządu. Konflikt między twórcami Komitetu Wojskowego zakończył się porażką Umrana, który został wykluczony ze ścisłej elity władzy. Równocześnie jeszcze wzrosła realna władza Dżadida, który kontrolował armię za pośrednictwem współpracującego z nim al-Asada, zaś latem 1965 doprowadził do objęcia stanowisk premiera i ministra obrony przez lojalnych wobec siebie Jusufa Zu'ajjina (również wywodzącego się z lewicowego skrzydła partii Baas) oraz Hamada Ubajda.
Nieoczekiwanie w 1965 wewnętrznego przewrotu dokonał gen. al-Hafiz, rozgoryczony z powodu faktu, iż mimo pełnionych stanowisk i bycia postrzeganym na arenie międzynarodowej jako przywódca Syrii, w rzeczywistości miał nader ograniczony wpływ na sytuację w kraju i musiał konsultować każdą decyzję z Komitetem Wojskowym. 1 września 1965 al-Hafiz stanął na czele pięcioosobowej Rady Prezydenckiej. Dżadid stracił stanowisko szefa sztabu.
Zamachu stanu w 1966. Faktyczne rządy w Syrii.
Wzmocnienie lewicowego kursu rządu. Reformy społeczne.
Od początku 1966 Dżadid i al-Asad przygotowywali kolejny przewrót. Przystąpili do działania, gdy 21 lutego 1966 minister obrony, Muhammad Umran (przywrócony do elity władzy przez al-Hafiza) usunął z kluczowych stanowisk w armii trzech bliskich współpracowników Dżadida. Sam zamach stanu miał miejsce dwa dni później. Dżadid, który przewodził przewrotowi, nie objął po nim żadnego stanowiska rządowego . Pozostawał zastępcą sekretarza generalnego regionalnego kierownictwa partii Baas, ale objął faktyczną władzę w państwie lub według innego autora dzielił ją z Hafizem al-Asadem, mianowanym ministrem obrony. W czasie zamachu stanu miały miejsce masowe aresztowania sympatyków umiarkowanej frakcji partii, w tym jej założycieli: Michela Aflaka i Salah ad-Dina al-Bitara. Zakończyło to proces kolejnej wymiany elit w państwie. Na miejsce wykształconych inteligentów, urodzonych w miastach, przyszli politycy i wojskowi pochodzenia chłopskiego, wywodzący się z mniejszości wyznaniowych, wyznający poglądy radykalnie lewicowe.
Dżadid rzadko występował publicznie, spędzał większość czasu w swoim biurze. Nie dążył do osobistego wzbogacenia się, będąc najpotężniejszym człowiekiem w Syrii żył bardzo skromnie. Nadal reprezentował radykalnie lewicowe poglądy i otoczył się politykami o podobnych przekonaniach. Dzięki jego poparciu Jusuf Zu'ajjin ponownie uzyskał tekę premiera, prezydentem został Nur ad-Din al-Atasi, ministrem spraw zagranicznych został Ibrahim Machus, szefem sztabu - Ahmad Suwajdani. Istotne dla planowanych reform społecznych teki ministrów pracy oraz reformy agrarnej objęli Muhammad Rabah at-Tawil oraz Abd al-Karim al-Dżundi. Dżadid stopniowo usuwał z aparatu państwowego osoby powiązane z warstwą miejskich notabli, którzy dominowali w życiu politycznym Syrii w pierwszych latach po uzyskaniu przez kraj niepodległości. Podjął również zdecydowaną walkę z korupcją i obniżył płace najwyższych urzędników.
Dżadid zmierzał do utworzenia w kraju systemu autorytarnego zdominowanego przez partię Baas i organizującego społeczeństwo wokół hasła "Jedność, wolność, socjalizm". Tworzył organizacje korporacyjne i społeczne na wzór radziecki (np. Związek Rolników, związki studentów, młodzieży, kobiet, robotników). Kontroli państwowej zostało poddane całe szkolnictwo, w tym instytucje edukacyjne prowadzone przez prywatne stowarzyszenia religijne. Rząd działał na rzecz poprawy sytuacji mniejszości religijnych i niwelowania nierówności społecznych, stopniowo uzyskując poparcie zwłaszcza na ubogiej wsi. Rozpoczęto budowę planowanej od 1945 zapory na Eufracie, rozpoczęta została industrializacja kraju i rozbudowa sieci drogowej. Realizacja tych projektów odbywała się przy wsparciu ZSRR. Rząd nie ukrywał, iż docelowo ma zamiar całkowicie zlikwidować prywatną własność środków produkcji i podporządkować centralnemu planowaniu całą działalność gospodarczą.
Dżadid znał koncepcje marksizmu, lecz traktował je nieufnie; nie miał zamiaru bezkrytycznie kopiować w Syrii wszystkich radzieckich rozwiązań. Pozwolił przy tym na powrót z emigracji twórcy Komunistycznej Partii Syrii Chalida Bakdasza i pierwszy raz w historii Syrii doprowadził do wejścia do rządu przedstawiciela komunistów (Samih Attijja został ministrem komunikacji).
W polityce zagranicznej Syria wzmocniła swoje zaangażowanie w walkę Palestyńczyków o niepodległe państwo, szkoląc na swoim terytorium palestyńskich fedainów. Zacieśnienie relacje ze Związkiem Radzieckim doprowadziło do uzyskania z Bloku Wschodniego dostaw uzbrojenia i inwestycji. Dżadid zamierzał kontynuować walkę przeciwko Izraelowi poprzez wzniecenie palestyńskiego powstania ludowego. Trudne były natomiast relacje Syrii z Irakiem po zamachu stanu w 1968, po którym władzę w tym kraju ponownie przejął lokalny oddział partii Baas. Według Dżadida jego przywódcy przyczynili się do upadku poprzednich rządów partii w Iraku pięć lat wcześniej i nie zasługiwali na zaufanie. Wrogość między obydwoma państwami rządzonymi przez oddziały tej samej organizacji jeszcze się pogłębiła, gdy Irak stał się celem emigracji syryjskich basistów odsuniętych od władzy w 1966.
Spisek Hatuma.
We wrześniu 1966 próbę obalenia rządu podjął Salim Hatum, oficer związany z partią Baas, uczestnik zamachu stanu z marca 1963, rozczarowany faktem, iż nie uzyskał po nim żadnych znaczących stanowisk. Uzyskał poparcie oficerów pochodzenia druzyjskiego, zaniepokojonych wzrostem znaczenia alawitów. Plany przewrotu zostały częściowo wykryte w sierpniu 1966, jednak sam Hatum nie został z nimi powiązany.
Aby uspokoić nastroje wśród Druzów, Salah Dżadid oraz prezydent al-Atassi i Dżamil Szajja, jedyny Druz w regionalnym kierownictwie partii Baas, 8 września osobiście udali się do największego druzyjskiego miasta - Suwajdy. Na miejscu, w czasie spotkania z delegacją władz lokalnych, został uwięziony przez spiskowców Hatuma. Życie uratowała mu interwencja al-Asada, który skierował przeciwko Hatumowi siły powietrzne. Autorzy nieudane go przewrotu zbiegli do Jordanii. Aby ostatecznie zakończyć spiski wojskowe, al-Asad i Dżadid usunęli następnie z wojska ok. 400 oficerów.
Wojna sześciodniowa i konflikt z al-Asadem.
Pozycję Dżadida i jego otoczenia (partyjnej frakcji "postępowców") poważnie osłabiła klęska w wojnie sześciodniowej, w której Syria wzięła udział w ramach antyizraelskiej koalicji państw arabskich (razem z Egiptem, Irakiem i Jordanią) i w której straciła wzgórza Golan. Armia syryjska była źle przygotowana do udziału w konflikcie zbrojnym - była źle wyszkolona, z niedostatecznie liczebnym po wydarzeniach z 1966 korpusem oficerskim oraz źle wyposażona w tani i przestarzały sprzęt zakupiony od Związku Radzieckiego. Spadek popularności nie dotknął natomiast ministra obrony Hafiza al-Asada, chociaż jego odpowiedzialność za klęskę była znacznie większa, niż Dżadida, który nie zajmował się po 1966 r. na co dzień sprawami wojskowymi.
Po wojnie sześciodniowej między Dżadidem i al-Asadem wybuchł osobisty konflikt. U jego podstaw leżały ambicje obydwu działaczy, ale i narastające różnice ideowe. Al-Asad przestał utożsamiać się z polityką prowadzoną przez Dżadida. Nie uznawał własnej współodpowiedzialności za klęskę, lecz twierdził, że była ona skutkiem przyjętego przez Dżadida kursu politycznego. Odrzucił jego radykalnie lewicowe poglądy i zaczął opowiadać się za bliską współpracą także z tymi państwami arabskimi, w których nie funkcjonowały lewicowe rządy. Nie chciał także nadal wspierać partyzantki palestyńskiej, twierdząc, że postawa taka może doprowadzić jedynie do kryzysu w stosunkach z silniejszym Izraelem. Podczas gdy Dżadid i jego współpracownicy zamierzali kontynuować wdrażanie reform społecznych i socjalistycznego programu gospodarczego, al-Asad pragnął skupić się na rozwoju armii, by w razie nowej wojny z Izraelem mogła stawić mu czoła.
Wzmocnieniu pozycji al-Asada i jego frakcji "narodowców" sprzyjał fakt, że Dżadid nie miał całkowitego poparcia nawet ze strony ZSRR. W lutym 1967, w czasie wizyty w Moskwie, syryjski przywódca nie zdołał przekonać władzy KPZR, że Syria jest państwem socjalistycznym, chociaż nie sprawuje w niej władzy miejscowa partia komunistyczna. Władze radzieckie nie ufały Dżadidowi i sceptycznie oceniały ogólny kurs jego działań.
Stopniowo w Syrii wokół Dżadida i al-Asada wykształciły się dwa stronnictwa, a al-Asad przystąpił do eliminowania z armii zwolenników swojego rywala. Dżadid zachował natomiast kontrolę nad aparatem partyjnym. W końcu 1968 to pozycja al-Asada i sił zbrojnych była już jednak silniejsza.
Upadek.
Przez cały 1969 al-Asad stopniowo ograniczał wpływ Dżadida na państwo, wymuszając rekonstrukcję gabinetu rządowego i dopuszczenie do niego bardziej umiarkowanych polityków, złagodzenie krytyki krajów arabskich nieprowadzących socjalistycznej polityki gospodarczej i retoryki walki klasowej, jaką posługiwano się, komentując bieżące wydarzenia w kraju. W marcu 1969 konflikt między obydwoma działaczami stał się przedmiotem zainteresowania w całym świecie arabskim, a Egipt, Algieria i Irak proponowały przeprowadzenie mediacji między nimi.
Ostateczny kryzys w relacjach między Dżadidem i al-Asadem nastąpił we wrześniu 1970. W czasie konfliktu wewnętrznego w Jordanii w 1970 (Czarny Wrzesień) Dżadid ogłosił poparcie Syrii dla Organizacji Wyzwolenia Palestyny oraz pozostałych zbrojnych formacji palestyńskich i skierował im na pomoc brygadę pancerną. Początkowo al-Asad uznał tę decyzję za słuszną. Następnie uznał jednak, że Syria jest zbyt słaba, by prowokować Izrael, a otwarte popieranie Palestyńczyków osłabi jej pozycję międzynarodową, zwłaszcza w oczach wielkich mocarstw. Wobec tego nie skierował podległych sobie sił powietrznych dla wsparcia interwencji syryjskiej, co doprowadziło do jej klęski.
Widząc w tym ostatnią możliwość odzyskania władzy w kraju, nadal utrzymujący kontrolę nad aparatem partyjnym Dżadid zwołał na 30 października 1970 X Nadzwyczajny Narodowy Kongres partii Baas. Podczas obrad kongresu Dżadid oskarżył al-Asada o faszyzm i doprowadzenie do wewnętrznego rozłamu (oryg. ar. "izdiwadżijja" w Syrii. Z jego inspiracji kongres potępił działalność al-Asada i pozbawił go stanowiska ministerialnego, a jego protegowanego Mustafę Talasa usunął ze stanowiska szefa sztabu. Decyzje te nigdy nie zostały wdrożone w życie. Natychmiast po zakończeniu obrad al-Asad przeprowadził ze swoimi zwolennikami w armii zamach stanu. W nocy z 12 na 13 listopada Dżadid, jak również prezydent al-Atasi i były premier Zu’ajjin zostali aresztowani.
Al-Asad umożliwił niektórym zwolennikom obalonego rywala objęcie stanowisk w ambasadach syryjskich za granicą. Istnieje wersja, według której taką propozycję otrzymał również sam Dżadid, nie przyjął jednak tej propozycji i oznajmił, że jeśli kiedykolwiek wróci do władzy, nakaże egzekucję al-Asada. Został osadzony w więzieniu Mazza w Damaszku i przebywał w nim do końca życia. Jego zwolnienia bezskutecznie domagali się obrońcy praw człowieka, w tym Amnesty International, która prowadziła w jego sprawie kampanię. Należał do najdłużej przetrzymywanych więźniów politycznych na świecie. Al-Asad odwołał również część jego reform, zwłaszcza dotyczących gospodarki, w procesie określanym w oficjalnej historiografii syryjskiej jako Ruch Korygujący.
Rodzina.
Miał dwóch braci: Hassana i Fuada. Obaj razem z nim wstąpili do Syryjskiej Partii Socjal-Nacjonalistycznej i w odróżnieniu od niego nigdy z niej nie wystąpili. Hassan został jednym z przywódców organizacji i zginął w nieustalonych okolicznościach w Bejrucie w 1957, prawdopodobnie zastrzelony na polecenie Abd al-Hamida as-Sarradża. Również Fuad był represjonowany za działalność w partii i przebywał w więzieniu do 1963. Salah Dżadid przez wiele lat wspierał finansowo zubożałe rodziny braci.

</doc>
<doc id="3056094" url="https://pl.wikipedia.org/wiki?curid=3056094" title="Karol Głombiowski">
Karol Głombiowski

Karol Głombiowski (ur. 22 kwietnia 1913 w Paderborn, zm. 13 października 1986 w Gdańsku) – polski bibliolog, twórca polskiej szkoły bibliologicznej. Badacz dziejów książki, czytelnictwa; wprowadził nowe metody w funkcjonowaniu bibliotekarstwa akademickiego.
Życiorys.
W 1918 roku wraz z rodziną zamieszkał w Wejherowie, gdzie ukończył szkołę powszechną i gimnazjum. W latach 1933–1938 studiował filologię klasyczną na Uniwersytecie Warszawskim. Pracę magisterską "Quae nutricis In tragedia Graeca partes fuerint", napisał pod kierunkiem prof. Aleksandra Tyrana. Od 1938 roku pracował jako nauczyciel języka łacińskiego i niemieckiego w prywatnym gimnazjum w Rembertowie. 
W czasie II wojny światowej działał w ruchu oporu, w kieleckim oddziale partyzanckim AK, Jędrusie. Był uczestnikiem akcji bojowych, za które otrzymał odznaczenia państwowe. W 1939 r. zorganizował tajne nauczanie w Rembertowie. W latach 1940-1944 zorganizował tajne nauczanie w Modliborzycach. 
W latach 1946-1948)był dyrektorem szkoły w Zawadzkiem. W latach 1949–1956 pracował w Bibliotece Uniwersytetu Wrocławskiego, najpierw w Dziale Starych Druków, a od 1952 był jej kierownikiem.
W 1956–1969 pełnił funkcję kierownika Katedry Bibliotekoznawstwa na Wydziale Filologicznym. W 1952 uzyskał tytuł doktora, w 1966 - profesora tytularnego, w 1984 - profesora zwyczajnego. W marcu 1968 roku wziął udział w strajku studentów, co było przyczyną odwołania go ze stanowiska kierownika Katedry Bibliotekoznawstwa. Od 1970 stał na stanowisku redaktora naczelnego "Studiów o Książce". W 1971 r. przeniósł się na Uniwersytet Gdański, gdzie w ramach Instytutu Filologii Polskiej zorganizował i kierował Zakładem Nauki o Książce. Od 1975 był Organizatorem magisterskiego kształcenia w zakresie bibliotekoznawstwa i informacji naukowej na Uniwersytecie w Gdańsku. W latach 1972–1975 był kierownikiem Studium Doktoranckiego Instytutu Filologii Polskiej UG. Został pochowany na cmentarzu katolickim w Sopocie (kwatera B3-E-13).
Był wyróżniony Krzyżem Kawalerskim Orderu Odrodzenia Polski, Medalem Komisji Edukacji Narodowej, Medalem 500-lecia Drukarstwa w Polsce, Złotą Odznaką Honorową Stowarzyszenia Księgarzy Polskich i Nagrodą Heleny Radlińskiej.
Znaczenie.
Karol Głombiowski uważany jest przez bibliologów zarówno w Polsce jak i na Węgrzech, Słowacji, w Czechach, Rosji, Francji, Niemczech czy we Włoszech za twórcę wrocławskiej (polskiej) szkoły bibliologicznej, której podstawą była teoretyczna koncepcja książki jako instrumentu komunikacji społecznej. Podwaliny nowego ujęcia zawarł w pracy "Książka w procesie komunikacji społecznej" (Wrocław 1980). Z niej to wywodziły się jego, i jego uczniów, prace nad historią czytelnictwa, teorią książki jako narzędzia przekazu i nad bibliologicznymi aspektami procesów literackich.
Wypromował 24 doktorów (wśród których pięciu uzyskało hababilitację, a trzech - profesury). Był autorem dziewięciu monografii, w tym dwie współtworzył. Napisał ok. 60 artykułów w prestiżowych czasopismach naukowych .

</doc>
<doc id="3056098" url="https://pl.wikipedia.org/wiki?curid=3056098" title="Ludmyła Niwina">
Ludmyła Niwina

Ludmyła Dionisiwna Niwina (ur. 27 grudnia 1919 w Charkowie, zm. 9 czerwca 2015) – ukraińska architekt.
Od 1937 studiowała w Instytucie Inżynierii Lądowej w Charkowie, dyplom architekta otrzymała w 1946. Od początku lat 50. XX wieku jest związana ze Lwowem, gdzie znajduje się wiele obiektów jej projektu. W 1980 została wyróżniona Państwową Nagrodą im. Tarasa Szewczenki.

</doc>
<doc id="3056102" url="https://pl.wikipedia.org/wiki?curid=3056102" title="Puchar Ameryki Północnej w narciarstwie alpejskim kobiet 2013/2014">
Puchar Ameryki Północnej w narciarstwie alpejskim kobiet 2013/2014

Puchar Ameryki Północnej w narciarstwie alpejskim kobiet w sezonie 2013/2014 jest 44. edycją tego cyklu. Pierwsze zawody odbędą się 23 listopada 2013 roku w amerykańskim Loveland, a ostatnie rozegrane zostaną 16 marca 2014 roku w kanadyjskim Calgary.
W poprzednim sezonie klasyfikację generalną Pucharu Ameryki Północnej wygrała Amerykanka Megan McJames, triumfując ponadto w klasyfikacji superkombinacji. W klasyfikacji zjazdu triumfowała jej rodaczka Katie Ryan. Zwyciężczynią klasyfikacji slalomu była z kolei Kanadyjka Anna Goodman. W gigancie zwyciężyła Kanadyjka Mikaela Tommy, a w supergigancie Jacqueline Wiles.

</doc>
<doc id="3056103" url="https://pl.wikipedia.org/wiki?curid=3056103" title="Ludmiła Niwina">
Ludmiła Niwina



</doc>
<doc id="3056106" url="https://pl.wikipedia.org/wiki?curid=3056106" title="Kościół Podwyższenia Krzyża Świętego w Radawiu">
Kościół Podwyższenia Krzyża Świętego w Radawiu

Kościół Podwyższenia Krzyża Świętego – rzymskokatolicki kościół parafialny położony we wsi Radawie (gmina Zębowice). Kościół należy do Parafii Podwyższenia Krzyża Świętego w Radawiu w dekanacie Dobrodzień (diecezja opolska). 24 marca 1954 roku kościół został wpisany do rejestru zabytków nieruchomych województwa opolskiego pod numerem 88/54. Świątynia należy do szlaku drewnianego budownictwa sakralnego.
Historia kościoła.
Pierwsza wzmianka o kościele w Radawiu pochodzi z 1500 roku. Fundatorem świątyni był właściciel miejscowego majątku rycerskiego z rodu Salawów. W połowie XVII wieku zostaje przyłączony do sąsiedniej parafii w Zębowicach, taki stan rzeczy trwa do 1945 roku. W 1817 roku powiększona została nawa, a w 1836 roku przebudowano i podwyższono wieżę do wysokości 18,5 metra. W czasie remontu kapitalnego w 1899 roku położono na ściany wewnętrzne, a w 1933 roku na strop, warstwę tynku. Ponadto w 1933 roku, w czasie remontu, wzmocniono ściany czterema stalowymi, wklęsłymi dźwigarami. 15 czerwca 1944 roku kościółek zostaje podniesiony do rangi lokalii, a tym samym ponownie staje się samodzielnym kościołem. Po 1945 roku, w celu zwiększenia trwałości drewna budynku i ochrony ścian zewnętrznych przed działaniem warunków atmosferycznych, kilkakrotnie nasycono kościółek środkami konserwującymi. Od 1966 roku w wykazie kościelnym występuje jako samodzielny, pełnoprawny kościół parafialny.
Architektura i wnętrze kościoła.
Świątynia to budowla drewniana, jednonawowa o konstrukcji zrębowej, orientowana, zbudowana w stylu barokowym. Prezbiterium jest mniejsze od nawy, zamknięte trójbocznie. Z boku prezbiterium znajduje się zakrystia, a na piętrze loża kolatorska. Od frontu i z boku nawy wybudowano kruchty. Wieża jest konstrukcji słupowej, ośmioboczna, osadzona na nawie, zwieńczona baniastym hełmem gontowym z latarnią i krzyżem. Dwukalenicowy dach pokrywa gont z sześcioboczną wieżyczką na sygnaturkę zakończoną gontowym hełmem. Wnętrze kościółka zostało otynkowane. Na chórze muzycznym, z bocznymi balkonami, zamontowano organy pochodzące z XVIII wieku.
W wystroju wnętra świątyni na uwagę zasługują również: 

</doc>
<doc id="3056109" url="https://pl.wikipedia.org/wiki?curid=3056109" title="Puchar Ameryki Północnej w narciarstwie alpejskim 2013/2014">
Puchar Ameryki Północnej w narciarstwie alpejskim 2013/2014

Sezon 2013/2014 Pucharu Ameryki Północnej w narciarstwie alpejskim rozpocznie się rywalizacją mężczyzn 23 listopada 2013 roku w amerykańskim Loveland, zaś pierwsze kobiece zawody odbędą się 1 grudnia 2013 roku również w Loveland. Ostatnie zawody z tego cyklu zostaną rozegrane dla mężczyzn 16 marca 2014 roku w Calgary, natomiast kobiety zakończą rywalizację również 16 marca 2014 roku w kanadyjskiej Nakiska. Zaplanowano 26 startów dla kobiet i 26 dla mężczyzn.
Puchar Ameryki Północnej w narciarstwie alpejskim kobiet.
Wśród kobiet Pucharu Ameryki Północnej z sezonu 2012/2013 broni Amerykanka Megan McJames.
Puchar Ameryki Północnej w narciarstwie alpejskim mężczyzn.
Wśród mężczyzn Pucharu Ameryki Północnej z sezonu 2012/2013 broni Amerykanin Jared Goldberg.

</doc>
<doc id="3056112" url="https://pl.wikipedia.org/wiki?curid=3056112" title="Technological Mind">
Technological Mind

Technological Mind – szósty album studyjny holenderskiego duetu Laserdance, wydany 17 maja 1993. Kompozytorem wszystkich utworów był Michiel van der Kuy. 
Po balladowej, refleksyjnej zawartości albumu Ambiente, zespół powrócił do swej sztandarowej stylistyki dynamicznych utworów dance. W obliczu spadającej popularności gatunku spacesynth na rzecz nowych brzmień gatunków muzycznych house i techno, Michiel van der Kuy chciał nieco zmienić styl muzyczny Laserdance, by dostosować go do nowych czasów. Producent Erik van Vliet był temu przeciwny, preferując klasyczny styl spacesynth. Owocem tego konfliktu była kolejna monotonna i pozbawiona świeżych pomysłów płyta w dorobku grupy. Jedynym ukłonem w stronę nowych brzmień były dwie wersje utworu "Technoid", alternatywne wobec wersji klasycznej. Skomponowanie i wyprodukowanie niemal każdego z utworów zajęło van der Kuyowi zaledwie jeden dzień. Po raz pierwszy na płycie Laserdance zabrakło jakiegokolwiek wolniejszego utworu. 
Autorstwo utworów.
Okładka płyty informuje, iż drugi członek Laserdance i zarazem producent wykonawczy Erik van Vliet był jedynym kompozytorem wszystkich utworów. Tymczasem Michiel van der Kuy stwierdził w wywiadzie, że van Vliet, który za czasów Laserdance nigdy nie pełnił funkcji ani kompozytora, ani wykonawcy, kupił prawa autorskie od rzeczywistego kompozytora i dzięki temu mógł umieścić swoje nazwisko przy kompozycjach, których nigdy nie stworzył.
Single.
Na winylowym singlu opublikowano tylko jeden utwór "Technoid" w dwóch wersjach. W 1992 roku ukazał się maxi singel "Technoid", zawierający cztery wersje tego utworu. Były to zarazem ostatnie regularne single Laserdance.

</doc>
<doc id="3056114" url="https://pl.wikipedia.org/wiki?curid=3056114" title="Helena Ramanouska">
Helena Ramanouska



</doc>
<doc id="3056115" url="https://pl.wikipedia.org/wiki?curid=3056115" title="350 (lokomotywa)">
350 (lokomotywa)



</doc>
<doc id="3056116" url="https://pl.wikipedia.org/wiki?curid=3056116" title="Hypermagic">
Hypermagic

Hypermagic – siódmy album studyjny holenderskiego duetu Laserdance, wydany 30 czerwca 1993. Kompozytorem wszystkich utworów był Michiel van der Kuy. Płyta kontynuowała klasyczny styl grupy i podobnie, jak w przypadku wcześniejszego albumu Technological Mind, pozbawiona była wolnego, balladowego utworu. Znów dał znać o sobie pośpiech produkcyjny i brak dbałości aranżacyjnej Michiela van der Kuya, choć tym razem płyta zaskakiwała szerszym wachlarzem rozwiązań melodycznych, które pozwalały odróżnić od siebie poszczególne utwory.
Autorstwo utworów.
Okładka holenderskiego wydania albumu (Hotsound) nie zawiera informacji o kompozytorze. Okładka niemieckiego wydania (ZYX Music) jako autora podaje Erika van Vlieta. Z kolei okładka wydania polskiego (Snake’s Music) jako kompozytorów podaje obu członków Laserdance. Według Michiela van der Kuya, van Vliet nigdy nie pełnił w Laserdance funkcji ani kompozytora, ani wykonawcy. Będąc producentem wykonawczym, van Vliet kupił prawa autorskie od prawdziwego autora i dzięki temu mógł umieścić swoje nazwisko przy kompozycjach, których nigdy nie stworzył.

</doc>
<doc id="3056118" url="https://pl.wikipedia.org/wiki?curid=3056118" title="Vicon">
Vicon

Vicon (Vissers Construction Nieuw-Vennep) – były producent maszyn rolniczych z Nieuw-Vennep. Obecnie jest częścią Kverneland Group, która używa marki Vicon w odniesieniu do niektórych produkowanych produktów.
Historia.
Firma Vissers Construction Nieuw-Vennep została założona w 1910 roku przez Hermanusa Vissersa.
W 1955 Vicon przeniósł się do nowej siedziby w Nieuw-Vennep. Całkowicie nowy zakład został zbudowany w miejscu, w którym Grupa Kverneland Nieuw-Vennep BV nadal produkuje maszyny.
W 1957 wprowadzono do produkcji rozsiewacz nawozów z wahadłowym systemem wysiewu.
W 1968 wyprodukowano pierwszą kosiarkę dyskową. W 1972 kosiarki dyskowe zostały wyposażone w trójkątne dyski będą ce do dziś znakiem rozpoznawczym tej marki. W 1981 roku wszystkie akcje Vicon zostały zakupione przez Thyssen Bornemisza, duża międzynarodowa grupę przemysłową, która następnie zakupiła francuskiego producenta pras zwijających Rivierre Casalis.
W roku 1984 nabyto gamę opryskiwaczy belgijskiej firmy Allaeys. Przełomowym wydarzeniem było zastosowanie mikroelektroniki w maszynach rolniczych. Do produkcji została wprowadzona wielkogabarytowa prasa HP 1600 pierwsza elektrohydraulicznie sterowana prasa zdolna wytwarzać wysokiej jakości bele.
W 1990 roku w wyniku konsolidacji prowadzonej przez Thyssen Bornemisza fabryki Vicon, PZ Zweegers &amp; Zonen z Geldrop, Rivierre-Casalis z Fleury-les-Aubrais i część firmy Deutz-Fahr z Gottmadingen zostały połączone w jedną organizację zwaną Greenland.
W 1998 roku norweski koncern Kverneland Group nabył firmę Greenland Group a wraz z nią markę Vicon. oferując od tej pory maszyny rolnicze pod markami Kverneland i Vicon.

</doc>
<doc id="3056119" url="https://pl.wikipedia.org/wiki?curid=3056119" title="Pierre Belon">
Pierre Belon

 
Pierre Belon (ur. w 1517, zm. w 1564) – francuski przyrodnik i lekarz. 
W młodości został uczniem Cordusa. W latach 1546-1549 odbył podróż do Konstantynopola, zwiedzając też Włochy, Grecję i ziemie od Konstantynopola do Egiptu. Opis przyrody i ludzi z tych krajów wydał w 1551 r. Następnie badał zwierzęta wodne, publikując wyniki w 1551. W 1555 ukazało się jego opracowanie ptaków. 

</doc>
<doc id="3056120" url="https://pl.wikipedia.org/wiki?curid=3056120" title="Fabiola de Mora">
Fabiola de Mora



</doc>
<doc id="3056122" url="https://pl.wikipedia.org/wiki?curid=3056122" title="Puder i pył">
Puder i pył

Puder i pył – powieść Zbigniewa Białasa, wydana w 2013 roku nakładem warszawskiego Wydawnictwa MG. Drugi tom kronik sosnowieckich, bezpośrednia kontynuacja Korzeńca.
Bohaterowie, czas i miejsce akcji.
Ważniejsze postaci występujące w powieści:
Czas akcji: 11 listopada 1918 – 7 listopada 1919.
Miejsce akcji: Sosnowiec, Warszawa, Havelberg, sanatorium w Karkonoszach, Piotrogród.
Odbiór.
Spotkania z autorem, podczas których aktorzy Teatru Zagłębia czytali fragmenty powieści jeszcze przed premierą gromadziły tłumy zainteresowanych.
We wrześniu 2013 TVP Katowice wybrała "Puder i pył" na finał akcji „Śląskie czyta” i „Zaczytane Katowice”, w ramach obchodów 148-lecia Katowic. Fragmenty utworu czytali: Zbigniew Zamachowski, Piotr Uszok, Ewa Kuklińska, Henryk Talar, Mirosław Neinert i Aneta Chwalba.
W dniach 4 – 15 listopada 2013 dziesięć fragmentów powieści emitował Program 2 Polskiego Radia w cyklu „To się czyta” w interpretacji Grzegorza Damięckiego.
5 listopada 2013 Program 2 Polskiego Radia wyemitował godzinny wywiad z autorem. Wywiady po opublikowaniu powieści ukazały się także w "Dzienniku Zachodnim", "Ultramarynie", magazynie "MONDAINE", trzykrotnie w TVP Katowice, w Radio Katowice i Radio Łódź.
Teatr Śląski od października 2013 zaczął organizować cykl debat: "Puder i pył" w nawiązaniu do tytułu powieści.

</doc>
<doc id="3056124" url="https://pl.wikipedia.org/wiki?curid=3056124" title="HMS Graph">
HMS Graph

 – niemiecki okręt podwodny typu „VII” z okresu II wojny światowej. Okręt był wodowany jako „U-570”, w czasie pierwszego patrolu został zaatakowany i uszkodzony przez brytyjski samolot a następnie przechwycony przez brytyjskie okręty. Po zdobyciu został obsadzony przez brytyjską załogę i wszedł do służby jako HMS „Graph”. Był to jedyny U-Boot w służbie obydwu stron konfliktu w czasie II wojny światowej.
Historia.
„U-570”.
Okręt należał do typu „VII”. Stępkę pod okrętem położony 21 maja 1940 w Hamburgu, okręt wodowano 20 marca 1941. Okręt wszedł do służby 15 maja 1941, obsadzony bardzo niedoświadczoną załogą (14). Na pierwszy patrol wyszedł 24 sierpnia.
27 sierpnia okręt wynurzył się około 10:50 (62°15′N 18°35′W) i został natychmiast zauważony przez Hudsona należącego do 269 Dywizjonu RAF-u. Samolot zaatakował U-Boota, zanim zdążył się on całkowicie zanurzyć, cztery zrzucone bomby głębinowe eksplodowały mniej niż dziesięć metrów od kadłuba okrętu. Załoga okrętu wyszła na jego pokład i została ostrzelana przez Hudsona do momentu, kiedy wywiesiła białe prześcieradło na znak poddania się. Niedoświadczeni członkowie załogi spanikowali i sądzili, że okręt zaraz zatonie, a jego wnętrze szybko wypełni się chlorem z uszkodzonych akumulatorów. W rzeczywistości okręt był prawie nieuszkodzony i można go było bez większych trudności uruchomić.
Latający nad okrętem Hudson wezwał dodatkową pomoc i wkrótce dołączył do niego drugi Hudson, a później także łódź latająca Consolidated PBY Catalina, w tym czasie w kierunku U-Boota wysłano kilka okrętów, które go miały przechwycić. Jako pierwszy do U-Boota dotarł mały trawler HMT „Northern Chief”, do którego później dołączyły inne okręty brytyjskie i kanadyjskie. Niemiecki okręt został przejęty przez Brytyjczyków i wzięty na hol do Islandii, gdzie dotarł rankiem 29 sierpnia.
HMS „Graph”.
Okręt został naprawiony i wszedł do brytyjskiej służby jako HMS „Graph” („G” od „German” – niemiecki, „Graph” – wykres – miało oznaczać wszystkie wykresy i dane uzyskane podczas testów okrętu).
Po naprawie okręt został poddany wielu testom mającym za zadanie zmierzenie wszystkich właściwości i osiągów „Grapha”, odkryto między innymi, że niemieckie okręty mają większą głębokość zanurzania niż wcześniej sądzono. Brytyjscy specjaliści bardzo wysoko ocenili niemiecki okręt i jego wyposażenie, szczególnie wysoko oceniono peryskop Zeissa i pasywne hydrofony. Testy amerykańskie natomiast wykazały, że niemiecki okręt miał znacznie dłuższe czasy zanurzania, niż sądzono. Przykładowo, przetestowany U-570 zanurzał się do głębokości 42 stóp w ciągu 60 sekund, podczas gdy amerykański USS „Mackerel” (SS-204) w tym samym czasie zanurzał się na głębokość 48 stóp. Podobnie, całkowite zanurzenie „Mackerel” - głębokość 35 stóp - zajmowało 41 sekund, całkowite zaś zanurzenie U-570 - głębokość 30 stóp - zajmowało podczas testów 50 sekund. Przy czym zanurzanie okrętu amerykańskiego zaczynało się przy prędkości 10 węzłów, zanurzanie zaś U-570 przy prędkości 12 węzłów.
Po zakończeniu testów okręt wszedł do aktywnej służby, odbył trzy patrole bojowe. W 1943 okręt używany był jeszcze do celów szkoleniowych.
Z powodu złego stanu silników i braku części zamiennych okręt został wycofany ze służby w 1944. Okręt zatonął w czasie holowania go do stoczni złomowej.

</doc>
<doc id="3056125" url="https://pl.wikipedia.org/wiki?curid=3056125" title="U-570">
U-570



</doc>
<doc id="3056126" url="https://pl.wikipedia.org/wiki?curid=3056126" title="Mistrzostwa Europy Juniorów w Biathlonie">
Mistrzostwa Europy Juniorów w Biathlonie



</doc>
<doc id="3056127" url="https://pl.wikipedia.org/wiki?curid=3056127" title="Aleksey Kobelev">
Aleksey Kobelev



</doc>
<doc id="3056128" url="https://pl.wikipedia.org/wiki?curid=3056128" title="Mikałaj Hikała">
Mikałaj Hikała



</doc>
<doc id="3056130" url="https://pl.wikipedia.org/wiki?curid=3056130" title="Nadezhda Yakubovich">
Nadezhda Yakubovich



</doc>
<doc id="3056132" url="https://pl.wikipedia.org/wiki?curid=3056132" title="Victor W. Marek">
Victor W. Marek

Victor W. Marek, dawniej Wiktor Marek (ur. 22 marca 1943) – polski matematyk i informatyk zajmujący się głównie teoretyczną informatyką i logiką. Od 1983 roku pracuje w USA jako profesor zwyczajny.
Życiorys.
W roku 1960 ukończył Liceum im. Gen. K. Świerczewskiego w Warszawie. W latach 1960–1964 studiował na Wydziale Matematyki i Fizyki Uniwersytetu Warszawskiego uzyskując tytuł magistra matematyki. Doktoryzował się w 1968 na podstawie rozprawy "O modelach permutacyjnych teorii mnogości bez indywiduów" napisanej pod kierunkiem Andrzeja Stanisława Mostowskiego. Habilitował się w roku 1972 w Uniwersytecie Warszawskim na podstawie rozprawy "On the metamathematics of impredicative set theory".
Uczniowie.
V. Wiktor Marek był promotorem wielu prac magisterskich oraz 16 rozpraw doktorskich. Doktoryzowali się pod jego kierunkiem:
Wszyscy ci badacze pracowali w uniwersytetach polskich, amerykańskich, francuskich bądź kanadyjskich.
Dorobek naukowy.
Otrzymał nagrodę im. W. Sierpińskiego przyznana przez Polskie Towarzystwo Matematyczne oraz nagrodę III Wydziału Polskiej Akademii Nauk.
Matematyka.
Profesor Marek zajmował się szeregiem dziedzin Podstaw Matematyki a w szczególności kombinatoryką nieskończoną, metamatematyką teorii mnogości, hierarchią konstruowalną, arytmetyką II rzędu, teorią klas Kelley-Morse oraz uogólnioną teorią rekursji. W szczególności wykazał niesprzeczność tzw. Hipotezy Fraisse'go o teoriach drugiego rzędu liczb porządkowych przeliczalnych pokazując, że jest to konsekwencja aksjomatu konstruowalności Gödla. Wraz z Marianem Srebrnym studiował własności tzw. luk (ang. gaps) w hierarchii konstruowalnej.
Informatyka.
Profesor Marek zajmował się logicznymi podstawami informatyki. We wczesnych latach 1970. nawiązał współpracę z prof. Zdzisławem I. Pawlakiem (1926-2006), z którym następnie badał, wprowadzone przez Pawlaka, pojęcie systemu informacyjnego. W konsekwencji tych badań nad systemami informacyjnymi oraz zainteresowań Pawlaka klasyfikacją obiektów, zostało wprowadzone przez Pawlaka pojęcie zbiorów przybliżonych (ang. "rough sets"). Pojęcie to studiowane było dalej wspólnie przez Marka wraz z Pawlakiem. Następnie pojęcie zbiorów przybliżonych było i jest dalej badane przez liczne grono badaczy w wielu państwach świata. Pojęcie to okazało się być istotne w związkach informatyki ze statystyką, algebrą uniwersalną i kombinatoryką. W dziedzinie logik niemonotonicznych (grupie logik związanych ze sztuczną inteligencją) Marek badał szczególnie tzw. logikę domniemań (ang. default logic) wprowadzoną przez R. Reiter'a oraz logikę autoepistemiczną (ang. autoepistemic logic) R. Moore’a. Badania te doprowadziły do wprowadzenia formy programowania logicznego nazywanej "Answer Set Programming", intensywnie badanej w Europie i Stanach Zjednoczonych. W szczególności, wraz z M. Truszczyńskim, Marek wykazał, że problem istnienia modeli stabilnych dla programów logicznych zdaniowych jest NP-zupełny. Dla programów dopuszczających dowolne symbole  funkcyjne, Marek (wraz z A. Nerode i J. Remmelem) wykazał, że analogiczny problem jest Sigma-1-1 zupełny.
Publikacje.
Marek jest autorem ponad 180 prac naukowych w dziedzinie podstaw matematyki i podstaw informatyki. Jest też edytorem licznych tomów prac konferencyjnych oraz autorem czterech książek:

</doc>
<doc id="3056133" url="https://pl.wikipedia.org/wiki?curid=3056133" title="Prezydium Bośni i Hercegowiny">
Prezydium Bośni i Hercegowiny

Prezydium Bośni i Hercegowiny – kolegialny organ będący głową państwa Bośni i Hercegowiny.
Historia.
Historia Prezydium Bośni i Hercegowiny rozpoczyna się w 1974 roku, gdy na mocy konstytucji ówczesnej Socjalistycznej Republiki Bośni i Hercegowiny, utworzono nową instytucję kolegialną stojącą na czele tej republiki związkowej Jugosławii. Powstały organ składał się początkowo z 9 członków. W grudniu w 1990 roku zmniejszono go do 7 członków, po dwóch: Boszniaków, Serbów i Chorwatów oraz jednego przedstawiciela innych narodów. Obecny kształt Prezydencji został nadany na mocy podpisanego w Paryżu dnia 14 grudnia 1995 układu z Dayton.
Struktura.
Prezydium składa się zgodnie z art. 5 konstytucji, z trzech członków, będących przedstawicielami trzech grup narodowościowych państwa: 
Pierwszych członków Prezydium wybrano na 2 lata, obecnie ich kadencja trwa 4 lata. Dopuszczalna jest jedna reelekcja poszczególnych osób. 
Członkowie Prezydium wybierają spośród siebie przewodniczącego, który wypełnia obowiązki protokolarne. Jego kadencja wynosi 8 miesięcy.
Zadania i kompetencje.
Prezydium jest odpowiedzialne m.in. za:
Prezydium nominuje Radę Ministrów, która obejmuje urząd po zaaprobowaniu jej przez Izbę Reprezentantów. 
3 sędziów Sądu Konstytucyjnego nominowanych jest przez prezesa Europejskiego Trybunału Praw Człowieka w porozumieniu z prezydencją.
Przewodniczący Prezydium Bośni i Hercegowiny.
Przewodniczący Prezydium: 
Składy Prezydium Republiki.
5 października 2002 – 6 listopada 2006.
Na mocy wyborów z 5 października 2002:
6 listopada 2006 – 10 listopada 2010.
Na mocy wyborów z 1 października 2006:
10 listopada 2010 – 17 listopada 2014.
Na mocy wyborów z 3 października 2010:
od 17 listopada 2014 do 17 listopada 2018.
Na mocy wyborów z 12 października 2014:
od 17 listopada 2018 do 17 listopada 2022.
Na mocy wyborów z 7 października 2018:
od 17 listopada 2022.
Na mocy wyborów z 2 października 2022:

</doc>
<doc id="3056135" url="https://pl.wikipedia.org/wiki?curid=3056135" title="Des Koch">
Des Koch

Des Koch, właśc. Desmond Dalworth Koch (ur. 10 maja 1932 w hrabstwie Lincoln w Tennessee, zm. 26 stycznia 1991 w Los Angeles) – amerykański lekkoatleta (dyskobol), medalista olimpijski z 1956.
Jako student University of Southern California zwyciężył w 1955 w rzucie dyskiem na akademickich mistrzostwach Stanów Zjednoczonych (NCAA).
Na igrzyskach olimpijskich w 1956 w Melbourne zdobył brązowy medal w tej konkurencji za swymi rodakami Alem Oerterem i Fortune Gordienem. Jego rekord życiowy pochodzi z tego roku i wynosi 55,08 m.
Grał również w futbol akademicki w drużynie USC Trojans. Znany jest z 72 jardowego puntu podczas Rose Bowl Game w 1953.
Później zarządzał fabryką tworzyw sztucznych.

</doc>
<doc id="3056137" url="https://pl.wikipedia.org/wiki?curid=3056137" title="Desmond Koch">
Desmond Koch



</doc>
<doc id="3056139" url="https://pl.wikipedia.org/wiki?curid=3056139" title="Irina Gajdamaczuk">
Irina Gajdamaczuk

Irina Gajdamaczuk (ur. 1972 w Niaganiu) – rosyjska seryjna morderczyni.
Zbrodnie i proces.
W latach 2002–2010 zamordowała 17 starszych kobiet. Motywem zbrodni było zdobycie pieniędzy na alkohol. W lutym 2012 roku rozpoczął się jej proces i w dniu 12 czerwca 2012 roku sąd uznał ją za winną popełnienia 17 morderstw i skazał ją na karę 20 lat więzienia.

</doc>
<doc id="3056146" url="https://pl.wikipedia.org/wiki?curid=3056146" title="ATP Prague Open">
ATP Prague Open

Prague Open – męski turniej tenisowy wchodzący w skład rozgrywek ATP World Tour rozgrywany na nawierzchni ziemnej w Pradze w latach 1987–1999.

</doc>
<doc id="3056149" url="https://pl.wikipedia.org/wiki?curid=3056149" title="Maria Bohun">
Maria Bohun

Maria (de) Bohun, Maria z Herefordu (ur. 1369/1370, zm. 4 lipca 1394 w Peterborough) – współdziedziczka ostatniego męskiego przedstawiciela linii Bohunów z Herefordu, hrabina Derby w latach 1380/1381–1394 jako żona Henryka z Bolingbroke, późniejszego króla Anglii Henryka IV, który objął tron po jej śmierci.
Rekordzistka wśród członkiń angielskiej rodziny panującej jako najmłodsza pierworódka w historii monarchii. Matka dwojga koronowanych władców: Henryka V, uznawanego za jednego z największych angielskich królów i bohatera narodowego oraz królowej Norwegii, Danii i Szwecji Filipiny.
Zaliczana do grona znaczących angielskich mecenasów sztuki i bibliofilów swojej epoki.
Pochodzenie.
Maria pochodziła z arystokratycznego rodu anglonormańskiego Bohunów (Bounów), których pierwotne gniazdo rodowe prawdopodobnie znajdowało się w zachodniej Normandii, na terytorium obecnego departamentu Manche.
Nazwisko rodowe Marii w średniowieczu zapisywano jako "Bohun", "Boun", "Boum" albo "Bohoun". W literaturze przedmiotu używa się trzech zapisów miana hrabiny Derby: "Maria Bohun", "Maria de Bohun" lub "Maria z Bohun".
Maria była młodszą córką i współdziedziczką hrabiego Northampton, Herefordu i Essexu Humphreya. Jej matką była pochodząca z rodu FitzAlanów Joan, córka hrabiego Arundel i Surrey.
Po mieczu Maria Bohun pochodziła od angielskiego króla Edwarda I. Po kądzieli była potomkinią angielskiego króla Henryka III
Małżeństwo.
W roku 1380 lub 1381, prawdopodobnie w miesiącach zimowych, Maria poślubiła królewskiego wnuka Henryka z Bolingbroke. Najwcześniejszym możliwym terminem zawarcia związku jest lipiec 1380, najpóźniejszym luty 1381, ponieważ Maria z pewnością była żoną Henryka z Bolingbroke na początku marca, co potwierdza dokument jej teścia.
W momencie zawierania małżeństwa Maria zaliczała się do najlepszych partii w kraju jako druga w kolejności najbardziej zamożnych dziedziczek.
Potomstwo.
Biorąc ślub z młodocianym hrabią Derby, Maria Bohun miała nie więcej niż 11 lat, a prawdopodobnie zaledwie 10 lat. Mimo że nie osiągnęła wieku sprawnego, związek został wkrótce dopełniony, a Maria zaszła w ciążę. Hrabina Derby uważana jest za najmłodszą matkę w historii brytyjskich rodów królewskich. Swoje pierwsze dziecko urodziła w wieku zaledwie 11 lub 12 lat. Narodzony w kwietniu 1382 syn nie przeżył jednak okresu niemowlęcego.
Najstarszy syn hrabiny Derby, który przeżył dzieciństwo, urodzony po 5-letniej przerwie Henryk z Monmouth, objął tron angielski po śmierci ojca jako Henryk V w roku 1413.
Wszyscy młodsi synowie osiągnęli wyższe godności państwowe i otrzymali tytuły książęce. Obie córki Marii Bohun poślubiły władców kontynentalnych, co wówczas było raczej wyjątkowe wśród członkiń angielskiej rodziny królewskiej.
Działalność.
Podtrzymując patronackie tradycje Bohunów z Herefordu i FitzAlanów z Arundel, Maria była mecenasem sztuki i bibliofilem, podobnie jak jej ojciec, matka i siostra Eleonora, księżna Gloucester. Posiadała takie dzieła jak francuskie romanse dworskie, m.in. przechowywany w Bibliotece Brytyjskiej i ozdobiony jej herbami "Lancelot du Lac" ("Lancelot z Jeziora"), psałterze, godzinki i oficja.
Jeden z manuskryptów Marii odziedziczyła jej młodsza córka Filipina, królowa trzech państw skandynawskich. Rękopis ten, znany jako "Godzinki Marii Bohun", przechowywany jest w Kongelige Bibliothek w Kopenhadze.
Inny rękopis posiadała zapewne jej starsza córka, palatynowa reńska Blanka. Psałterz ten drogą dziedziczenia przeszedł na własność jednej z palatynówien, margrabiny badeńskiej Elżbiety, dzięki której na początku XVI w. trafił do klasztoru cysterek w Baden, gdzie jest obecnie przechowywany.
Wizerunek hrabiny Derby zachował się na jednej z kart przechowywanego w Bibliotece Bodlejańskiej modlitewnika należącego do Bohunów. Wykonana około 1380 miniatura przedstawia klęczącą przed Marią z Dzieciątkiem i polecaną jej przez patronkę św. Marię Magdalenę dziewczynę w stroju dekorowanym motywami heraldycznymi, które wskazują na związki z angielską rodziną królewską i rodem Bohunów.
W roku 1388 wraz ze swoją ciotką, hrabiną Kentu Alice FitzAlan, została zaliczona w poczet dam Orderu Podwiązki.
Śmierć i pochówek.
Dnia 4 lipca 1394 w zamku w Peterborough Maria Bohun zmarła w połogu po urodzeniu młodszej córki Filipiny. Datę miesięczną i powód zgonu oraz miejsce pochówku hrabiny Derby podała m.in. kronika opactwa westminsterskiego: "Item circa principium mensis Julii obiit comitissa Derbeye in puerperio, et aput Leycestr’ est sepulta".
Hrabina Derby została pochowana 6 lipca w mauzoleum Lancasterów w kościele kolegiackim St. Mary de Castro w Leicesterze. Z rachunków królewskich wynika, że zaraz po wstąpieniu na tron Henryk V ozdobił istniejący już nagrobek matki, fundując figurę przedstawiającą Marię Bohun wraz z dekoracją heraldyczną. W latach 30. XVI w. mauzoleum i znajdujący się w nim nagrobek Marii Bohun zostały opisane przez królewskiego antykwariusza Johna Lelanda.
Kolegiata St. Mary de Castro została zdewastowana i częściowo rozebrana przed rokiem 1690, a znajdujące się w niej pochówki uległy zniszczeniu. Niekiedy w literaturze przedmiotu podawana jest jednak informacja, że szczątki Marii Bohun zostały przeniesione do kaplicy szpitalnej Trinity Hospital w mieście Leicester.

</doc>
<doc id="3056152" url="https://pl.wikipedia.org/wiki?curid=3056152" title="Makary (Tuczapski)">
Makary (Tuczapski)

Makary, nazwisko świeckie Tuczapski (zm. 1549) – lwowski biskup prawosławny w latach 1539–1549.
Życiorys.
Namiestnik metropolity kijowskiego Makarego II w Haliczu (1535–1539), od 1539 biskup lwowski, wyświęcony przez Makarego II. Pierwszy biskup odnowionej (po 80 latach przerwy) eparchii lwowskiej. Po wyborze w 1539 zwołał sobór lwowski, który wezwał do ożywienia podupadłego prawosławnego życia religijnego w eparchii lwowskiej.

</doc>
<doc id="3056157" url="https://pl.wikipedia.org/wiki?curid=3056157" title="Walki w rejonie Wartha-Koenigswartha">
Walki w rejonie Wartha-Koenigswartha

Walki w rejonie Wartha-Koeningswartha – walki stoczone w dniach 24–29 kwietnia 1945 roku w rejonie Wartha-Königswartha (na północ od Budziszyna), podczas II wojny światowej, część operacji łużyckiej w ramach operacji berlińskiej.
Tło sytuacyjne.
2 Armia Wojska Polskiego (2 AWP) walczyła w operacji berlińskiej w ugrupowaniu 1 Frontu Ukraińskiego (1 FU). Forsowała Nysę i przełamywała obronę niemiecką na odcinku Rothenburg – folwark Wysokie. Zadaniem 2 AWP było przełamanie obrony niemieckiej w pasie natarcia i rozwijanie powodzenia na kierunku: Niesky, Budziszyn, Drezno na głębokość 90 km, w celu ochrony sił głównych 1 FU od strony Czech. 2 AWP działała w ramach ugrupowania wiążącego razem z 52 Armią sowiecką. Obrona niemiecka o głębokości 30 – 35 km opierała się na rzekach: Nysa Łużycka, Weißer Schöps i Schwarzer Schöps. Przed frontem 2 AWP broniły się dwie dywizje niemieckie. W planie operacyjnym 1 FU, trzeciego dnia walk 2 AWP miała dokonać wyłomu w obronie niemieckiej o głębokości 50-60 km i dotrzeć do rejonu: Buchwalde – Koenigswartha – Budziszyn, a w dalszych działaniach osiągnąć Drezno, na które od północy miała nacierać 2 Armia Gwardii (prawy sąsiad 2 AWP). W I rzucie Niemcy mieli ok. 19 tys. żołnierzy, w II rzucie ok. 21 tys. 2 Armii nacierała ugrupowaniem: od północy: 10 DP, 7 DP (na kierunku pomocniczym, prowadziły działania wiążące), 9 DZ i 8 DZ na głównym kierunku uderzenia. W II rzucie 5 DP i 1 KPanc.
Przebieg walk.
Działając w I rzucie, na głównym kierunku natarcia 9 DP 16 kwietnia 1945 sforsowała Nysę Łużycką i uderzyła na niemieckie pozycje i we współdziałaniu z 7 DP opanowały Rothenburg. 18 kwietnia wraz 8 DP zdobyła Niesky i następnie 26 pp dotarł do Förstgen, a 30 pp zdobył Guttau. 19 kwietnia 26 pp i 30 pp dotarły do Sprewy. 30 pp zdobył przyczółek na drugim brzegu rzeki koło Klix. 20 kwietnia czołowe oddziały 5 DP i 9 DP wraz z 3 BPanc znajdowały się na linii Koenigswartha – Budziszyn i ruszyły do pościgu. Jednak 10 DP była zaledwie 10 km. na zachód od Nysy. Na prawym skrzydle była 40 km. luka, na północ od której wchodziły niemieckie siły 615 Dywizji Specjalnej i 545 Dywizji Grenadierów Ludowych oraz Dywizji Grenadierów Pancernych „Brandenburg”. 20/21 kwietnia Niemcy próbowali obejść siły 52 Armii i zmierzać na zachód, na Berlin. W dniach 21 i 22 kwietnia 9 DP kontynuowała pościg i wieczorem 22 kwietnia podeszła do przedmieść Drezna i tu przeszła do obrony. 24 kwietnia została zaatakowana przez niemieckie oddziały z Drezna, które zaatakowały 26 pp i zdobyły Großröhrsdorf. W mieście tym zginęło 138 żołnierzy pułku, a drugie tyle było rannych.
Gen. Karol Świerczewski zlekceważył sygnały o niemieckich kontratakach, z jakimi spotkała się walcząca na styku z oddziałami polskimi radziecka 52 Armia, rozcięta przez Niemców. Pośpiech wymuszany przez dowódcę armii spowodował rozciągnięcie polskich dywizji i rozdzielenie się ich na odrębne ugrupowania. 22 kwietnia:
W związku z naciskiem wojsk niemieckich dowództwo 2 AWP wieczorem 24 kwietnia zdecydowało do Budziszyna ściągnąć większość sił, a przede wszystkim 8 DP, której odcinek obrony miała przejąć 9 DP. Dowódca l FU, marsz. Iwan Koniew, wydzielił część sił sowieckich 14 i 95 DPGwardii, oraz 4 KPanc do natarcia w kierunku południowym i południowo-wschodnim na Kamenz, Koenigswartha i Sdier w celu zamknięcia przeciwnikowi drogi na północ i udzielenia pomocy polskim związkom taktycznym. Jednocześnie główne siły 2 AWP miały przejść do obrony na rubieży: Kamenz, Kuckau, północny skraj Budziszyna, Sprewa, Spreewiese, Heideanger, a 10 i 7 DP – prowadzić natarcie z zadaniem opanowania do końca 26 kwietnia rubieży: Sdier, Heideanger.
W wyniku rozciągnięcia sił 2 AWP na prawie 50 km. froncie Niemcom udało się 26 kwietnia w rejonie Budziszyna pogłębić wyłom na ok. 5 km w kierunku północnym, natomiast 10 DP przesunęła się 5 km. na południe. Jej lewy sąsiad 7 DP sforsowała Schwarzer Schöps oraz opanowała kilka miejscowości.
9 DP miała zająć obronę oddaloną od zajmowanych pozycji o ok. 12 km. Przebiegać ona miała na rubieży: wzgórze 172,7, Thonberg, Kuckau do wzgórza 213,0. Działająca w odosobnieniu 9 DP pod wieczór 26 kwietnia rozpoczęła marsz, by dołączyć do budziszyńskiego zgrupowania armii. Z uwagi na pośpiech, popełniano błędy taktyczne. Przegrupowanie rozpoczęto bez rozpoznania.
Kolumny pułków były bez przerwy atakowane, a opór wroga narastał. Spowodowało to stałe zatrzymywanie maszerujących batalionów. Do tyłów 26 pułku dołączyły tyły dywizji, batalion szkolny, 12 dywizjon pancerny i baterie 9 BAPpanc. Wystąpiły ogromne trudności w dowodzeniu zgrupowanymi na małej przestrzeni oddziałami.
30 pułk po przekroczeniu Pulsnitz został zaatakowany z różnych kierunków. Nocne ataki nieprzyjaciela wywołały zamieszanie i popłoch. Poszczególne pułki spotykały na swej drodze nieprzyjaciela, który urządzał zasadzki. 25 kwietnia zginął oficer łącznikowy 9 DP. Niemcy znaleźli przy nim rozkazy wycofania jednostki wraz z mapą z naniesiona marszrutą na nowe pozycje. Niemcy postanowili wykorzystać nadarzającą się okazję i zniszczyć jednostkę. Do dowódcy 9 dywizji rozkaz o wycofaniu dotarł dopiero 26 kwietnia, lecz pułkownik Aleksander Łaski zignorował informacje o zagrożeniu i wycofanie miało nastąpić trzema nie ubezpieczonymi kolumnami. Tymczasem strona niemiecka na trasie marszu przygotowała wiele zasadzek. W jedną z nich w miejscowości Horka wpadła nie ubezpieczona kolumna wioząca 300 rannych. Niemcy zamordowali rannych. Kolumny marszowe atakowane były od tego momentu ze wszystkich stron. W najtrudniejszej sytuacji znalazł się 26 pułk piechoty. Kolumny maszerowały w coraz większym nieładzie, aż rankiem 27 kwietnia w dolinie pomiędzy Panschwitz, Kuckau i Crostwitz 26 pułk wpadł w zasadzkę. Polscy żołnierze zgrupowani na otwartej przestrzeni byli celem dla karabinów maszynowych i moździerzy. 27 kwietnia położenie dywizji było jeszcze trudniejsze. 26 pp wycofał się do Panschwitz i Kuckau, w okolice rozmieszczenia sztabu dywizji. Zorganizowano obronę tych miejscowości. Próby zorganizowania natarcia w kierunku Radibor nie miały powodzenia. 27 kwietnia wieczorem skierowano dywizję na północ. Ranny został pułkownik A. Łaski i dostał się do niewoli, a z zasadzki wydostała się niewielka liczba żołnierzy. 9 Dywizja w tym momencie przestała istnieć jako jednostka bojowa. 26 pułk stracił 75 procent stanu osobowego. Straty 9 dywizji wyniosły około 40% stanu osobowego oraz większość sprzętu artyleryjskiego, saperskiego i chemicznego. 28 kwietnia, z pomocą jednostek sowieckich udało się sytuacje ustabilizować. 29 kwietnia resztki 9 DP i pododdziały 9 BAPpanc dotarły w rejon Wartha-Koenigswartha do rubieży 14 DP Gw. wychodząc z zagrożenia.
Pamięć.
Walki żołnierzy polskich w rejonie Wartha-Koenigswartha zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. „WARTHA-KOENIGSWARTHA 27 IV 1945”.

</doc>
<doc id="3056158" url="https://pl.wikipedia.org/wiki?curid=3056158" title="Pałac w Sudyłkowie">
Pałac w Sudyłkowie

Pałac w Sudyłkowie – obiekt wzniesiony w latach 70–80. XVIII w. przez Jana Grocholskiego, oboźnego koronnego w stylu francuskiego rokoko.
Historia.
Pałac spłonął w 1859 r. Podczas pobytu Tadeusza Jerzego Steckiego w Sudyłkowie pałac nie miał dachu. Ocalałe z pożaru meble, obrazy przedstawiające członków rodu Grocholskich oraz prawie cała biblioteka znajdowały się w budynku gospodarczym. Obok pięknego pałacu Grocholski wybudował małą pałacową kapliczkę.

</doc>
<doc id="3056159" url="https://pl.wikipedia.org/wiki?curid=3056159" title="Cmentarz wojenny nr 280 – Porąbka Uszewska">
Cmentarz wojenny nr 280 – Porąbka Uszewska

Cmentarz wojenny nr 280 – Porąbka Uszewska – cmentarz z I wojny światowej znajdujący się we wsi Porąbka Uszewska w województwie małopolskim, w powiecie brzeskim, w gminie Dębno. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VIII okręgu brzeskim cmentarzy tych jest 52.
Położenie.
Znajduje się na oddzielnej kwaterze w obrębie dawnego cmentarza parafialnego. Z przystanku autobusowego w centrum Porąbki Uszewskiej prowadzi do niego asfaltowa szosa, która mostkiem przekraczająca potok Niedźwiedź i przechodzi obok Groty Matki Bożej z Lourdes w Porąbce Uszewskiej. Odległość ok. 500 m. Cmentarz znajduje się w zaroślach po lewej stronie tej szosy, w odległości ok. 100 m od niej.
Historia.
Pochowano tutaj żołnierzy armii austro-węgierskiej i rosyjskiej, którzy zginęli w walkach na okolicznych terenach w 1915. Po zwycięstwie połączonych sił austriackich i niemieckich w bitwie pod Krakowem i bitwie pod Limanową wojska rosyjskie wycofały się na wschód, broniąc linii kolejowej Przemyśl – Bochnia. W otaczających ją miejscowościach znajdowały się ich transzeje i okopy, szczególnie na wznoszących się w tej okolicy po jej południowej stronie wzgórzach Pogórza Wiśnickiego. Toczyły się tutaj zacięte walki, stąd też w miejscowościach wzdłuż tej linii kolejowej znajdują się liczne cmentarze wojenne. Ogółem na cmentarzu w Porąbce Uszewskiej pochowano 67 żołnierzy, z nazwiska znanych jest 41; Wśród nich jest :
Opis cmentarza.
Głównym elementem ozdobnym jest betonowa ściana pomnikowa zwieńczona dużym krzyżem. Zamontowana jest na niej tablica z nazwiskami 24 poległych żołnierzy. Oprócz tego są nagrobki w postaci betonowych stel zwieńczonych dużymi, ażurowymi, żeliwnymi krzyżami. Są 2 rodzaje tych krzyży; jednoramienne austriackie i dwuramienne rosyjskie. Na stelach zachowały się tabliczki z nazwiskami.
Losy cmentarza.
Austriacy budowali cmentarze wojenne jeszcze w czasie wojny. Miały być one miejscem patriotycznych spotkań. Po II wojnie ranga cmentarza w świadomości społeczeństwa i ówczesnych władz jednak zmalała. Cmentarz ulegał w naturalny sposób niszczeniu. Dopiero w latach 80. zaczęła narastać świadomość potrzeby ochrony.
Cmentarz w Porąbce Uszewskiej uległ w dużym stopniu zniszczeniu. Z oryginalnego ogrodzenia pozostały tylko betonowe słupki. Cmentarz został ostatnio odnowiony, a niszczące go krzewy i drzewa usunięto. Jest też na bieżąco pielęgnowany. Poniżej jego dolnego końca znajduje się nagrobek żołnierza radzieckiego pochowanego tutaj w 1945. Była na nim gwiazda, która jednak znikła.

</doc>
<doc id="3056160" url="https://pl.wikipedia.org/wiki?curid=3056160" title="Herb Chanty-Mansyjskiego Okręgu Autonomicznego">
Herb Chanty-Mansyjskiego Okręgu Autonomicznego



</doc>
<doc id="3056161" url="https://pl.wikipedia.org/wiki?curid=3056161" title="Flaga Chanty-Mansyjskiego Okręgu Autonomicznego">
Flaga Chanty-Mansyjskiego Okręgu Autonomicznego



</doc>
<doc id="3056164" url="https://pl.wikipedia.org/wiki?curid=3056164" title="Zamlicze">
Zamlicze

Zamlicze (ukr. Замличі, "Zamłyczi") – wieś na Ukrainie, w obwodzie wołyńskim, w rejonie łokackim. W 2001 roku liczyła 307 mieszkańców.
Pierwsza wzmianka o miejscowości pochodzi z 1570 roku.
11 lipca 1943 roku oddział Ukraińskiej Powstańczej Armii napadł na wieś i zabił 118 Polaków (zbrodnia w Zamliczach).

</doc>
<doc id="3056165" url="https://pl.wikipedia.org/wiki?curid=3056165" title="Hans Pleydenwurff">
Hans Pleydenwurff

Hans Pleydenwurff (ur. ok. 1420 w Bambergu, pochowany 9 stycznia 1472 w Norymberdze) – niemiecki malarz i witrażysta późnego gotyku.
Był synem cenionego malarza bamberskiego Kunza. W 1457 już jako mistrz uzyskał obywatelstwo Norymbergi. W 1473 jego warsztat przejął Michael Wolgemut, który poślubił wdowę po zmarłym rok wcześniej właścicielu.
Jego syn Wilhelm był malarzem i grafikiem.
Tworzył pod wpływem Rogiera van der Weydena i Dirka Boutsa. Do jego głównych dzieł zalicza się ołtarz główny (1462) w kościele św. Elżbiety we Wrocławiu, który w 1497 częściowo został zniszczony od uderzenia pioruna. Jego fragment ("Ofiarowanie w świątyni") przedstawiający Marię i św. Józefa znajduje się obecnie w Muzeum Narodowym w Warszawie. Projektował też witraże m.in. dla opactwa w Heilbronn.

</doc>
<doc id="3056172" url="https://pl.wikipedia.org/wiki?curid=3056172" title="Friedrich Herlin">
Friedrich Herlin

Friedrich Herlin (ur. ok. 1430 w Rothenburg ob der Tauber, zm. w 1500 w Nördlingen) – niemiecki malarz późnego gotyku. 
Od 1459 działał w Nördlingen. W 1467 uzyskał obywatelstwo miasta. Tam w l. 1462-65 powstało jego główne dzieło - ołtarz skrzydłowy do kościoła św. Jerzego ze scenami z życia Matki Boskiej, św. Jerzego i Marii Magdaleny (obecnie w Städtisches Museum w Nördlingen). Wykonał także obrazy ołtarzowe dla kościołów w Kaisheim (ok. 1461), św. Jakuba w Rothenburgu (1466-67) i św. Błażeja w Bopfingen (1472). 
Prawdopodobnie odbył podróż do Niderlandów. Na jego twórczość silny wpływ wywarł Rogier van der Weyden. 

</doc>
<doc id="3056176" url="https://pl.wikipedia.org/wiki?curid=3056176" title="Prywitne">
Prywitne



</doc>
<doc id="3056178" url="https://pl.wikipedia.org/wiki?curid=3056178" title="Toyota War">
Toyota War



</doc>
<doc id="3056180" url="https://pl.wikipedia.org/wiki?curid=3056180" title="Odwzorowanie pseudostożkowe">
Odwzorowanie pseudostożkowe

Odwzorowanie pseudostożkowe – odwzorowanie kartograficzne, wyróżnione ze względu na obraz południków i równoleżników siatki w położeniu normalnym. W odwzorowaniu tym równoleżniki są łukami kół współśrodkowych, a południki – liniami krzywymi, symetrycznymi względem prostego południka środkowego. Odwzorowanie to powstało w wyniku modyfikacji klasycznego odwzorowania stożkowego.

</doc>
<doc id="3056184" url="https://pl.wikipedia.org/wiki?curid=3056184" title="Belgijski Narodowy Instytut Geograficzny">
Belgijski Narodowy Instytut Geograficzny

Belgijski Narodowy Instytut Geograficzny (fr. "Institut Géographique National", nl. "Nationaal Geografisch Instituut") – państwowy instytut w Belgii zajmujący się działalnością kartograficzną, pomiarową. Zajmuje się również badaniami mającymi na celu rozwój niektórych dyscyplin sportu, publikacją wyników, a także działalnością edukacyjną.
Belgijski Narodowy Instytut Geograficzny, został założony w 1976 roku. Jako organizacja pozarządowa istnieje pod nadzorem Ministra Obrony Belgii. Instytut posiada własne centrum dokumentacji, składające się z biblioteki oraz fototeki, gromadzącej zdjęcia satelitarne; gromadzone są tam również zbiory kartograficzne.

</doc>
<doc id="3056187" url="https://pl.wikipedia.org/wiki?curid=3056187" title="Efraim Siewieła">
Efraim Siewieła

Efraim Siewieła (Efraim Sevela) (ros. "Эфраим Севела", heb. "אפרים סבלה", właśc. Jefim Jewielewicz Drabkin (ros. "Ефим Евелевич Драбкин"); ur. 8 marca 1928 w Bobrujsku, Białoruska SRR, zm. 18 sierpnia 2010 w Moskwie, Federacja Rosyjska) – sowiecki pisarz, scenarzysta, producent i reżyser żydowskiego pochodzenia.

</doc>
<doc id="3056190" url="https://pl.wikipedia.org/wiki?curid=3056190" title="Hans Schüchlin">
Hans Schüchlin

Hans Schüchlin lub Schuelin (ur. ok. 1430 w Ulm, zm. w 1505 tamże) – niemiecki malarz późnego gotyku. 
Być może kształcił się w Norymberdze, gdzie mógł być uczniem Hansa Pleydenwurffa. W 1493 został członkiem cechu malarzy w Ulm. Piastował kilka urzędów miejskich. W 1495 i 1497 należał do rady miejskiej. Wykształcił się na wzorach niderlandzkich. Jego jedynym udokumentowanym dziełem jest Ołtarz z Tiefenbronn (1469) przedstawiający sceny pasyjne i epizody z życia Marii z wizerunkami Ojców Kościoła w predelli. Nie zachowały się jego ołtarze dla kościołów św. Marcina w Rothenburgu i św. Lienharda w Ulm oraz kaplicy św. Maurycego w Lorch. Przypisuje mu się "Portret małżonków" (Monachium) oraz fresk "Sąd Ostateczny" (1471) w katedrze w Ulm. Jego uczniem był Bartholomäus Zeitblom.

</doc>
<doc id="3056193" url="https://pl.wikipedia.org/wiki?curid=3056193" title="Kauczuk chloroprenowy">
Kauczuk chloroprenowy



</doc>
<doc id="3056194" url="https://pl.wikipedia.org/wiki?curid=3056194" title="EF English Proficiency Index">
EF English Proficiency Index

EF English Proficiency Index - wskaźnik określający poziom znajomości języka angielskiego w poszczególnych krajach. Najwyższe notowania otrzymują kraje skandynawskie. W roku 2013 Polska zajęła 8. miejsce na świecie, plasując się tym samym przed np. Niemcami czy Singapurem.

</doc>
<doc id="3056195" url="https://pl.wikipedia.org/wiki?curid=3056195" title="Jan Nilsson (żużlowiec)">
Jan Nilsson (żużlowiec)

Jan Nilsson – szwedzki żużlowiec.
Trzykrotny finalista młodzieżowych indywidualnych mistrzostw Szwecji (Avesta 1970 – IX miejsce, Eskilstuna 1972 – brązowy medal, Avesta 1973 – XIII miejsce). 
W lidze szwedzkiej reprezentował barwy klubu Eldarna Huddinge.

</doc>
<doc id="3056197" url="https://pl.wikipedia.org/wiki?curid=3056197" title="Młodzieżowe Indywidualne Mistrzostwa Szwecji na Żużlu 1972">
Młodzieżowe Indywidualne Mistrzostwa Szwecji na Żużlu 1972

Młodzieżowe Indywidualne Mistrzostwa Szwecji na Żużlu 1972 – cykl turniejów żużlowych, mających wyłonić najlepszych szwedzkich żużlowców w kategorii do 21 lat, w sezonie 1972. Tytuł wywalczył Tomas Pettersson. 

</doc>
<doc id="3056198" url="https://pl.wikipedia.org/wiki?curid=3056198" title="Gaj Dimitriewicz Gaj">
Gaj Dimitriewicz Gaj



</doc>
<doc id="3056202" url="https://pl.wikipedia.org/wiki?curid=3056202" title="Gare de Nice-Saint-Augustin">
Gare de Nice-Saint-Augustin

Gare de Nice-Saint-Augustin – stacja kolejowa w Nicei, w departamencie Alpy Nadmorskie, w regionie Prowansja-Alpy-Lazurowe Wybrzeże, we Francji. Znajduje się w pobliżu portu lotniczego Nicea (10 minut pieszo) i 5 minut jazdy pociągiem od dworca Nice-Ville.
Jest stacja Société nationale des chemins de fer français (SNCF), obsługiwaną przez pociągi TER Provence-Alpes-Côte d'Azur.

</doc>
<doc id="3056203" url="https://pl.wikipedia.org/wiki?curid=3056203" title="Jeżyna długopręcikowa">
Jeżyna długopręcikowa

Jeżyna długopręcikowa ("Rubus praecox" Bertol.) – gatunek rośliny z rodziny różowatych.
Rozmieszczenie geograficzne.
Występuje w Europie i południowo-zachodniej Azji. W Europie północna granica zasięgu biegnie przez Francję, Niemcy i Polskę. W Polsce rośnie głównie we wschodniej części Karpat, poza nimi zanotowano tylko pojedyncze jej stanowiska na Roztoczu, Śląsku i w Sudetach. W Karpatach do 2008 r. podano około 10 stanowisk: w Beskidzie Niskim między Bednarką a Wolą Cieklińską i Szymbarkiem, w Dołach Jasielsko-Sanockich, na Pogórzu Przemyskim oraz na Pogórzu Strzyżowskim.
Biologia i ekologia.
Roślina dwuletnia, nanofanerofit. Rośnie na nieużytkowanych łąkach, pastwiskach, miedzach, poboczach i nasypach dróg. Kwitnie w czerwcu i lipcu. Liczba chromosomów 2n=28. Niemal na wszystkich stanowiskach tworzy duże kępy.
Zagrożenia.
W Polsce gatunek ten nie podlega ochronie. Jego zagrożenie jest trudne do określenia, nie posiadamy bowiem informacji jak rozprzestrzeniony był ten gatunek w Polsce dawniej. Najliczniejsze stanowisko znajduje się w Szymbarku, gdzie zajmuje powierzchnię ok. 3 ary, niestety zajmowany przez ten gatunek jeżyny teren został zalesiony. Wskazane byłoby ogrodzenie stanowisk zajmowanych przez ten gatunek i zaprzestanie jego wypalania.

</doc>
<doc id="3056204" url="https://pl.wikipedia.org/wiki?curid=3056204" title="Rubus praecox">
Rubus praecox



</doc>
<doc id="3056205" url="https://pl.wikipedia.org/wiki?curid=3056205" title="Gare de Dreux">
Gare de Dreux

Gare de Dreux – stacja kolejowa w Dreux, w departamencie Eure-et-Loir, w Regionie Centralnym, we Francji.
Jest stacją Société nationale des chemins de fer français (SNCF) obsługiwaną przez pociągi Intercités Normandie, TER Basse-Normandie, TER Haute-Normandie, linii N Transilien i TER Centre.

</doc>
<doc id="3056206" url="https://pl.wikipedia.org/wiki?curid=3056206" title="Zbory Boże w Nigrze">
Zbory Boże w Nigrze

Zbory Boże w Nigrze (ang. "Assemblies of God of Niger") – chrześcijański wolny kościół protestancki o charakterze ewangelikalnym nurtu zielonoświątkowego działający w Nigrze, wchodzący w skład Światowej Wspólnoty Zborów Bożych. Zbory Boże w 2016 roku liczą w Nigrze blisko 10 tys. wiernych zrzeszonych w 89 zborach. Misjonarze z Francji, Burkina Faso i ze Stanów Zjednoczonych rozpoczęli pracę misyjną w 1990 roku. Kościół chce walczyć ze skrajnym ubóstwem, oferując usługi w zakresie edukacji, zdrowia i prac wodnych.
W 2015 roku podczas protestów związanych z Charlie Hebdo spalonych zostało 2 domy duchownych, 14 zborów i sierociniec prowadzony przez Kościół. 

</doc>
<doc id="3056207" url="https://pl.wikipedia.org/wiki?curid=3056207" title="Jurij Dombrowski">
Jurij Dombrowski

Jurij Osipowicz Dombrowski (; ur. w Moskwie, Imperium Rosyjskie – zm. 29 maja 1978 w Moskwie, Rosyjska Federacyjna SRR) – rosyjski pisarz i krytyk literacki. Czterokrotnie aresztowany i więziony w obozach stalinowskich, po uwolnieniu pisał utwory o istocie systemu totalitarnego.
Wybrana twórczość.
Uwaga – rok przed tytułem jest datą opublikowania, nie ukończenia utworu.
Bibliografia.
Źródła w języku rosyjskim

</doc>
<doc id="3056208" url="https://pl.wikipedia.org/wiki?curid=3056208" title="Jim McMillan">
Jim McMillan

Jim „Jimmy” McMillan, właśc. James Dunn Templeton McMillan (ur. 3 grudnia 1945 w Glasgow) – brytyjski żużlowiec pochodzenia szkockiego.
Srebrny medalista mistrzostw Szkocji par (1968). Wielokrotny finalista indywidualnych mistrzostw Wielkiej Brytanii (najlepsze wyniki: Coventry 1974 i Coventry 1976 – dwukrotnie VII miejsca). Finalista indywidualnych mistrzostw Australii (1969 – V miejsce). Złoty medalista drużynowych mistrzostw Wielkiej Brytanii (1982).
Reprezentant Szkocji na arenie międzynarodowej. Trzykrotny uczestnik finałów mistrzostw świata par (Malmö 1970 – IV miejsce, Rybnik 1971 – V miejsce, Eskilstuna 1976 – VI miejsce). Wielokrotny uczestnik eliminacji indywidualnych mistrzostw świata (najlepszy wynik: Coventry 1972 – VI miejsce w finale brytyjskim i awans – jako zawodnik rezerwowy – do finału światowego w Londynie, w którym – startując w dwóch biegach – zdobył 2 punkty). Czterokrotny uczestnik eliminacji drużynowych mistrzostw świata. 
W lidze brytyjskiej reprezentował barwy klubów: Glasgow Tigers (1966–1972, 1983), Coatbridge Tigers (1973), Hull Vikings (1974–1975), Wolverhampton Wolves (1976–1980), Belle Vue Aces (1981–1982), Oxford Cheethas (1984) oraz Berwick Bandits (1984–1986).

</doc>
<doc id="3056209" url="https://pl.wikipedia.org/wiki?curid=3056209" title="Cząstka egzotyczna">
Cząstka egzotyczna



</doc>
<doc id="3056210" url="https://pl.wikipedia.org/wiki?curid=3056210" title="Gare de Vitry-le-François">
Gare de Vitry-le-François

Gare de Vitry-le-François – stacja kolejowa w Vitry-le-François, w departamencie Marna, w regionie Grand Est, we Francji.
Znajduje się na linii Paryż – Strasburg, na wysokości 105 m n.p.m. Jest zarządzana przez Société nationale des chemins de fer français (SNCF) i obsługiwana przez pociągi TGV, TER Champagne-Ardenne, TER Lorraine, TER Picardie i TER Bourgogne.

</doc>
<doc id="3056211" url="https://pl.wikipedia.org/wiki?curid=3056211" title="Zbory Boże w Kambodży">
Zbory Boże w Kambodży

Zbory Boże w Kambodży (ang. "Assemblies of God of Cambodia") – chrześcijański wolny kościół protestancki o charakterze ewangelikalnym nurtu zielonoświątkowego działający w Kambodży, wchodzący w skład Światowej Wspólnoty Zborów Bożych. Zbory Boże liczą w Kambodży 5333 członków i 7554 dzieci, zrzeszonych w 116 zborach. Kościół posiada największą liczbę kościołów w obszarach Takêv, Siĕm Réab, Preăh Sihanŭk i Bătdâmbâng.
Misjonarze Randy i Carolyn Dorsey w 1990 roku, przybyli do kraju, by stać się pierwszymi misjonarzami Zborów Bożych w Kambodży. Nadzorowali, wraz z innymi misjonarzami utworzenie dwóch domów dziecka, dwie kliniki, szpital powiatowy, szkołę publiczną i angielski program szkoleń językowych w Narodowym Wydziale Lekarskim, a także utworzenie kościoła narodowego.

</doc>
<doc id="3056217" url="https://pl.wikipedia.org/wiki?curid=3056217" title="Wielhorscy herbu Kierdeja">
Wielhorscy herbu Kierdeja

 Wielhorscy herbu Kierdeja – polski ród szlachecki herbu Kierdeja, wywodzący się od wołyńskich bojarów. Rodzina pierwszy raz wzmiankowana w 1525 w "Metryce Wołyńskiej". Jedna z linii rodu otrzymała 22 lutego 1787 w Wiedniu tytuł hrabiowski, potwierdzony 30 listopada 1849 w Cesarstwie Rosyjskim. 10 kwietnia 1853 jeden z odłamów rodu został adoptowany do herbu przez rosyjskich hrabiów Matiuszkinów, gałąź ta wymarła w 1855.

</doc>
<doc id="3056220" url="https://pl.wikipedia.org/wiki?curid=3056220" title="Sergey Malchenko">
Sergey Malchenko



</doc>
<doc id="3056221" url="https://pl.wikipedia.org/wiki?curid=3056221" title="Zbory Boże w Angoli">
Zbory Boże w Angoli

Zbory Boże w Angoli (ang. "Assemblies of God of Angola") – największa denominacja protestancka w Angoli. Ma charakter zielonoświątkowy i wchodzi w skład Światowej Wspólnoty Zborów Bożych. Zbory Boże liczą w Angoli ponad 2 miliony wiernych (ok. 10% ludności kraju). Szacunki wskazują, że tylko 0,5 tys. z ponad 10 tys. pastorów posiadają jakiekolwiek formalne szkolenie biblijne.

</doc>
<doc id="3056222" url="https://pl.wikipedia.org/wiki?curid=3056222" title="Serie komiksowe DC Comics">
Serie komiksowe DC Comics

Wybrane serie komiksowe DC Comics:

</doc>
<doc id="3056225" url="https://pl.wikipedia.org/wiki?curid=3056225" title="Lista filmów na podstawie publikacji DC Comics">
Lista filmów na podstawie publikacji DC Comics

Poniżej znajduje się lista filmów na podstawie komiksów amerykańskiego wydawnictwa DC Comics i powiązanych z nim imprintów. Zawiera ona zarówno filmy fabularne, animowane jak i dokumentalne, poświęcone tematyce wydawnictwa.

</doc>
<doc id="3056227" url="https://pl.wikipedia.org/wiki?curid=3056227" title="Wojewódzki Sztab Wojskowy w Poznaniu">
Wojewódzki Sztab Wojskowy w Poznaniu

Wojewódzki Sztab Wojskowy w Poznaniu – terenowy organ wykonawczy Ministra Obrony Narodowej w sprawach operacyjno-obronnych i rządowej administracji niezespolonej, z siedzibą przy ul. Solnej 21 w Poznaniu, podporządkowany Szefowi Sztabu Generalnego Wojska Polskiego.
Zadania Wojewódzkiego Sztabu Wojskowego w Poznaniu.
Do głównych zadań Szefa Wojewódzkiego Sztabu Wojskowego w Poznaniu należy:
Realizując zadania ustawowe Szef Wojewódzkiego Sztabu Wojskowego w Poznaniu współpracuje z wojewodą wielkopolskim, organami administracji samorządowej, podmiotami gospodarczymi i innymi jednostkami organizacyjnymi województwa oraz współpracuje z dowódcami jednostek wojskowych i pozamilitarnymi ogniwami obronnymi w zakresie operacyjnego przygotowania terenu oraz wykorzystania infrastruktury wojskowej i cywilnej województwa.
Historia Wojewódzkiego Sztabu Wojskowego w Poznaniu.
Działanie Wojewódzkiego Sztabu Wojskowego w Poznaniu zapoczątkowała Wojskowa Komenda Wojewódzka w Poznaniu powołana do życia Zarządzeniem Szefa Sztabu Generalnego WP Nr 099/Org. z dnia 15 grudnia 1951 r. Powołana do życia Wojskowa Komenda Wojewódzka w Poznaniu była podległa bezpośrednio Dowódcy Śląskiego Okręgu Wojskowego we Wrocławiu.
Utworzenie tej instytucji stanowiło zalążek do powstania i rozwoju administracji wojskowej szczebla wojewódzkiego. Jednym z głównych zadań Wojskowej Komendy Wojewódzkiej było rozwiązywanie kluczowych problemów z zakresu administrowania zasobami poborowych i rezerwistów na terenie województwa poznańskiego. W ciągu wielu lat funkcjonowania, struktura i zadania organów administracji wojskowej zmieniały się wielokrotnie. Podyktowane to było polityką Państwa i potrzebami Sił Zbrojnych. 
Organ administracji wojskowej o nazwie Wojewódzki Sztab Wojskowy w Poznaniu powstał na podstawie Zarządzenia Szefa Sztabu Generalnego Wojska Polskiego Nr 0143/Org. z dnia 21 listopada 1962 roku. 
Zasięg terytorialny i instytucje podległe Szefowi Wojewódzkiego Sztabu Wojskowego w Poznaniu.
Terytorialny zasięg działania Wojewódzkiego Sztabu Wojskowego w Poznaniu obejmuje województwo wielkopolskie.
Podległe wojskowe komendy uzupełnień swoim terytorialnym zasięgiem działania obejmują:
Wojskowa Komenda Uzupełnień w Poznaniu.
dla miast i gmin objętych zasięgiem działania powiatów: obornickiego, poznańskiego, średzkiego i śremskiego oraz miasta Poznań.
Wojskowa Komenda Uzupełnień w Kaliszu.
dla miast i gmin objętych zasięgiem działania powiatów: jarocińskiego, kaliskiego, kępińskiego, krotoszyńskiego, ostrowskiego, ostrzeszowskiego i pleszewskiego oraz miasta Kalisz. 
Wojskowa Komenda Uzupełnień w Lesznie.
dla miast i gmin objętych zasięgiem działania powiatów: gostyńskiego, kościańskiego, leszczyńskiego i rawickiego oraz miasta Leszno.
Wojskowa Komenda Uzupełnień w Koninie.
dla miast i gmin objętych zasięgiem działania powiatów: gnieźnieńskiego, kolskiego, konińskiego, słupeckiego, tureckiego i wrzesińskiego oraz miasta Konin.
Wojskowa Komenda Uzupełnień w Pile.
dla miast i gmin objętych zasięgiem działania powiatów: chodzieskiego, czarnkowsko – trzcianeckiego, pilskiego, wągrowieckiego i złotowskiego.
Wojskowa Komenda Uzupełnień w Nowym Tomyślu.
dla miast i gmin objętych zasięgiem działania powiatów: grodziskiego, międzychodzkiego, nowotomyskiego, szamotulskiego i wolsztyńskiego.
Komenda Garnizonu Poznań.
obejmująca terytorialnym zasięgiem miasto Poznań oraz powiaty: międzychodzki, nowotomyski, obornicki, poznański, szamotulski, wągrowiecki.
Zadania Wojskowych Komend Uzupełnień.
Do głównych zadań wojskowych komendantów uzupełnień należy: 

</doc>
<doc id="3056228" url="https://pl.wikipedia.org/wiki?curid=3056228" title="Morska Biblioteka Cyfrowa">
Morska Biblioteka Cyfrowa

Morska Biblioteka Cyfrowa – biblioteka cyfrowa utworzona w marcu 2009 przez Polską Fundację Morską. Była pierwszą biblioteką wirtualną w województwie zachodniopomorskim. W Morskiej Bibliotece Cyfrowej udostępniane jest ponad 1700 publikacji – są to cyfrowe wersje książek, czasopism oraz materiałów ikonograficznych, kartograficznych, dokumentów i zbiorów multimedialnych.
Zadaniem Morskiej Biblioteki Cyfrowej jest zapewnienie dostępu do materiałów dotyczących szeroko rozumianych związków Polski z morzem, zabezpieczanie i udostępnianie dziedzictwa kulturowego.
W ramach programu Morska Biblioteka Cyfrowa realizowane są następujące zadania: 
Obecnie zasoby cyfrowe których digitalizacją oraz administrowaniem zajmuje się Polska Fundacja Morska znajdują się w wydzielonych Kolekcjach Morskich:
Zbiory Morskiej Biblioteki Cyfrowej są również udostępniane w Europejskiej Bibliotece Cyfrowej Europeana.

</doc>
<doc id="3056230" url="https://pl.wikipedia.org/wiki?curid=3056230" title="Chorów (rejon horochowski)">
Chorów (rejon horochowski)



</doc>
<doc id="3056233" url="https://pl.wikipedia.org/wiki?curid=3056233" title="Chorów (rejon ostrogski)">
Chorów (rejon ostrogski)



</doc>
<doc id="3056235" url="https://pl.wikipedia.org/wiki?curid=3056235" title="Orlik kanadyjski">
Orlik kanadyjski

Orlik kanadyjski ("Aquilegia canadensis") – gatunek rośliny należący do rodziny jaskrowatych, w łatwy sposób hybrydyzuje z innymi gatunkami orlika.
Występuje na kontynencie północnoamerykańskim. Jest jedynym gatunkiem orlika, występującym we wschodniej części Ameryki Północnej. Pomimo nazwy, większość areału zajmowanego przez ten gatunek leży na terytorium Stanów Zjednoczonych. Roślina występuje od wybrzeży Atlantyku na wschodzie po mniej więcej 100. południk na zachodzie. Na północy spotkamy ją w południowo-zachodniej Kanadzie od południowej Manitoby przez południową część Ontario i Quebecu po amerykański stan Maine. Na południu sięga po linię biegnącą od wschodniego skrawka Arkansasu po Południową Karolinę. Wyspowe, dysjunkcyjne stanowisko ma na Płaskowyżu Edwardsa w Teksasie.

</doc>
<doc id="3056240" url="https://pl.wikipedia.org/wiki?curid=3056240" title="Światłowiec">
Światłowiec

Światłowiec – osada leśna w Polsce położona w województwie śląskim, w powiecie wodzisławskim, w gminie Lubomia.

</doc>
<doc id="3056247" url="https://pl.wikipedia.org/wiki?curid=3056247" title="Towarzystwo Tomasza Zana">
Towarzystwo Tomasza Zana

Towarzystwo Tomasza Zana – młodzieżowa organizacja niepodległościowa działająca w Wielkopolsce, a później obejmująca cały obszar zaboru pruskiego oraz pruskiego Śląska. Powstała na gruncie tajnych stowarzyszeń uczniowskich, będącą wyrazem buntu młodzieży polskiej przeciw germanizacji i cenzurze kultury polskiej, Towarzystwo wzorowało się na ideach filomatów i założeniach ich przywódcy Tomasza Zana, który mówił:
Początki organizacji i tworzenie struktur.
Źródła podają, że jedną z pierwszych tajnych organizacji gimnazjalnych wzorującą się na Towarzystwie Filomatów została utworzona w roku 1817, a wśród założycieli wymienia się Karola Marcinkowskiego
Początkowo uczniowskie tajne organizacje choć cel miały ten sam, to przyjmowały jednak różne nazwy jak: w Poznaniu (Kościuszko), Trzemesznie (Zan), Lesznie (Krakus), Ostrowie Wielkopolskim (Zawisza) oraz Głogowie (Chrobry), a o swoim istnieniu dowiadywały się przypadkiem, najczęściej, podczas narodowych uroczystości.
Gimnazjalne tajne koło istniało w Ostrowie Wielkopolskim w 1855 pod nazwą „Towarzystwo historii polskiej”. W 1858, na skutek niewielkich ustępstw rządu pruskiego, w poznańskim Gimnazjum Marii Magdaleny powstało „Towarzystwo historii i piśmiennictwa polskiego” Po dekonspiracji przez władze pruskie w listopadzie 1862 wielu organizacji i utworzonego przez nie Komitetu Towarzystwa Narodowego, w roku 1877 nastąpiła konsolidacja kół z Poznania, Inowrocławia i Gniezna. Odbył się w 1897 zjazd w Bydgoszczy, który wypracował zasady działalności konspiracyjnej: staranny dobór kandydatów, używanie pseudonimów zamiast nazwisk, łączenie treści narodowych i praktyk religijnych, przestrzeganie statutu wewnętrznego.
Współpraca z ruchem akademickim.
Koła gimnazjalnych stowarzyszeń były od lat w stałej współpracy z akademickim Związkiem Młodzieży Polskiej „Zet”, ściśle związanym z Ligą Polską. W 1900 w parku miłosławskim u stóp pomnika J Słowackiego miało miejsce wspólne czytanie „Kordiana” przez członków kół z Poznania i Gniezna. Zjazdy kół z Gniezna, Inowrocławia i Poznania odbywały się już w latach 1879–1881, przemiennie w Poznaniu i Gnieźnie. Omawiano sprawy jednolitego programu nauki, podręczników oraz poczynań szerszego kształcenia w języku polskim. Wspólnym wysiłkiem wydawano pisane ręcznie czasopismo „Miesięcznik”. „Zetowi” udało się w 1896, na krótko, utworzyć Związek Kół Gimnazjalnych, a na zjeździe w Poznaniu delegatów kół samokształceniowych z Wielkopolski powołano do życia „Czerwoną Różę”, nadrzędną organizację dla wszystkich kół gimnazjalnych i koordynującą ich pracę. Zjazdy integrowały najstarszych przedstawicieli ruchu gimnazjalnego, jak Zygmunt Celichowski, z akademickimi działaczami jak: Wiesław Chrzanowski, z młodzieżą dopiero co wkraczającą w szeregi konspiracyjnych organizacji.
Procesy sądowe.
W 1900 r. „Czerwona Róża” skupiła koła z Białogardu, Brodnicy, Bydgoszczy, Chełmna, Chojnic, Gniezna, Krotoszyna, Leszna, Nakła, Ostrowa Wielkopolskiego, Poznania, Rogoźna, Śremu, Wągrowca, Torunia. Po roku została jednak wykryta, a gimnazjalistom z Brodnicy, Chełmna i Torunia wytoczono procesy sądowe. Niebawem podobny proces wytoczono 24 członkom gnieźnieńskiego Towarzystwa Tomasza Zana, oskarżając ich z art. 128 kodeksu karnego, że "„w latach 1898–1902 należeli w Gnieźnie do towarzystwa, którego istnienie, cele i ustrój, miały być trzymane w tajemnicy przed rządem państwowym, a mianowicie do Towarzystwa Filomatów i Filaretów” (właściwa nazwa TTZ nie występuje ani w akcie oskarżenia, ani w wyroku. Filomatów i Filaretów tłumaczono jako „Lern – Jugendfreunde”)". Wyroki skazujące opiewały od 6 tygodni więzienia do kary nagany. Trzy osoby uniewinniono. Często stosowanym środkiem represji stosowanym przez kierownictwo szkół była relegacja, często z zakazem nauki we wszystkich szkołach Królestwa Prus. W Ostrowie Wlkp 20 kwietnia 1863 roku za spontaniczne odśpiewanie podczas nabożeństwa „Boże coś Polskę” 60 uczniów wydalono z gimnazjum. Za zbiegłymi przed „wymiarem sprawiedliwości” urząd rejencyjny wysyłał listy gończe określając ściganych mianem przestępców. Mimo to wielu gimnazjalnych profesorów narodowości polskiej wspomagało wydalonych uczniów, udzielając korepetycji, co pozwalało na eksternistyczne ukończenie nauki. Władze oświatowe początkowo sprawy nielegalnych towarzystw chciały rozstrzygnąć w swoim zakresie, ale minister sprawiedliwości stanowczo żądał procesów karnych.
Po procesie toruńskim w Poznaniu osądzono także akademików. W konsekwencji wszystkich sądowych spraw z udziałem młodzieży polskiej nastąpiło zaostrzenie przepisów, z rygorystycznymi karami za jakiekolwiek propagowanie polskości. W życie wprowadzono tzw. "system ausrotten" (wyplenienie).
Organizacyjna praca organiczna.
Po procesach, kilkadziesiąt filomackich organizacji młodzieżowych z Pomorza i Wielkopolski utworzyło w 1902 organizację „Przyszłość”, a w 1904 koło gnieźnieńskie towarzystwa wznowiło działalność, wydając nawet ręcznie przepisywaną gazetkę „Echo”. Akademicki związek „Zet” na bazie działających kół utworzył Komisję Gimnazjalną, która w latach 1910–1913 wszystkim podległym kołom, na wzór koła gnieźnieńskiego, nadała nazwę – Towarzystwo Tomasza Zana.
TTZ postrzegane było jako organizacja samokształceniowa, w rzeczywistości był elitarną organizacją młodzieżową z ambitnymi celami, silną strukturą i udoskonalonymi przez lata doświadczeń formami działalności merytorycznej oraz konspiracyjnej. Młodzieży wpajano „zasady żołnierza polskiego”, aby w przyszłości ofiarnie stanęła „do świętej walki orężnej o niepodległość Polski”. Kandydat na członka TTZ składał przysięgę: „Ja *** wstępując do Towarzystwa Tomasz Zana, którego cele mi wiadome, przysięgam na Boga i honor, że tajemnicy o istnieniu jego nigdy przed nikim nie zdradzę. Tak mi dopomóż Panie Boże”.
Członkowie TTZ doskonalili się humanistycznie i fizycznie. Wzorem Towarzystwa Filomatycznego stosowany był trójstopniowy poziom osiągniętej wiedzy i sprawności: promieniści, filareci, i najbardziej doświadczeni- filomaci. W kołach powstawały tajne biblioteki z bogatym księgozbiorem w języku polskim z literaturą narodową, historii, a także naukową. Dla zachowania konspiracji, w grupach kilku osobowych, organizowano zawody strzeleckie, wycieczki krajoznawcze i tajne harcerstwo. Prowadzono dodatkowe lekcje historii i geografii, oraz nauki hektografii. Piętnowano używanie w mowie i piśmie germanizmów. Szczególnie czczono: 3 maja, 29 listopada (wybuch powstania 1860) i 1 lipca (dzień powołania Unii Lubelskiej 1569). Wspominano czasy potęgi Polski Jagiellonów, Sobieskich i Kościuszki.

</doc>
<doc id="3056251" url="https://pl.wikipedia.org/wiki?curid=3056251" title="Siberia">
Siberia

Siberia – amerykański serial mockumentary, utrzymany w konwencji programów reality show typu "Ryzykanci" i "Wyprawa Robinson".
W Polsce serial nadawany jest na kanale Tele 5. 
Fabuła.
Szesnaścioro zawodników trafia do syberyjskiej tajgi z nadzieją wygrania nagrody w wysokości 500 tys. dolarów. Nieoczekiwana śmierć jednego z zawodników przeraża ich, uznają ją jednak za wypadek i postanawiają kontynuować program. Dziwne wydarzenia nie ustają, a gdy wezwana pomoc nie przybywa po rannego zawodnika, wszyscy zdają sobie sprawę, że zostali porzuceni przez ekipę i zdani są tylko na siebie. Z czasem zaczyna dochodzić do kolejnych nietypowych wydarzeń, przypominających te, które (według scenarzystów) rozegrały się w tym miejscu sto lat wcześniej w związku z katastrofą tunguską.
Realizacja.
Zdjęcia do serialu realizowano w Birds Hill Provincial Park w Winnipeg.
Premiera pierwszego odcinka w Stanach Zjednoczonych miała miejsce 1 lipca 2013 roku na antenie NBC.
Pierwsza seria spotkała się w większości z pozytywnym przyjęciem zarówno krytyków, jak i widzów. Średnia widzów na odcinek wynosiła około 2.03 miliona. Emisja pierwszej serii zakończyła się 16 września 2013 roku.

</doc>
<doc id="3056259" url="https://pl.wikipedia.org/wiki?curid=3056259" title="Obwód batumski">
Obwód batumski

Obwód batumski () – jednostka administracyjna Imperium Rosyjskiego na Kaukazie Południowym, utworzona w 1878 na części ziem uzyskanych przez Rosję od Imperium Osmańskiego traktatem w San Stefano i traktatem berlińskim po wojnie rosyjsko-tureckiej. Stolicą obwodu było Batumi. Istniał w latach 1878–1883 i 1903–1918. W latach 1883–1903 w składzie guberni kutaiskiej.
Obwód był położony w zachodniej części Kaukazu Południowego. W okresie istnienia graniczył od północy z gubernią kutaiską, od wschodu z gubernią tyfliską i obwodem karskim, na południu i południowym zachodzie i zachodzie z Imperium Osmańskim (sandżak Lazystan wilajetu Trabzon), na zachodzie przylegał dalej do Morza Czarnego.
Powierzchnia obwodu wynosiła 6952 km² (6109,2 wiorst²). Obwód w początkach XX wieku był podzielony na 2 ujezdy: batumski i artwiński.
Demografia.
Ludność, według spisu powszechnego 1897 – 142 032 osób – Gruzinów, Turków, Ormian, Rosjan, Greków, Kurdów, Żydów, Ukraińców i Polaków. W ujeździe artwińskim zamieszkiwało 56 140 osób, w batumskim – 88 444 osób.
Losy terytorium obwodu.
Po przewrocie bolszewickim w Rosji i rozpędzeniu Konstytuanty Rosji przez bolszewików, Sejm Zakaukaski proklamował 24 lutego 1918 powstanie Zakaukaskiej Demokratycznej Republiki Federacyjnej w której skład wszedł obwód batumski.
3 marca 1918 w traktacie brzeskim RFSRR zrzekła się na rzecz Imperium Osmańskiego okręgów Kars, Ardahan i Batumi (uzyskanych po wojnie rosyjsko-tureckiej 1878). 15 kwietnia 1918 wojska tureckie bez walki zajęły obwód batumski, wcielając go do Turcji. Zakaukaska Demokratyczna Republika Federacyjna nie uznała tej aneksji.
Po klęsce Turcji w I wojnie światowej i podpisaniu rozejmu w Mudros 16 grudnia 1918 w Batumi wylądowały brytyjskie wojska okupacyjne, zajmując terytorium obwodu. Administracja wojskowa ogłosiła obwód niezależnym państwem. 8 kwietnia 1920 dowództwo wojsk Ententy proklamowało obwód batumski terytorium pod opieką Ligi Narodów, okupowanym przez wojska Wielkiej Brytanii, Francji i Włoch.
14 lipca 1920 dowództwo sił sojuszniczych podjęło decyzję o przekazaniu obwodu Demokratycznej Republice Gruzji, 20 lipca 1920 do Batumi wkroczyły wojska gruzińskie.
Po agresji Armii Czerwonej na Gruzję w lutym 1921 i okupacji większości kraju 12 marca rząd gruziński razem z naczelnym dowództwem armii ewakuował się przez rzekę Rioni. Dzień wcześniej, wobec braku pomocy Ententy (Wielka Brytania od początku uważała obronę Gruzji za pozbawioną szans powodzenia, mienszewicy gruzińscy przystali na propozycję pomocy tureckiej). Miała ona polegać na wkroczeniu Turków do Adżarii i jej obronie przed bolszewikami. W rzeczywistości jednak oddziały tureckie zajęły terytorium obwodu batumskiego, przepuściły sowiecką kawalerię i razem z nią uderzyły na tyły gruzińskich pozycji nad Rioni.
W traktacie moskiewskim (16 marca 1921) zawartym pomiędzy RFSRR a kemalistowską Turcją, ta ostatnia uznała przynależność północnej części obwodu (z Batumi) do Gruzińskiej Socjalistycznej Republiki Radzieckiej, większość terytorium obwodu przypadła Turcji. 18 marca 1921 rząd Demokratycznej Republiki Gruzji opuścił Batumi udając się na emigrację, 19 marca do miasta wkroczyła Armia Czerwona, a wojska tureckie wycofały się na linię graniczną wytyczona w traktacie moskiewskim. Przebieg linii granicznej na terytorium obwodu został potwierdzony traktatem w Karsie 13 października 1921 pomiędzy Turcją a RFSRR, Armeńską Socjalistyczną Republiką Radziecką i Azerbejdżańską Socjalistyczną Republiką Radziecką.
Współcześnie południowa część obwodu należy do Republiki Tureckiej, północna – z Batumi do niepodległej Gruzji, jako autonomiczna Republika Adżarii, granica gruzińsko-turecka przebiega linią wytyczoną w 1921.

</doc>
<doc id="3056264" url="https://pl.wikipedia.org/wiki?curid=3056264" title="Gra (gra umysłowa)">
Gra (gra umysłowa)

Gra – gra umysłowa polegająca na unikaniu myślenia o niej. Gdy gracz pomyśli o „Grze”, odnosi porażkę. Przegrana musi każdorazowo być oznajmiona (na przykład przez stwierdzenie „przegrałem Grę”) przez gracza. „Gry” nie można wygrać. Według różnych wersji zasad „Gry” grają w nią wszyscy ludzie na świecie lub gra w nią każdy, kto poznał zasady.
Zasady gry.
W „Grze” obowiązują trzy podstawowe zasady:
W zależności od wersji zasad „Gra” nie kończy się nigdy lub może zakończyć się, jeśli premier Wielkiej Brytanii, prezydent Stanów Zjednoczonych lub papież ogłosi w telewizji: „Gra jest zakończona” (ang. „The game is up”).
Strategie.
Gracze stosują liczne strategie w celu spowodowania przegranej innych osób. Wśród nich jest głośne mówienie o „Grze”, umieszczanie słowa „Gra” na banknotach, w graffiti oraz na stronach internetowych.
Psychologia.
Gra jest przykładem „efektu białego niedźwiedzia” lub „efektu różowego słonia”, według którego unikanie myśli na określony temat powoduje częstsze przywodzenie tematu na myśl, niż miałoby to miejsce bez stłumienia myśli.
Historia.
Geneza „Gry” nie jest znana. Gra w obecnej postaci może pochodzić z roku 1977 z Cambridge University Science Fiction Society (CUSFS), którego członkowie dyskutowali nad teorią gier w pubie Horse and Groom. Gra może być efektem próby stworzenia gry, której zasady nie zgadzają się z teorią gier. Lew Tołstoj w dzieciństwie bawił się w grę polegająca na staniu w kącie i niemyśleniu o białym niedźwiedziu – zawsze przegrywał, zaczynając o nim myśleć. Sama nazwa „efektu białego niedźwiedzia” pochodzi od Tołstoja, który opisał tę grę w późniejszym czasie. W 1863 do tego samego efektu odniósł się Fiodor Dostojewski.
Pierwszy znany opis „Gry” opublikowany w internecie pochodzi z roku 2002. Paul Taylor ogłosił wtedy na swoim blogu, że przegrał grę i pokrótce opisał zasady.

</doc>
<doc id="3056267" url="https://pl.wikipedia.org/wiki?curid=3056267" title="Odwzorowanie dowolne">
Odwzorowanie dowolne

Odwzorowanie dowolne – odwzorowanie kartograficzne wyróżnione ze względu na charakter zniekształceń. W odwzorowaniu tym nie jest zachowana zarówno wierność kątów jak i powierzchni. Im większe zniekształcenia kątów, tym mniejsze zniekształcenia powierzchni, i odwrotnie. Do tego typu odwzorowań należy zaliczyć stosowane w Polsce odwzorowanie Służby Topograficznej Wojska Polskiego, opracowane przez polskiego kartografa W. Grygorenkę.
Wśród odwzorowań dowolnych wyróżnia się odwzorowanie wiernoodległościowe (równodługościowe). 

</doc>
<doc id="3056271" url="https://pl.wikipedia.org/wiki?curid=3056271" title="Soul-Crusher">
Soul-Crusher

Soul-Crusher – debiutancki album studyjny amerykańskiego zespołu metalowego White Zombie, wydany w listopadzie 1987 roku. Pomimo limitowanych wydań i braku popularności grupy, album został dostrzeżony i zdobył uznanie takich artystów jak Iggy Pop, Kurt Cobain i Thurston Moore.

</doc>
<doc id="3056273" url="https://pl.wikipedia.org/wiki?curid=3056273" title="Bill de Blasio">
Bill de Blasio

Bill de Blasio (ur. jako Warren Wilhelm Jr. 8 maja 1961) – amerykański adwokat i polityk, od 1 stycznia 2014 do 31 grudnia 2021 burmistrz Nowego Jorku.
Rodzina i dzieciństwo.
De Blasio urodził się jako Warren Wilhelm Jr. na Manhattanie, syn Marii (z domu de Blasio) i Warrena Wilhelma. Ojciec miał niemieckie pochodzenie, a dziadkowie ze strony matki, Giovanni i Anna, byli włoskimi imigrantami z miasta Sant’Agata de’ Goti w prowincji Benevento. Wychował się w Cambridge w stanie Massachusetts.
Majątek.
Według Forbesa De Blasio i jego żona posiadają majątek w wysokości 25 milionów dolarów.
Wybory w 2013.
W wyborach na stanowisko burmistrza Nowego Jorku w 2013 r. de Blasio uzyskał ponad 70% poparcia.
Wybory w 2017.
W 2017 de Blasio wygrał reelekcję na drugą kadencję z poparciem 66.5% przeciwko kandydatce Republikanów Nicole Malliotakis.
Prawybory w 2020.
Bill de Blasio był kandydatem w prawyborach Partii Demokratycznej przed amerykańskimi wyborami prezydenckimi.

</doc>
<doc id="3056274" url="https://pl.wikipedia.org/wiki?curid=3056274" title="Besançon Franche-Comté TGV">
Besançon Franche-Comté TGV

Besançon Franche-Comté TGV (zwany również: gare de Besançon TGV i gare des Auxons) – dworzec TGV na linii LGV Rhin-Rhône, położony na terenie gmin Les Auxons (11 km na północny zachód od Besançon, w departamencie Doubs, w regionie Burgundia-Franche-Comté, we Francji.

</doc>
<doc id="3056275" url="https://pl.wikipedia.org/wiki?curid=3056275" title="Zbory Boże w Bangladeszu">
Zbory Boże w Bangladeszu

Zbory Boże Bangladeszu (ang. "Bangladesh Assemblies of God") – chrześcijański wolny kościół protestancki o charakterze ewangelikalnym nurtu zielonoświątkowego działający w Bangladeszu, wchodzący w skład Światowej Wspólnoty Zborów Bożych. Zbory Boże liczą w Bangladeszu 11,6 tys. wiernych w ponad 400 zborach. Pierwszy kościół we wsi Kamarol założył w 1936 roku Abdul Wadud Munshi, pionier i twórca pracy Zborów Bożych w Bangladeszu.

</doc>
<doc id="3056276" url="https://pl.wikipedia.org/wiki?curid=3056276" title="Make Them Die Slowly">
Make Them Die Slowly

Make Them Die Slowly – drugi album studyjny amerykańskiego zespołu metalowego White Zombie, wydany 22 marca 1989 roku. Nazwa albumu została zapożyczona od tytułu filmu "Cannibal Ferox – Niech umierają powoli", który w Stanach Zjednoczonych został wydany jako "Make Them Die Slowly".

</doc>
<doc id="3056280" url="https://pl.wikipedia.org/wiki?curid=3056280" title="Gare d’Abbeville">
Gare d’Abbeville

Gare d’Abbeville – stacja kolejowa w Abbeville, w departamencie Somma, w regionie Hauts-de-France, we Francji.
Została otwarta w 1847 roku przez Compagnie du chemin de fer d'Amiens à Boulogne, natomiast Compagnie des chemins de fer du Nord wybudowała obecny budynek dworca w 1856. 
Stacja Abbeville należy do Société nationale des chemins de fer français (SNCF) oraz obsługiwana jest przez pociągi TER Picardie i TER Nord-Pas-de-Calais.

</doc>
<doc id="3056284" url="https://pl.wikipedia.org/wiki?curid=3056284" title="Zbory Boże w Mozambiku">
Zbory Boże w Mozambiku

Zbory Boże w Mozambiku (ang. "Mozambique Assemblies of God") – największy Kościół protestancki w Mozambiku. Ma charakter zielonoświątkowy i wchodzi w skład Światowej Wspólnoty Zborów Bożych. Zbory Boże liczą w Mozambiku ponad 1,5 miliona wiernych (ponad 6% ludności kraju). Członkostwo gwałtownie wzrosło od 1992 roku, kiedy układ pokojowy zakończył 10-letnią wojnę domową. Kościół mnoży się głównie poprzez ewangelizację i zakładanie zborów.

</doc>
<doc id="3056286" url="https://pl.wikipedia.org/wiki?curid=3056286" title="Gare de Marseille-Blancarde">
Gare de Marseille-Blancarde

Gare de Marseille-Blancarde – stacja kolejowa w Marsylii, w departamencie Delta Rodanu, w regionie Prowansja-Alpy-Lazurowe Wybrzeże, we Francji.
Jest zarządzana przez Société nationale des chemins de fer français i obsługiwana przez pociągi TER Provence-Alpes-Côte d'Azur.

</doc>
<doc id="3056288" url="https://pl.wikipedia.org/wiki?curid=3056288" title="Orkiestra Nazaretu">
Orkiestra Nazaretu

Orkiestra Nazaretu (hebr. תזמורת נצרת) – arabska orkiestra symfoniczna z siedzibą w mieście Nazaret na północy Izraela.
Historia.
Orkiestra Nazaretu została założona w 1991 roku przez muzykologa i dyrygenta Suheil Radwan.
Działalność.
Celem działalności orkiestry jest propagowanie arabskiej muzyki Bliskiego Wschodu, pogłębianie wiedzy o tradycyjnej muzyce ludowej regionu oraz promowanie muzyków, solistów i kompozytorów. Orkiestra regularnie koncertuje w Nazarecie i Petach Tikwa. Występowała także na międzynarodowych festiwalach w Nowym Jorku, Maroku i Kenii.
Dyrygenci.
Dyrygentem orkiestry jest dr Nizar Radwan, a dyrektorem artystycznym jest Eli Greenfeld.

</doc>
<doc id="3056290" url="https://pl.wikipedia.org/wiki?curid=3056290" title="Studio Teatralne">
Studio Teatralne

Studio Teatralne – mała grupa teatralna, często prowadząca niezależną działalność teatralną, edukacyjną, badawczą w dziedzinie teatru, lalkarstwa, tańca czy etnografii.
W Polsce pierwsze Studia Teatralne powstawały tuż po wojnie. W latach 50. znane stało się Studium Teatralne w Kielcach prowadzone przez Irenę i Tadeusza Byrskich, które wykształciło znanych potem aktorów Annę Ciepielewską, Lilianę Ochmańską i Stanisława Niwińskiego oraz piosenkarkę Joannę Rawik.
W latach 60. znane było Studium Teatralne w Lublinie prowadzone przez Irenę Szczepowską. W latach 80. działało w tym mieście inne Studium Teatralne w Bramie Grodzkiej. W latach 90. przekształciło się w Teatr NN.
Od lat 80. działa w Łodzi Studio Teatralne „Słup” złożone pierwotnie z uczniów Liceum Ogólnokształcącego. Przygotowało ono szereg przedstawień rozgrywających się przestrzeni ulicznej miasta.
Od 2000 roku działa Cieszyńskie Studio Teatralne, które przygotowuje spektakle wzbogacone o treści etnograficzne, związane z kulturowością Beskidu Niskiego i Bieszczadów. Członkowie zespołu wędrują po bieszczadzkich i podlaskich wsiach, pograniczu polsko-ukraińskim. Członkowie zespołu odtwarzają dawne obyczaje, kolędując po wsiach, organizując jasełka i spotkania karnawałowe, koncerty, wystawy oraz spotkania naukowe.
Od 1997 roku działa Studio Teatralne w Warszawie mieszczące się na Pradze przy ulicy Lubelskiej. Studium za główny cel obrało zespolenie i samokształcenie grupy, doskonalenie się w sztuce teatru oraz pogłębianie prawdy artystycznej. Obok działalności samokształceniowej i teatralnej Studio przygotowuje projekty edukacyjne dla szkół średnich i studentów, prowadzi działalność społeczną prezentując przedstawienia w domach dziecka oraz zmienia przestrzeń sąsiedzką, własnymi siłami zagospodarowując podwórko przed siedzibą teatru.

</doc>
<doc id="3056292" url="https://pl.wikipedia.org/wiki?curid=3056292" title="Doug Morris">
Doug Morris

Doug Morris (ur. 23 listopada 1938) – amerykański prezes i dyrektor generalny wytwórni płytowej Sony Music Entertainment pochodzenia żydowskiego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3056293" url="https://pl.wikipedia.org/wiki?curid=3056293" title="Sonara">
Sonara

Sonara (; ) – założony w 1983 roku dziennik wydawany w Nazarecie na północy Izraela.
Historia.
W 1983 roku arabski dziennikarz Lutfi Vinejard postanowił założyć w Nazarecie arabskojęzyczny dziennik, który przekazywałby wiadomości ze świata arabskiego. Lufti posiadał wcześniej agencję reklamową w mieście, co ułatwiło mu realizację nowego projektu. Wykorzystano przy tym moment osłabienia gazet związanych z partiami politycznymi i rozbudowę cywilnego sektora biznesu. Umożliwiło to założenie pierwszej prywatnej arabskiej gazety w Izraelu. Stworzyła ona precedens dla arabskiej ludności kraju, umożliwiając arabskim dziennikarzom zabranie głosu w języku arabskim w toczącym się konflikcie izraelsko-arabskim. Obecnie jest to jedna z największych gazet w kraju. W 2007 roku jej nakład wynosił 30 tys. egzemplarzy, które były rozpowszechniane w Izraelu i Jordanii. W 2000 roku została uruchomiona internetowa wersja gazety, dostępna jedynie w języku arabskim.

</doc>
<doc id="3056297" url="https://pl.wikipedia.org/wiki?curid=3056297" title="Wiktor Astafjew">
Wiktor Astafjew

Wiktor Pietrowicz Astafjew (ros. "Виктор Петрович Астафьев"; ur. 1 maja 1924 w Owsiance (Kraj Krasnojarski), zm. 29 listopada 2001 w Krasnojarsku) – rosyjski pisarz i scenarzysta. W prozie podejmował wątki psychologiczno-obyczajowe, ukazując życie mieszkańców Syberii (gdzie wychował się w domu dziecka i mieszkał) i zagrożenie piękna jej przyrody, jak i problem przestępczości w ZSRR.
Uczył się w szkole w Igarce, gdzie skończył 6 klas, 1941-1942 uczył się w szkole uniwersytetu fabryczno-zawodowego. Następnie ochotniczo zgłosił się na front, gdzie był kierowcą i łącznikiem brygady artylerii, w 1943 został kontuzjowany i ciężko ranny. 
Od 1945 mieszkał w mieście Czusowoj, a od 1963 w Permie, w 1951 opublikował swoje pierwsze opowiadanie. W 1958 został członkiem Związku Pisarzy ZSRR, 1959-1961 uczył się na wyższych kursach literackich w Moskwie przy Instytucie Literackim im. Gorkiego. Od końca lat 60. mieszkał w Wołogdzie, później w Krasnojarsku i w rodzinnej wsi.
Bibliografia.
Źródła w języku rosyjskim
Źródła w języku polskim

</doc>
<doc id="3056300" url="https://pl.wikipedia.org/wiki?curid=3056300" title="Mauno Mäkelä">
Mauno Mäkelä

Mauno Ilmari Mäkelä (ur. 7 marca 1916 w Helsinkach, zm. 17 października 1987 tamże) – fiński producent filmowy. Jako aktor zagrał w filmach "Iskelmäketju" (1959) i "Zaufanie" (1976).
Mäkelä otrzymał Nagrodę Jussi za produkcję filmu "Elokuu" (1956).

</doc>
<doc id="3056315" url="https://pl.wikipedia.org/wiki?curid=3056315" title="Czesław Ganowicz">
Czesław Ganowicz

Czesław Ganowicz (ur. 19 lipca 1881 w Gostyniu, zm. 24 grudnia 1938 w Roszkowie k. Jarocina) – lekarz, literat, filozof i działacz społeczno-polityczny. W swoich utworach literackich posługiwał się podwójnym nazwiskiem Ogonow-Ganowicz, które, jak twierdził, wywodziło się z tradycji rodzinnej.
Życiorys.
Urodził się w rodzinie Karola Ganowicza, gostyńskiego oberżysty, i jego żony Cecylii z Kaczmarkiewiczów. Po ukończeniu szkoły podstawowej uczęszczał do Gimnazjum Marii Magdaleny w Poznaniu. Świadectwo maturalne uzyskał w 1902 roku. Naukę kontynuował na uczelniach w Lipsku, Wrocławiu oraz na Uniwersytecie Ludwika i Maksymiliana w Monachium. Studiował prawo, filozofię, psychologię i medycynę (specjalność psychiatria i neurologia). Prawo wykonywania zawodu lekarza uzyskał w Monachium w 1908 roku. W szkole średniej i na studiach brał udział w tajnej pracy oświatowej i niepodległościowej. W Monachium zaprzyjaźnił się ze Stanisławem Przybyszewskim. Ganowicz był w znacznie lepszej sytuacji finansowej i często wspomagał pisarza, pokrywając jego wydatki. Wysoko cenił Przybyszewskiego i jego twórczość, co podkreślał w wielu artykułach publikowanych w „Kurierze Poznańskim”.
Po studiach został lekarzem okrętowym. Zwiedził Kamerun i Wyspy Kanaryjskie. Podróżował również po Grecji, Włoszech, Turcji i Francji. W latach 1911–1916 prowadził praktykę lekarską w Kudowie Zdroju i Poznaniu. Od 1915 do 1919 roku praktykował w Międzychodzie. W czasie powstania wielkopolskiego i tuż po nim, prowadził energiczne działania w kierunku przyłączenia Międzychodu do Polski. Naraził się tym władzom pruskim i został zatrzymany w więzieniu w Międzyrzeczu. W tym czasie Grenzschutz kilkakrotnie przeszukał jego mieszkanie w Międzychodzie. W 1921 ponownie zamieszkał w Poznaniu. Pracował w tym czasie jako referent wydziału zdrowia przy Urzędzie Wojewódzkim (do 1923). W 1926 przeniósł się do Gołubia, a w listopadzie 1927 roku otworzył praktykę w Inowrocławiu. Specjalizował się w chorobach serca i układu nerwowego. Z dobrymi efektem stosował solankę, borowinę i szczawy. W drugiej połowie lat trzydziestych większość czasu spędzał w swoim majątku w Roszkowie (z uwagi na ciężką i stale postępującą chorobę, której nabawił się w trakcie pobytu w więzieniu w Międzyrzeczu).
Od 1910 należał do Poznańskiego Towarzystwa Przyjaciół Nauk. Był członkiem Sodalicji Mariańskiej i zwolennikiem prawicowo-konserwatywnych poglądów Romana Dmowskiego. W latach trzydziestych był prezesem Koła Stronnictwa Narodowego w Inowrocławiu. W 1933 roku stanął przed sądem oskarżony o obrazę rządu. Został ukarany grzywną oraz miesięcznym aresztem w zawieszeniu.
Ożenił się z Janiną Czesławą Wentzel, córką Karola i Heleny ze Stabrowskich (ślub w Poznaniu w 1908). Z tego związku urodziło się dwoje dzieci: Zbigniew Marian (1912) i Krystyna (1913). Córka była szybowniczką. W 1935 zdobyła rekord Polski w wysokości lotu. Jako pierwsza na świecie odbyła nocny lot żaglowy. Zbigniew Ganowicz ukończył studia na Uniwersytecie Poznańskim. W roku akademickim 1938/39 zdobył zawód inżyniera rolnika. Zmobilizowany w stopniu podporucznika do 15 Pułku Ułanów Poznańskich, poległ pod Młocinami 19 września 1939 roku. Został pochowany na Cmentarzu Wawrzyszewskim w Warszawie.
Czesław Ganowicz zmarł 23 grudnia 1938 roku w Roszkowie k. Jarocina w domu swojego szwagra Seweryna Ozdowskiego. Pogrzeb przeistoczył się w lokalną manifestacją o charakterze narodowym. Janina z Wentzlów Ganowiczowa zmarła w Roszkowie kilkanaście dni po swoim mężu, 5 stycznia 1939 roku. Oboje zostali pochowani w grobowcu Ozdowskich na cmentarzu przy parafii św. Marcina w Jarocinie.
Twórczość.
Czesław Ganowicz pozostawił po sobie wiele prac naukowych i literackich. Publikował między innymi w „Filarecie”, „Zecie” i „Ruchu Kulturalnym”. Jego wiersze drukował „Kurier Poznański”. Pierwszym większym dziełem był dramat w trzech aktach pt. „Dola”, wystawiony w Teatrze Polskim w Poznaniu w 1913 roku. Obszerne dzieło filozoficzne „Trylogia ludzkiego bytu” („Zgliszcze”, „Nurty”, „Zmierzch globu”), zostało wydane w Poznaniu w 1921 roku. Swoje poglądy filozoficzne, oparte na wierze i etyce katolickiej, zawarł w „Wedach” – trzytomowym dziele, któremu poświęcał każdą wolna chwilę. Wydał je nakładem własnym w latach 1925–1929 („O nieśmiertelność”, „Szlakiem wieczności”, „Ewangelje”). Sprawom żydowskim poświęcił broszurę pt. „Odwieczna walka na tle współczesnego zmagania się ducha chrześcijańskiego z duszą żydowską” (1923).

</doc>
<doc id="3056316" url="https://pl.wikipedia.org/wiki?curid=3056316" title="Alberts Rumba">
Alberts Rumba

Alberts Rumba (ur. 15 października 1892 w Lielvircavie, zm. 10 lipca 1962 w Rydze) – łotewski panczenista.
W 1924 i w latach 1926-1932 był mistrzem Łotwy.
W 1926 zajął piąte miejsce na mistrzostwach Europy, a rok później był ósmy na mistrzostwach świata.
Brał udział w zimowych igrzyskach w 1924 i 1928. W 1924 wziął udział w zawodach na 500 m (16. miejsce z czasem 48,8), 1500 m (10. miejsce z czasem 2:32,0), 5000 m (11. miejsce z czasem 9:14,4), 10000 m (11. miejsce z czasem 19:14,6) i wieloboju (7. miejsce). Był jedynym łotewskim panczenistą i jednym z dwóch Łotyszy, którzy wystartowali w tych igrzyskach. W 1928 wziął udział w biegu na 500 m (16. miejsce z czasem 46,3), 1500 m (14. miejsce z czasem 2:28,9) i 5000 m (15. miejsce z czasem 9:19,7). Był jedynym Łotyszem na tych igrzyskach, chorążym łotewskiej drużyny na tych zawodach i najstarszym łotewskim panczenistą w historii igrzysk.
W 1928 był przewodniczącym łotewskiej unii sportów zimowych. W 1936 pełnił funkcję sekretarza generalnego FKSK (Komitetu Wychowania Fizycznego i Sportu). Od 1949 do 1956 przebywał na zesłaniu w obwodzie amurskim.
Po zakończeniu kariery był trenerem. Jeden z jego podopiecznych, Alfons Bērziņš był mistrzem świata w 1940 i kilkakrotnym mistrzem kraju.
Zmarł w lipcu 1962 w Rydze po długiej chorobie. Pochowany został 13 lipca 1962 w Ziepniekkalns na przedmieściach Rygi.
Odznaczony Orderem Trzech Gwiazd V stopnia (kawaler) w 1929 i IV stopnia (oficer) w 1934.

</doc>
<doc id="3056324" url="https://pl.wikipedia.org/wiki?curid=3056324" title="Polskie Towarzystwo Inżynierii Ekologicznej">
Polskie Towarzystwo Inżynierii Ekologicznej

Polskie Towarzystwo Inżynierii Ekologicznej, PTIE (ang. "Polish Society of Ecological Engineering") – stowarzyszenie osób, które zawodowo lub społecznie zajmują się inżynierią ekologiczną – obszarem na pograniczu nauki i techniki, obejmującym wiele dziedzin nauk podstawowych i stosowanych.
Cele stowarzyszenia.
Stowarzyszenie założono w celu rozwijania dyscypliny "inżynieria ekologiczna" – metod prowadzenia inżynierskiej działalności człowieka w taki sposób, aby była zintegrowana z pozostałymi elementami systemów ekologicznych. Takie ekosystemy powstają w efekcie racjonalnej modyfikacji ekosystemów naturalnych lub są tworzone np. w wielkich aglomeracjach miejskich lub na terenach zdegradowanych, takich jak hałdy odpadów przemysłowych, pogorzeliska, zerodowane tereny popowodziowe. Podstawowym celem ekologicznej działalności inżynierskiej nie jest więc ochrona „środowiska naturalnego” przed negatywnymi skutkami działalności człowieka, lecz tworzenie takiego środowiska (ekosystemu), do którego należy człowiek realizujący swoje cele ze świadomością istnienia praw ekologii, korzystający z tej wiedzy np. w czasie projektowania zakładów przemysłowych lub inwestycji w budownictwie lądowym i wodnym.
Obowiązkiem członków PTIE jest popularyzowanie i promowanie swojej dyscypliny. Towarzystwo publikuje specjalistyczne wydawnictwa. W celu szkolenia kadr na polskich uczelniach wyższych jest uruchamiany przyrodniczo-techniczny kierunek „Inżynieria ekologiczna” lub taka specjalność na kierunku „Ochrona środowiska” (np. na SGGW).
Organizacja PTIE.
Polskie Towarzystwo Inżynierii Ekologicznej założono w roku 1990 (rejestracja w KRS w 2002). Członkami PTIE są osoby fizyczne (członkowie zwyczajni, honorowi lub wspierający) lub prawne (członkowie wspierający). Obowiązkiem członka zwyczajnego jest m.in. propagowanie celów i programów działania PTIE dotyczących inżynierii ekologicznej, pogłębianie swojej wiedzy w tej dziedzinie, opłacanie składek członkowskich (nie dotyczy członków honorowych). Naczelną władzą PTIE jest Walny Zjazd, który ustala program działania Towarzystwa i wybiera Zarząd Główny, Główną Komisję Rewizyjną i Sąd Koleżeński (kadencja 4-letnia). Zarząd (9–18 członków) wybiera – ze swego grona – prezydium: prezesa, dwóch wiceprezesów, sekretarza generalnego i skarbnika. Jednostkami PTIE są oddziały (co najmniej 20 członków zwyczajnych) i koła terenowe (co najmniej 5 członków zwyczajnych). Najwyższą władzą Oddziału jest Walne Zebranie, które m.in. wybiera Zarząd Oddziału i delegatów na krajowe Walne Zjazdy.
Prezesem Zarządu Głównego jest prof. dr hab. Joanna KOSTECKA (Uniwersytet Rzeszowski; Kolegium Nauk Przyrodniczych; Instytut Nauk Rolniczych, Ochrony i Kształtowania Środowiska). Do zarządu należą ponadto: prof. dr hab. inż. Józefa WIATER, dr hab. inż. Ryszard POKŁADEK, dr hab. Grzegorz KUSZA, prof. UO, dr inż. Małgorzata ŚLIWKA, dr hab. inż. Gabriel BOROWSKI, prof. PL, dr hab. inż. Tomasz CIESIELCZUK, prof. UO, dr inż. Mateusz JAKUBIAK, dr inż. Katarzyna KACZYŃSKA-SAJKO, dr inż. Małgorzata KRASOWSKA, dr hab. inż. Edward MELLER, prof. ZUT, dr hab. inż. Agnieszka PUSZ, prof. PW, dr hab. inż. Piotr STACHOWSKI, prof. UPP, dr hab. inż. Sławomir SZYMCZYK, prof. UWM, dr hab. inż. Andrzej C. ŻOŁNOWSKI, prof. UWM.

</doc>
<doc id="3056331" url="https://pl.wikipedia.org/wiki?curid=3056331" title="Gare de Foix">
Gare de Foix

Gare de Foix – stacja kolejowa w Foix, w departamencie Ariège, w regionie Oksytania, we Francji.
Stacja została otwarta w 1862 roku przez Compagnie des chemins de fer du Midi et du Canal latéral à la Garonne. Jest stacją Société nationale des chemins de fer français (SNCF), obsługiwaną przez pociągi "transpyrénéen oriental", które łączą Paryż z Barceloną i pociągów regionalnych TER Midi-Pyrénées.

</doc>
<doc id="3056333" url="https://pl.wikipedia.org/wiki?curid=3056333" title="Zwężenie aorty">
Zwężenie aorty



</doc>
<doc id="3056336" url="https://pl.wikipedia.org/wiki?curid=3056336" title="Juan Antonio Vallejo-Nágera">
Juan Antonio Vallejo-Nágera

Juan Antonio Vallejo-Nágera Botas (ur. 14 listopada 1926 w Oviedo, zm. 13 marca 1990 w Madrycie) – psychiatra i pisarz hiszpański.
Życiorys.
Ukończył studia na Wydziale Medycznym Uniwersytetu w Madrycie w 1949 z najwyższymi ocenami. Tytuł doktora otrzymał w 1954. Jego rozprawa doktorska "Epilepsja i katatonia szczura białego" otrzymała nagrodę Królewskiej Akademii Medycznej za najlepszą pracę doktorską roku.
W 1955, Królewska Akademia Medyczna przyznała mu medal za pracę "Nerwice dziecięce". W 1953 został mianowany szefem Sekcji Psychiatrii i Higieny Umysłowej ("Sección de Psiquiatría e Higiene Mental") Rejonowego Instytutu Zdrowia w Madrycie.
Przez wiele lat był dyrektorem Państwowego Instytutu Pedagogiki i Centrum Badań Psychiatrycznych w Madrycie.
W 1974 pozostawił pracę naukową na rzecz pisania. W 1985 zdobył hiszpańską nagrodę literacką Premio Planeta za nowelę historyczną "Yo, el rey" (Ja, król).
Opublikował wiele prac naukowych z zakresu psychiatrii. Jest także autorem książek historycznych.

</doc>
<doc id="3056340" url="https://pl.wikipedia.org/wiki?curid=3056340" title="Karczma wawerska">
Karczma wawerska

Karczma (austeria) wawerska – zabytkowy budynek znajdujący się w Wawrze (Warszawa), w dzisiejszym kształcie wybudowany w pierwszej połowie XIX w., obecnie mieszczący hotel Zajazd Napoleoński.
Karczma zlokalizowana na skrzyżowaniu ważnych dróg komunikacyjnych, była świadkiem wielu historycznych wydarzeń, z których na czoło wysuwają się pierwsza i druga bitwa pod Wawrem powstania listopadowego. Była też miejscem zbierania się posłów. Najbardziej znana jest jednak z nieudokumentowanych informacji, według których zatrzymał się w niej w 1812 roku Napoleon podczas marszu na Moskwę.
Karczma dała też nazwę powstałej później przy niej kolonii Wawer (obecnie część dzielnicy Wawer).
Opis zabudowań.
Karczma-zajazd w Wawrze to murowany, parterowy budynek.
Jego zasadnicza bryła nie zmieniła się od zbudowania murowanej karczmy w pierwszej połowie XIX wieku. W połowie wieku, już po rozbudowie, w austerii znajdowały się izba szynkowa, 5 pokoików gościnnych, w tym 2 w dobudówce łączącej budynek zajazdu (oberżę) ze stajnią. Oprócz tego w austerii znajdowały się korytarz, skład wódek, kuchnia z kuchnią angielską o 2 fajerkach, 2 blatach i kotle do wody, w jej podłodze drzwi do piwnicy, na podwórzu drwalnia. W pomieszczeniach podłoga z desek półtorówek, jedno lub dwa okna dubeltowe z okuciem (w kuchni bez okucia), w szynku oraz każdym lub prawie każdym pokoiku gościnnym oraz w składzie piec, komin w szynku z szabaśnikiem szybrem.
Na zewnątrz austerii poczwórne okiennice, od strony Warszawy wystawka. Dom był kryty dachówką, nad 3 pokoikami gościnnymi pokryty blachą, korytarz przechodni do stajni gontem, z rynną.
Z austerią połączona był stajnia zajezdna z dwiema podwójnymi bramami i 6 żłobami, oknami oszklonymi bez okucia, kryta gontami.
Niedaleko austerii znajdowała się garkuchnia dla furmanów i uboższej klienteli, między nimi płot, od frontu i garkuchni bariery przed budynkiem, od strony Warszawy pompa z ocembrowaniem.
Przed całą oberżą był położony nowy bruk.
Do austerii należało też pole orne.
Położenie i otoczenie karczmy.
Karczma znajduje się na ulicy Płowieckiej 83, tuż jej przy skrzyżowaniu z Traktem Lubelskim. W przeszłości był to zbieg traktów biegnących z Brześcia i Wilna (obecnie Płowiecka) oraz południa Polski i Lublina (Trakt Lubelski) do Warszawy.
Obok karczmy został postawiony w 1919 roku krzyż powstańczy (a pod nim granitowy kamień), upamiętniający poległych żołnierzy pierwszej i drugiej bitwy pod Wawrem powstania listopadowego.
Pochodzenie nazwy karczma Wawer.
Pochodzenie nazwy Wawer jest nieznane. Może ona wywodzić się na przykład od:
Nazwa karczmy dała nazwę późniejszej kolonii Wawer (obecnie część dzielnicy Warszawa-Wawer).
Historia.
Karczma stara.
Pierwsze wzmianki o karczmie Wawer i jej zniknięcie.
Zajazd-karczma w tym miejscu mogła powstać tutaj nawet już pod koniec XV lub w połowie XVI wieku, podobno jest wspominana w źródłach z czasów potopu szwedzkiego i bitwy pod Warszawą. Również Poliński pisze, że według kronik z tego okresu w olbrzymim borze wawerskim była karczma. Jednak najstarszy dokument pochodzi z 1727 roku. Są to akta nabycia dóbr Zastowa z przyległościami przez Elżbietę z Lubomirskich Sieniawską:
W ten sposób karczma na ponad dwieście lat trafiła do klucza Dóbr Wilanowskich.
W dokumencie tym po raz pierwszy pojawia się nazwa Wawer. Kolonia Wawer powstała dopiero w 1838, natomiast gmina Wawer w 1866 roku.
Była to najprawdopodobniej budowla drewniana.
Karczma Wawerska była miejscem zbierania się posłów. Było to możliwe dzięki temu, że po Unii Lubelskiej z 1569 roku kiedy to sejmy stałe naznaczono w Warszawie Praga stała się punktem zbiorczym posłów ziemskich litewskich. Według Polińskiego w karczmie odbywały się narady, dokonywano kontraktów.
Karczma przy zbiegu traktu brzeskiego i drogi do Lublina zaznaczona jest na mapach Karola de Perthéesa z 1783 roku i Serrieuriera z 1794 roku, nie ma jej już jednak na mapie rozgraniczenia dóbr skarbowych Gocławia od dóbr prywatnych Zastowa z 1800 r. i na mapie Davida Gilly’ego z 1803 r. Być może została spalona podczas insurekcji kościuszkowskiej, mogła też upaść po III rozbiorze Polski, kiedy to Wawer przecięła szczelnie zamknięta granica pomiędzy Prusami i Austrią i pobliskie ważne drogi utraciły znaczenie. Bardzo możliwe, że karczma ta znajdowała się dokładnie w tym samym miejscu skrzyżowania ważnych szlaków komunikacyjnych, co późniejsza.
Ponowne pojawienie się i pożar.
Krótka notatka na temat jakiejś karczmy pojawia się ponownie w inwentarzu folwarku zastowskiego z 1803 roku:
Lakoniczność informacji w porównaniu do innych danych sugeruje jednak, że karczma (nie wiadomo czy ocalała czy też odbudowana) utraciła swoje znaczenie.
W późniejszym dokumencie "„Opisanie ekonomiczne folwarku zastowskiego”" obejmującym lata 1806–1814 pojawia się nazwisko dzierżawcy (Józef Gortatowski lub Garlitowski) oraz pewne szczegóły na temat jego rodziny i służby.
Część ogólnodostępnych źródeł powtarza informację, że drewniany budynek karczmy (austerii) wawerskiej został wybudowany w latach 1804–1806 i przyjmuje taką datę jej powstania.
Granica przecinająca Wawer znikła w 1809 roku, wkrótce po utworzeniu Księstwa Warszawskiego, co poprawiło sytuację karczmy.
Według nieudokumentowanych informacji w karczmie zatrzymał się w 1812 roku Napoleon podczas marszu na Moskwę.
W trakcie kampanii karczma spłonęła, być może w związku z klęską armii napoleońskiej 1812 roku. W 1823 roku na terenie karczmy stał tylko podpiwniczony barak z bali, bez komina i pieca, z dwoma oknami.
Karczma zbudowana na nowo, murowana.
W 1823 roku opracowano instrukcję, zgodnie z którą zajazdy między innymi musiały być murowane i pokryte dachówką lub blachą oraz składać się z dwóch odrębnych budynków – domu zajezdnego i stajni.
Taki też był nowo wybudowany przez Zarząd Dóbr Wilanowa zajazd (według niektórych źródeł w latach 1823–1825 lub w 1823 roku), tym razem murowany, którego zasadnicza bryła zachowała się do dziś.
Wkrótce zajazd zwany już austerią znalazł się na obszarze działań zarówno pierwszej, jak i drugiej bitwy pod Wawrem powstania listopadowego w 1831 roku. W lutym i marcu w austerii miały wtedy siedziby operacyjne kolejno sztaby generała Szembeka i generała Prądzyńskiego. A według tradycji starych mieszkańców również kwatera sztabu Naczelnego Wodza gen. Jana Skrzyneckiego. Taka informacja podana jest też w podpisie pod fotografią austerii jednego z cytowanych artykułów. Miało to mieć miejsce podczas drugiej bitwy wawerskiej (czyli 31 marca), a dokładnie między tą bitwą a bitwą pod Dębem Wielkim. Potem już do końca marca mieściły się w niej sztaby rosyjskie.
Ponieważ wojska rosyjskie wykorzystały drewniane elementy z okolicznych osad (w tym zabudowań austerii) jako materiał opałowy, zajazd musiał zostać odbudowany (1832-35). Ponieważ po powstaniu zwiększył się ruch na szosie brzeskiej, budynek zajazdu rozbudowano. W 1837 roku dzierżawca propinacji zastowskiej (w tym karczmy) Franciszek Zurkowski przy pomocy środków Administracji Wilanowskiej połączył też budynek ze stajnią w jedną całość dobudówką.
W 1838 roku Administracja Dóbr Wilanowskich założyła osiedle, nadając mu nazwę taką samą jak karczma, czyli Wawer. Jego mieszkańcy w jakimś stopniu utrzymywali się z obsługi podróżnych i pracy w austerii.
W 1843 roku zostaje wydana Topograficzna Karta Królestwa Polskiego (z datą 1839), na której jest zaznaczona „Karczma Wawer”.
W latach 1848–1867 kolejny dzierżawca propinacji zastowskiej, Teofil Pancer, wybudował duży dom mieszkalny, kuźnię, założył destylarnię wódek i pokrył nawierzchnię przed budynkiem nowym brukiem.
W 1866 administracja carska powołała nową gminę Wawer, a z nią sąd gminny ulokowany w nieistniejącym obecnie budynku zabudowań karczmy.
Potem było jeszcze dwóch dzierżawców propinacji zastowskiej, a od 1868 roku dzierżawcami propinacji, a następnie tylko austerii została rodzina Morantowiczów. Jej kolejny potomek, Konstanty Morantowicz, po I wojnie światowej wykupił budynek karczmy, szynk wydzierżawił Szymonowi Walczakowi, izby gościnne zamienił na mieszkania czynszowe a stajnię przerobił na magazyn. Szynk wtedy zamienił się w restaurację nastawioną na obsługę licznych letników i niedzielnych wycieczkowiczów z Warszawy. Wisiał tam wtedy szyld:
Powodem tych zmian było poderwanie bytu zajazdu w wyniku uruchomienia w 1877 roku Kolei Nadwiślańskiej i zbudowania kolejki wąskotorowej od mostu Kierbedzia przez Wawer ostatecznie aż do Karczewa oraz przeobrażenia społeczno-ekonomiczne po odzyskaniu niepodległości.
W okresie międzywojennym planowano też ulokować na terenie austerii zarząd gminy Wawer, salę widowiskowo-zebraniową, muzeum pamiątek powstańczych. Towarzystwo Przyjaciół Grochowa starało się o uznanie zabytkowego charakteru budynku. Wojskowe Biuro Historyczne zgodziło się, że w karczmie przebywał Szembek i według wszelkiego prawdopodobieństwa Skrzynecki oraz że uznanie karczmy za zabytek jest nader wskazane.
Podczas okupacji hitlerowskiej udało się te plany częściowo zrealizować – powstało tutaj konspiracyjne Muzeum Wawerskie, w którym zgromadzono różne pamiątki, zwłaszcza z okresu powstań listopadowego i styczniowego. Pod koniec II wojny światowej, gdy późnym latem 1944 roku zbliżyła się linia frontu, budynek został ograbiony, potem nawet zginęły lub uległy zniszczeniu ukryte wcześniej eksponaty.
Po wojnie budynek austerii przez dziesięciolecia był wykorzystywany na mieszkania kwaterunkowe, ulegając zagrzybieniu i zawilgoceniu, przynajmniej przez jakiś czas był też dodatkowo zlokalizowany w nim sklepik spożywczy. Stajnia natomiast stała się w końcu ruiną, nawet pomimo tego że właścicielka zajazdu z rodziny Morantowiczów odnajmowania ją przez jakiś czas na odlewnię żeliwa.
W 1965 roku obiekt został wpisany do rejestru zabytków.
W 1976 roku Urząd Dzielnicowy Praga-Południe podjął decyzję o wykwaterowaniu lokatorów w celu przeprowadzenia remontu. Generalny remont, a właściwie odbudowę przeprowadziła w latach 1980–1984 rodzina Walczyków (dzierżawiąca od 1981 roku zajazd od Skarbu Państwa), zamieniając dawną austerię w obecny pięknie odrestaurowany motel „Zajazd Napoleoński”.

</doc>
<doc id="3056341" url="https://pl.wikipedia.org/wiki?curid=3056341" title="Transpiracja perydermalna">
Transpiracja perydermalna

Transpiracja perydermalna – transpiracja części pędu okrytej perydermą. Straty wody związane z tym procesem są niewielki i porównywalne z transpiracją kutykularną. Niskie straty są związane z wysyceniem powierzchni perydermy suberyną. Na wysokość transpiracji perydermalnej wpływają szczeliny w pni oraz przepuszczalność przetchlinek. Cechy te są specyficzne dla poszczególnych gatunków roślin.

</doc>
<doc id="3056342" url="https://pl.wikipedia.org/wiki?curid=3056342" title="Hans van der Laan">
Hans van der Laan

Hans van der Laan OB (ur. 29 grudnia 1904 w Lejdzie, zm. 19 sierpnia 1991 w Mamelis) – holenderski mnich, architekt i filozof architektury.
Syn architekta Leonarda van der Laana i Anny Stadhouder. W 1923 roku rozpoczął studia na wydziale architektury Uniwersytetu Technicznego w Delfcie. W 1927 roku wstąpił do zakonu Benedyktynów w Oosterhout, gdzie studiował filozofię i teologię. Święcenia kapłańskie przyjął w 1934 roku.
Jako mnich nie przestał projektować. Były to głównie obiekty sakralne, meble i szaty liturgiczne. Poza projektami pozostawił po sobie publikacje na temat teorii architektury. Zajmował się fundamentalnymi zagadnieniami architektury. Van der Laan opracował system proporcji, bazując na możliwościach odkrytej przez niego liczby plastycznej. Jego najważniejsze zrealizowane dzieła to kościół w Vaals w Holandii, klasztor Rosenberg w Waasmunster w Belgii oraz klasztor w Tomelilla w Szwecji.

</doc>
<doc id="3056347" url="https://pl.wikipedia.org/wiki?curid=3056347" title="Gare de Montoir-de-Bretagne">
Gare de Montoir-de-Bretagne

Gare de Montoir-de-Bretagne – przystanek kolejowy w Montoir-de-Bretagne, w departamencie Loara Atlantycka, w regionie Kraj Loary, we Francji.
Stacja została otwarta w 1857 przez Compagnie du chemin de fer de Paris à Orléans (PO). Dziś jest to przystanek kolejowy Société nationale des chemins de fer français (SNCF) obsługiwany przez pociągi TER Pays de la Loire na trasie Nantes – Saint-Nazaire.

</doc>
<doc id="3056349" url="https://pl.wikipedia.org/wiki?curid=3056349" title="Choroba zatorowo-zakrzepowa">
Choroba zatorowo-zakrzepowa



</doc>
<doc id="3056350" url="https://pl.wikipedia.org/wiki?curid=3056350" title="Ruka Nordic">
Ruka Nordic

Ruka Nordic, do sezonu 2013/2014 Nordic Opening – cykl zawodów obejmujących trzy dyscypliny narciarskie: biegi, skoki oraz kombinację norweską. Rozgrywany jest na początku sezonu, zazwyczaj w ostatni weekend listopada lub na przełomie listopada i grudnia. Pierwsza edycja tego cyklu miała miejsce w dniach 23 – 27 listopada 2001 roku w fińskim Kuopio. Wszystkie kolejne edycje rozgrywane były już na położonym w Ruce stadionie Ruka International Ski Stadium i skoczni Rukatunturi. Zawody Ruka Nordic są częścią Pucharu Świata w narciarstwie klasycznym.
Od 2010 roku (z przerwami w 2014, 2016 i 2018) biegi w ramach Ruka Nordic rozgrywane były w minicyklu Ruka Triple. Obejmował on trzy konkurencje: sprint, bieg dystansowy (10 km dla kobiet i 15 km dla mężczyzn) oraz bieg pościgowy (10 km dla kobiet i 15 km dla mężczyzn). Zwyciężał ten zawodnik, który łącznie uzyskał najlepszy czas.
Punktacja.
Zawody w skokach i kombinacji punktowane są tak jak zwykłe zawody PŚ. Taką samą punktację stosowano również w biegach, do momentu wprowadzenia Ruka Triple.

</doc>
<doc id="3056351" url="https://pl.wikipedia.org/wiki?curid=3056351" title="Wydajność transpiracji">
Wydajność transpiracji

Wydajność transpiracji – wskaźnik określający suchą masę wytworzoną przez roślinę przypadająca na 1 dm3 wyparowanej wody. Wskaźnik jest odwrotnością współczynnika transpiracji i podobnie jak on zależy od gatunku i odmiany rośliny praz stadium rozwojowego, warunków środowiska i zagęszczenia roślin.

</doc>
<doc id="3056352" url="https://pl.wikipedia.org/wiki?curid=3056352" title="Austeria wawerska">
Austeria wawerska



</doc>
<doc id="3056354" url="https://pl.wikipedia.org/wiki?curid=3056354" title="Zajazd Napoleoński">
Zajazd Napoleoński



</doc>
<doc id="3056357" url="https://pl.wikipedia.org/wiki?curid=3056357" title="Zastawki przedsionkowo-komorowe">
Zastawki przedsionkowo-komorowe



</doc>
<doc id="3056359" url="https://pl.wikipedia.org/wiki?curid=3056359" title="Timolol">
Timolol



</doc>
<doc id="3056361" url="https://pl.wikipedia.org/wiki?curid=3056361" title="Ruka Triple 2012/2013">
Ruka Triple 2012/2013



</doc>
<doc id="3056366" url="https://pl.wikipedia.org/wiki?curid=3056366" title="Rozejm w Mudros">
Rozejm w Mudros

Rozejm w Mudros – układ rozejmowy kończący działania wojenne I wojny światowej pomiędzy Imperium Osmańskim a Ententą, podpisany 30 października 1918 na pokładzie okrętu liniowego Royal Navy HMS "Agamemnon", stojącego na kotwicy w porcie Mudros na greckiej wyspie Lemnos.
Sygnatariuszami rozejmu był ze strony Ententy admirał Somerset Arthur Gough-Calthorpe, dowódca brytyjskiej eskadry Royal Navy Morza Śródziemnego, ze strony tureckiej Rauf Bej, minister marynarki wojennej Imperium Osmańskiego. Układ został zawarty w imieniu całej Ententy, pomimo protestu rządu Francji.
13 listopada 1918 do Konstantynopola zawinęła eskadra Royal Navy. Rozpoczęła się okupacja miasta przez siły brytyjskie, francuskie i włoskie, trwająca do 23 września 1923. W dwa tygodnie później cieśniny tureckie zostały obsadzone przez wojska brytyjskie, które zajęły znajdujące się tam fortyfikacje.
Rozejm w Mudros był wstępem do podziału terytoriów Imperium Osmańskiego, które znalazło kulminację w traktacie w Sevres 10 sierpnia 1920. Było to również preludium do upadku Imperium, tureckiej wojny o niepodległość, wojny grecko-tureckiej (1919–1922) i proklamowania Republiki Tureckiej.

</doc>
<doc id="3056367" url="https://pl.wikipedia.org/wiki?curid=3056367" title="Pŏphŭng sa">
Pŏphŭng sa

Pŏphŭng sa sa (법흥사 Klasztor Rozkwitającego Pokoju) – koreański klasztor, jeden klasztorów Dziewięciu górskich szkół sŏn.
Historia klasztoru.
Klasztor został wybudowany przez mnicha Chajanga w roku 647 na górze Saja i nosił nazwę Hŭngnyŏng sa. Następnie mnich Jinghyo, który posiadał 100 relikwii Buddy, podzielił je na pięć klasztorów: T'ongdo sa, Sangwon sa, Pongjŏnggam sa, Chŏngam sa i Pŏphŭng sa, w każdym z nich budując Gmach Buddy - Chŏngmyŏlbogung. Tak więc Pŏphŭng sa stał się elitarnym klasztorem, jednym z pięciu ośrodków posiadających Chŏngmyŏlbogung.
W IX wieku przybył do klasztoru mistrz sŏn Chinghyo Chŏljung (826-900), który rozbudował klasztor do wielkich rozmiarów i stworzył tu jeden z głównych ośrodków medytacyjnych Dziewięciu górskich szkół sŏn należący do szkoły saja. Klasztor był bardzo duży, przebywało w nim ponad 2000 mnichów.
Pod koniec X wieku klasztor uległ spaleniu i chociaż ocalało kilka budynków, nie był rekonstruowany i przestał być miejscem praktyki sŏn.
Dziś jest to mały, odległy klasztor.

</doc>
<doc id="3056369" url="https://pl.wikipedia.org/wiki?curid=3056369" title="Ruka Triple">
Ruka Triple

Ruka Triple – minicykl zawodów w biegach narciarskich, rozgrywany w ramach Ruka Nordic oraz Pucharu Świata w biegach narciarskich. Rozgrywany na początku sezonu, zazwyczaj w ostatni weekend listopada lub na przełomie listopada i grudnia. Cykl odbywa się od sezonu 2010/11 z wyjątkiem sezonów 2014/15, 2016/17 oraz 2018/19, kiedy odbyły się analogiczne zawody w Lillehammer. Start i meta wszystkich etapów znajdują się na położonym nieopodal Kuusamo stadionie Ruka International Ski Stadium. Zawody składają się z trzech konkurencji: sprintu, biegu dystansowego (10 km dla kobiet i 15 km dla mężczyzn) oraz biegu pościgowego (10 km dla kobiet i 15 km dla mężczyzn). Zwycięża ten zawodnik, który łącznie uzyska najlepszy czas.
Punktacja.
Zawody Ruka Triple punktowane są inaczej niż pozostałe. Za wygranie poszczególnych etapów uzyskuje się 50 punktów, natomiast za triumf w całym minicyklu do punktów zdobytych w etapach dolicza się 200 punktów. Taką samą punktację etapową stosuje się w Tour de Ski.

</doc>
<doc id="3056370" url="https://pl.wikipedia.org/wiki?curid=3056370" title="Unia Sił Demokratycznych na rzecz Jedności">
Unia Sił Demokratycznych na rzecz Jedności

Unia Sił Demokratycznych na rzecz Jedności (fr.: "Union des Forces Démocratiques pour le Rassemblement, UFDR") – grupa rebeliancka oraz organizacja polityczna działająca w Republice Środkowoafrykańskiej. Odegrała jedną ze znaczących ról podczas wojny domowej w tym kraju w latach 2004–2007, 2010, 2012–2013 i ponownie od 2013. Była jedną z głównych sił w przymierzu Séléka, w którym działała do września 2013. Obecnie przyjmuje formę organizacji politycznej złożonej z wojskowych, którzy walczyli po stronie Séléki.
24 marca 2013 lider Unii Sił Demokratycznych na rzecz Jedności Michel Djotodia wraz z grupą jego sojuszników dokonał zamachu stanu, odsunął od władzy rządzącego od 10 lat prezydenta François Bozizé i ogłosił się nowym przywódcą kraju. Urząd ten sprawował do momentu swojej dymisji 10 stycznia 2014.

</doc>
<doc id="3056371" url="https://pl.wikipedia.org/wiki?curid=3056371" title="Zjazd w Merseburgu (1032)">
Zjazd w Merseburgu (1032)

Zjazd w Merseburgu 1032 – spotkanie cesarza Konrada II i pretendentów do tronu Polski w dniu 7 lipca 1032.
Przyczyny.
W 1032 zamordowany został książę Bezprym, władający Polską po ucieczce swojego przyrodniego brata Mieszka II. Tym samym Polska pozostała bez władcy. Pretendenci do tronu przebywali poza krajem: Mieszko II po ucieczce z Polski w 1031, przebywał w więzieniu u księcia czeskiego Uldaryka, zaś jego młodszy brat Otto był wówczas w Niemczech. Cesarz zorganizował w 1032 nową wyprawę zbrojną do Polski. Nieznany jest jej zasięg i przebieg. Wiadomo natomiast, że z niewoli czeskiej powrócił w tym czasie Mieszko II.
Chcąc utrzymać się w kraju, wobec spadku po rządach swojego przyrodniego brata oraz wobec reakcji pogańskiej musiał oprzeć się na cesarzu i dlatego doprowadził do spotkania w Merseburgu cesarza ze wszystkimi pretendentami do tronu. Spotkanie to, jak stwierdza Gerard Labuda: Nie ulega tedy wątpliwości, że Mieszko przybył do Merseburga wcale nie dobrowolnie, lecz pod groźbą ponownego najazdu niemieckiego.
Roczniki hildesheimskie opisują to wydarzenie w następujący sposób:
Zjazd i jego postanowienia.
Zjazd odbył się 7 lutego 1032 Mieszko II będąc w beznadziejnej sytuacji zgodził się na zrzeczenie korony królewskiej (koronował się 25 grudnia 1025) oraz na podział państwa. Cesarz zdecydował, że Mieszko obejmie we władanie Małopolskę i Mazowsze, jego młodszy brat Otto Śląsk, zaś najprawdopodobniej syn, któregoś z braci Chrobrego: Mieszka lub Lamberta, Dytryk miał objąć we władanie dawne państwo gnieźnieńskie, czyli Wielkopolskę. Są to przypuszczalne obszary, jakie otrzymali książęta, gdyż nie zachowały się o tym informacje źródłowe.
Po zjeździe.
W 1033 zmarł prawdopodobnie bezdzietnie i w stanie wolnym Otto, zaś jego dzielnicę zagarnął Mieszko II. W tym samym roku wypędził także Dytryka i w konsekwencji zjednoczył kraj. Sam zmarł już 10 lub 11 maja 1034.

</doc>
<doc id="3056374" url="https://pl.wikipedia.org/wiki?curid=3056374" title="Zbory Boże w Malezji">
Zbory Boże w Malezji

Zbory Boże Malezji (ang. "Assemblies of God of Malaysia") – chrześcijański wolny kościół protestancki o charakterze ewangelikalnym nurtu zielonoświątkowego działający w Malezji, wchodzący w skład Światowej Wspólnoty Zborów Bożych. Zbory Boże liczą w Malezji 45 tys. wiernych w 325 zborach. W 1957 roku nastąpiło pierwsze wylanie Ducha Świętego w tym kraju.

</doc>
<doc id="3056379" url="https://pl.wikipedia.org/wiki?curid=3056379" title="Range Rover Sport">
Range Rover Sport

Range Rover Sport – samochód osobowy typu SUV produkowany pod brytyjską marką Land Rover od 2005 roku. Od 2022 roku produkowana jest trzecia generacja modelu.
Pierwsza generacja.
Range Rover Sport I został po raz pierwszy zaprezentowany w 2005 roku.
Pojazd został zbudowany w oparciu o lekką ramę, zwaną "integrated body-frame", której sztywność wspomagana jest przez konstrukcję nadwozia. Pochodzi ona z modelu Discovery LR3. Tylna klapa w całości podnosi się do góry, w przeciwieństwie do swoich poprzedników, w których podzielona była na dwie części, z których dolna opuszczała się na dół tak, aby można było na niej usiąść. 
Do napędu pojazdu posłużył widlasty, ośmiocylindrowy silnik benzynowy konstrukcji Jaguara, doładowany o pojemności 4.2 l i mocy 390 KM (287 kW) oraz turbodiesel TdV6 o pojemności 2.7 l (2720 cm³) i mocy 190 KM (140 kW), a także TdV8 o pojemności 3.6 l (3630 cm³) i mocy 272 KM (200 kW). Wszystkie silniki przenoszą napęd na obie osie poprzez sześciobiegową automatyczną skrzynię biegów i dwubiegowy reduktor. 
Druga generacja.
Range Rover Sport II został po raz pierwszy zaprezentowany w 2013 roku.
Samochód zadebiutował podczas Światowych Targów Motoryzacyjnych w Nowym Jorku 27 marca 2013 roku. Auto w porównaniu do poprzednika jest większe i lżejsze o 400 kg dzięki zastosowaniu aluminium. Pojazd mimo opracowywania wraz z IV generacją modelu Range Rover dzieli z nią jedynie 25% części. 
W październiku 2017 roku Range Rover przedstawił model Sport po modernizacji. W jej ramach samochód został upodobniony do mniejszego Velara, zyskując inne wykłady lamp wykonane całkowicie w technologii LED, a także inne zderzaki. Ponadto, w kokpicie zastąpiono panele guzików ekranami dotykowymi. W ofercie silników pojawiły się też nowsze, unowocześnione jednostki napędowe.

</doc>
<doc id="3056380" url="https://pl.wikipedia.org/wiki?curid=3056380" title="Eero Roine">
Eero Roine

Eero Rafael Roine (ur. 10 lutego 1904 w Turku, zm. 8 czerwca 1966 tamże) – fiński aktor. Podczas swojej długiej kariery pojawiał się zarówno w filmach i telewizji. Aktorka Eila Roine jest jego córką.

</doc>
<doc id="3056385" url="https://pl.wikipedia.org/wiki?curid=3056385" title="Akcesoria erotyczne">
Akcesoria erotyczne



</doc>
<doc id="3056386" url="https://pl.wikipedia.org/wiki?curid=3056386" title="Borneo Sevens 2009">
Borneo Sevens 2009

Borneo Sevens 2009 – pierwsza edycja wchodzącego w skład mistrzostw Azji turnieju Borneo Sevens przeznaczonego dla męskich reprezentacji narodowych w rugby 7. Odbyła się w dniach 31 października – 1 listopada 2009 roku na Stadium Likas w Kota Kinabalu będąc drugim turniejem sezonu 2009.
Informacje ogólne.
Rozegrane na Stadium Likas zawody były drugim rankingowym turniejem sezonu 2009 i wzięło w nich udział dwanaście reprezentacji. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów, a pozostała czwórka zmierzyła się w walce o "Bowl".
W swoich grupach zwyciężyły Japonia, Hongkong i Chiny, ci ostatni zostali wyeliminowani w fazie ćwierćfinałowej przez Malezyjczyków, którzy wygrali nierankingowy turniej w Brunei tydzień wcześniej. Pozostała dwójka faworytów spotkała się w finale, w którym triumfowali Japończycy, zwyciężając jednocześnie w całym cyklu.
Rozstawienie.
Zespoły zostały rozstawione według wyników osiągniętych w kwalifikacjach do PŚ 2009.

</doc>
<doc id="3056396" url="https://pl.wikipedia.org/wiki?curid=3056396" title="Listonosz Edzio">
Listonosz Edzio



</doc>
<doc id="3056398" url="https://pl.wikipedia.org/wiki?curid=3056398" title="Patxi Salinas">
Patxi Salinas

Francisco „Patxi” Salinas Fernández (ur. 17 listopada 1963 w Bilbao) – baskijski i hiszpański piłkarz grający na pozycji obrońcy.
Kariera klubowa.
Salinas rozpoczął karierę w młodzieżowej drużynie Athleticu Bilbao. W 1981 został włączony do drużyny rezerw, w której grał do 1984. W międzyczasie (1982) dołączono go do pierwszego zespołu, w którym zadebiutował 10 listopada 1982. Reprezentował go do 1992. Wystąpił w tym czasie w 293 meczach (w tym 239 ligowych), w których strzelił 10 goli (w tym 7 w lidze). Z klubem tym wywalczył 2 mistrzostwa kraju (1983 i 1984), puchar kraju (1983/1984) i superpuchar Hiszpanii (1984/1985). W lipcu 1992 podpisał dwuletni kontrakt z Celtą Vigo. Grał w niej do 1998, po czym zakończył karierę.
Kariera reprezentacyjna.
Salinas rozegrał 1 mecz w reprezentacji Kraju Basków. Odbył się on 22 grudnia 1995, a rywalem był Paragwaj. Rozegrał też 12 meczów w reprezentacji Hiszpanii do lat 21 i 2 w seniorskiej reprezentacji tego kraju w 1988 – 14 września z Jugosławią oraz 12 października z Argentyną.
Kariera trenerska.
Po zakończeniu kariery trenował młodzieżową drużynę Celty, a także klub Porriño. W 2005 był szkoleniowcem UDA Gramenet, a później trenował młodzieżowy zespół Athleticu Bilbao. W czerwcu 2011 objął posadę trenera CD Ourense. W grudniu 2011 zrezygnował z prowadzenia tego klubu. W listopadzie 2012 został szkoleniowcem Melita FC. W czerwcu 2013 został trenerem UE Sant Andreu, jednakże z powodu słabych wyników w lutym 2014 zastąpił go Martí Cifuentes.
Działalność pozasportowa.
W 2008 wziął udział w hiszpańskiej edycji programu Survivor.
Życie prywatne.
Jego bratem jest Julio Salinas. Obaj zadebiutowali w Primera División w sezonie 1982/1983.

</doc>
<doc id="3056403" url="https://pl.wikipedia.org/wiki?curid=3056403" title="Lista postaci serialu Świat według Kiepskich">
Lista postaci serialu Świat według Kiepskich

Lista postaci serialu Świat według Kiepskich – artykuł przedstawia bohaterów serialu telewizyjnego "Świat według Kiepskich".

</doc>
<doc id="3056404" url="https://pl.wikipedia.org/wiki?curid=3056404" title="Ruka Triple 2011">
Ruka Triple 2011

Drugie zawody Pucharu Świata w biegach narciarskich w sezonie 2011/2012 odbyły się w fińskiej miejscowości Ruka. Jednocześnie była to druga edycja cyklu Ruka Triple. Konkurencje zostały rozegrane 25, 26 i 27 listopada 2011. Zawodnicy rywalizowali w biegach sprinterskich stylem klasycznym, następnie 5 km (kobiety) i 10 km (mężczyźni) stylem dowolnym oraz biegach handicapowych na 10 km (kobiety) i 15 km (mężczyźni). W klasyfikacji końcowej triumfowali Norwegowie: Marit Bjørgen wśród kobiet i Petter Northug wśród mężczyzn.

</doc>
<doc id="3056405" url="https://pl.wikipedia.org/wiki?curid=3056405" title="Marian Szkot">
Marian Szkot

 

</doc>
<doc id="3056413" url="https://pl.wikipedia.org/wiki?curid=3056413" title="6. Tarnowska Nagroda Filmowa">
6. Tarnowska Nagroda Filmowa

6. Tarnowska Nagroda Filmowa – odbyła się w dniach 9-13 czerwca 1992 roku.

</doc>
<doc id="3056417" url="https://pl.wikipedia.org/wiki?curid=3056417" title="Barclays ATP World Tour Finals 2013">
Barclays ATP World Tour Finals 2013

Barclays ATP World Tour Finals 2013 – tenisowy turniej ATP rangi ATP World Tour Finals zamykający sezon rozgrywek męskich rozgrywany w dniach 4–11 listopada 2013 roku w Londynie na kortach twardych w hali o puli nagród 6 000 000 dolarów amerykańskich.

</doc>
<doc id="3056418" url="https://pl.wikipedia.org/wiki?curid=3056418" title="Córka mojego kumpla">
Córka mojego kumpla

Córka mojego kumpla (ang. "The Oranges") – amerykański komediodramat z 2011 roku w reżyserii Juliana Farino. Wyprodukowany przez ATO Pictures.
Premiera filmu miała miejsce 10 września 2011 roku podczas 36. Międzynarodowego Festiwalu Filmowego w Toronto.
Opis fabuły.
Rodziny Wallingów i Ostoffów są od lat sąsiadami i przyjaciółmi. Ich harmonijną koegzystencję zakłóca pojawienie się córki Ostroffów, Niny (Leighton Meester). Dziewczyna wdaje się w romans z dużo starszym Davidem Wallingiem (Hugh Laurie), co psuje relację między familiami.

</doc>
<doc id="3056421" url="https://pl.wikipedia.org/wiki?curid=3056421" title="Marian Szkot (opat)">
Marian Szkot (opat)

Marian Szkot, również Marian z Ratyzbony (ur. w XI w. w Donegalu, zm. ok. 1088 w Ratyzbonie) – irlandzki benedyktyn (OSB), opat i rekluz, znakomity kopista tekstów patrystycznych, błogosławiony Kościoła katolickiego.
Żywot.
Żywot błogosławionego Mariana został opisany w powstałym około 1185 roku utworze hagiograficznym "Vita Mariani" oraz późniejszym traktacie "Libellus de fundacione ecclesie Consecrati Petri".
Jego irlandzkie imię brzmiało "Muricherdach (Muiredach) mac Robertaig", co zlatynizowano jako Marian. Pochodził z Donegalu, nieznana jest jednak dokładna data jego urodzenia. Około 1067/1068 roku opuścił Irlandię i wraz z dwoma towarzyszami wyruszył na pielgrzymkę do Rzymu. Nie powrócił już nigdy do ojczyzny, osiadając w Królestwie Niemieckim. Najpierw przez rok przebywał w klasztorze na górze św. Michała w Bambergu, gdzie wstąpił do zakonu benedyktynów. Następnie udał się do Ratyzbony (niem. "Regensburg"), gdzie osiadł na stałe jako rekluz. Założył w mieście szkocki (irlandzki) klasztor pod wezwaniem Poświęcenia Świętego Piotra ("Weih-St-Peter" ), którego został pierwszym opatem, i opactwo Św. Jakuba ("St. Jacob").
Zmarł około 1083 lub 1086 albo w 1088 roku. Został pochowany w opactwie St. Jakob.
Manuskrypty.
Zasłynął jako skryba; zachowały się dwa manuskrypty jego autorstwa. Pierwszy, liczący 160 kart, przechowywany jest w Austriackiej Bibliotece Narodowej w Wiedniu (nr Lat. 1247). Zawiera tekst listów św. Pawła według przekładu Wulgaty, wraz z apokryficznym listem do Laodycejczyków i bogatymi glosami marginalnymi oraz interlinearnymi z pism ojców Kościoła i niektórych innych pisarzy, m.in. Pelagiusza. Część glos została zapisana w języku irlandzkim, m.in. nota końcowa z podpisem autora i datą sporządzenia rękopisu (1079). Drugi z manuskryptów został po sekularyzacji konwentu ratyzbońskiego zabrany przez jednego z zakonników do Szkocji, gdzie przechowywany jest obecnie w klasztorze benedyktyńskim w Fort Augustus koło Inverness. Na 141 składających się na niego kart 122 zostało zapisane przez Mariana. Również w tym kodeksie część glos pisana jest w języku irlandzkim.
Kult.
Po śmierci Marian został uznany za błogosławionego, chociaż niektóre źródła przedstawiają go jako świętego. Jego relikwie znajdują się w kościele św. Jakuba (opactwo St. Jacob) w Ratyzbonie.
Wspomnienie liturgiczne bł. Mariana przypada 17 kwietnia lub 4 lipca, a według ustaleń bollandystów 9 lutego; w Ratyzbonie obchodzone jest 16 lutego. Można również spotkać dzień 24 lipca.

</doc>
<doc id="3056422" url="https://pl.wikipedia.org/wiki?curid=3056422" title="Gregg Wylde">
Gregg Wylde

Clark Robertson (ur. 23 marca 1991 w Kirkintilloch) – szkocki piłkarz występujący na pozycji pomocnika w Plymouth Argyle.

</doc>
<doc id="3056425" url="https://pl.wikipedia.org/wiki?curid=3056425" title="Zbigniew Chwalibóg">
Zbigniew Chwalibóg

Zbigniew Chwalibóg (ur. 17 marca 1910 w Łącku nad Dunajcem, zm. 21 maja 1967 w Warszawie) – polski architekt.
Życiorys.
Ukończył studia na Wydziale Architektury Politechniki Lwowskiej. Podczas studiów, w 1934 wszedł w skład zespołu architektów, którzy projektowali domy w konkursie zorganizowanym przez lwowskie instytucje bankowe. Dyplom ukończenia uczelni otrzymał w 1938, wtedy też został członkiem SARP. W 1954 był autorem projektu odbudowy kościoła pw. Matki Boskiej Królowej Polski w Jabłonnie (wspólnie z Bogusławem Gierychem). Od 1955 przez rok pełnił funkcję wiceprezesa Oddziału Warszawskiego SARP.
Projektował budynki użytku publicznego, sakralne oraz wzorcowe zagrody rolnicze. Był autorem licznych publikacji naukowych m.in.: "Kierunki przebudowy sieci osadnictwa wiejskiego w Czechosłowacji na tle historycznego rozwoju: (zagadnienia metody planowania przestrzennego)".

</doc>
<doc id="3056426" url="https://pl.wikipedia.org/wiki?curid=3056426" title="20/20 Evergreen">
20/20 Evergreen

20/20 Evergreen – kompilacja zespołu Slums Attack, wydana 26 października 2013 przez Fonografikę z okazji 20-lecia istnienia zespołu. Album zawiera 38 utworów z lat 1996–2013. Na krążku znalazły się dwa premierowe utwory: „20/20” oraz „Evergreen”. Album zadebiutował na drugim miejscu listy OLiS. Uzyskał certyfikat złotej płyty.

</doc>
<doc id="3056433" url="https://pl.wikipedia.org/wiki?curid=3056433" title="Ruka Triple 2010">
Ruka Triple 2010

Drugie zawody Pucharu Świata w biegach narciarskich w sezonie 2010/2011 odbyły się w fińskiej miejscowości Ruka. Jednocześnie była to pierwsza edycja cyklu Ruka Triple. Konkurencje zostały rozegrane 26, 27 i 28 listopada 2010. Zawodnicy rywalizowali w biegach sprinterskich stylem klasycznym, następnie 5 km (kobiety) i 10 km (mężczyźni) stylem klasycznym oraz biegach handicapowych na 10 km (kobiety) i 15 km (mężczyźni) stylem dowolnym. W klasyfikacji końcowej triumfowali: Norweżka Marit Bjørgen wśród kobiet i Rosjanin Aleksandr Legkow wśród mężczyzn.

</doc>
<doc id="3056435" url="https://pl.wikipedia.org/wiki?curid=3056435" title="Herb Nazaretu">
Herb Nazaretu

Herb Nazaretu został przyjęty w dniu 2 lutego 1955 roku i opublikowany po raz pierwszy w dniu 31 maja 1962 roku.
Przedstawia położone w centrum miasta Nazaret źródło Marii Dziewicy. Przez wiele lat było to główne źródło wody pitnej w mieście, a jednocześnie ważne miejsce kultu religijnego.
Dodatkowo na oficjalnym herbie widnieje nazwa miasta w języku arabskim الناصرة i hebrajskim נצרת, lub arabskim i angielskim.

</doc>
<doc id="3056437" url="https://pl.wikipedia.org/wiki?curid=3056437" title="Demasiado amor">
Demasiado amor

Demasiado amor – singel Pastory Soler, wydany 2 września 2011, pochodzący z albumu "Una mujer como yo". Muzykę do utworu skomponował Cesar Garcia Rosado, a tekst napisali Cesar Garcia Rosado i Pablo Pinilla.
13 września 2011 został opublikowany oficjalny teledysk do piosenki, który był realizowany w Madrycie, a wyreżyserował go Daniel Etura.
Singel dotarł do 23. miejsca na oficjalnej hiszpańskiej liście sprzedaży.

</doc>
<doc id="3056438" url="https://pl.wikipedia.org/wiki?curid=3056438" title="Samorząd Regionu Doliny Jizreel">
Samorząd Regionu Doliny Jizreel



</doc>
<doc id="3056440" url="https://pl.wikipedia.org/wiki?curid=3056440" title="Gare de Bar-le-Duc">
Gare de Bar-le-Duc

Gare de Bar-le-Duc – stacja kolejowa w Bar-le-Duc, w departamencie Moza, w regionie Grand Est, we Francji.
Stacja została otwarta w 1851 przez Compagnie du chemin de fer de Paris à Strasbourg, a w roku 1854 należała do Compagnie des chemins de fer de l'Est. Obecnie należy do Société nationale des chemins de fer français (SNCF) oraz obsługiwana jest przez pociągi TGV i TER Lorraine.

</doc>
<doc id="3056447" url="https://pl.wikipedia.org/wiki?curid=3056447" title="Gliophorus psittacinus">
Gliophorus psittacinus



</doc>
<doc id="3056448" url="https://pl.wikipedia.org/wiki?curid=3056448" title="August Daniłowski">
August Daniłowski



</doc>
<doc id="3056449" url="https://pl.wikipedia.org/wiki?curid=3056449" title="Poddystrykt Jizreel">
Poddystrykt Jizreel



</doc>
<doc id="3056453" url="https://pl.wikipedia.org/wiki?curid=3056453" title="Ruka Triple 2013">
Ruka Triple 2013

Pierwsze zawody Pucharu Świata w biegach narciarskich w sezonie 2013/2014 odbędą się w fińskiej miejscowości Ruka. Jednocześnie będzie to czwarta edycja cyklu Ruka Triple. Konkurencje zostaną rozegrane 29 listopada, 30 listopada i 1 grudnia 2013. Zawodnicy będą rywalizowali w biegach sprinterskich stylem klasycznym, następnie 5 km (kobiety) i 10 km (mężczyźni) stylem klasycznym oraz biegach handicapowych na 10 km (kobiety) i 15 km (mężczyźni) stylem dowolnym.

</doc>
<doc id="3056454" url="https://pl.wikipedia.org/wiki?curid=3056454" title="Wilgotnica pniakowa">
Wilgotnica pniakowa



</doc>
<doc id="3056455" url="https://pl.wikipedia.org/wiki?curid=3056455" title="Gare de Villefranche-sur-Saône">
Gare de Villefranche-sur-Saône

Gare de Villefranche-sur-Saône – stacja kolejowa w Villefranche-sur-Saône, w departamencie Rodan, w regionie Owernia-Rodan-Alpy, we Francji.
Stacja została otwarta w 1854 roku przez Compagnie du chemin de fer de Paris à Lyon (PL). Obecnie należy do Société nationale des chemins de fer français (SNCF) i obsługiwana jest przez pociągu TER Rhône-Alpes.

</doc>
<doc id="3056456" url="https://pl.wikipedia.org/wiki?curid=3056456" title="Jan (Kowalenko)">
Jan (Kowalenko)

Jan, imię świeckie Andriej Władimirowicz Kowalenko (ur. 1 lutego 1970 w Karagandzie) – rosyjski biskup prawosławny.
Życiorys.
W 1992 ukończył Moskiewską Akademię Medyczną im. I. Sieczenowa. Chrzest przyjął w wieku 21 lat, w tym samym roku zawarł związek małżeński. Od lutego do kwietnia 1992 był dzwonnikiem i psalmistą w soborze Zmartwychwstania Pańskiego w Tutajewie. Następnie 19 kwietnia 1992 przyjął z rąk arcybiskupa jarosławskiego i rostowskiego Platona święcenia diakońskie, zaś 24 maja 1992 – kapłańskie. Został wówczas proboszczem parafii św. Sergiusza z Radoneża w Mosiejcewie (obwód jarosławski). Po czterech latach służby kapłańskiej rozwiódł się z żoną, by oboje mogli wstąpić do monasterów. W czerwcu 1996 został posłusznikiem w monasterze Trójcy Świętej w Perejasławiu Zaleskim i jeszcze w tym samym roku mianowano go p.o. dziekana wspólnoty. Wieczyste śluby mnisze złożył 1 stycznia 1997 przed arcybiskupem jarosławskim i rostowskim Micheaszem, przyjmując imię Jan na cześć św. Jana Kronsztadzkiego. W tym samym roku podjął zaocznie naukę w seminarium duchownym w Moskwie. W roku następnym został namiestnikiem monasteru, zaś w 1999 otrzymał godność ihumena. W 1999 ukończył seminarium, zaś w 2001 – Moskiewską Akademię Duchowną (także w trybie zaocznym), uzyskując stopień kandydata nauk teologicznych.
W kwietniu 2009 został przełożonym monasteru Zaśnięcia Matki Bożej św. Adriana w Adrianowej Słobodzie (obwód jarosławski). W marcu 2012 wszedł do rady eparchialnej nowo utworzonej eparchii rybińskiej i został spowiednikiem jej duchowieństwa, a w grudniu – także dziekanem znajdującej się w niej monasterów.
2 października 2013 Święty Synod Rosyjskiego Kościoła Prawosławnego nominował go na biskupa eparchii kałaczowskiej. W związku z tą decyzją 5 października tego samego roku otrzymał godność archimandryty. Jego chirotonia biskupia odbyła się 6 listopada 2013 w cerkwi Ikony Matki Bożej „Wszystkich Strapionych Radość” w Moskwie, pod przewodnictwem patriarchy moskiewskiego i całej Rusi Cyryla.

</doc>
<doc id="3056457" url="https://pl.wikipedia.org/wiki?curid=3056457" title="Mateusz z Agnone">
Mateusz z Agnone

Mateusz z Agnone, właśc. Prospero Lolli (ur. w 1563 w Agnone, zm. 31 października 1616 w Serracapriola) – włoski kapucyn, mistyk, sługa Boży Kościoła katolickiego.
Życiorys.
Prospero Lolli urodził się w 1563 w Agnone w Isernii. Kiedy miał 18 lat doszło do tragicznego wydarzenia, którego sprawcą był Prospero Lolli. W miejskich dokumentach istnieje wpis o śmierci 6-letniego chłopca, który został śmiertelnie ugodzony strzałą z kuszy. Ojciec, by ochronić go przed gniewem rodziny zmarłego, kazał mu opuścić miasteczko. Prospero studiował medycynę w Neapolu. Następnie wstąpił do kapucynów, przyjmując imię zakonne Mateusz. Przebywał najpierw w Foggii. W Bolonii przyjął święcenia kapłańskie. Zasłynął jako wybitny kaznodzieja i egzorcysta. Zmarł 31 października 1616 w Serracapriola. Kazania zebrane w trzech tomach przechowywane są w klasztorze kapucyńskim w Serracapriola.
Kult.
Proces informacyjny w diecezji w San Severino rozpoczęto 26 kwietnia 1984. Proces beatyfikacyjny rozpoczęto w 1996. W 2002 zebrane materiały przesłano do Stolicy Świętej.

</doc>
<doc id="3056458" url="https://pl.wikipedia.org/wiki?curid=3056458" title="Phablet">
Phablet



</doc>
<doc id="3056461" url="https://pl.wikipedia.org/wiki?curid=3056461" title="Cam Barker">
Cam Barker

Cameron „Cam” Barker (ur. 4 kwietnia 1986 w Winnipeg, Manitoba) – kanadyjski hokeista.
Kariera.
Wychowanek Winnipeg Monarchs. Występował w juniorskich rozgrywkach WHL w ramach CHL. W drafcie NHL z 2004 został wybrany przez Chicago Blackhawks i grał w tym zespole przez cztery niepełne sezony od 2006 w NHL (równolegle także w AHL). Następnie do 2013 grał w trzech innych klubach NHL. Od listopada 2013 zawodnik kazachskiego klubu Barys Astana (w tym czasie grali w nim od dłuższego czasu jego rodacy pochodzący także z Winnipeg, Dustin Boyd i Nigel Dawes). Od końca grudnia 2014 zawodnik . Od maja 2016 ponownie zawodnik Barysu Astana. W sierpniu 2017 ponownie został graczem Slovana. W styczniu 2017 przeszedł do SCL Tigers. Od października do listopada 2018 był związany kontraktem próbnym w fińskim klubie Ilves. W grudniu 2019 został graczem francuskiej drużyny Dragons de Rouen, gdzie w lipcu 2020 przedłużył kontrakt.

</doc>
<doc id="3056463" url="https://pl.wikipedia.org/wiki?curid=3056463" title="Calling Time World">
Calling Time World



</doc>
<doc id="3056467" url="https://pl.wikipedia.org/wiki?curid=3056467" title="La mala costumbre">
La mala costumbre

La mala costumbre – singel Pastory Soler, wydany 9 sierpnia 2010, promujący album koncertowy "15 años".
Utwór został napisany i skomponowany przez José Abrahama oraz dedykowany ojcu Pastory Soler.
Singel znalazł się na 27. miejscu na oficjalnej hiszpańskiej liście sprzedaży.

</doc>
<doc id="3056468" url="https://pl.wikipedia.org/wiki?curid=3056468" title="Nowy most drogowy w Toruniu">
Nowy most drogowy w Toruniu



</doc>
<doc id="3056470" url="https://pl.wikipedia.org/wiki?curid=3056470" title="Gare de Cahors">
Gare de Cahors

Gare de Cahors – stacja kolejowa w Cahors, w departamencie Lot, w regionie Oksytania, we Francji.
Stacja należy do Société nationale des chemins de fer français (SNCF) i obsługiwana jest przez pociągi Intercités, TER Limousin oraz TER Midi-Pyrénées.

</doc>
<doc id="3056475" url="https://pl.wikipedia.org/wiki?curid=3056475" title="Turyczany">
Turyczany

Turyczany (ukr. Туричани) – wieś na Ukrainie w rejonie turzyskim obwodu wołyńskiego.
Historia.
W 1806 r. wybudowano w Turyczanach dwór w stylu empire; własność Tadeusza Krzyżanowskiego. Dwór posiadał klatką schodową z ornamentyką oraz okrągłą salę z kolumnami.
W 1862 r. wieś odwiedził Oskar Kolberg przebywając u rodziny Sierakowskich.

</doc>
<doc id="3056477" url="https://pl.wikipedia.org/wiki?curid=3056477" title="5. Tarnowska Nagroda Filmowa">
5. Tarnowska Nagroda Filmowa

5. Tarnowska Nagroda Filmowa – odbyła się w dniach 26-28 kwietnia 1991 roku.

</doc>
<doc id="3056480" url="https://pl.wikipedia.org/wiki?curid=3056480" title="Julian Duchowicz">
Julian Duchowicz

Julian Augustyn Duchowicz (ur. 1912 w Rawie Ruskiej, zm. 28 lipca 1972 we Wrocławiu) – polski architekt.
Życiorys.
W 1936 ukończył studia na Wydziale Architektury Politechniki Lwowskiej, Od 1934 do 1937 był młodszym asystentem w Katedrze Budownictwa Utylitarnego, a następnie do 1941 starszym asystentem. Po wysiedleniu do Polski zamieszkał w Gliwicach i pracował na Wydziale Inżynieryjno-Budowlanym w Katedrze Budownictwa Utylitarnego Politechniki Śląskiej, przez rok był zastępcą profesora, a następnie do 1952 adiunktem. Przez kolejne dwa lata będąc docentem kierował Katedrą, do czasu likwidacji Wydziału Architektury. W 1954 przeprowadził się do Wrocławia, na tamtejszym Wydziale Architektury otrzymał tytuł zastępcy profesora, a w 1958 został docentem. W 1962 objął po Zygmuncie Majerskim funkcję prodziekana wydziału i piastował ją przez dwie kadencje, a następnie do 1971 kierował Zakładem Architektury Obiektów Użyteczności Publicznej. W 1968 otrzymał tytuł profesora nadzwyczajnego w Katedrze Projektowania Budynków Mieszkalnych, równocześnie został kierownikiem Instytutu Architektury i Urbanistyki.
Dorobek zawodowy.
Pierwszym projektem stworzonym przez Juliana Duchowicza był budynek stanowiący część zespołu domów realizowanych w ramach konkursu zorganizowanego przez lwowskie instytucje bankowe w 1934 (wspólnie z Zbigniewem Chwalibogiem, Andrzejem Frydeckim, Witoldem Kolbuszowskim).
Od 1934 przez trzydzieści lat Julian Duchowicz tworzył tandem projektowy z Zygmuntem Majerskim, obaj startowali w konkursach organizowanych przez SARP, w wielu otrzymywali nagrody. Podczas studiów w 1934 wygrali nagrody I stopnia na domy zdrojowe w Juracie i Morszynie. Dwa lata później otrzymali I nagrodę za projekt otoczenia pomnika marszałka Józefa Piłsudskiego we Lwowie (niezrealizowany), a w 1937 wygrali konkurs za projekt zespołu sanatoryjnego w Skotnikach k. Łodzi. Po 1945 kontynuowali ścisłą współpracę, byli autorami projektu Pałacu Młodzieży w Katowicach (1949-1951), Hali Ludowej w Zabrzu (1954-1959). W 1959 wygrali konkurs na projekt budynku Teatru Opery i Baletu w Katowicach (niezrealizowany).

</doc>
<doc id="3056481" url="https://pl.wikipedia.org/wiki?curid=3056481" title="Cristóbal Mendoza">
Cristóbal Mendoza

José Cristóbal Hurtado de Mendoza y Montilla (ur. 23 czerwca 1772, zm. 8 lutego 1829) – znany jako Cristóbal Mendoza. Pierwszy prezydent Wenezueli. Polityk. Doktor prawa cywilnego i kanonicznego. 
Młodość.
Urodził się w okolicy Trujillo 23 czerwca 1772 r. Wysłany przez ojca na wychowanie w klasztorze franciszkanów otrzymał znakomite wykształcenie. W wieku 16 lat wyjechał do szkoły w Caracas, a w 1793 roku na wyspę Santo Domingo (Haiti), gdzie rok później uzyskał dyplom z prawa. W 1796 roku został adwokatem.
Kariera polityczna.
5 marca 1811 roku został wybrany przez Kongres na przewodniczącego triumwiratu wykonawczego, który tworzyli także Juan Escalona i Baltasar Padrón. Przewodniczył triumwiratowi w momencie ogłoszenia Deklaracji Niepodległości Wenezueli w dniu 5 lipca 1811 roku. Po upadku Pierwszej Republiki na wiosnę 1812 roku schronił się w Nowej Grenadzie. Tam dołączył do brygady Simona Bolivara stając się jednym z jego najbliższych doradców. Mianowany gubernatorem prowincji Mérida, a potem Caracas. 14 października 1813 roku w Caracas proponuje dla Bolivara tytuł "Wyzwoliciela". Po upadku miasta wyemigrował na Antyle Holenderskie. Napisał liczne artykuły dotyczące niepodległości kraju. W 1821 roku po wygranej przez Bolivara bitwie pod Carabobo, w której rozstrzygnęły się losy niepodległego państwa, wrócił do kraju, a następnie został przewodniczącym Najwyższego Trybunału Sprawiedliwości. W 1825 roku zrezygnował ze stanowiska. 
Ostatnie lata.
Po wybuchu wojny domowej w 1826 r. zmuszony przez generała José Antonio Páeza do opuszczenia kraju wyemigrował na wyspę Saint Thomas, gdzie zajmował się pracą naukową, działalnością charytatywną i pisaniem. W 1827, po przywróceniu przez Bolivara spokoju w Wenezueli, powrócił do kraju, jednak z powodu stanu zdrowia pod koniec 1828 roku zrezygnował ze wszystkich stanowisk. Zmarł 8 lutego 1829 na przedmieściach Caracas.

</doc>
<doc id="3056482" url="https://pl.wikipedia.org/wiki?curid=3056482" title="Magomied Abdusałamow">
Magomied Abdusałamow

Magomied Magomiedgadżyjewicz Abdusałamow (ros. Магомед Магомедгаджиевич Абдусаламов; ur. 25 marca 1981) – rosyjski bokser, amatorski mistrz Rosji w wadze superciężkiej z 2005 i 2006 roku, od 2008 roku profesjonalny bokser wagi ciężkiej. Dargijczyk z pochodzenia.
Abdusalamow urodził się w stolicy Dagestanu, Machaczkale. Wychowywał się w wielodzietnej muzułmańskiej rodzinie.
Kariera zawodowa.
Pierwszą zawodową walkę stoczył w Moskwie 6 września 2008, pokonując przez nokaut w pierwszej rundzie Epiphanie Pipi (1-0-0, 0 KO) z Ghany.
8 września 2012 w Moskwie Abdusałamow w swojej 16. walce na zawodowym ringu pokonał przez nokaut Jameela McCline’a (41-13-3, 24 KO) w drugiej rundzie.
2 listopada 2013 w nowojorskiej Madison Square Garden stoczył przegraną na punkty walkę z Mikiem Perezem (19-0-0, 12 KO). Dla rosyjskiego pięściarza, który wcześniej stoczył 18 walk i wszystkie wygrał przed czasem, była to pierwsza porażka w karierze. Po pojedynku bokser został przewieziony do szpitala ze złamaną ręką i złamanym nosem. Menadżer zawodnika, poinformował, że Abdusałamow narzeka na ból głowy. Lekarze wykryli skrzep krwi w mózgu i wprowadzili go w stan śpiączki farmakologicznej. Usunięto mu także fragment czaszki, by zminimalizować obrzęk mózgu.
W krótkim czasie po operacji stan pięściarza gwałtownie się pogorszył. Podczas przebywania po zabiegu w stanie śpiączki farmakologicznej Abdusałamow doznał niespodziewanie rozległego udaru krwotocznego mózgu. Zaistniała konieczność podłączenia do aparatury podtrzymującej funkcje życiowe. Próbę wybudzenia podjęto 22 listopada 2013, przez pewien czas oddychał samodzielnie, lecz w krótkim czasie stan boksera pogorszył się gwałtownie, konieczne było powtórne podłączenie do aparatury. Drugą próbę wybudzenia podjęto 9 grudnia. Stan zdrowia sportowca polepszył się na tyle, że mógł opuścić oddział intensywnej opieki medycznej. Według lekarzy wprawdzie jeszcze nie mówi, jednak reaguje na bodźce pochodzące z otoczenia. Pomimo poprawy jego zdrowia, w grudniu 2013 lekarz zajmujący się nim stwierdził, że bokser nie będzie już mógł ponownie walczyć z uwagi na braki neurologiczne. Pod koniec maja 2014 jego żona, Bakanaj Abdusałamowa, powiedziała w wywiadzie, że Magomied wykazywał oznaki poprawy. Rozpoznawał krewnych i był w stanie mówić krótkimi zdaniami.
Lista walk na zawodowym ringu.
"Na podstawie""."

</doc>
<doc id="3056483" url="https://pl.wikipedia.org/wiki?curid=3056483" title="Wilgotnica sucha">
Wilgotnica sucha



</doc>
<doc id="3056484" url="https://pl.wikipedia.org/wiki?curid=3056484" title="Wilgotnica krótkozarodnikowa">
Wilgotnica krótkozarodnikowa



</doc>
<doc id="3056494" url="https://pl.wikipedia.org/wiki?curid=3056494" title="Magomed Abdusalamov">
Magomed Abdusalamov



</doc>
<doc id="3056495" url="https://pl.wikipedia.org/wiki?curid=3056495" title="Himno de Andalucía">
Himno de Andalucía

Himno de Andalucía – specjalna wersja hymnu Andaluzji nagrana przez Davida DeMaríę, Pastorę Soler i Vanesę Martín, wydana jako singel 23 lutego 2010 przez wytwórnię Warner Music Spain.
Utwór został nagrany z okazji wydania oraz w celu promocji charytatywnego albumu "Andalucía por la humanidad", którego dochód ze sprzedaży został przeznaczony na pomoc ofiarom trzęsienia ziemi na Haiti.
Singel znalazł się na 1. miejscu na oficjalnej hiszpańskiej liście sprzedaży.

</doc>
<doc id="3056496" url="https://pl.wikipedia.org/wiki?curid=3056496" title="System wsadowy">
System wsadowy



</doc>
<doc id="3056497" url="https://pl.wikipedia.org/wiki?curid=3056497" title="Krzyż Powstańczy w Wawrze">
Krzyż Powstańczy w Wawrze

Krzyż powstańczy w Wawrze – krzyż i znajdujący się u jego stóp kamień postawione w 1919 roku ku czci poległych podczas powstania listopadowego w zwycięskich bitwach z Rosjanami 19 lutego (I bitwa pod Wawrem) i 31 marca 1831 (II bitwa pod Wawrem).
Opis pomnika.
Pamiątkowy granitowy kamień u stóp dębowego krzyża zawiera napis: 
a dodana 31 marca 2001 roku umieszczona niżej płyta:
Pod krzyżem są złożone kości ludzkie oraz szczątki umundurowania i oporządzenia żołnierzy, wydobyte przy okazji prac melioracyjnych i drogowych na polach Wawra i Zastowa, prowadzonych w latach 20. XX wieku przez Spółkę Wodną Obwodu Wawerskiego. Nie jest to jednak dawny cmentarz poległych żołnierzy. Według jednych źródeł kości złożono pod krzyżem, według innych krzyż i kamień postawiono w miejscu pochowania kości. Po wiślańskiej stronie ulicy Płowieckiej znaleziono wtedy kości ludzkie i końskie, szczątki mundurów polskich i rosyjskich, wozów, jaszczy, broni palnej i siecznej, kulę armatnią. 
Otoczenie pomnika.
Krzyż usytuowany jest tuż przy karczmie (austerii) wawerskiej.
Historia.
Krzyż i pamiątkowy kamień zostały postawione w 1919 roku, tuż po odzyskaniu przez Polskę niepodległości (według niektórych źródeł wcześniej, bo w lutym 1916 roku). 
Inicjatorem budowy pomnika był Zarząd Wawerskiego Kółka Rolniczego (powstałego w 1917 roku). Po 1948 roku obiekt był zaniedbany, rosnące wokół chwasty i krzewy dzikiego bzu zasłaniały kamień z napisem. Został zrekonstruowany w latach 1981-1984, dzięki staraniom księdza prałata Wacława Karłowicza z parafii pw. św. Wacława na Wygodzie.

</doc>
<doc id="3056499" url="https://pl.wikipedia.org/wiki?curid=3056499" title="Muhammad Umran">
Muhammad Umran

Muhammad Umran (, ur. 1922 w Al-Mucharram, zm. 4 marca 1972 w Bejrucie) – syryjski wojskowy i polityk, jeden z przywódców zamachu stanu w Syrii w 1963.
Życiorys.
Pochodził z rodziny drobnego posiadacza, alawity z rodu Chajjatinów. Zawodowy wojskowy; walczył w armii syryjskiej podczas I wojny izraelsko-arabskiej. Zaangażował się w politykę na przełomie lat 40. i 50. XX wieku, gdy armia syryjska stała się podstawową siłą w syryjskim życiu politycznym. Należał do partii Baas, do którego wprowadził go Akram al-Haurani. Odegrał drugoplanową rolę w wystąpieniach przeciwko dyktaturze Adiba asz-Sziszaklego w 1954.
Wziął udział w tworzeniu Komitetu Wojskowego Partii Baas, utworzonego w Kairze przed 1961 przez grupę syryjskich oficerów skierowanych do służby w Egipcie po powstaniu Zjednoczonej Republiki Arabskiej. Poza nim w Komitecie znaleźli się Salah Dżadid, Hafiz al-Asad, Ahmad al-Mir oraz Abd al-Karim al-Dżundi, również alawici lub ismailici. Umran, który w momencie powstania komitetu był najwyższy stopniem (był podpułkownikiem), jak również najstarszy, w początkowym okresie istnienia tajnej organizacji przewodził jej. Celem komitetu była początkowo jedynie odbudowa partii Baas (zdelegalizowanej po zawarciu egipsko-syryjskiej unii) przy równoczesnym zachowaniu związku Egiptu z Syrią, z czasem także obalenie panującego w Syrii porządku i wzmocnienie pozycji alawitów.
We wrześniu 1961 zamach stanu Abd al-Karima an-Nahlawiego doprowadził do upadku unii egipsko-syryjskiej. Po ponad roku niestabilności politycznej 8 marca 1963 cywilni i wojskowi działacze partii Baas przeprowadzili kolejny przewrót, po którym partia zdobyła pełnię władzy. Członkowie Komitetu Wojskowego, dzięki protekcji gen. Amina al-Hafiza, zajęli wysokie stanowiska w armii. Muhammad Umran, który osobiście brał udział w przewrocie początkowo został dowódcą 5 brygady armii syryjskiej, a następnie objął dowództwo 70 brygady, stacjonującej w garnizonie Katana k. Damaszku i przez to kluczowej dla zachowania przez partię Baas władzy. Został również wicepremierem w rządzie Salah ad-Dina al-Bitara.
Po stłumieniu powstania naserystów w Damaszku w czerwcu 1963 i powstaniu Narodowej Rady Dowództwa Rewolucyjnego, kierowanej przez gen. al-Hafiza, Umran został jej członkiem. Był już wówczas zdecydowanym przeciwnikiem Gamala Abdel Nasera i jego polityki. Stanowisko wicepremiera zachował także po rezygnacji al-Bitara i utworzeniu gabinetu gen. al-Hafiza. W tym momencie władza w Syrii była już wyłącznie w rękach wojskowych należących do partii Baas.
Mniej radykalny w poglądach niż al-Asad, a przede wszystkim Dżadid, Umran stopniowo popadał w konflikt z dawnymi towarzyszami z Komitetu Wojskowego. W kwietniu 1964 sprzeciwił się tłumieniu powstania w Hamie. Poszukując poparcia cywilnych działaczy partii przeciwko Dżadidowi i Asadowi, ujawnił twórcy i pierwszemu przywódcy partii Baas Michelowi Aflakowi szczegóły funkcjonowania komitetu wojskowego od momentu jego powstania. Krok ten doprowadził do usunięcia go z piastowanych stanowisk - Aflak nie był w stanie obronić go przed potężniejszymi wojskowymi działaczami partii. Został skierowany do Hiszpanii jako ambasador. Ostatecznie odsunięty od władzy po zamachu stanu w 1966 przeprowadzonym przez Dżadida i al-Asada, znalazł się w więzieniu Mazza. Został zwolniony w czasie wojny sześciodniowej. Zbiegł do Libanu; planował powrót do syryjskiego życia politycznego. W 1972 został zamordowany w Trypolisie, najprawdopodobniej przez agenta syryjskich służb specjalnych (pełnia władzy w kraju należała już wówczas do Hafiza al-Asada).

</doc>
<doc id="3056504" url="https://pl.wikipedia.org/wiki?curid=3056504" title="Camarophyllus virgineus">
Camarophyllus virgineus



</doc>
<doc id="3056505" url="https://pl.wikipedia.org/wiki?curid=3056505" title="Zaborol (obwód wołyński)">
Zaborol (obwód wołyński)

Zaborol (ukr. Забороль) – wieś na Ukrainie w rejonie łuckim obwodu wołyńskiego.

</doc>
<doc id="3056506" url="https://pl.wikipedia.org/wiki?curid=3056506" title="Ray Lazdins">
Ray Lazdins

Raymond Lazdins (ur. 25 września 1964 w Hamilton) – kanadyjski lekkoatleta, dyskobol.
Kariera sportowa.
Zdobył srebrny medal w rzucie dyskiem na Igrzyskach Konferencji Pacyfiku w 1985 w Berkeley oraz zajął 6. miejsce na uniwersjadzie w 1985 w Kobe.
Zwyciężył w tej konkurencji na igrzyskach Wspólnoty Narodów w 1986 w Edynburgu, przed Australijczykami Paulem Nandapim i Wernerem Reitererem. Zajął 6. miejsce na igrzyskach panamerykańskich w 1987 w Indianapolis. Odpadł w kwalifikacjach na mistrzostwach świata w 1987 w Rzymie oraz na igrzyskach olimpijskich w 1988 w Seulu.
Zdobył srebrny medal na igrzyskach frankofońskich w 1989 w Casablance. Zajął 6. miejsce na igrzyskach Wspólnoty Narodów w 1990 w Auckland. Odpadł w kwalifikacjach na mistrzostwach świata w 1991 w Tokio, na igrzyskach olimpijskich w 1992 w Barcelonie oraz na mistrzostwach świata w 1993 w Stuttgarcie. Na igrzyskach Wspólnoty Narodów w 1994 w Victorii zajął 7. miejsce. 
Dziewięciokrotnie był mistrzem Kanady w rzucie dyskiem w latach 1986–1994.
22 maja 1991 w Salinas Lazdins ustanowił rekord Kanady rzutem na odległość 65,72 m. Rekord ten przetrwał do 1998.

</doc>
<doc id="3056507" url="https://pl.wikipedia.org/wiki?curid=3056507" title="Pałac w Zaborolu">
Pałac w Zaborolu

 
Pałac Zaborolu – wybudowany w XVII w. przez Stefana Czarnieckiego w Zaborolu.
Historia.
Pierwotny pałac wzniesiony w stylu renesansowym, przebudowany został na klasycystyczny pałacyk według projektu Henryka Ittara, znanego dubieńskiego architekta. W pałacu, w 1707 roku przebywał car Rosji Piotr I Wielki. Pałac na początku XIX w. kolejny raz przebudowano w stylu neogotyckim. Na początku XX w. obiekt należał do Szlemera. Obecnie stan budynku jest zadowalający, natomiast dostęp dla zwiedzających jest ograniczony.
Park.
Obok pałacu znajduje się angielski park, założony przez ogrodnika Dionizego Miklera, twórcę parków i ogrodów na Wołyniu i Podolu. Park zaprojektowany był na paru pagórkach, z których rozciągała się panorama Łucka z górującymi wieżami zamku i kościoła. 
Kaplica.
Obok pałacu stała kaplica wybudowana w stylu neogotyckim, zaprojektowana również przez Henryka Ittara.

</doc>
<doc id="3056508" url="https://pl.wikipedia.org/wiki?curid=3056508" title="311P/PANSTARRS">
311P/PANSTARRS

311P/PANSTARRS – nietypowa planetoida (kometa pasa głównego) odkryta w sierpniu 2013.
Nazwa i odkrycie.
Zanim kometa otrzymała oficjalną nazwę, nosiła tymczasowe oznaczenie P/2013 P5. Według zasad nazewnictwa komet ustanowionych przez Międzynarodową Unię Astronomiczną: „P/” oznacza kometę okresową, „2013” to rok odkrycia, a sufiks „P5” oznacza, że obiekt został odkryty w drugiej połowie sierpnia („P” – szesnasty pół-miesiąc roku) i jest to piąty obiekt odkryty w tym czasie.
Obiekt został odkryty 27 sierpnia w trakcie analizy zdjęć wykonanych przez teleskop programu Pan-STARRS 18 sierpnia.
Charakterystyka.
Obiekt ma średnicę 0,48 ± 0,08 km, albedo wynosi około 0,29 ± 09.
Na pierwszych zdjęciach wykonanych przez teleskop programu Pan-STARRS nowo odkryty obiekt miał bardzo nietypowy wygląd: planetoidy mają zazwyczaj wygląd niewielkich punktów świetlnych, a nowy obiekt był bardzo rozmyty i niewyraźny. 10 września do obserwacji planetoidy użyto teleskopu Hubble’a i odkryto, że obiekt ma sześć warkoczy emitowanych z niego w różnych kierunkach. „Warkocze” planetoidy nie powstały w wyniku sublimacji lodów, jak w przypadku zwykłych komet, ale składają się one z pyłu odrzuconego z powierzchni planetoidy. Jako niewielkie ciało niebieskie planetoida ma stosunkowo słabe pole grawitacyjne, które nie może utrzymać kurzu pokrywającego jej powierzchnię. Pył z powierzchni wirującej planetoidy zsuwa się w kierunku jej równika, skąd jest periodycznie wyrzucany w kosmos. Ciśnienie promieniowania słonecznego rozciąga wyrzucony pył, nadając mu wygląd warkoczy kometarnych. Według wyliczeń naukowców z Max Planck Institute for Solar System Research, sześć warkoczy widocznych na zdjęciach powstało w wyniku sześciu osobnych wydarzeń z 15 kwietnia, 18 lipca, 24 lipca, 8 sierpnia, 26 sierpnia i 4 września 2013 roku.
To samo ciśnienie słoneczne cały czas dodatkowo podkręca samą planetoidę, co może w przyszłości doprowadzić do jej rozpadu.

</doc>
<doc id="3056509" url="https://pl.wikipedia.org/wiki?curid=3056509" title="Bendita locura (singel)">
Bendita locura (singel)

Bendita locura – singel Pastory Soler, wydany 31 marca 2009, pochodzący z albumu o tym samym tytule. Utwór został skomponowany przez Esmeraldę Grao, a napisany przez Juana Luisa Ramíreza.
15 kwietnia 2009 został wydany oficjalny teledysk do piosenki, który był kręcony w Sewilli.
Singel znalazł się na 34. miejscu na oficjalnej hiszpańskiej liście sprzedaży.

</doc>
<doc id="3056510" url="https://pl.wikipedia.org/wiki?curid=3056510" title="Yun Jin-seo">
Yun Jin-seo

Yun Jin-seo (윤진서; zapisywane także jako Yoon Jin-seo; urodzona jako Yoon Soo-kyung) (ur. 5 sierpnia 1983) – południowokoreańska aktorka.

</doc>
<doc id="3056512" url="https://pl.wikipedia.org/wiki?curid=3056512" title="Bong’am sa">
Bong’am sa

Bong'am sa (봉암사 Klasztor Urwiska Feniksa) – koreański klasztor, jeden z klasztorów Dziewięciu górskich szkół sŏn.
Historia klasztoru.
Klasztor został wybudowany przez mistrza sŏn Chisŏna Tohŏna w roku 879 na górze Huiyang (희양산). Góra ta dała nazwę szkole sŏn, jednej z Dziewięciu górskich szkół sŏn. Jednak historia tej szkoły rozpoczyna się dużo wcześniej, gdyż mistrz sŏn Pŏmnang (zm. 646, założyciel linii przekazu wiodącej do mistrz sŏn Tohona, był uczniem Czwartego Patriarchy chan – Daoxina. Podobno lokalni wierni wyznawcy po usłyszeniu Tohŏna, zebrali pieniądze na wybudowanie klasztoru. Początkowo mistrz odmówił, jednak po zobaczeniu miejsca, zachwycony jego pięknem, wyraził zgodę mówiąc, że lepiej mieć tu buddyjski klasztor niż matecznik rabusiów.
Legenda głosi, że Japończycy chcieli spalić klasztor podczas inwazji w latach 1592-1598, jednak papier wrzucony na dach Gmachu Nirvany, spłonął sam, nie zapalając go.
Tym niemniej klasztor kilkakrotnie uległ pożarom, chociaż nigdy w całości. Właściwie cały czas trwają w klasztorze prace renowacyjne.
Klasztor ten jest największym centrum praktyki medytacyjnej sŏn w Korei. Jest zamknięty dla zwiedzających przez 364 dni w roku. Otwarty jest wyłącznie w dzień urodzin Buddy.

</doc>
<doc id="3056514" url="https://pl.wikipedia.org/wiki?curid=3056514" title="Pałac w Szpanowie">
Pałac w Szpanowie

Pałac w Szpanowie – pałac wybudowany w czasach Kazimierza Steckiego i jego syna Karola, pierwotnie klasycystyczny, prawdopodobnie projektu Szymona Zuga, przebudowany około 1830.
Historia.
Pałac wraz z majątkiem otrzymała w wianie córka Karola Steckiego i Marii Morsztynówny Aleksandra, która w 1815 r. poślubiła Michała Radziwiłła. Zapewne nie bez wpływu opinii swej teściowej Heleny z Przeździeckich Radziwiłłowej, Aleksandra podjęła decyzję o przebudowie pałacu, ogrodu i parku, czyniąc ze Szpanowa jedną z najwspanialszych rezydencji magnackich na Wołyniu.
Pałac został przebudowany około 1830 r. Z przebudową obiektu wiązać można nazwisko architekta Henryka Ittara – współtwórcy parku w Arkadii nieborowskiej i twórcy pałacu w Zaborolu. Podczas przebudowy założenia pałacowego obok pałacu postawiono dużą oficynę, którą zaprojektował H. Ittar. Powstał wówczas także wjazd do pałacu przez most między dwoma stawami.
Po konfiskacie majątku generała Michała Radziwiłła, dokonanej przez rząd carski po powstaniu listopadowym, pałac przejął najstarszy syn generała Karol Andrzej, który zmuszony był zamieszkać w oficynie po pożarze pałacu około 1870 r. Karol przekazał Szpanów w spadku swemu jedynemu synowi Michałowi Piotrowi, który nie posiadał potomków. Po śmierci Michała Piotra Radziwiłła właścicielem pałacu został Janusz Radziwiłł. Szpanów pozostał w rodzie Radziwiłłów do wybuchu II wojny światowej.
Po wojnie teren rezydencji należał do wojska. Mimo upływu czasu i braku nakładów potrzebnych na utrzymanie nieruchomości w należytym stanie, do dzisiaj widoczne są ślady wspaniałego założenia pałacowo-parkowego.
Park.
Park o powierzchni 20 ha znajdował się nad brzegiem stawu. Twórcą szpanowskiego parku i ogrodu był Dionizy Mikler, którego projekt był na tyle udany, że podziwiany był jeszcze w 1939 r. przez prof. Gerarda Ciołka.

</doc>
<doc id="3056515" url="https://pl.wikipedia.org/wiki?curid=3056515" title="Jadwiga Janowska">
Jadwiga Janowska

Jadwiga Adamkiewicz-Janowska (ur. 4 stycznia 1914, zm. 2 listopada 2013) – polska lekkoatletka, największe sukcesy odnosząca w skoku wzwyż.
Kariera.
Była zawodniczką klubów sportowych z terenów Łodzi i Pabianic. Do jej największych sukcesów w karierze sportowej należało trzykrotne Mistrzostwo Polski w skoku wzwyż w latach 1929, 1930 i 1932, w skoku w dal z 1932 r., oraz pięcioboju w 1932 r. Ponadto była wicemistrzynią Polski w rzucie dyskiem z 1932 r., oraz dwukrotną brązową medalistką Mistrzostw Polski w biegu na 200 m z 1930 r., oraz pchnięciu kulą z 1932 r. Na koncie miała także złote medale halowych Mistrzostw Polski rozgrywanych w Przemyślu, w 1933 r. W momencie poprzedzającym śmierć była najstarszą żyjącą pięciokrotną mistrzynią Polski.

</doc>
<doc id="3056518" url="https://pl.wikipedia.org/wiki?curid=3056518" title="Texas Christian University">
Texas Christian University

Teksański Uniwersytet Chrześcijański ( – TCU) – amerykańska prywatna, koedukacyjna uczelnia szkolnictwa wyższego i badań naukowych założona w roku 1873 i mająca obecnie swoją siedzibę w Fort Worth. Pierwszym prezesem "Texas Christian University" i współzałożycielem był Addison Clark (1842–1911).
Uczelnia związana jest z protestanckim Kościołem Uczniów Chrystusa (Kościoły Chrystusowe) i studiują na niej np. katolicy, metodyści i baptyści.
Struktura uczelni.
W skład TCU wchodzą:

</doc>
<doc id="3056521" url="https://pl.wikipedia.org/wiki?curid=3056521" title="Rémi Borgeot">
Rémi Borgeot



</doc>
<doc id="3056525" url="https://pl.wikipedia.org/wiki?curid=3056525" title="Stanisłau Szuszkiewicz (pisarz)">
Stanisłau Szuszkiewicz (pisarz)

Stanisłau Piatrowicz Szuszkiewicz (, , "Stanisław Pietrowicz Szuszkiewicz"; pseudonimy: "Janka Bor", "Sauka Kojdanauski", "Wilhielm Erniest", kryptonimy: "S.Sz.", "Stach Sz.", "S.Sz. i W.M." (z Waleryjem Marakowem), "S.Sz-cz", "Szusz", "W.E.", "W.Ern."; ur. 19 lutego 1908 w Bokinowie, zm. 1 lutego 1991 w Mińsku) – radziecki poeta i prozaik narodowości białoruskiej, represjonowany przez władze radzieckie.
Życiorys.
Urodził się 19 lutego (6 lutego st.st.) 1908 roku we wsi Bokinowo, w powiecie mińskim guberni mińskiej Imperium Rosyjskiego. W latach 1924–1926 w siedmioletniej Szkole Nr 11 w Mińsku. W 1926 roku wstąpił do MBPT i został członkiem zjednoczenia literackiego „Maładniak”. W latach 1928–1930 pracował w Izbie Książki i Bibliotece Państwowej Białoruskiej SRR. W latach 1930–1931 był kierownikiem biblioteki Instytutu Naukowo-Badawczego Gospodarki Wiejskiej i Leśnej. W 1934 roku ukończył studia na Wydziale Literatury Mińskiego Wyższego Instytutu Pedagogicznego. W tym samym roku został członkiem Związku Pisarzy Białorusi i opublikował pierwszy tom wierszy. W latach 1934–1935 pracował w redakcji gazety „Litaratura i Mastactwa” (). W latach 1935–1936 był współpracownikiem Wydziału Kultury gazety „Zwiazda”.
15 listopada 1936 roku został aresztowany na ul. Ślepiańskiej 29 m.1 w Mińsku. 5 października 1937 roku został skazany przez pozasądowy organ NKWD za "przynależność do kontrrewolucyjnej organizacji narodowo-demokratycznej" na osiem lat pozbawienia wolności. W latach 1937–1946 znajdował się w obozie i na zsyłce w obwodzie kemerowskim Rosyjskiej FSRR. W 1946 roku wrócił do Białoruskiej SRR. Pracował jako nauczyciel w szkole średniej w Daniłowiczach w rejonie dzierżyńskim. 22 sierpnia 1949 roku został aresztowany ponownie. 10 grudnia tego samego roku został skazany przez specjalne posiedzenie Ministerstwa Bezpieczeństwa Państwowego ZSRR na osiedlenie specjalne do Kraju Krasnojarskiego. 29 grudnia 1954 roku został zrehabilitowany przez Prezydium Sądu Najwyższego Białoruskiej SRR. W 1956 roku wrócił do Mińska. W latach 1956–1958 pracował w gazecie „Minskaja Prauda”. W latach 1958–1970 był kierownikiem Wydziału Pism gazety „Litaratura i Mastactwa”, po czym przeszedł na emeryturę. 26 września 1975 roku został ostatecznie zrehabilitowany w obu sprawach. Zmarł 1 lutego 1991 roku w Mińsku. Został pochowany we wsi Szczytomieryce w rejonie mińskim.
Sprawa osobowa Stanisława Szuszkiewicza Nr 9935-с z fotografią przechowywana jest w archiwum Komitetu Bezpieczeństwa Państwowego Republiki Białorusi.
Twórczość.
Stanisłau Szuszkiewicz opublikował swój pierwszy wiersz w styczniu 1924 roku w gazecie „Czyrwonaja Zmiena”. Pisał m.in. dla dzieci. Dla wielu jego wierszy została skomponowana muzyka. Był autorem wielu wspomnień o białoruskich pisarzach ("Wiartannie u maładość: Uspaminy i natatki", Mińsk, 1968).
Życie prywatne.
Stanisłau Szuszkiewicz był żonaty z Heleną Romanowską, miał z nią syna – Stanisława Szuszkiewicza, przewodniczącego Rady Najwyższej Białoruskiej SRR/Rady Najwyższej Republiki Białorusi. Był wyznania rzymskokatolickiego.

</doc>
<doc id="3056529" url="https://pl.wikipedia.org/wiki?curid=3056529" title="Mirosław Szypowski">
Mirosław Szypowski

Mirosław Szypowski (ur. 1930, zm. 3 listopada 2013) – polski nauczyciel, działacz harcerski, działacz na rzecz reprywatyzacji gruntów warszawskich, prezydent (prezes) Polskiej Unii Właścicieli Nieruchomości oraz wiceprezydent Światowej Unii Właścicieli Nieruchomości (UIPI).
Życiorys.
W latach 1954−1960 pracował jako nauczyciel. Od 1960 pracownik Związku Harcerstwa Polskiego, komendant hufca Grochów, a następnie hufca Wola.
Od 1977 był działaczem Warszawskiego Zrzeszenia Właścicieli i Zarządców Nieruchomości, a od 1990 jego prezesem. Był jednym z założycieli i w latach 1991−2013 prezydentem Polskiej Unii Właścicieli Nieruchomości (kadencja miał upłynąć w 2016). W latach 1993-1996 piastował funkcję wiceprezydenta do spraw krajów Europy Wschodniej Światowej Unii Właścicieli Nieruchomości (UIPI). Był także przewodniczącym Ogólnopolskiego Porozumienia Organizacji Rewindykacyjnych. W 1997 bez powodzenia ubiegał się o mandat posła na Sejm w okręgu podwarszawskim z listy Unii Prawicy Rzeczypospolitej.
Był krytykiem roszczeń Światowego Kongresu Żydów odnośnie do zwrotu majątku także po zamordowanych bezpotomnie ofiarach Holocaustu oraz polityki reprywatyzacyjnej rządu premiera Dolanda Tuska.
Pochowany na cmentarzu Bródnowskim w Warszawie (kw. 16N 6-29).
Bibliografia.
 

</doc>
<doc id="3056533" url="https://pl.wikipedia.org/wiki?curid=3056533" title="Frank Lukeman">
Frank Lukeman



</doc>
<doc id="3056534" url="https://pl.wikipedia.org/wiki?curid=3056534" title="José María Vargas">
José María Vargas

José María de los Dolores Vargas Ponce (ur. 10 marca 1786 w La Guaira, zm. 13 lipca 1854 w Nowym Jorku) – prezydent Wenezueli od 9 lutego 1835 do 9 lipca 1835 i od 20 sierpnia 1835 do 24 kwietnia 1836 roku. Poza polityką był znanym chirurgiem, naukowcem, pisarzem, wykładowcą i rektorem Uniwersytetu w Caracas.
Życie i praca.
W 1798 roku rozpoczął naukę na Królewsko-Papieskim Uniwersytecie w Caracas. (Real y Pontificia de Caracas). Filozofię ukończył w 1803 roku, a stopień doktora medycyny uzyskał w 1808 roku. Po zakończeniu nauki przeniósł się do Cumaná, gdzie mieszał do 1912 roku prowadząc działalność polityczną. 26 marca tego roku przebywał w La Guaira, gdzie był świadkiem wielkiego trzęsienia ziemi. Oddał wtedy wielkie zasługi w niesieniu pomocy mieszkańcom swojego rodzinnego miasta. Po upadku Pierwszej Republiki Wenezueli został skazany na więzienie za popieranie republikanów. Uwolniony przez Bolívara udał się do Europy aby poszerzyć swą wiedzę w zakresie medycyny, chemii i nauk przyrodniczych. W latach 1819–1825 mieszkał z rodziną na Portoryko. Pisał liczne prace naukowe, współpracował z miejscową Radą Zdrowia. W 1825 roku wrócił na dobre do Wenezueli. Pracował jako wykładowca na dawnym uniwersytecie, a kiedy po reorganizacji uczelnia zmieniła nazwę na Centralny Uniwersytet Wenezueli został jej rektorem. Zyskał ogromny szacunek na uczelni, a także wśród mieszkańców miasta. Szkoła stała się modelem efektywności administracyjnej i prestiżowym centrum badawczym. W 1827 roku założył „Towarzystwo Medyczne Caracas”. Doprowadził do nawiązania kontaktów z wybitnymi ludźmi nauki na świecie. Augustin Pyramus de Candolle jeden z największych botaników swego czasu, w hołdzie dla pracy wykonanej w tej dziedzinie przez Vargasa, ochrzcił nazwą „Vargasia” niektóre rośliny. W 1832 założył katedrę chirurgii.
Polityka.
W 1830 roku u boku Bolivara uczestniczył w pracach Konwencji Konstytucyjnej i po jego śmierci został uznany za politycznego wykonawcę jego testamentu. W zdominowanym przez wojskowych życiu politycznym kraju, Vargas był postrzegany jako przedstawiciel wojska, co bardzo się nie podobało, zwłaszcza w kręgach intelektualnych. Popierany przez lud i generałów wygrał wybory w 1834 roku i w lutym 1835 roku został zaprzysiężony na szóstego Prezydenta Wenezueli. Rozbieżności w narodzie, nieprzychylność byłego prezydenta José Antonio Páez doprowadziły do zamieszek i zaledwie po 21 dniach, 30 marca prezydent złożył dymisję. Nie została ona przyjęta, ale już 8 czerwca w wyniku rewolucji (Revolución de las Reformas) został obalony i deportowany na wyspę Świętego Tomasza. Z powodu totalnej anarchii rewolucja szybko upadła i 20 sierpnia 1835 roku Vargas wrócił na stanowisko. Nie potrafił jednak przełamać niechęci parlamentarzystów i 26 kwietnia 1836 zrezygnował ostatecznie z władzy.
Ostatnie lata.
Wrócił do pracy naukowej i społecznej. Zorganizował projekt i zasady nauczania podstawowego. Został senatorem. W złym stanie zdrowia wyjechał do Stanów Zjednoczonych, gdzie umarł w Nowym Jorku w 1854 roku w wieku 68 lat. Jego ciało spoczywa w Panteonie Narodowym.

</doc>
<doc id="3056536" url="https://pl.wikipedia.org/wiki?curid=3056536" title="Alfred Sutter">
Alfred Sutter

Alfred Sutter (ur. 20 maja 1906) – szwajcarski lekkoatleta, skoczek w dal.
Podczas igrzysk olimpijskich w Amsterdamie (1928) zajął 40. miejsce w eliminacjach (z wynikiem 6,23) i nie awansował do finału.

</doc>
<doc id="3056537" url="https://pl.wikipedia.org/wiki?curid=3056537" title="Marian Goluda">
Marian Goluda

Marian Władysław Goluda (ur. 30 czerwca 1931 w Krzczonowie, zm. 3 listopada 2013) – polski lekarz, prof. dr hab. n. med., specjalista w zakresie położnictwa i ginekologii, kierownik II Katedry i Kliniki Ginekologii Akademii Medycznej we Wrocławiu w latach 1994–2001.
Absolwent Akademii Medycznej we Wrocławiu. W 1968 uzyskał stopień doktora nauk medycznych, a w 1990 stopień doktora habilitowanego na podstawie rozprawy "Zawartość estradiolu-17 Beta i progeseronu oraz ich receptorów w endometriozie mięśnia trzonu macicy (adenomyosis)", zaś tytuł profesora otrzymał w 1998. Był kierownikiem II Katedry i Kliniki Ginekologii Akademii Medycznej im Piastów Śląskich we Wrocławiu

</doc>
<doc id="3056538" url="https://pl.wikipedia.org/wiki?curid=3056538" title="Puchar Ameryki Północnej w narciarstwie alpejskim mężczyzn 2013/2014">
Puchar Ameryki Północnej w narciarstwie alpejskim mężczyzn 2013/2014

Puchar Ameryki Północnej w narciarstwie alpejskim mężczyzn w sezonie 2013/2014 jest 44. edycją tego cyklu. Pierwsze zawody odbędą się 23 listopada 2013 roku w amerykańskim Loveland, a ostatnie rozegrane zostaną 16 marca 2014 roku w kanadyjskim Calgary.
W poprzednim sezonie klasyfikację generalną Pucharu Ameryki Północnej wygrała Amerykanin Jared Goldberg, triumfując ponadto w klasyfikacji zjazdu. Zwycięzcą klasyfikacji slalomu był z kolei Kanadyjczyk Paul Stutz. W gigancie zwyciężyła również Kanadyjczyk Philip Brown, a w klasyfikacji supergigantu i superkombinacji triumfował Morgan Pridy.

</doc>
<doc id="3056548" url="https://pl.wikipedia.org/wiki?curid=3056548" title="Carlton E. Morse">
Carlton E. Morse

Carlton E. Morse (ur. 4 czerwca 1901, zm. 24 maja 1993) – amerykański dziennikarz i osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3056549" url="https://pl.wikipedia.org/wiki?curid=3056549" title="Puchar Europy w snowboardzie 2013/2014">
Puchar Europy w snowboardzie 2013/2014

Puchar Europy w snowboardzie w sezonie 2013/2014 to kolejna edycja tej imprezy. Cykl ten rozpoczął się 15 listopada 2013 roku w Holenderskim Landgraaf w zawodach slopestyl'u. Ostatnie zawody sezonu zostały rozegrane między 22-23 marca 2014 w Słowackim Szczyrbskim Jeziorze.

</doc>
<doc id="3056552" url="https://pl.wikipedia.org/wiki?curid=3056552" title="Takashi Shirozu">
Takashi Shirozu

 – japoński entomolog, specjalizujący się w lepidopterologii.
Shirozu napisał m.in.: "Butterflies of Formosa in Colour" (Osaka, 1960), "Early Stages of Japanese Butterflies in Colour" (z Akirą Harą, 1960) oraz "Butterflies of Japan Illustrated in Colour" (Tokio, 1964) do których zilustrowania użyto zaawansowanych japońskich technologii optycznych i druku kolorowego. Opublikował również wiele artykułów naukowych opisujących nowe gatunki motyli. Miał tytuł professor emeritus na Kyushu University oraz "president emeritus" w Lepidopterological Society of Japan.

</doc>
<doc id="3056553" url="https://pl.wikipedia.org/wiki?curid=3056553" title="Tsunamitsu Adachi">
Tsunamitsu Adachi

 – japoński entomolog, specjalizujący się w koleopterologii.
Urodził się 15 września 1901 roku. W latach 1921-22 był żołnierzem. Wstąpił na wydział rolnictwa Uniwersytetu Tokijskiego w 1925. W 1932 został adiunktem, a w 1948 profesorem nadzwyczajnym na tymże uniwersytecie. Na emeryturę odszedł w 1976. Zmarł 2 grudnia 1981 roku.
Był autorem 75 artykułów, głównie z dziedziny entomologii, szczególnie dotyczących kusakowatych. Opisał 11 nowych gatunków, wszystkie z terenu Japonii.

</doc>
<doc id="3056554" url="https://pl.wikipedia.org/wiki?curid=3056554" title="Shōnen Matsumura">
Shōnen Matsumura

 – japoński entomolog.
Matsumura urodził się 5 marca 1872 w Akashi w prefekturze Hyōgo. Zdobył tytuł doktora. Był wyróżniającą się postacią w japońskiej entomologii i pionierem tej dziedziny w Azji Wschodniej. Badał entomofaunę imperium japońskiego, które obejmowało wiele obecnych państw Azji.
Od 1898 opublikował ponad 240 artykułów i 35 książek. Do najbardziej znanych należy monumentalna, 12-tomowa "Thousand Insects of Japan" wydawana od 1904 do 1921. W swoich pracach opisał ponad 1200 nowych gatunków, głównie motyli i błonkówek, ale także wielu innych rzędów jak pluskwiaki, muchówki czy chrząszcze.
Matsumura zmarł 7 listopada 1960 roku w Tokio. Jego kolekcja zdeponowana jest w Uniwersytecie Hokkaido w Sapporo.

</doc>
<doc id="3056557" url="https://pl.wikipedia.org/wiki?curid=3056557" title="Jin-seo Yun">
Jin-seo Yun



</doc>
<doc id="3056559" url="https://pl.wikipedia.org/wiki?curid=3056559" title="Reboiler">
Reboiler

Reboiler – rodzaj wymiennika ciepła służący do odparowania substancji ciekłej kosztem ciepła przekazanego jej od innego płynu (cieczy, gazu, pary wodnej). Reboilery są częścią składową przemysłowych systemów destylacyjnych. Umieszczone są zwykle u dołu kolumny rektyfikacyjnej i zasilane orosieniem. Generowana w nich para kierowana jest ponownie do kolumny destylacyjnej, a frakcje wysokowrzące usuwane są w formie ciekłej.
W typowej przemysłowej kolumnie destylacyjnej cała ilość par substancji biorących udział w separacji pochodzi z reboilera.

</doc>
<doc id="3056560" url="https://pl.wikipedia.org/wiki?curid=3056560" title="Negroni">
Negroni

Negroni – koktajl alkoholowy przygotowywany z trzech równych porcji ginu, słodkiego wermutu i gorzkiego likieru (najczęściej Campari).
Napój po raz pierwszy podano prawdopodobnie w roku 1919 we florenckiej kawiarni "Casoni" na żądanie hrabiego Camilla Negroniego, który chciał, aby do jego ulubionego drinka "Americano" dodano też gin. Napój ten jest stosunkowo mocny i dobrze pobudza apetyt, w związku z czym podaje się go głównie jako aperitif. Można go jednak pić także po jedzeniu, jako digestif.

</doc>
<doc id="3056561" url="https://pl.wikipedia.org/wiki?curid=3056561" title="Andrés Navarte">
Andrés Navarte

Andrés Narvarte Pimentel (ur. 1781 w La Guaira, zm. 31 marca 1853 w Caracas) – polityk i prawnik z Wenezueli. Trzykrotnie sprawował funkcję tymczasowego prezydenta kraju (1835, 1836-37, 1842). Kilka razy pełnił funkcję wiceprezydenta (1833-37). Był jednym z najwierniejszych stronników José Antonio Páez.
Początki.
W 1804 ukończył studia prawnicze w Caracas. W 1810 roku przyłączył się do ruchu o wyzwolenie Wenezueli, Bolivara. W latach 1813 i 1814 był gubernatorem prowincji Trujillo. W obliczu klęski II Republiki wyemigrował na wyspę Świętego Tomasza. Powrócił około 1819 roku a dwa lata później został mianowany przez Bolivara na stanowisko Głównego Kwatermistrza (Intendente general de Venezuela). W 1830 został deputowanym do Kongresu Konstytucyjnego. Przeszedł do historii zażartą obroną przeciwników politycznych w Kongresie. W roku 1830 przy okazji dyskusji o dekrecie dotyczącym postępowania z zamieszanymi w zamach na Bolivara (25 września 1828), zaproponował ułaskawienie dla ludzi, którzy brali udział w tych wydarzeniach. Prosił również o łaskę dla wszystkich, którzy byli prześladowani i wydaleni za swoje poglądy polityczne. Nie uzyskał co prawda zgody, ale zdobył wielki szacunek. W 1831 piastował urząd Ministra Spraw Wewnętrznych i Sprawiedliwości. Od 1833 do 1837 był wiceprezydentem.
Prezydentury.
W 1835 pod koniec kadencji prezydenta José Antonio Páeza objął urząd prezydencki i sprawował go przez miesiąc do inauguracji prezydentury José María Vargasa. Vargas zachował go na stanowisku swojego zastępcy. W czerwcu w wyniku rewolucji (Revolución de las Reformas) wojsko obaliło prezydenta Vargasa. Narvarte razem z nim został deportowany z kraju na wyspę Świętego Tomasza. Po upadku rewolucji wrócił na stanowisko wiceprezydenta.
24 kwietnia 1836 roku Narvarte znowu musiał przejąć przewodnictwo w kraju, w związku z rezygnacją prezydenta Vargasa. Pełnił obowiązki Prezydenta Republiki do 20 stycznia 1837, kiedy to został zastąpiony przez generała José María Carreño.
W 1842 roku został wybrany wiceprezydentem rady rządowej (Consejo de Gobierno), aby już w marcu tego samego roku ponownie zająć fotel głowy państwa. Powodem był wyjazd prezydenta Páeza do swoich majątków ziemskich, a także nieobecność jego zastępców. Ta prezydentura była bardzo krótka, ale znacząca. Narvarte zdołał wydać dwa dekrety. Ustanowił podatek od destylacji napojów alkoholowych i uchwalił budżet 160 tysięcy pesos na poprawę infrastruktury kolejowej i drogowej.
Ostatnie lata.
W 1847 roku w wyniku upadku konserwatywnej oligarchii Paeza i jego konfrontacji z José Tadeo Monagasem, Narvarte wycofał się z polityki. Zmarł w Caracas 31 marca 1853 roku, w wieku 72 lat.
W 1993 roku Carlos Rodriguez Ganteaume wydał o nim książkę pod tytułem „Navarte: Un Presidente Totalmente Olvidado" („Navarte: Całkowicie zapomniany prezydent”).

</doc>
<doc id="3056566" url="https://pl.wikipedia.org/wiki?curid=3056566" title="Analiza sieciowa">
Analiza sieciowa

Analiza sieciowa lub analiza sieci społecznych (, SNA) – badania sieci społecznej i stosunków społecznych, wykorzystujące i koncentrujące się na analizie stosunków pomiędzy elementami sieci (jednostkami, organizacjami itp.). W analizie sieciowej nacisk kładzie się na relacje i ich wzorce, z których wynikają szanse i ograniczenia dla węzłów sieci.
Formalizacja idei dotyczących sieci społecznych w naukach społecznych wykorzystywała teorię grafów, teorię prawdopodobieństwa oraz działy algebry.
Podstawowymi pojęciami w analizie sieciowej są: punkty i węzły dla określenia elementów sieci (aktorów, osób, pozycji) oraz ogniwa, powiązania i połączenia traktowane jako zasoby (symbole, rzeczy, uczucia) i ich przepływy. Analizowane właściwości sieci to: liczba powiązań, ukierunkowanie, odwzajemnienie powiązań, przechodniość powiązań, centralność, gęstość powiązań, siła powiązań, pomosty, pośredniczenie i równoważność.
Wykorzystanie analizy sieciowej w organizacji (badania intraorganizacyjne) nazywane jest analizą sieci organizacyjnej

</doc>
<doc id="3056568" url="https://pl.wikipedia.org/wiki?curid=3056568" title="František Antonín Nickerl">
František Antonín Nickerl

František Antonín Nickerl (ur. 4 grudnia 1813 w Pradze, zm. 4 lutego 1871 tamże) – czeski lekarz i entomolog, niemieckiego pochodzenia, specjalizujący się w lepidopterologii, zwłaszcza motylach Karkonoszy.
Studiował filozofię i medycynę na Uniwersytecie w Pradze. W 1841 uzyskał dyplom lekarski. Od 1854 był profesorem nauk przyrodniczych na Politechnice Czeskiej w Pradze. Był także profesorem zoologii w Grazu. Od 1852 roku redagował czasopismo przyrodnicze „Lotos”. W Muzeum Narodowym w Pradze był pracownikiem badawczym i kuratorem. Tam też znajduje się jego zbiór motyli.
Jego syn Otokar Nickerl również był entomologiem.

</doc>
<doc id="3056573" url="https://pl.wikipedia.org/wiki?curid=3056573" title="Richard Karl Hjalmar Frey">
Richard Karl Hjalmar Frey

Richard Karl Hjalmar Frey (ur. 1886 – zm. 1965) – fiński entomolog, specjalizujący się w dipterologii.
Od 1919 do 1955 roku, Richard Frey był kierownikiem Fińskiego Muzeum Historii Naturalnej. Jego zainteresowania skupiały się na muchówki, których opisał wiele nowych gatunków. Oprócz fauny krajowej badał również gatunki egzotyczne, szczególnie te z Madery i Zielonego Przylądka. Drogą wymiany zdobył wiele kolekcji, w tym zbiór filipińskich muchówek, Georga Böttchera. Po odejściu na emeryturę, jego zbiory zostały nabyte przez Uniwersytet Helsiński i zdeponowane w muzeum.

</doc>
<doc id="3056576" url="https://pl.wikipedia.org/wiki?curid=3056576" title="Ahmedabad">
Ahmedabad



</doc>
<doc id="3056578" url="https://pl.wikipedia.org/wiki?curid=3056578" title="William Stirling-Maxwell">
William Stirling-Maxwell

William Stirling-Maxwell, 9. baronet Pollok (ur. 8 marca 1818, zm. 15 stycznia 1878) – szkocki historyk, polityk, pisarz, bibliofil i historyk sztuki.

</doc>
<doc id="3056580" url="https://pl.wikipedia.org/wiki?curid=3056580" title="Zalesie (powiat lwówecki)">
Zalesie (powiat lwówecki)

Zalesie – osada w Polsce położona w województwie dolnośląskim, w powiecie lwóweckim, w gminie Lubomierz.
W latach 1975–1998 miejscowość należała administracyjnie do województwa jeleniogórskiego.
Zobacz też: Zalesie

</doc>
<doc id="3056583" url="https://pl.wikipedia.org/wiki?curid=3056583" title="Johan Reinhold Sahlberg">
Johan Reinhold Sahlberg

Johan Reinhold Sahlberg (ur. 1845, zm. 1920) – fiński przyrodnik i entomolog, specjalizujący się w pluskwiakach i chrząszczach (zwłaszcza kusakowatych).
J.R. Sahlberg urodził się 6 czerwca 1845 w Helsinkach, jako szóste z jedenaściorga dzieci Ferdinanda Reinholda Sahlberga i Sofii Christiny Sahlberg. Ukończył gimnazjum w Turku, po czym, w 1865, dostał się na Uniwersytet Helsiński. Studiował tam nauki przyrodnicze i w 1869 otrzymał tytuł magistra. W 1880 został doktorem, a w 1883 profesorem nadzwyczajnym entomologii, które to stanowisko piastował, aż do 1918, gdy został "professor emeritus". Zmarł 8 maja 1920 w Helsinkach.
W czasie swojej pracy naukowej, Sahlberg interesował się głównie pluskwiakami i chrząszczami. Odbywał wiele wypraw i ekspedycji entomologicznych, nie tylko w Finlandii, ale także do rosyjskiej Karelii i Laponii, północno-zachodniej Syberii, Szwecji, Norwegii, Palestyny, Korfu, Kaukazu, zachodniego Turkiestanu, Włoch, Grecji, Tunezji, Bałkanów, Syrii itd.. Zgromadził w ten sposób olbrzymi zbiór owadów. Na jego podstawie opisał wiele gatunków pluskwiaków i chrząszczy, w tym 109 gatunków i 3 rodzaje z rodziny kusakowatych.

</doc>
<doc id="3056587" url="https://pl.wikipedia.org/wiki?curid=3056587" title="José María Carreño">
José María Carreño

Jose Maria Carreño Blanco (ur. 19 marca 1792 w Cúa, zm. 18 maja 1849 w Caracas) – żołnierz i polityk wenezuelski. Wiceprezydent w rządzie José María Vargasa i tymczasowy Prezydent Wenezueli w 1837 roku. Mimo sławy bohatera Wenezueli nie ma zbyt wielu informacji na jego temat.
Carreño rozpoczął karierę wojskową w Caracas we wrześniu 1810 jako podporucznik w milicji białych (Milicias Regladas de Blancos de Caracas). Wiceprezydent w rządzie Jose Marii Vargasa i dwukrotnie tymczasowy prezydent. 
27 lipca 1835 roku po klęsce wojskowej rewolucji ("Revolución de las Reformas") zastąpił w roli prezydenta, przywódcę buntu, generała Santiago Mariño. Stanowisko to pełnił do 20 sierpnia 1835, kiedy prawowity prezydent José María Vargas wrócił z wygnania z wyspy Świętego Tomasza.
Po tym jak w kwietniu 1836 roku José María Vargas nieodwołalnie zrezygnował z urzędu prezydenta Wenezueli, władzę tymczasowo przejął Andrés Navarte. Zgodnie z ustaloną przez Konstytucję z 1830 roku zasadą, 20 stycznia 1837 roku ustąpił on ze stanowiska a władzę przejął wiceprezydent Carreño. Wiceprezydentem został Carlos Soublette.

</doc>
<doc id="3056589" url="https://pl.wikipedia.org/wiki?curid=3056589" title="Johan Martin Jacob af Tengström">
Johan Martin Jacob af Tengström

Johan Martin Jacob af Tengström (ur. 1821 – zm. 1890) – fiński przyrodnik i entomolog, specjalizujący się w lepidopterologii.
Urodził się 10 listopada 1821 w Åbo, jako syn Johana Magnusa af Tengströma. W 1839 został studentem Uniwersytetu Helsińskiego. W 1845 asystentem muzeum zoologicznego. W 1851 otrzymał tytuł magistra. W 1879 przeprowadził się do Lohja, gdzie zmarł 25 grudzinia 1890.
Podróżował po Finlandii, rosyjskiej Karelii a także do Ameryki Północnej i na Jawę. Był członkiem Societas pro Fauna et Flora Fennica. Napisał m.in.:

</doc>
<doc id="3056590" url="https://pl.wikipedia.org/wiki?curid=3056590" title="Magomed Abdusalamow">
Magomed Abdusalamow



</doc>
<doc id="3056595" url="https://pl.wikipedia.org/wiki?curid=3056595" title="Cmentarz wojenny nr 273 – Szczepanów">
Cmentarz wojenny nr 273 – Szczepanów

Cmentarz wojenny nr 273 – Szczepanów – cmentarz z I wojny światowej znajdujący się we wsi Szczepanów w województwie małopolskim, w powiecie brzeskim, w gminie Brzesko. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VIII okręgu brzeskim cmentarzy tych jest 52.
Historia.
Pochowano tutaj żołnierzy armii austriackiej i rosyjskiej, którzy zginęli w walkach na okolicznych terenach w dniach 13 marca-6 maja 1915. Po zwycięstwie połączonych sił austriackich i niemieckich w bitwie pod Krakowem i bitwie pod Limanową wojska rosyjskie wycofały się na wschód, broniąc linii kolejowej Przemyśl – Bochnia. Na okolicznych polach znajdowały się okopy i transzeje. Ogółem na cmentarzu pochowano 122 żołnierzy, w tym:
Zidentyfikowano 7 żołnierzy.
Opis cmentarza.
Znajduje się na cmentarzu parafialnym w Szczepanowie, przy drodze ze Szczepanowa do Mokrzysk. Stanowi na tym cmentarzu odrębną kwaterę zlokalizowaną po prawej stronie bramy wejściowej, tuż przy murze cmentarnym. Jest to dosyć duży powierzchniowo cmentarz na planie bardzo wydłużonego prostokąta przylegającego do muru cmentarza. Oryginalny mur nie zachował się jednak, obecnie jest to nowy mur wybudowany z kamienia łupanego. Głównym elementem dekoracyjnym jest wkomponowana w mur ściana pomnikowa zwieńczona dużym krzyżem betonowym i dwoma kulami. Po obydwu jej bokach znajdują się złączone z nią szerokie słupki ogrodzeniowe, również zwieńczone kulami. Bezpośrednio przed ścianą pomnikową znajduje się zwężający się ku górze pomnik, a po jego bokach nagrobki dwóch oficerów. Na środkowej części pomnika zamontowano tablicę z niemieckim napisem, który po przetłumaczeniu oznacza: "Przemijające jest to, co czyni nas wielkimi. Lecz Wy pozostaniecie niezapomniani. Zwycięzca w życiu, wciąż  pozostaje wierny wam w śmierci". Ponadto wzdłuż muru ogrodzeniowego znajduje się 11 mogił z niewielkimi betonowymi krzyżami lub listwowymi żelaznymi krzyżami osadzonymi na betonowych cokolikach.
Losy cmentarza.
Austriacy budowali cmentarze wojenne planując, że będą one stanowiły miejsce spotkań patriotycznych. W okresie Polski międzywojennej cmentarz jako nowy był jeszcze w dobrym stanie. Po II wojnie ranga cmentarza w świadomości społeczeństwa i ówczesnych władz zmalała, przybyły bowiem nowe, świeższe cmentarze i dramatyczne historie nowej wojny. Dla komunistycznych władz niewygodne też było pielęgnowanie historii wojny, która przyniosła Polsce niepodległość od zaborców (w tym rosyjskich). Dopiero od lat 80. zaczęto bardziej dbać o cmentarze z I wojny światowej.
Cmentarz w Szczepanowie w dużym stopniu uległ zniszczeniu, m.in. przez rozrastające się drzewa. Jeszcze do 2000 r. był zachwaszczony i zaniedbany. Napisy na tabliczkach wypłowiały, niektóre stały się nieczytelne, niektóre krzyże na nagrobkach uległy pogięciu. Zachowało się tylko siedem betonowych nagrobków. wyjątkowo dobrze przetrwał nagrobek porucznika Leopolda Mondla. Na terenie kwatery wojennej dokonano też kilku pochówków osób cywilnych i wybudowano grobowce, a jeden z nich ma wysokość ok. 3 m. Z oryginalnego ogrodzenia niegdyś składającego się z grubych żelaznych rur pomiędzy betonowymi słupkami, przetrwało tylko kilka słupków i żelazna bramka. Najlepiej zachował się główny pomnik cmentarza i dwa nagrobki oficerów. Cmentarz odnowiono, drzewa wycięto, jednak nie odzyskał on już pierwotnego wyglądu.

</doc>
<doc id="3056599" url="https://pl.wikipedia.org/wiki?curid=3056599" title="Kopiec Rolanda w Łobzie">
Kopiec Rolanda w Łobzie

Kopiec Rolanda w Łobzie – kopiec usypany w czynie społecznym w latach 20. XX w. przez mieszkańców miasta "Labes" (od 19 maja 1946 Łobez), który wraz z ustawionym na nim pomnikiem Rolanda miał uczcić pamięć mieszkańców miasta poległych na I wojnie światowej.
Historia.
W roku 1922 mieszkańcy miasta "Labes" postawiają uczcić pamięć 208 poległych na I wojnie światowej swoich mieszkańców i postawić im pomnika Rolanda na specjalnie usypanym do tego celu kopcu, gdzie całość budowy ma zostać sfinansowana z dobrowolnych darowizn i zbudowana w czynie społecznym z pomocą 1096 bezrobotnych w tym czasie osób). Autorem projektu pomnika został berliński rzeźbiarz Hans Dammann (1867-1942), a całość projektu opracowała pracownia Fritza Richtera-Elsnera (ur. 08.01.1884 w Köppelsdorf, zm. 1970 w Detmold, rzeźbiarz, studiował w Sonnebergu i Monachium).
Nad całością prac związanych z budową obiektu pieczę sprawował sekretarz powiatowy porucznik Schultze. Mieszkańcy miasta przepracowali łącznie 4850 godzin, przewieźli 1360 m³ ziemi i około 300 ton materiału kamiennego, który sprowadzono do budowy budowli megalitycznych (megalit, kromlech, kamienie runiczne i sztuczne kurhany), gdzie na stoku kopca 4 sztuczne tarasy (pamięci przodków, wspólnota rodowa, baśnie i legendy, oraz krąg ofiarny) wznosiły się stopniowo w górę i były połączone z sobą kamiennymi schodami (środkowymi i bocznymi). Pomnik wraz z postumentem mierzył 10,5 metra wysokości i był widoczny z każdego punktu miasta. Wzgórze Rolanda (Zygfryda, Gotfryda) ma obecnie (według mapy) ok. 100 metrów wysokości, gdzie licząc od obecnego poziomu cmentarza rzeczywistą wysokość usypanego kopca można szacować na kilkanaście metrów. Koszt cementu do odlania postumentu, cokołu kolumny i figury Rolanda szacuje się na 25 tys. marek. Jeżeli zsumować wartość wszystkich prac, oraz poniesione koszty materiałowe, to łączna wartość nakładów wyniesie razem ponad 80 tys. marek (Reichsmark (ℛℳ), w latach 1924–1936, 1 ℛℳ≈3,32€ - siła nabywcza).
1 sierpnia 1926 miało miejsce uroczyste odsłonięcie pomnika, przedstawiającego rycerza na cokole, wraz z siedmioma czworokątnymi kolumnami, gdzie na tablicach wypisano nazwiska 208 poległych mieszkańców. Odsłonięcia całości obiektu dokonał prezydent Rzeszy (Republiki Weimarskiej) – Paul von Hindenburg.
W roku 1931 wytwórnia filmowa Kulturfilm Erich Puchstein nakręciła niemy 12-minutowy film "Heldentum - Volkstum - Heimatkunst" (Inna nazwa: Die Stadt im Osten) o pomniku Rolanda z widokiem na Łobez (reżyser - Fritz Puchstein, scenariusz - Fritz Richter-Elsner, zdjęcia - Fritz Puchstein, producent - Erika Puchstein (żona Fritza), wytwórnia - Kulturfilm Erich Puchstein (Königsberg i. Pr., Beeethovenstr. 45)). W tym samym roku otoczenie pomnika przebudowano dodając tablicę dla Adolfa Hitlera, któremu w roku 1933 nadano tytuł honorowego obywatela miasta i przemianowano jedną z ulic jego imieniem.
Stan obecny.
Pomnik Rolanda został częściowo wysadzony w powietrze w 1945 przez Rosjan (tablica Adolfa Hitlera), a pozostałości ponownie wysadzone w powietrze na początku lat 70. Pozostałości siedmiu otaczających go kolumn i kamienne budowle megalityczne ułożone na stoku kopca uległy przez lata znacznej dewastacji. W roku 2013 "Wzgórze Rolanda" zostało wpisane do rejestru zabytków nieruchomych województwa zachodniopomorskiego (DZ.5130.19.2013.AR). Od roku 2014 odbywa się wokół tego terenu "Wyścig Rowerów Terenowych Wokół Wzgórza Rolanda". Pod nadzorem konserwatora stowarzyszenie emerytów "Aktywni społecznie" oczyściło schody na kopcu, a stowarzyszenie "Centrum Integracji Społecznej" oczyściło teren kopca z samosiejek.
W roku 2016 postanowiono dokonać rewitalizacji tego zabytkowego terenu.
Lapidarium, Ściana Pamięci i Pomnik Pamięci.
Lapidarium w Łobzie powstało na początku lat 90. wraz ze Ścianą Pamięci "Tym, którzy żyli na tej ziemi". Inicjatorami jego powstania byli Lidia Lalak-Szawiel i Czesław Szawiel, którzy znalezione fragmenty nagrobków z byłego cmentarza niemieckiego systematycznie ustawiali w jednym miejscu przed bramą obecnego cmentarza. Lapidarium poświęcone jest pamięci byłych mieszkańców miasta Łobez (Labes). Pamięci 208 mieszkańców Łobza, którzy zginęli w I wojnie światowej, pamięci Tych, którzy zginęli na II wojnie światowej i pamięci Tych z lat 1945-47 podczas wysiedlenia. W roku 2018 łączną liczbę łobeskich ofiar II wojny światowej i okresu wysiedlenia (1939-47) ustalił Siegfried Hannemann weryfikując wcześniejsze ustalenia, 845 osób. Łączna liczba łobeskich ofiar obu wojen (I wojna światowa 1914-1918 + II wojna światowa 1939-1945) i okresu wysiedlania (1945-1947), to 1053 osoby (569 żołnierzy i 484 cywili).
W roku 1993 na cmentarzu ustawiono kamienny pomnik poświęcony pamięci zmarłych w Łobzie rodzin niemieckich. Była msza polowa i poświęcenie pomnika, którego dokonali pastor Hartmut Joeckes i ks. proboszcz Wacław Pławski. Udział wzięła delegacja byłych mieszkańców Łobza (Heimatgemeischaft der Labeser) z przewodniczącą Hildegarde Müller i burmistrz Marek Romejko.
Lapidarium, Ścianą Pamięci, Pomnikiem Pamięci i obeliskiem Otto Puchsteina opiekuje się młodzież z Liceum w Łobzie na podstawie podpisanego z Heimat Labes porozumienia.

</doc>
<doc id="3056600" url="https://pl.wikipedia.org/wiki?curid=3056600" title="Gao Taiping">
Gao Taiping

Gao Taiping () – chiński paleontolog specjalizujący się w owadach pasożytniczych.
Studiował biologię na Uniwersytecie Mongolii Wewnętrznej, gdzie w 2005 otrzymał tytuł licencjacki. Naukę kontynuował na kierunku genetyka, na Capital Normal University w Pekinie, gdzie w 2009 otrzymał tytuł magistra, a w 2013 doktora. W swojej pracy zajmuje się wymarłymi mezozoicznymi owadami ektopasożytniczymi, jak pchły i wszy. Ustanowił m.in. nową rodzinę prymitywnych wymarłych pcheł- Pseudopulicidae . Ponadto zajmuje się genezą i ewolucją błonkówek. Jest współautorem, wydanej w 2012, książki " Silent Stories – Insect fossil Treasures from Dinosaur Era of the Northeastern China" oraz 10 publikacji naukowych.

</doc>
<doc id="3056616" url="https://pl.wikipedia.org/wiki?curid=3056616" title="Order Quetzala">
Order Quetzala

Order Quetzala (hiszp. "Orden del Quetzal") – najwyższe odznaczenie państwowe Republiki Gwatemali ustanowione w 1936.
Historia i zasady nadawania.
Order został ustanowiony w 1936 na mocy decyzji prezydenta kraju Jorgego Ubico. Jest przyznawany Gwatemalczykom i cudzoziemcom, a także instytucjom, „których dokonania artystyczne, obywatelskie, humanitarne lub naukowe zasługują na specjalne wyróżnienie”. Nadającym order jest urzędujący prezydent Gwatemali. W 1951 odznaczenie zostało zmodyfikowane. 
Nazwa orderu pochodzi od ptaka kwezala, który odgrywał znacząca rolę w mitologii prekolumbijskiej. Aztekowie i Majowie uznawali go za symbol piękna i wolności (przetrzymywany przez dłuższy czas w niewoli – ginął). Jego długie, jaskrawozielone pióra zdobiły stroje władców i dostojników indiańskich.
Stopnie orderu.
Order dzieli się na sześć klas:
Insygnia.
Odznaka orderu jest wykonana z pozłacanego srebra. Ma formę gwiazdy o pięciu maltańskich ramionach, emaliowanych na kolor ciemnoniebieski i w złotym obramowaniu, których skrajne wierzchołki są zakończone złotymi kulkami. Na połączonych pięcioma złotymi promieniami ramionach gwiazdy widnieje ich pomniejszony zarys z jasnoniebieskim wypełnieniem. Na środku gwiazdy umieszczony jest okrągły, jasnoniebieski medalion ze złotym godłem Gwatemali na awersie oraz złotą liczbą rzymską „MCMXXXVI” (1936) na rewersie. Medalion otacza białoemaliowany pierścień z napisem: „Guatemala • Al Merito” na awersie i „Orden del Quetzal” na rewersie. Obie inskrypcje są złote i złożone wersalikami. Odznaka orderu stopnia kawalerskiego i oficerskiego jest zawieszona na owalnym, zielonolistnym wieńcu laurowym.
Gwiazdę orderową – przynależną do stopni: Krzyż Wielki i Wielki Oficer – tworzy dziewięć wiązek złotych promieni o różnej długości, na które nałożona jest odznaka orderu.
Wstążki odznaczenia są koloru jasnoniebieskiego z wąskimi, białymi bordiurami. Wstążka stopnia oficerskiego orderu jest uzupełniona rozetką.
Wykonanie orderu zlecono firmie jubilerskiej De Greef z Brukseli.

</doc>
<doc id="3056619" url="https://pl.wikipedia.org/wiki?curid=3056619" title="Władimir Dudincew">
Władimir Dudincew

Władimir Dmitrijewicz Dudincew (ros. Владимир Дмитриевич Дудинцев; ur. 29 lipca 1918 w Kupiańsku, zm. 22 lipca 1998 w Moskwie) -– rosyjski pisarz, autor utworów o tematyce produkcyjnej i skutkach ideologizowania nauki.
Bibliografia.
Źródła w języku rosyjskim
Źródła w języku angielskim

</doc>
<doc id="3056620" url="https://pl.wikipedia.org/wiki?curid=3056620" title="Taiping Gao">
Taiping Gao



</doc>
<doc id="3056629" url="https://pl.wikipedia.org/wiki?curid=3056629" title="Alena Debická">
Alena Debická

Alena Debická (ur. 1937) – czeska tłumaczka literatury polskiej, wykładowca akademicki na Uniwersytecie im. Jana Evangelisty Purkyněgo w Uściu nad Łabą, autorka prac naukowych z historii literatury, komparatystyki i lingwistyki.
Przełożyła polskich pisarzy i poetów na język czeski. W jej obszarze zainteresowań literackich znaleźli się m.in.: Marek Hłasko, Roman Śliwonik, Dawid Jung, Jerzy Grupiński.
Jest również autorką rozpraw z historii języka polskiego, m.in. w 1997 r. w "Stosunkach polsko-czeskich" (pod red. Marii Lesz-Duk i Roberta K. Zawadzkiego, Wyższa Szkoła Pedagogiczna w Częstochowie (obecnie Akademia im. Jana Długosza w Częstochowie) ogłosiła drukiem "Polstina jako vyucovaci jazyk na gymnaziu pro polskou mensinu v CSR v obdobi 1018-1939 (Obsah a pojeti polskeho jazyka podle osnov z r. 1933)".

</doc>
<doc id="3056634" url="https://pl.wikipedia.org/wiki?curid=3056634" title="Hyacinth Egbebo">
Hyacinth Egbebo

Hyacinth Oroko Egbebo MSPN (ur. 23 października 1955 w Ogriagbene) − nigeryjski duchowny katolicki Kościoła melchickiego, biskup, od 2009 wikariusz apostolski, a następnie biskup Bomadi.
Życiorys.
Prezbiterat.
Święcenia kapłańskie otrzymał 23 czerwca 1990. Należy do Stowarzyszenia misyjnego św. Pawła w Nigerii. Pracował głównie jako wychowawca niższego seminarium w Iperu-Remo. W 2001 wybrany generałem zakonu.
Episkopat.
Papież Benedykt XVI mianował go 23 listopada 2007 tytularnym biskupem Lacubazy i jednocześnie biskupem pomocniczym w wikariacie apostolskim Bomadi w Nigerii. Sakry biskupiej udzielił mu nuncjusz apostolski w Nigerii abp Renzo Fratini 2 lutego 2008. Współkonsekratorami byli wikariusz apostolski Bomadi bp Joseph Egerega oraz arcybiskup beniński Richard Anthony Burke SPMS.
Bp Egbebo zastąpił w 2009 swojego poprzednika bpa Josepha Egerega, zostając kolejnym wikariuszem apostolskim Bomadi. 21 września 2017 jego wikariat apostolski został podniesiony do rangi diecezji. Tym samym bp Egbebo został biskupem ordynariuszem Bomadi.
Z okazji V Dnia Solidarności z Kościołem Prześladowanym Hyacinth Oroko Egbebo gościł w Polsce (odwiedził m.in. Częstochowę, Kraków, Toruń oraz Poznań) zwracając uwagę na prześladowania kościoła katolickiego w Nigerii głównie ze strony islamskiej terrorystycznej organizacji Boko Haram, która od 2010 roku nieprzerwanie dokonuje brutalnych ataków na chrześcijan. Jako szczególne ataki zostało przytoczonych ponad 60 zamachów bombowych na kościoły w Nigerii oraz zabijanie dzieci podczas lekcji. Podkreślił też, że aż 70% ofiar śmiertelnych prześladowań chrześcijan na świecie stanowią Nigeryjczycy. 9 listopada uczestniczył w Apelu Jasnogórskim, gdzie prosił o szczególną modlitwę w intencji chrześcijan w Nigerii.

</doc>
<doc id="3056635" url="https://pl.wikipedia.org/wiki?curid=3056635" title="FK Mladi Radnik Pożarewac">
FK Mladi Radnik Pożarewac



</doc>
<doc id="3056637" url="https://pl.wikipedia.org/wiki?curid=3056637" title="Gare d’Étaples – Le Touquet">
Gare d’Étaples – Le Touquet

Gare d'Étaples - Le Touquet – stacja kolejowa w Étaples, w departamencie Pas-de-Calais, w regionie Hauts-de-France, we Francji. Stacja obsługuje również miejscowość Le Touquet-Paris-Plage.
Stacja została otwarta 1847 przez Compagnie du chemin de fer d'Amiens à Boulogne, następnie została włączona do Compagnie des chemins de fer du Nord w 1851 roku. Obecnie jest stacją Société nationale des chemins de fer français (SNCF), obsługiwaną przez pociągi Intercités, TGV i TERGV, a także przez regionalne ekspresy TER Nord-Pas-de-Calais.

</doc>
<doc id="3056641" url="https://pl.wikipedia.org/wiki?curid=3056641" title="Jadwiga Adamkiewicz-Janowska">
Jadwiga Adamkiewicz-Janowska



</doc>
<doc id="3056644" url="https://pl.wikipedia.org/wiki?curid=3056644" title="Gare de Pornichet">
Gare de Pornichet

Gare de Pornichet – stacja kolejowa w Pornichet, w departamencie Loara Atlantycka, w regionie Kraj Loary, we Francji.
Stacja została otwarta w 1879 przez Chemins de Fer de l'État (Etat). Dziś jest stacją Société nationale des chemins de fer français (SNCF), obsługiwaną przez pociągi TGV Atlantique kursujące między Paryż-Montparnasse i Le Croisic oraz TER Pays de la Loire między Nantes i Le Croisic.

</doc>
<doc id="3056648" url="https://pl.wikipedia.org/wiki?curid=3056648" title="Fundacja Pomocy Matematykom i Informatykom Niesprawnym Ruchowo">
Fundacja Pomocy Matematykom i Informatykom Niesprawnym Ruchowo



</doc>
<doc id="3056652" url="https://pl.wikipedia.org/wiki?curid=3056652" title="Gare de Roanne">
Gare de Roanne

Gare de Roanne – stacja kolejowa w Roanne, w departamencie Loara, w regionie Owernia-Rodan-Alpy, we Francji. 
Jest stacją Société nationale des chemins de fer français (SNCF) obsługiwaną przez pociągi Intercités, ale także regionalne TER Rhône-Alpes. Jest również stacją towarową zarządzaną przez Fret SNCF.
Dziennie z usług stacji korzysta 3 300 pasażerów oraz obsługuję 86 pociągów.

</doc>
<doc id="3056655" url="https://pl.wikipedia.org/wiki?curid=3056655" title="Pomnik Józefa Piłsudskiego w Wawrze">
Pomnik Józefa Piłsudskiego w Wawrze

Pomnik Józefa Piłsudskiego − monument znajdujący się przed budynkiem dawnej „Murowanki” w Warszawie w Wawrze. Jest poświęcony pamięci marszałka oraz poległych w obronie ojczyzny w latach 1918–1920, czyli podczas wojny polsko-bolszewickiej.
Opis pomnika.
Na szczycie cokołu jest umieszczona rzeźba orła, od frontu medalion z wizerunkiem Józefa Piłsudskiego i jego nazwiskiem, pod nim trzy tablice .
Tablica górna:
Tablica środkowa:
Tablica dolna:
Otoczenie pomnika.
Pomnik stoi przed wybudowanym w 1903 roku zabytkowym ceglanym budynkiem „Murowanki” (ul. Płowiecka 77), czyli najstarszej w obecnych granicach Wawra szkoły (nie licząc szkółki parafialnej w Zerzniu).
Tuż obok znajdują się dawna karczma (austeria) wawerska (obecnie Zajazd Napoleoński) oraz krzyż powstańczy poświęcony żołnierzom poległym w pierwszej oraz drugiej bitwie pod Wawrem powstania listopadowego. 
Historia.
Pomnik został odsłonięty w 1930 roku , w 10 rocznicę „Cudu nad Wisłą”.
Podczas odsłonięcia w listopadzie 1930 roku na cokole nie było jeszcze orła oraz środkowej i dolnej tablicy, tzn. była tylko tablica poświęcona Piłsudskiemu i medalion. W trakcie uroczystości pod pomnikiem marszałka przemawiał pisarz Wacław Sieroszewski, był obecny sam Józef Piłsudski oraz jego druga żona Aleksandra Piłsudska. Miało wtedy miejsce wpisywanie się do księgi pamiątkowej, mała obywatelka Wawra wraz mamą wręczyła kwiaty Aleksandrze Piłsudskiej. 
Pomnik przetrwał całą okupację niemiecką, został jednak zdewastowany w okresie PRL-u. W 1948 r. członkowie Polskiej Partii Robotniczej i funkcjonariusze Urzędu Bezpieczeństwa zniszczyli orła, medalion, tablice, a cały cokół obalili i przysypali ziemią.
Elementy metalowe uratował jeden mieszkaniec Wawra zakopując je w swoim ogródku .
Dopiero w przeddzień rocznicy odzyskania przez Polskę niepodległości w listopadzie 1981 roku grupa członków Niezależnego Zrzeszenia Studentów odsłoniła z ziemi pomnik i złożyła wiązankę kwiatów.
W 1989 roku został powołany Społeczny Komitet Odbudowy Pomnika Marszałka Józefa Piłsudskiego w Wawrze. 16 listopada 1991 roku odbyło się ponowne odsłonięcie pomnika w obecności m.in. wnuka Józefa Piłsudskiego - Krzysztofa Jaraczewskiego.
Przy pomniku odbywają się czasem uroczystości patriotyczne.

</doc>
<doc id="3056657" url="https://pl.wikipedia.org/wiki?curid=3056657" title="Gare d’Annemasse">
Gare d’Annemasse

Gare d'Annemasse – stacja kolejowa w Annemasse, w departamencie Górna Sabaudia, w regionie Owernia-Rodan-Alpy, we Francji. Stacja zlokalizowana jest w pobliżu szwajcarskiej granicy.
Została otwarta w 1880 roku przez Compagnie des chemins de fer de Paris à Lyon et à la Méditerranée (PLM).
Jest stacją Société nationale des chemins de fer français (SNCF) obsługiwaną przez pociągi TGV oraz TER Rhône-Alpes.

</doc>
<doc id="3056659" url="https://pl.wikipedia.org/wiki?curid=3056659" title="EN94">
EN94



</doc>
<doc id="3056664" url="https://pl.wikipedia.org/wiki?curid=3056664" title="Inwestycje rodzicielskie">
Inwestycje rodzicielskie

Inwestycje rodzicielskie (zaangażowanie rodzicielskie) – ogół zachowań osobników, których efektem jest zwiększenie szans przetrwania ich potomstwa. Wzrost inwestycji rodzicielskich zależy proporcjonalnie od liczby potomstwa wydanego w jednym cyklu reprodukcyjnym. Podstawy teoretyczne stojące za mechanizmem inwestycji rodzicielskich wyłożył w 1972 Robert Trivers.
Przedstawiciele płci osobnika danego gatunku mniej angażujący się w opiekę nad potomstwem w większym stopniu podlegają doborowi płciowemu. Najczęściej samice opiekują się potomstwem, a samce rywalizują o dostęp do samic. Jeżeli jednak samce ponoszą większe koszty podczas rozrodu, wtedy samice konkurują o samców. Jeżeli samica może mieć zyski z porzucenia opieki nad potomstwem (np. w przypadku gatunków, u których występuje zapłodnienie zewnętrzne), wtedy może nastąpić "odwrócenie ról". Brak zaangażowania występuje w sytuacji, gdy partner jest zdolny do samodzielnej opieki.
Inwestycje rodzicielskie u ludzi.
W ujęciu ewolucyjnym kobiety ponosząc większe koszty w procesie reprodukcyjnym, w większym stopniu niż mężczyźni przywiązują wagę do wyboru partnera, mającego być ojcem ich dziecka. Konsekwencją tego jest większa skłonność do przelotnych kontaktów seksualnych u mężczyzn. Poza tym, ze względu na niepewność ojcostwa, mężczyźni w mniejszym stopniu inwestują w wychowywane dzieci. Jeżeli jednak są postrzegani jako skłonni do opieki nad dzieckiem, to stają się bardziej atrakcyjni jako kandydaci na małżonków. 
Gdy wychowywane dziecko nie jest biologicznym potomkiem, także inwestycje finansowe ze strony mężczyzn są mniejsze, a w przypadku rodzin, w których jeden z rodziców jest przybrany, występuje częściej zjawisko maltretowania lub dzieciobójstwa. W przypadku, gdy dziecko wychowuje para biologicznych rodziców, zagrożenie dzieciobójstwem spada wraz z wiekiem, w dużym stopniu gdy ukończy ono pierwszy rok życia. Jeśli jeden z wychowujących nie jest rodzicem biologicznym, zagrożenie dzieciobójstwem z jego strony wzrasta, gdy dziecko osiąga wiek rozrodczy.

</doc>
<doc id="3056671" url="https://pl.wikipedia.org/wiki?curid=3056671" title="Eric Lévi">
Eric Lévi



</doc>
<doc id="3056678" url="https://pl.wikipedia.org/wiki?curid=3056678" title="Wŏlgwang sa">
Wŏlgwang sa

Wŏlgwang sa (월광사 Klasztor Światła Księżycowego) – koreański klasztor, jeden klasztorów szkoły sŏn.
Historia klasztoru.
Klasztor został wybudowany przez mistrza sŏn Wŏllangaw roku 864 na górze Wŏrak. Szkoła nosiła nazwę wŏlam, jednak z nieznanych powodów, nie została zaliczona do Dziewięciu górskich szkół sŏn. Wollang udał się do Chin i studiował chan u mistrza Zhengzhu. Po powrocie do kraju w 864 roku wybudował ośrodek medytacyjny Wŏlgwang sa.
Klasztor został zniszczony i dziś pozostały po nim tylko nieliczne pozostałości: stupy i stela mistrza Wollanga.

</doc>
<doc id="3056681" url="https://pl.wikipedia.org/wiki?curid=3056681" title="Pesa 730M">
Pesa 730M

Pesa 730M – trójczłonowy szerokotorowy spalinowy zespół trakcyjny produkowany przez Pesę Bydgoszcz. W latach 2013–2016 wyprodukowano 14 sztuk dla Kolei Białoruskich (7 sztuk) i Litewskich (7 sztuk).
Historia.
W 2004 roku Pesa rozpoczęła dostawy szerokotorowych pojazdów spalinowych, jako pierwsze powstały jednoczłonowe 610M i 620M, które trafiły na Ukrainę, Litwę i Białoruś. W 2011 roku natomiast rozpoczęto dostawy dwuczłonowych jednostek 630M na Ukrainę oraz do Litwy i Kazachstanu.
W 2013 roku Pesa podpisała umowę z Kolejami Białoruskimi (które wcześniej zakupiły 6 jednoczłonowych 620M) na dostawę 3 sztuk 730M. W listopadzie 2013 pierwszy pojazd był gotowy, a w lutym 2014 dotarł na Białoruś. 9 lutego 2016 poinformowano, że w ramach osobnej umowy na Białoruś w 2016 roku zostaną dostarczone 4 pojazdy, a w razie skorzystania z opcji w 2017 roku mogą zostać wyprodukowane kolejne 4 składy.
W lutym 2016 poinformowano również, że Koleje Litewskie (które wcześniej zakupiły 12 jednoczłonowych 620M i 3 dwuczłonowe 630M) zamówiły 7 pojazdów 730ML.
610M
620M
630M
730M
Konstrukcja.
730M.
Spalinowe zespoły trakcyjne typu 730M, w przeciwieństwie do innych pojazdów tego rodzaju powstających w Bydgoszczy, nie mają wózków Jakobsa – każdy z trzech członów zespołu jest oparty na dwóch dwuosiowych wózkach. Przewidziano możliwość pracy złączonych jednostek w trakcji wielokrotnej.
Wnętrze pojazdu jest jednoprzestrzenne, bezprzedziałowe, monitorowane i klimatyzowane. Pojazdy są dostosowane do potrzeb osób niepełnosprawnych – zainstalowano windy dla wózków inwalidzkich, a jedna z dwóch toalet jest przystosowana dla osób z ograniczoną możliwością poruszania się. Drzwi wejściowe znajdują się na wysokości 600 mm nad poziomem główki szyny i są wyposażone w wysuwane stopnie ułatwiające wsiadanie z niższych peronów. Siedzenia mają indywidualną regulację położenia oparć i podłokietników.
Pojazd spełnia wszystkie wymogi norm GOST i normę bezpieczeństwa НБ ЖТ ЦТ 01-98. Zasięg pojazdu na jednym tankowaniu wynosi 1000 km.
730ML.
Wersja 730ML ma w sumie 150 miejsc siedzących, z czego 16 w 1. klasie. Pojazdy są wyposażone w Wi-Fi. Poza tym jednostki są podobne do wersji 730M.
Eksploatacja.
Białoruś.
W lutym 2014 pierwszy 730M dotarł na Białoruś. Drugi egzemplarz dostarczono w marcu, a trzeci został przekazany w kwietniu. Składy te zostały zakupione z myślą o obsłudze pociągów przyśpieszonych na trasie Homel – Mohylew oraz Mińsk – Wilno. Obsługę ostatniej z wymienionych rozpoczęły 1 maja 2014, zastępując starszy białoruski tabor. W święta i weekendy 730M pracują w trakcji podwójnej, natomiast w pozostałe dni w pojedynczej. Strona litewska do obsługi tej relacji używa od 26 maja 2013 polskich 630M. 7 listopada 730M rozpoczęły obsługę linii Mińsk Osobowy – Mińsk Lotnisko.
Litwa.
Koleje Litewskie zamówiły 7 pojazdów 730ML do obsługi połączeń relacji Wilno – Kłajpeda. 15 lutego 2016 został dostarczony pierwszy z 7 zamówionych przez Koleje Litewskie pojazd oznaczony jako 730ML-001. Tego samego dnia odbyła się jego prezentacja na trasie Wilno – Kłajpeda. 9 czerwca 2016 o godz. 9:30 w Wilnie zaprezentowano skład 730ML-002, a pół godziny później wyruszył on z pasażerami w pierwszy kurs do Kłajpedy. W połowie czerwca dostarczone i odebrane były 3 pojazdy. Wszystkie 7 jednostek zostało dostarczonych w 2016 roku.

</doc>
<doc id="3056683" url="https://pl.wikipedia.org/wiki?curid=3056683" title="Saint-Alban-des-Hurtières">
Saint-Alban-des-Hurtières



</doc>
<doc id="3056684" url="https://pl.wikipedia.org/wiki?curid=3056684" title="Saint-Georges-des-Hurtières">
Saint-Georges-des-Hurtières



</doc>
<doc id="3056687" url="https://pl.wikipedia.org/wiki?curid=3056687" title="Gare de Chamonix-Mont-Blanc">
Gare de Chamonix-Mont-Blanc

Gare de Chamonix-Mont-Blanc – stacja kolejowa w Chamonix-Mont-Blanc, w departamencie Górna Sabaudia, w regionie Owernia-Rodan-Alpy, we Francji.
Jest stacją Société nationale des chemins de fer français (SNCF), obsługiwaną przez pociągi TER Rhône-Alpes.

</doc>
<doc id="3056690" url="https://pl.wikipedia.org/wiki?curid=3056690" title="Gare de Montchanin">
Gare de Montchanin

Gare de Montchanin – stacja kolejowa w Montchanin, w departamencie Saona i Loara, w regionie Burgundia-Franche-Comté, we Francji.
Jest stacją Société nationale des chemins de fer français (SNCF), obsługiwaną przez pociągi TER Bourgogne.

</doc>
<doc id="3056692" url="https://pl.wikipedia.org/wiki?curid=3056692" title="Edward Arthur Steinhaus">
Edward Arthur Steinhaus

Edward Arthur Steinhaus (1914 – 1969) – amerykański entomolog i bakteriolog, specjalizujący się w patologii owadów.
Urodził się 7 grudnia 1914, w Max w Dakocie Północnej. W 1936 ukończył bakteriologię na North Dakota State University i przeniósł się do Ohio State University, gdzie uzyskał w 1939 doktorat. Pracował kolejno w United States Public Service Rocky Mountain Laboratory, University of California w Berkley, gdzie założył i zarządzał laboratorium, a potem wydziałem patologii owadów oraz, od 1963, University of California w Irvine jako dziekan nauk biologicznych. Zmarł 20 października 1969 w Newport Beach w Kalifornii.
Jest jednym z najbardziej znanych patologów owadów swoich czasów. Założył Society for Invertebrate Pathology oraz stworzył i redagował Journal of Invertebrate Pathology. Był prezydentem Entomological Society of America. W 1968 wybrany na członka National Academy of Science, w sekcji biologii stosowanej. Napisał około 200 publikacji naukowych o patologii owadów, w tym kompleksowe:

</doc>
<doc id="3056694" url="https://pl.wikipedia.org/wiki?curid=3056694" title="Rużyn">
Rużyn

Rużyn, także Różyn (ukr. Ружин) – wieś na Ukrainie, w obwodzie wołyńskim, w rejonie turzyskim. W 2001 roku liczyła 319 mieszkańców.
W pobliżu znajduje się przystanek kolejowy Rużyn, położony na linii Lwów – Sapieżanka – Kowel.
Historia.
Rużyn był gniazdem rodowym książąt Różyńskich.

</doc>
<doc id="3056695" url="https://pl.wikipedia.org/wiki?curid=3056695" title="Alfred Nalepa">
Alfred Nalepa

Alfred Nalepa (1856 – 1929) – austriacki zoolog specjalizujący się w akarologii
Urodził się 19 grudzień 1856 w austriackim wówczas Vršac. Studiował nauki przyrodnicze na Uniwersytecie Wiedeńskim. Od 1886 związany był z Lehrerbildungsanstalt w Linzu. W 1892 wrócił do Wiednia by zostać profesorem historii naturalnej w Elisabethgymnasium. Zmarł 11 grudnia 1939 w Baden.
W czasie kariery naukowej zajmował się głównie roztoczami, szczególnie systematyką, anatomią i biologią gatunków z rodziny Phytoptidae (późniejsze Eriophyidae). Wniósł też swój wkład w fitopatologię. Opublikował dziesiątki prac, w tym m.in.:

</doc>
<doc id="3056697" url="https://pl.wikipedia.org/wiki?curid=3056697" title="Lista sezonów motocyklowych mistrzostw świata">
Lista sezonów motocyklowych mistrzostw świata

Poniżej znajduje się lista sezonów motocyklowych mistrzostw świata w latach 1949–2015 z wyszczególnieniem mistrzów świata w poszczególnych klasach oraz lista zawodników z tytułem mistrzowskim.
Motocyklowe mistrzostwa świata (MotoGP) to najważniejsza impreza motocyklowa na świecie organizowana przez Międzynarodową Federację Motocyklową corocznie od 1949 roku. Motocyklowe mistrzostwa świata podzielone są na trzy serie: MotoGP, Moto2 i Moto3, które zastąpiły serie: 500 cm³, 350 cm³, 250 cm³, 125 cm³, 80 cm³, 50 cm³ oraz Sidecar (600 cm³).
Klasa 50 cm³ została wprowadzona w 1962 roku, w 1982 roku zniesiono klasę 350 cm³, dwa lata później klasę 50 cm³ zastąpiono klasą 80 cm³, która została wycofana w 1989 roku. Klasa Sidecar opuściła serię, tworząc swoje własne mistrzostwa po 1996 roku. W roku 2002 klasa 500 cm³ została zastąpiona klasą MotoGP, w której pojemność silnika motocykli wynosiła 990 cm³.
W roku 2010 motocykle 250 cm³ zostały zamienione na 660 cm³, a seria nazwana została Moto2.
W roku 2012 klasa Moto3 (250 cm³) zastąpiła klasę 125 cm³. W roku 1979 klasę Sidecar na rok podzielono na klasę B2A i B2B.
Mistrzowie.
Według kierowców.
Puste pole jest gdy zawodnik nie brał udziału w wyścigu tej serii, a 0 gdy wziął udział w wyścigu tej serii, ale nie zdobył w niej żadnego mistrzostwa.

</doc>
<doc id="3056699" url="https://pl.wikipedia.org/wiki?curid=3056699" title="Rożan Wielki">
Rożan Wielki

Rożan Wielki, "Wielki Rożyn" (biał. Вялікі Рожан, "Wialiki Rożan"; ros. Большой Рожан, "Bolszoj Rożan") – wieś na Białorusi, w obwodzie mińskim, w rejonie soligorskim.
Wieś magnacka położona była w końcu XVIII wieku w Księstwie Słuckim w powiecie nowogródzkim województwa nowogródzkiego.

</doc>
<doc id="3056702" url="https://pl.wikipedia.org/wiki?curid=3056702" title="Pod Zawianym Kaczorem">
Pod Zawianym Kaczorem

Pod Zawianym Kaczorem (ang. "The Dirty Duck") − powieść kryminalna amerykańskiej pisarki Marthy Grimes, opublikowana w 1984, a w Polsce w 2010 w tłumaczeniu Anny Jarzębowskiej. 
Treść.
Jest czwartą powieścią cyklu, w którym występuje detektyw Richard Jury, inspektor New Scotland Yardu, wspomagany przez ekscentrycznego eks-hrabiego - Melrose'a Planta. W tej części akcja rozgrywa się w Stratfordzie - mieście Williama Szekspira, a wiele ze zdarzeń, w tym działania mordercy, nawiązują do dzieł tego artysty oraz do dokonań Christophera Marlowe'a, jak również do epoki i teatru elżbietańskiego. Jury przybywa do Stratfordu na prośbę swojego dawnego kolegi, miejscowego policjanta - Sama Lasky. Poszukuje on zaginionego chłopca Jamesa Farradaya, który przyjechał do Anglii z wycieczką amerykańskich turystów. Relacje rodzinne Farradayów są bardzo zagmatwane, a rodzina (macocha - Amelia Blue, przybrana siostra - Honey Belle i siostra - Penelopa) nie należy do zgodnych. W czasie prowadzonych działań dochodzi w mieście do zamordowania innej uczestniczki wycieczki - Gwendolyn Bracegirdle z Sarasoty na Florydzie. Z czasem zaczynają ginąć kolejne osoby - wszyscy brali udział w pechowej wycieczce. Szczególnie tajemniczą postacią jest Harvey Schoenberg, właściciel przenośnego komputera "Ishi" i zwolennik teorii spiskowej, według której to Szekspir zabił Marlowa.
Do Stratfordu przyjeżdża też Vivian Rivington, ukryta miłość Jury'ego, która jednak wyszła za mąż za Włocha. Na terenie miasta przebywa też amerykańska rodzina Planta - kuzynowie Biggetowie, zamieszkali na co dzień w stanie Wisconsin. Melrose robi wszystko, żeby tylko nie wejść im w drogę, gdyż uważa ich za prostaków i prymitywów. 
Istotną rolę w powieści odgrywa wiersz "Litania w czasie zarazy" autorstwa Thomasa Nashe'a, przyjaciela i współpracownika Marlowe'a. Morderca pozostawia przy zwłokach poszczególne wersy z tego dzieła.
Tytuł nawiązuje do nazwy stratfordzkiego pubu - "Pod Zawianym Kaczorem".

</doc>
<doc id="3056707" url="https://pl.wikipedia.org/wiki?curid=3056707" title="Dom Concordia">
Dom Concordia

Haus Concordia – katolicki ośrodek polonijny w Herdorf-Dernbach w Nadrenii-Palatynacie w Niemczech prowadzony przez stowarzyszenie Chrześcijańskie Centrum Krzewienia Kultury, Tradycji i Języka Polskiego w Niemczech (niem. "Christliches Zentrum zur Förderung der polnischen Sprache, Kultur und Tradition in Deutschland").
Ośrodek działa od 1994 roku i podlega Polskiej Misji Katolickiej w Niemczech.

</doc>
<doc id="3056708" url="https://pl.wikipedia.org/wiki?curid=3056708" title="Guillermina Bravo">
Guillermina Bravo

Guillermina Nicolasa Bravo Canales (ur. 13 listopada 1920 w Chacaltianguis, zm. 6 listopada 2013 w Querétaro) – meksykańska tancerka, choreograf i dyrektor baletu.
Życiorys.
Guillermina Bravo rozpoczęła studia taneczne w krajowej szkole tańca, gdzie uczyła się tańca ludowego. Wraz z Aną Meridą założyła akademię tańca. W 1948 roku założyła National Ballet. W 1979 roku otrzymała nagrodę Premio Nacional de Ciencias y Artes. Zmarła 6 listopada 2013 w swoim domu w Querétaro mając 92 lata.

</doc>
<doc id="3056709" url="https://pl.wikipedia.org/wiki?curid=3056709" title="Młynówka (dopływ Kamiennej)">
Młynówka (dopływ Kamiennej)

Młynówka – struga w powiecie starachowickim o charakterze górskim (gwałtownie przybiera podczas opadów) o długości ok. 7 km. Lewobrzeżny dopływ Kamiennej. Stanowi wraz z rzeką Kamienną element Dorzecza Wisły.
Początek rzece dają dwa potoki: jeden o nazwie Majówka wychodzący w okolicy miejsca zwanego "Łabędz" (w lesie pomiędzy Starachowicami a Tychowem wysokość z map rastrowych ok. 249 m n.p.m.), który płynie następnie w kierunku południowo-wschodnim pod miejscowością Lipie w kierunku Starachowic drugi o nazwie Młynówkamający początek w lasach pomiędzy Łazami (dzielnica Starachowic) a Adamowem (wysokość z map rastrowych ok. 268 m n.p.m. ). Ten z kolei płynie na północny zachód w kierunku miasta do doliny zwanej Doliną Młynówki gdzie oba potoki łącza się w miejscu o współrzędnych . Mapy rastrowe pokazują w tym miejscu wysokość ok. 228 m n.p.m.
Dalej Młynówka płynie w kierunku południowo-zachodnim (wzdłuż biegu rzeki położona jest linia kolejki wąskotorowej), następnie poprowadzona przepustem pod ul. Iłżecką w Starachowicach kieruje się na południe równolegle do biegu rz. Kamiennej wpadając do niej z lewej strony pod Michałowem Przemysłowym (dzielnica Starachowic .
Dział wodny III rzędu Nr. 234378

</doc>
<doc id="3056710" url="https://pl.wikipedia.org/wiki?curid=3056710" title="Pomnik pomocy Węgrom w Poznaniu">
Pomnik pomocy Węgrom w Poznaniu

Pomnik pomocy Węgrom – pomnik zlokalizowany w Poznaniu, na terenie Zintegrowanego Centrum Komunikacyjnego, przy wejściu do budynku dworca Poznań Główny i galerii Poznań City Center.
Obiekt odsłonięto 23 października 2013. Fundatorem była węgierska firma "TriGranit", budująca poznańskie Zintegrowane Centrum Komunikacyjne. Autorem granitowo-szklanej steli był Roman Kosmala z Poznania. Pomnik powstał jako dar wdzięczności od Węgrów za pomoc udzieloną w roku 1956, podczas trwania Powstania Węgierskiego. Z Polski, w tym zwłaszcza z Poznania, dotarła wówczas do mieszkańców Budapesztu znacząca pomoc materialna. W odsłonięciu monumentu udział wzięli: János Tischler – dyrektor Węgierskiego Instytutu Kultury, Ryszard Grobelny – prezydent Poznania, Ákos Engelmayer – uczestnik Powstania Węgierskiego, Ivan Gyurcsik – ambasador węgierski w Polsce, Sándor Demján – prezes "TriGranitu", a także reprezentacja kibiców Lecha Poznań.

</doc>
<doc id="3056712" url="https://pl.wikipedia.org/wiki?curid=3056712" title="Juan Meléndez Valdés">
Juan Meléndez Valdés

Juan Antonio Meléndez Valdés – hiszpański prawnik, polityk, poeta i człowiek oświecenia. 
Był członkiem Hiszpańskiej Akademii Królewskiej oraz wykładowcą nauk humanistycznych na Uniwersytecie w Salamance. Pisał między innymi ody i sonety. Miał oświeceniowe i liberalne poglądy, wspierał ważne reformy państwowe i społeczne. Po upadku jego protektora Jovellanosa i z powodu swoich liberalnych poglądów musiał opuścić Madryt w 1798 roku. Powrócił w 1808 i w czasie hiszpańskiej wojny niepodległościowej przyjął stanowisko w okupacyjnym rządzie Józefa Bonapartego. Po powrocie na tron Ferdynanda VII musiał udać się na wygnanie do Francji, gdzie zmarł w Montpellier w 1917 roku.

</doc>
<doc id="3056713" url="https://pl.wikipedia.org/wiki?curid=3056713" title="Kontrapulsacja wewnątrzaortalna">
Kontrapulsacja wewnątrzaortalna

Kontrapulsacja wewnątrzaortalna (IABP) (ang. Intra-aortic balloon pump) – jest to terapia za pomocą urządzenia pośrednio wspomagającego krążenie w celu uniknięcia wstrząsu kardiogennego. IABP w czasie rozkurczu serca powoduje wzrost ciśnienia powyżej balonu, co poprawia przepływ przez tętnice wieńcowe i zwiększa rzut serca. Cylindryczny balon zakłada się przezskórnie poprzez nakłucie tętnicy udowej do aorty obwodowo od ujścia lewej tętnicy podobojczykowej. Balon w czasie rozkurczu serca jest napełniany helem. Powoduje to zamknięcie światła aorty oraz wzrost ciśnienia w tętnicach górnej połowy ciała (w tym naczyń wieńcowych i OUN), które odchodzą powyżej balonu. Szczególnie poprawia to przepływ wieńcowy, który fizjologicznie jest największy w fazie rozkurczu mięśnia sercowego. W czasie skurczu balon jest opróżniany. Zmniejsza to obciążenie następcze i umożliwia przepływ w tętnicach dolnej połowy ciała.
Wskazania.
Kontrapulsacja wewnątrzaortalna jest wskazana w następujących sytuacjach:

</doc>
<doc id="3056714" url="https://pl.wikipedia.org/wiki?curid=3056714" title="Wilgotnica trwała">
Wilgotnica trwała



</doc>
<doc id="3056719" url="https://pl.wikipedia.org/wiki?curid=3056719" title="Hygrocybe acutoconica">
Hygrocybe acutoconica



</doc>
<doc id="3056723" url="https://pl.wikipedia.org/wiki?curid=3056723" title="Konrad Thaler">
Konrad Thaler

Konrad Thaler (ur. 19 grudnia 1940, zm. 11 czerwca 2005) – austriacki zoolog specjalizujący się w arachnologii, zwłaszcza faunie Alp i rejonu Morza Śródziemnego.
Urodził się 19 grudnia 1940 w austriackim Innsbrucku, gdzie ukończył wczesną edukację. W latach 1958-59 odbył służbę wojskową. W 1959 zaczął studiować zoologię i botanikę na Leopold-Franzens-Universität Innsbruck. W 1967 uzyskał doktorat za sprawą pracy o arachnofaunie północnego Tyrolu. Następnie rozpoczął pracę w terenowej stacji badawczej w Obergurgl. W 1970 objął posadę asystenta na uniwersytecie w Innsbrucku. W 1978 uzyskał tam habilitację dzięki pracy o zoogeografii i taksonomii alpejskich pająków. W 1983 przejął katedrę ekologii lądowej i taksonomii przy instytucie zoologii i limnologii tego uniwersytetu. Od 1986 do 1989 był członkiem rady Centre International de Documentation Arachnologique, a od 2002 do 2005 prezesem Österreichische Entomologische Gesellschaft. Zmarł u szczytu swej produktywności 11 czerwca 2005. Był autorem lub współautorem ponad 220 artykułów, z czego 40 napisał między 2002 a 2005 rokiem.
W swoich badaniach najwięcej czasu poświęcał taksonomii i zoogeografii pająków, szczególnie z rodziny Linyphiidae. Zajmował się jednak także kosarzami, wijami oraz chrząszczami. Opisał 2 nowe rodzaje; "Carniella" i "Mysmeniola" oraz 77 nowych gatunków i podgatunków pająków, w tym: 42 gatunki osnuwikowatych (Linyphiidae) i 12 gatunków Amaurobiidae. Opisał także nowy gatunek kosarza. Na jego cześć nazwano 26 różnych gatunków zwierząt, w tym: 12 gatunków pająków, 4 gatunki muchówek, po jednym gatunku niesporczaka i skąposzczeta.

</doc>
<doc id="3056724" url="https://pl.wikipedia.org/wiki?curid=3056724" title="Flash (Barry Allen)">
Flash (Barry Allen)

Barry Allen (pełne nazwisko Bartholomew Henry „Barry” Allen) – fikcyjna postać (superbohater), znana z serii komiksów wydawanych przez DC Comics. Jego twórcami byli scenarzyści Robert Kanigher i John Broome, oraz rysownik Carmine Infantino, pierwszy raz pojawił się w komiksie "Showcase vol. 1 #4" (październik 1956). Nazwisko Barry Allen było kombinacją nazwisk popularnych prezentera radiowego i telewizyjnego, Barry’ego Graya i komika Steve’a Allena. Barry Allen jest jedną z wielu postaci komiksowych w publikacjach DC Comics, która posługuje się pseudonimem Flash. Przed nim posługiwał się nim Jay Garrick. To właśnie pojawienie się nowego wcielenia Flasha uznawane jest za początek Srebrnej Ery Komiksu (lata 50.-60. XX wieku). Podobnym posunięciem było zastąpienie oryginalnego Green Lanterna (Alana Scotta) nowym – Halem Jordanem. Historia "Flash of Two Worlds!" z magazynu "The Flash vol. 1 #123" (wrzesień 1961) z udziałem Jaya Garricka (Flasha Złotej Ery) i Barry’ego Allena (Flasha Srebrnej Ery), stała u podstaw koncepcji multiwersum DC Comics.
Jest jednym z najbardziej znanych członków Justice League of America (JLA). Po śmierci w crossoverze "Crisis on Infinite Earths", na ponad 23 lata zniknął z kart komiksów, a jego miejsce zajął Wally West (dawny Kid Flash). Został przywrócony dopiero przez Granta Morrisona w historii "Final Crisis" i odtąd regularnie gości w magazynach DC.
Barry Allen poza komiksem pojawiał się również w różnych adaptacjach bazujących na komiksach z jego udziałem. W serialu telewizyjnym "Flash" i powiązanych z nim trzech filmach telewizyjnych z lat 90. XX wieku, w postać Barry’ego Allena/Flasha wcielił się aktor John Wesley Shipp. W lipcu 2013 stacja The CW ogłosiła powstanie nowego serialu o przygodach Barry’ego Allena/Flasha (będący spin-offem serialu "Arrow"). Barry zadebiutował w ósmym odcinku ("The Scientist") drugiego sezonu "Arrow". W jego rolę wcielił się aktor Grant Gustin. Serial pojawił się z 2014. Filmowym odtwórca roli Barry’ego Allena w ramach DC Extended Universe został Ezra Miller. Wystąpił w filmach "" (2016), "Legion Samobójców" (2016) oraz "Liga Sprawiedliwości" (2017). Zapowiedziano także solowy film o Flashu.
Życiorys.
Syn Henry’ego i Nory Allen. Kiedy Barry był w wieku zaledwie jedenastu lat, jego matka została zamordowana, a on został adoptowany przez Joego Westa. Ojciec został niesłusznie oskarżony i skazany za morderstwo. Barry rozpoczął studia kryminalistyczne. Po ich ukończeniu został on policyjnym laborantem w fikcyjnym mieście Central City, gdzie ma reputację osoby roztrzepanej i spóźnialskiej.
Pewnej nocy, gdy naukowiec Harrison Wells uruchomiał akcelerator, Barry przygotowywał się do wyjścia z pracy. Niespodziewanie piorun uderzył w niego oraz w szafę z chemikaliami i rozlał je po całym ciele Allena. Barry leżał 9 miesięcy w śpiączce w szpitalu i gdy zaczął umierać pomoc zaproponował Harrison Wells. Zabrał Allena do STAR LABS, gdzie zajęli się nim Cisco Ramon i dr. Caitlin Snow. Gdy Barry się wybudził, zorientowali się, że reakcja przyczyniła się do wykształcenia się u niego nadludzkiej szybkości (Speed Force). Dzięki temu został on samozwańczym stróżem prawa pod pseudonimem Flash..
Barry walczy z osobami takimi jak on – metaludźmi. Jego pierwszym przeciwnikiem był Clyde Mardon znany jako Weather Wizard. W sezonie pierwszym Barry walczy z Reverse Flashem (Eobardem Thawnem), który jest również mordercą jego matki. Podszywający się pod Harrisona Wellsa Thawne stracił prędkość i potrzebował Barry’ego do powrotu do swoich czasów. Podczas ostatecznej walki Eddie Thawne (chłopak Iris i przodek Eobarda) strzela do siebie, aby uratować Allena i pozostałych członków ekipy Flasha.
Moce i umiejętności.
Barry w wyniku wypadku w laboratorium zyskał zdolność poruszania się z nadludzką szybkością, nazywaną Mocą Szybkości (Speed Force), łamiącą prawa fizyki. Pozwala ona poruszać się z niemal prędkością światła, jak również sprawnie i szybko reagować. Barry może też kontrolować własne cząsteczki, wprowadzając je w wibracje, dzięki czemu może przechodzić przez obiekty stałe, może podróżować w czasie oraz do innych wymiarów, tworzyć aurę, pozwalającą uniknąć obrażeń podczas poruszania się z ogromna szybkością.
Barry Allen i jego następcy wyposażeni są w pierścień, w którym przechowywany jest skurczony kostium. W ten sposób Barry mógł zawsze mieć przy sobie kostium, na wypadek gdyby był potrzebny jako Flash. Po wciśnięciu guzika kostium był wystrzeliwany z pierścienia i automatycznie robił się większy.

</doc>
<doc id="3056727" url="https://pl.wikipedia.org/wiki?curid=3056727" title="Ch’ŏng’am sa">
Ch’ŏng’am sa

Ch'ŏngam sa (청암사 Klasztor Zielononiebieskiej Skały) – koreański klasztor.
Historia klasztoru.
Klasztor został wybudowany przez Yŏgonga Tosŏna w roku 858 na górze Puryong. Początkowo była to mała pustelnia i dopiero później została rozbudowana do rozmiarów klasztoru. Nazwa powstała od koloru mchu na skałach w pobliskim wąwozie, którym płynie rzeczka. 
W 1647 r. klasztor uległ pożarowi, po którym został odbudowany.
W 1782 r. spalił się powtórnie. Odbudowano go dopiero w roku 1897.
W 1911 roku pożar strawił główny budynek, który odbudowano w 1912 roku.
Od 1987 roku klasztor jest klasztorem żeńskim. Przebywa w nim 150 mniszek.
Klasztor ma dwa główne budynki: Kŭngnakjŏn i Nambyŏldang. W tym drugim mieszkała królowa Inhyŏn po odebraniu jej tytułu w roku 1689. 
Z klasztorem związana jest pustelnia Sudo am.

</doc>
<doc id="3056731" url="https://pl.wikipedia.org/wiki?curid=3056731" title="Peter J. Schwendinger">
Peter J. Schwendinger

Peter J. Schwendinger (ur. 1950) – austriacki arachnolog specjalizujący się w taksonomii i biologii kosarzy, szczególnie Oncopodidae oraz prymitywnych pająków z grup Mesothelae, Mygalomorphae i Tetrablemmidae. Zajmuje się głównie fauną Azji Południowo-Wschodniej.
W 1985 roku ukończył Leopold-Franzens-Universität Innsbruck, a w 1990 zrobił tam doktorat, pod przewodnictwem Konrada Thalera. Od 1989 do 1999 był wykładowcą na Universität Innsbruck i pracownikiem tamtejszego instytutu zoologii. Od 1996 do 1997 był wykładowcą na wydziale biologii Chiang Mai University w Tajlandii. Od maja roku 1999 jest kuratorem Muséum Genèva w Genewie. Jest redaktorem tematycznym czasopism Revue Suisse de Zoologie oraz Zootaxa.

</doc>
<doc id="3056733" url="https://pl.wikipedia.org/wiki?curid=3056733" title="ZIO 2022">
ZIO 2022



</doc>
<doc id="3056736" url="https://pl.wikipedia.org/wiki?curid=3056736" title="Archidiecezja Kaduna">
Archidiecezja Kaduna

Archidiecezja Kaduna – diecezja rzymskokatolicka w Nigerii. Powstała w 1911 jako prefektura apostolska Wschodniej Nigerii. W 1929 przemianowana na prefekturę Północnej Nigerii a w 1934 na prefekturę Kaduna.Diecezja od 1953, archidiecezja od 1959.

</doc>
<doc id="3056737" url="https://pl.wikipedia.org/wiki?curid=3056737" title="154A">
154A



</doc>
<doc id="3056738" url="https://pl.wikipedia.org/wiki?curid=3056738" title="305Ad">
305Ad



</doc>
<doc id="3056740" url="https://pl.wikipedia.org/wiki?curid=3056740" title="Samuel Scheimann">
Samuel Scheimann

Samuel Scheimann (hebr. שמואל שיימן, ur. 3 listopada 1987 w Afuli) – izraelski piłkarz grający na pozycji obrońcy w VVV Venlo.
Dzieciństwo.
Scheimann urodził się w żydowskiej rodzinie. W wieku 5 lat wraz z rodziną wyemigrował do Holandii. Przyczyną przeprowadzki była decyzja matki piłkarza o studiowaniu prawa w Holandii.
Kariera piłkarska.
Karierę rozpoczął w juniorskim zespole Feyenoordu. Grał w nim w latach 1993–2003. W 2003 przeszedł do młodzieżowej drużyny NAC Breda. W 2005 reprezentował Holandię na Olimpiadzie Machabejskiej. Niedługo potem został zaproszony na testy przez Maccabi Tel Awiw, ale ostatecznie nie podpisał kontraktu. Scheimann wrócił do Holandii i został zawodnikiem amatorskiego zespołu Kozakken Boys, z którym podpisał dwuletnią umowę. Po testach w rezerwach Ajaksu Amsterdam, trener Aron Winter chciał włączyć Scheimanna do swojej drużyny, lecz Martin van Geel zablokował transfer. W marcu 2008 przebywał na tygodniowych testach w FC Den Bosch. 11 kwietnia 2008, po odrzuceniu oferty Feyenoordu, podpisał kontrakt z Den Bosch. W swoim pierwszym sezonie gry w tym klubie został wybrany zawodnikiem roku w tej drużynie. Po zakończeniu sezonu 2010/2011 Scheimann opuścił klub i został wolnym agentem. W czerwcu 2011 podpisał dwuletni kontrakt z Excelsiorem Rotterdam. W klubie tym zadebiutował 5 sierpnia 2011 w meczu 1. kolejki sezonu 2011/2012 z Feyenoordem. 3 czerwca 2012 został zawodnikiem Maccabi Hajfa, z którym podpisał dwuletni kontrakt z opcją przedłużenia o kolejne dwa lata. W klubie tym zadebiutował 27 sierpnia 2012 w meczu 1. kolejki sezonu 2012/2013 z Maccabi Tel Awiw. W marcu 2014 przedłużył kontrakt z klubem o 2 lata. W czerwcu 2015 podpisał dwuletni kontrakt z Hapoelem Tel Awiw. W styczniu 2017 podpisał półtoraroczny kontrakt z Hapoelem Hajfa. W czerwcu 2018 podpisał dwuletni kontrakt z Hapoelem Beer Szewa, a we wrześniu tegoż roku – również dwuletni kontrakt z Beitarem Jerozolima. W czerwcu 2019 podpisał roczny kontrakt z VVV Venlo.
Kariera reprezentacyjna.
16 maja 2012 Scheimann otrzymał pierwsze powołanie do reprezentacji Izraela. Zadebiutował w niej 26 maja 2012 w meczu z Czechami przegranym przez Izrael 1:2.
Styl gry.
Na początku kariery był zawodnikiem ofensywnym.

</doc>
<doc id="3056743" url="https://pl.wikipedia.org/wiki?curid=3056743" title="Mike Perez">
Mike Perez

Ismaikel „Mike” Pérez Pérez (ur. 20 października 1985 w Ciego de Ávila) – kubański bokser, od 2008 zawodowy bokser wagi ciężkiej.
W 2007 r. zbiegł z Kuby do Irlandii.
Kariera amatorska.
W 2004 roku na Mistrzostwach Juniorów w Czedżu. W półfinale pokonał Anglika Danny'ego Price’a, a w finale Rosjanina Nikołaja Pawlukowa, zwyciężając na punkty (38:16).
Kariera zawodowa.
Zawodową karierę rozpoczął 26 stycznia 2008 w Cork w Irlandii, pokonując w pierwszej rundzie Łotysza Jevgenijsa Stamburskisa.
28 lutego 2009 w Londynie pokonał Zacka Page’a.
7 maja 2011 Kubańczyk wygrał turniej „Prizefighter” w wadze ciężkiej, pokonując między innymi Tye’a Fieldsa, którego pokonał przez nokaut w pierwszej rundzie.
2 listopada 2013 w nowojorskiej Madison Square Garden stoczył wygraną na punkty walkę z niepokonanym Magomiedem Abdusałamowem. Po pojedynku rosyjski bokser został przewieziony do szpitala, gdzie na skutek obrażeń został wprowadzony w stan śpiączki farmakologicznej.
26 lipca 2014 w nowojorskiej hali Madison Square Garden przegrał niejednogłośnie na punkty z Bryantem Jenningsem. Po dwunastu rundach sędziowie punktowali 113-114, 112-115, 114-113 dla Amerykamina.
22 maja 2015 na gali w Moskwie przegrał przez nokaut w pierwszej rundzie z Aleksanderem Powietkinem. 
30 września 2017 w Rydze przegrał na punkty (110:116, 111:115 i 112:114) z Łotyszem Mairisem Briedisem (23-0, 18 KO) odpadajac z półfinału turnieju World Boxing Super Series.

</doc>
<doc id="3056746" url="https://pl.wikipedia.org/wiki?curid=3056746" title="Mistrzostwa Azji w Rugby 7 Mężczyzn 2009">
Mistrzostwa Azji w Rugby 7 Mężczyzn 2009

Mistrzostwa Azji w Rugby 7 Mężczyzn 2009 – inauguracyjne mistrzostwa Azji w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez ARFU mające na celu wyłonienie najlepszej męskiej reprezentacji narodowej w tej dyscyplinie sportu w Azji. Zostały rozegrane w formie pięciu turniejów, w tym dwóch rankingowych, rozegranych pomiędzy 12 września a 29 listopada 2009 roku.
Mistrzem Azji została reprezentacja Japonii, uczestnicząc w obu rankingowych finałach i wygrywając jeden z nich.
Informacje ogólne.
Celem "Asian Rugby Sevens Series", prócz podniesienia poziomu sportowego męskich azjatyckich reprezentacji w rugby 7, było stworzenie podstawy do obejmującego je rankingu, który mógłby być następnie używany w kolejnych turniejach pod egidą ARFU, multisportowych zawodach (jak igrzyska azjatyckie czy Azji Wschodniej) oraz wyboru zespołów do uczestnictwa w IRB Sevens World Series.
W pierwszym sezonie cykl początkowo miał składać się z sześciu turniejów, jednak ostatecznie odbyło się pięć, a punkty do klasyfikacji generalnej przysługiwały jedynie w dwóch z nich. W walce o tytuł mistrzowski wzięło udział czternaście zespołów. Mistrzem Azji zostawała drużyna, która po rozegraniu obu rankingowych turniejów – w Szanghaju i Kota Kinabalu – zgromadziła najwięcej punktów, które były przyznawane za zajmowane w nich miejsca:
Czołowa szóstka cyklu uzyskała awans do turnieju Hong Kong Sevens 2010 rozegranego w ramach IRB Sevens World Series sezonu 2009/2010.
Turnieje.
Brunei Sevens.
W rozegranym na stadionie Sułtana Hassanala Bolkiaha pięciozespołowym, dwudniowym turnieju triumfowali najwyżej rozstawieni reprezentanci Malezji.
Kish Island Sevens.
W czterozespołowym, dwudniowym turnieju triumfowali reprezentanci Iranu.
Sri Lanka Sevens.
W turnieju ze względu na zaplanowane wcześniej zawody nie mogły wziąć udziału zespoły Hongkongu i Zatoki Perskiej, na Sugathadasa Stadium zmierzyło się zatem dwanaście drużyn podzielonych w pierwszym dniu na cztery trzyzespołowe grupy. W rozegranej drugiego dnia fazie pucharowej najlepsi okazali się najwyżej rozstawieni reprezentanci Japonii.

</doc>
<doc id="3056748" url="https://pl.wikipedia.org/wiki?curid=3056748" title="Piotr Branicki">
Piotr Branicki



</doc>
<doc id="3056749" url="https://pl.wikipedia.org/wiki?curid=3056749" title="Czerniowieckie Muzeum Sztuki">
Czerniowieckie Muzeum Sztuki

Czernowieckie Muzeum Sztuki (Чернівецький художній музей) – muzeum sztuki w Czerniowcach, jedyne na Bukowinie muzeum sztuki, posiadające cenne zbiory regionalnego malarstwa.
Adres i godziny otwarcia.
Czernowieckie muzeum sztuki znajduje się na drugim i trzecim piętrze historycznego budynku w samym sercu Czerniowców pod adresem: Plac Centralny (Central’na ploszcza) 10, 58000 Czerniowce, Ukraina
Dyrektor: Inna Fedoriwna Kicul
Muzeum otwarte jest dla zwiedzających codziennie oprócz poniedziałku w godzinach 10:00 – 17:00.
Budynek Muzeum.
Budynek Czerniowieckiego muzeum sztuki, zbudowane w tradycji wiedeńskiej secesji dla Bukowińskiej Sparkasse (1900 r.) prezentuje unikalną pamiątkę architektury. Architektami byli Hubert Gessner (1871-1943) oraz Prokop Šupich (1870-1947), a w budowie uczestniczył także Robert Vitek (1871-1945). Fasada i wnętrze budynku nie zmieniły się znacząco od tego czasu.
Z historii muzeum.
Czeniowieckie Muzeum Sztuki otwarto w 1988 r., na bazie oddziału sztuki Muzeum Krajoznawczego Oblastii. 
Fondy składają się z przekazanych przez Muzeum Krajoznawcze zbiorów, szczególnie z zebranych podczas różnych lokalnych ekspedycji oraz dary przekazane przez dyrekcje wystaw sztuki Ministerstwa Kultury Ukrainy, jak także i dary artystów oraz mecenatów.
Fondy i ekspozycja.
Zbiory Czerniowieckiego Muzeum Sztuki zawierają prawie 12.000 eksponatów.
W kolekcji ikonopisów XVII-XX w. znajdują się bukowińskie obrazy, ikony na szkle, ceny wyroby lokalnego i nacjonalnego ikonopisu i tak dalej. Wśród malarzy XVIII-XIX wieku wyróżnić można E. Grjotcnera, E. Buczewskiego, A. Kochanowską.
Twórczość malarską Bukowiny XX w. reprezentują obrazy E. Lipeckogo i A. Kolnika, kolekcje I. Beklemiszewei, O. Kycelyci, E. Nejman, P. Jakowenka, L. Kopelmana, O. Kryworuczka, J. Zajcja oraz I. Holomenioka, O. Plaksia, W. Sanrzarowa, O. Liobkiwskogo i innych.
Kolekcja muzeum odzwierciedla indywidualną kreatywność ukraińskich artystów XX wieku – M. Glyszczenko, M. Deregusa, A. Kocki i innych, jak i twórców diaspory, P. Megika, T. Wyrsta czy M. Widniaka.
Muzeum posiada rzadką kolekcję ludowych bukowińskich dywanów, ponad 3000 bukowińskich i huculskich pisanek, dzieła snycerzy Wasyla i Mykoły Szkriblyaków, M. Megedenyuka i innych.

</doc>
<doc id="3056753" url="https://pl.wikipedia.org/wiki?curid=3056753" title="Audley End">
Audley End



</doc>
<doc id="3056755" url="https://pl.wikipedia.org/wiki?curid=3056755" title="Pawło Haj-Nyżnyk">
Pawło Haj-Nyżnyk

Pawło Haj-Nyżnyk, ukr. Павло Гай-Нижник (ur. 28 maja 1971 w Dunajowcach) – ukraiński historyk. Doktor habilitowany nauk humanistycznych. Naczelnik Wydziału Nauk Historycznych Instytutu Badawczego Ministerstwa Edukacji i Nauki Ukrainy.
Wykształcenie.
Absolwent Wydziału Historycznego Ukraińskiego Uniwersytetu Państwowego w Kamieńcu Podolskim (1995). 
W roku 2000 na Uniwersytecie Kijowskim uzyskał stopień naukowy kandydata nauk na podstawie rozprawy "Фінансова політика уряду Української Держави Гетьмана П.Скоропадського (29 квітня — 14 грудня 1918 р.)" (pol. "Polityka finansowa rządu Państwa Ukraińskiego Hetmana Pawła Skoropadskiego 29 kwietnia 1918-14 grudnia 1918)".
W roku 2008 na Uniwersytecie Kijowskim uzyskał stopień naukowy doktora nauk historycznych na podstawie rozprawy "Фінансова політика Центральної Ради та урядів Української Народної Республіки (березень 1917 р. — квітень 1918 р.)" (pol. "Polityka finansowa Ukraińskiej Centralnej Rady i rządów Ukraińskiej Republiki Ludowej marzec 1917-kwiecień 1918)".
Szef historycznej części Interstate projektu "Ukraina-Polska" (8.02.2016)
Autor ponad 600 publikacji naukowych i kilku tomików wierszy. Mieszka w Kijowie. Żonaty, ojciec dwojga dzieci.

</doc>
<doc id="3056756" url="https://pl.wikipedia.org/wiki?curid=3056756" title="Pole podspoidłowe">
Pole podspoidłowe

Pole podspoidłowe, pole przywęchowe (lat. "area subcallosa", "area parolfactoria s. Brocae") – struktura anatomiczna mózgu, dokładniej półkul kresomózgowia.
Leży na powierzchni przyśrodkowej półkul mózgu. Znajduje się poniżej dzioba ciała modzelowatego (spoidła wielkiego). Przechodzi w nie przedni koniec zakrętu obręczy, który okala łukowato spoidło wielkie. Pole podspoidłowe ograniczają bruzda przywęchowa przednia i bruzda przywęchowa tylna. Do tyłu od niego leży z kolei zakręt przykrańcowy.

</doc>
<doc id="3056758" url="https://pl.wikipedia.org/wiki?curid=3056758" title="Wally West (Flash)">
Wally West (Flash)



</doc>
<doc id="3056760" url="https://pl.wikipedia.org/wiki?curid=3056760" title="Barry Allen (Flash)">
Barry Allen (Flash)



</doc>
<doc id="3056762" url="https://pl.wikipedia.org/wiki?curid=3056762" title="Efekt Westermarcka">
Efekt Westermarcka

Efekt Westermarcka – negatywny imprinting seksualny, zahamowanie seksualne wśród osób dorastających razem.
Hipoteza przedstawiona przez fińskiego antropologa Edvarda Westermarcka, według której osoby, które przebywały ze sobą w okresie niemowlęctwa i wczesnego dzieciństwa, rozwijają względem siebie silną awersję seksualną. Hipoteza znalazła potwierdzenie w obserwacjach i badaniach, jednak nie można stwierdzić, aby dochodziło do całkowitego unicestwienia pożądania seksualnego między takimi osobami. Możliwe, że bodźcem zniechęcającym seksualnie dorosłych jest zapach. Hamowanie jest silniejsze u kobiet niż u mężczyzn, a generalizacja bodźca może być odpowiedzialna za ogólną niechęć do kontaktów seksualnych z dziećmi. Takie wyjaśnienie jest zgodne z danymi eksperymentalnymi, efekt nie powstawał u osób pozbawionych węchu. Chociaż zjawisko opisywane jest zwykle u ludzi, istnieją dowody, że negatywny i pozytywny imprinting seksualny jest wspólny dla człowieka i innych zwierząt. Negatywny imprinting byłby sposobem zapobieżenia kontaktom seksualnym pomiędzy osobnikami spokrewnionymi, naturalną ochroną przed chowem wsobnym. Badania potwierdziły, że rozdzielenie rodzeństwa we wczesnym okresie dzieciństwa przez przynajmniej rok zwiększa prawdopodobieństwo kazirodztwa.

</doc>
<doc id="3056763" url="https://pl.wikipedia.org/wiki?curid=3056763" title="Badanie uczestniczące">
Badanie uczestniczące



</doc>
<doc id="3056764" url="https://pl.wikipedia.org/wiki?curid=3056764" title="Badania uczestniczące">
Badania uczestniczące



</doc>
<doc id="3056768" url="https://pl.wikipedia.org/wiki?curid=3056768" title="Polskie Towarzystwo Historii Techniki">
Polskie Towarzystwo Historii Techniki

Polskie Towarzystwo Historii Techniki – stowarzyszenie, którego celem jest pogłębienie, utrwalanie i upowszechnianie wiedzy w dziedzinie historii techniki, przemysłu oraz nauk technicznych i działania na rzecz ochrony zabytków techniki, w tym wspieranie muzealnictwa technicznego.
Historia.
Polskie Towarzystwo Historii Techniki powstało z inicjatywy grupy historyków i miłośników zabytków technicznych. Grupie założycieli przewodniczył prof. Alfred Wiślicki (Instytut Organizacji i Mechanizacji Budownictwa), który doprowadził do uznania historii techniki za samodzielną dyscyplinę naukową. Siedzibą Towarzystwa, utworzonego 2 grudnia 1983 roku, było początkowo Muzeum Techniki w Pałacu Kultury i Nauki, pd 1987 roku działało w Muzeum Kolejnictwa w Warszawie. W roku 1984 PTHT zostało członkiem Federacji Stowarzyszeń Naukowo-Technicznych NOT (uzyskując dofinansowanie działalności). 
W maju 1985 ogłoszono pierwszy otwarty konkurs na opracowanie dotyczące historii zakładu przemysłowego lub innego przedsięwzięcia inwestycyjnego z lat 1944–1948 (wpłynęło 169 prac). Wkrótce rozpoczęto również starania o ochronę zabytków techniki i przemysłu, m.in. zorganizowano pierwsze sesje naukowe, poświęcone ochronie zabytków w czasie modernizacji zakładów przemysłowych (np. sposobom ich dokumentowania i zabezpieczania, metodom organizacji i promocji izb tradycji lub muzeów i wzorcowni zakładowych). Podejmowano próby nawiązania współpracy naukowo-dydaktycznej z Politechniką Wrocławską (Zakład Historii Nauki i Techniki, kierowany przez prof. Ryszarda Sroczyńskiego). 
W latach 90. kontynuowano organizowanie konkursów i konferencji naukowo-technicznych (10 konferencji do roku 1995). Konkursy cieszyły się stosunkowo małym zainteresowaniem (w roku 1991 wpłynęło tylko 10 prac na temat "Osiągnięcia polskiej myśli technicznej w okresie międzywojennym"). W celu zwiększenia zainteresowania historią techniki rozpoczęto wydawanie serii "Inżynierowie polscy XIX i XX wieku", a wkrótce – "Rocznika PTHT". Nawiązano i utrzymywano kontakty z innymi instytucjami zainteresowanymi historią techniki (m.in. Muzeum Techniki, Urząd Generalnego Konserwatora Zabytków, Przegląd Techniczny, Kwartalnik Historii Nauki i Techniki)
Po śmierci prof. Alfreda Wiślickiego (1995) obowiązki prezesa pełnił Bolesław Orłowski (jako zastępca). Kolejnymi prezesami PTHT byli Zdzisław Mikulski i Wiesław Depczyński. 
Polskie Towarzystwo Historii Techniki jest członkiem Międzynarodowego Komitetu Historii Techniki (ang. "International Committee for the History of Technology").
Zarząd i członkowie honorowi.
W skład Zarządu PTHT wchodzą:
oraz członkowie: Zbigniew Janusz Skierski, Jadwiga Zdzisława Czerwińska, Zdzisław Mikulski, Roman Jan Odoliński, Andrzej Maria Wanke.
W pierwszym 20-leciu działalności tytuł Członka Honorowego otrzymali: 
Wydawnictwa.
Polskie Towarzystwo Historii Techniki wydaje:
W roku 2009 opublikowano obszerne materiały konferencji naukowej nt. Współczesny warsztat pracy historyka techniki (źródła i uwarunkowania, zwłaszcza w zakresie techniki obronnej). Konferencję otworzył prezes PTHT – doc. dr inż. Wiesław Depczyński – 16 kwietnia 2009 roku w Muzeum Kolejnictwa w Warszawie. Obrady prowadził prof. dr hab. inż. Bolesław Orłowski (historia nauki, historia techniki). Teksty wystąpień udostępnia Biblioteka Cyfrowa Politechniki Lubelskiej.

</doc>
<doc id="3056771" url="https://pl.wikipedia.org/wiki?curid=3056771" title="Choroba dłoni, stóp i jamy ustnej">
Choroba dłoni, stóp i jamy ustnej

Choroba dłoni, stóp i jamy ustnej (HFMD, z , czasami zwana chorobą bostońską) – choroba zakaźna, infekcja wywoływana przez grupę wirusów. Najczęściej rozpoczyna ją pojawienie się gorączki i ogólnie złe samopoczucie. Dzień lub dwa później na śluzówce jamy ustnej pacjenta ("herpangina"), na spodzie stóp, we wnętrzu dłoni a czasem także na pośladkach i w pachwinach pojawia się wysypka grudkowo-plamista w postaci płaskich, zaczerwienionych plamek lub guzków, które mogą przerodzić się w pęcherze. Objawy choroby zazwyczaj pojawiają się w trzy do sześciu dni od kontaktu z wirusem. Wysypka zwykle mija sama po około tygodniu. W niektórych przypadkach po kilku tygodniach może nastąpić utrata paznokcia lub paznokci u stóp lub rąk, jednak te następnie odrastają.
Wirusy powodujące HFMD rozprzestrzeniają się przez bliski kontakt osobisty z osobą zakażoną: drogą kropelkową poprzez kaszel czy kichanie albo też przez kontakt z kałem lub innymi wydzielinami ciała. Wektorem zakażenia mogą być także zanieczyszczone przedmioty, takie jak klamki czy szczoteczki do zębów. Najczęstszą przyczyną choroby jest szczep A16 wirusa coxsackie, drugą w kolejności jest Enterowirus 71. Poza nimi HFMD powodują także inne szczepy wirusa coxsackie i inne enterowirusy. Niektóre osoby, zwłaszcza dorośli, mogą być nosicielami wirusa i wektorami dalszych zakażeń, mimo że u nich samych nie rozwijają się symptomy choroby. Choroby nie przenoszą inne zwierzęta poza ludźmi, nie są również na nią narażone.
Diagnozę najczęściej stawia się na podstawie objawów, choć możliwe jest także badanie na obecność wirusa materiału pobranego z wymazu gardła lub ze stolca. Podstawowym sposobem zapobiegania rozprzestrzenianiu się choroby jest mycie rąk, dezynfekcja przedmiotów używanych przez zakażonych (np. klamek) i izolacja chorych w domach. Przeciw chorobie nie ma dedykowanych leków przeciwwirusowych ani szczepionek, choć prace nad tymi ostatnimi trwają.
Większość przypadków nie wymaga żadnego leczenia, wystarczają proste leki przeciwbólowe takie jak ibuprofen, ewentualnie żele lub płukanki łagodzące objawy w ustach. Czasem konieczne jest dożylnie podanie płynów pacjentom, którzy mają problemy z przełykaniem i grozi im odwodnienie; dotyczy to najczęściej dzieci. W rzadkich przypadkach chorobie towarzyszą komplikacje w postaci wirusowego zapalenia opon lub zapalenia mózgu.
HFMD spotykana jest na całym świecie, często w postaci niewielkich ognisk zapalnych w przedszkolach czy żłobkach. Większe epidemie przydarzają się w Azji od roku 1997. Zwykle szczyt zachorowań przypada na ciepłe miesiące. Z reguły występuje u dzieci w wieku poniżej pięciu lat, ale czasami może wystąpić i u dorosłych. Ze względu na nazwę, w wielu językach HFMD mylona jest z, dotykającą rogacizny, zarazą racic i pyska, z którą jednak nie ma nic wspólnego. W Polsce bywa również mylnie nazywana chorobą bostońską, zapewne przez podobieństwo etiologii do, nazywanej dawniej bostońską, choroby bornholmskiej lub podobieństwo objawów do rzadkiej osutki bostońskiej, wywoływanej jednak przez inne wirusy.
Etiologia i mechanizm zakażenia.
Czynnikiem etiologicznym wywołujących tę chorobę zakaźną są wirusy z rodzaju enterowirusów, najczęściej z grupy Coxsackie A5, A9, A10, A16, B1, i B3 oraz enterowirus 71 (EV 71). Człowiek jest rezerwuarem oraz źródłem zakażenia.
Drogi szerzenia się zakażenia.
Wśród opisywanych dróg transmisji wirusa należy wymienić drogę kropelkową i drogę fekalno-oralną oraz transmisję wertykalą (enterowirusy mają zdolność przenikania przez łożysko). Zakaźność jest bardzo duża, szczególnie wysoka wśród dzieci. Choroba dłoni, stóp i jamy ustnej najczęściej diagnozowana jest w okresie letnio-jesiennym.
Wirusy odpowiedzialne za HFMD znajdują się w ślinie, wydzielinie z nosa i gardła, plwocinie czy płynie z pękających pęcherzyków pojawiających się na skórze. Enterowirusy są obecne także w stolcu osoby zakażonej nawet do 11 tygodni od wyzdrowienia, dlatego źródłem infekcji może być również skażona fekaliami woda bądź pożywienie, w lecie – baseny i kąpieliska.
Patomechanizm rozwoju zakażenia.
Początkowa implantacja wirusa następuje w błonie śluzowej jamy ustnej i przewodu pokarmowego (głównie jelita krętego). Następnie w ciągu 24–72 godzin wirus rozprzestrzenia się drogą układu limfatycznego do węzłów chłonnych. Dopiero z węzłów chłonnych następuje przedostanie się wirusa do krwi – wzrost wiremii. Potem z uwagi na swój tropizm dochodzi do przejścia wirusa do jamy ustnej i skóry. Po około 7 dniach następuje pojawienie się odpowiedzi humoralnej – zwiększenia poziomu przeciwciał neutralizujących i dochodzi do eliminacji wirusa.
Epidemiologia.
Choroba dłoni, stóp i jamy ustnej najczęściej dotyka dzieci do 10. roku życia. Jednak choroba ta może występować również u ludzi dorosłych, szczególnie z obniżoną odpornością lub cierpiących na choroby przewlekłe (m.in. cukrzyca, choroby nerek).
Objawy kliniczne i przebieg.
Klasycznie przebieg choroby dłoni, stóp i jamy ustnej możemy podzielić na cztery okresy:
Faza latentna.
W tym czasie pacjent nie ma żadnych objawów klinicznych infekcji. W trwającym około 3–5 dni okresie dochodzi do wylęgania się choroby, co w patomechanizmie zakażenia odpowiada przeniknięciu wirusa do układu chłonnego i jego infiltracji do węzłów chłonnych.
Faza prodromalna.
Ten trwający około 2–3 dni etap choroby charakteryzuje się występowaniem objawów jak w ostrej chorobie retrowirusowej czy grypie:
Czasem już wtedy zauważalne są czerwone punkciki na błonach śluzowych jamy ustnej oraz dłoniach i stopach. To okres przeniknięcia wirusa z węzłów chłonnych do krwi i nagłego wzrostu wiremii.
Faza właściwa.
Typowo po 2–3 dniach objawów ogólnych rozwija się zasadniczy okres choroby, czyli pojawia się osutka grudkowa lub grudkowo-pęcherzykowa na powierzchni dłoniowej rąk, podeszwowej stóp i herpangina. Zmiany skórne są niewielkie – o średnicy do 5 mm, barwy łososiowej, mogą być tkliwe i powodować dyskomfort, jednak raczej nie towarzyszy im świąd. Wysypka może też pojawiać się w innych miejscach, najczęściej w szparze międzypośladkowej – co jest opisywane jako postać atypowa HFMD.
Natomiast zmiany w jamie ustnej, opisywane jako herpangina, charakteryzują się stanem zapalnym gardła i migdałów podniebiennych, występowaniem pęcherzyków lub owrzodzeń na migdałkach podniebiennych, śluzówce policzków, dziąseł lub podniebienia. Zmiany w gardle powodują ból, który jest szczególnie odczuwany podczas jedzenia i przełykania.
Wysypka i zmiany na błonach śluzowych jamy ustnej ustępują najczęściej po około tygodniu, do tego też czasu wydzieliny z jamy ustnej osoby chorej mogą być materiałem zakaźnym.
Faza zdrowienia.
Ostatni okres choroby, który rozpoczyna się ustąpieniem zmian skórnych i śluzówkowych. W tej fazie może dojść do opisywanego w niektórych wypadkach grubopłatowego złuszczania się naskórka powierzchni dłoniowej rąk i podeszwowej stóp.
Około 3–6 tygodni po HFMD dochodzi do oddzielania się paznokcia od macierzy – czyli onychomadezy ("onychomadesis") i linii Beau. Według niektórych autorów nawet 60–70% przypadków onychomadezy związane jest z infekcją enterowirusową – najczęściej po Coxsackie A6 lub A10.
Powikłania.
Przebieg większości zakażeń jest łagodny i niepowikłany.
Ciężki przebieg choroby – najczęściej powikłany zapaleniem opon mózgowo-rdzeniowych lub zapaleniem mózgu – opisuje się w krajach południowo-wschodniej Azji, zwłaszcza u najmłodszych dzieci (93% poniżej 4. r.ż.; 75% poniżej 1. r.ż.), a najczęstszą przyczyną były w tych przypadkach zakażenia EV 71 i Coxackie A16.
Leczenie.
Brak jest specyficznego leczenia, dlatego należy jedynie stosować leczenie objawowe w celu zmniejszenia gorączki i objawów bólowych (np. paracetamol, ibuprofen). Najważniejsza jest prawidłowa podaż płynów w celu uniknięcia odwodnienia podczas gorączki oraz odpoczynek i unikanie wysiłku.
Remisja choroby następuje zwykle po około tygodniu.
Ciąża.
Choroba dłoni, stóp i jamy ustnej stwarza duże zagrożenie dla płodu. Szczególnie niebezpieczne jest wystąpienie HFMD w I trymestrze ciąży, ponieważ może ona prowadzić do poronienia lub powstania wad rozwojowych. Zachorowanie w II i w III trymestrze nie stwarza już dużego zagrożenia dla dziecka.
Zapobieganie.
Najskuteczniejszym sposobem zapobiegania zakażeniu jest przestrzeganie zasad higieny osobistej, częste czyszczenie i dezynfekcja oraz izolacja kontaktowa osób zakażonych.
Szczepionka przeciw enterowirusowi 71 została dopuszczona w Chinach w 2015 roku. Nie jest dostępna w Europie i Stanach Zjednoczonych.

</doc>
<doc id="3056772" url="https://pl.wikipedia.org/wiki?curid=3056772" title="Fire on Earth">
Fire on Earth

Fire on Earth – ósmy album studyjny holenderskiego duetu Laserdance, wydany 18 lutego 1994. Kompozytorem wszystkich utworów był Michiel van der Kuy. Płyta kontynuowała klasyczny styl grupy, nie wnosząc nic nowego do wypracowanego na poprzednich płytach schematu. Jedyną różnicą wobec poprzednich albumów była obecność aż trzech wolniejszych utworów balladowych.
Autorstwo utworów.
Według informacji na okładce, autorami wszystkich utworów byli obaj członkowie Laserdance. Michiel van der Kuy twierdzi, że Erik van Vliet nigdy nie pełnił w zespole funkcji ani kompozytora, ani wykonawcy. Będąc producentem wykonawczym, van Vliet kupił prawa autorskie od prawdziwego autora i dzięki temu mógł umieścić swoje nazwisko przy kompozycjach, których nigdy nie stworzył.

</doc>
<doc id="3056773" url="https://pl.wikipedia.org/wiki?curid=3056773" title="Choroba bostońska">
Choroba bostońska



</doc>
<doc id="3056775" url="https://pl.wikipedia.org/wiki?curid=3056775" title="Tadeusz Gabryszewski">
Tadeusz Gabryszewski

Tadeusz Gabryszewski (ur. 28 października 1906 w Jaśle, zm. 10 stycznia 1995 w Krakowie) – polski inżynier, projektant sieci wodociągowych i kanalizacji.
Życiorys.
W 1924 ukończył jasielskie Gimnazjum Humanistyczne, a następnie rozpoczął studia na Wydziale Inżynierii Lądowej i Wodnej Politechniki Lwowskiej. Po złożeniu egzaminu dyplomowego w 1933 rozpoczął pracę w Zarządzie Miejskim w Rzeszowie, rok później przeszedł do Państwowego Zarządu Wodnego w Nowym Sączu i pracował tam do 1936. Następnie przeszedł do Zarządu Miejskiego w Krakowie, pracował jako referent spraw wodnych, a następnie jako starszy referent-projektant w Miejskim Przedsiębiorstwie Wodociągów i Kanalizacji. 
W 1945 należał do grupy urbanistów, którzy pod kierownictwem Bolesława Drobnera wyjechali do Wrocławia, aby tworzyć administrację miejską. Od 1945 do 1950 rozpoczął pracę na stanowisku zastępcy dyrektora do spraw technicznych w Miejskim Przedsiębiorstwie Wodociągów i Kanalizacji. W Centralnym Biurze Projektów Architektonicznych i Budowlanych zorganizował Pracownię Techniki Sanitarnej. 
Od 1952 do 1964 pełnił funkcję pierwszego dyrektora Biura Projektów Budownictwa Komunalnego oraz konsultanta technicznego. Równocześnie od 1947 pracował na Politechnice Wrocławskiej, początkowo był wykładowcą na Wydziale Budownictwa Lądowego, Wodnego i Architektury, a od 1952 na Wydziale Inżynierii Sanitarnej. Początkowo był adiunktem, następnie docentem, a w 1965 otrzymał tytuł profesora nadzwyczajnego. Początkowo był kierownikiem Katedry Ogrzewania, Wietrzenia i Instalacji Sanitarnych, w 1953 otrzymał stanowisko kierownika Katedry Wodociągów i Kanalizacji i piastował je do 1968. Pełnił funkcję prodziekana oraz dziekana Wydziału Inżynierii Sanitarnej (1953-54, 1955-58, 1960-66). Pełnił funkcję opiekuna Katedry Biologii Sanitarnej i Katedry Technologii Wody i Ścieków. 
W 1968 Tadeusz Gabryszewski opuścił Politechnikę Wrocławską i przeniósł się do Krakowa, gdzie powierzono mu organizację Instytutu Inżynierii Sanitarnej, pracował na Wydziale Inżynierii Sanitarnej i Wodnej Politechniki Krakowskiej. W 1972 został profesorem zwyczajnym, pięć lat później przeszedł na emeryturę. Równocześnie od 1969 Tadeusz Gabryszewski był związany z Wyższą Szkołą Inżynierską w Rzeszowie, początkowo z Wydziałem Budownictwa Lądowego i Komunalnego, a następnie z Wydziałem Budownictwa i Inżynierii Środowiska Politechniki Rzeszowskiej, gdzie zainicjował powstanie Zakładu Urządzeń Sanitarnych. 
Po przejściu na emeryturę pozostał aktywny zawodowo, był związany z Politechniką Krakowską. 
Pochowany na cmentarzu wojskowym przy ul. Prandoty w Krakowie(kw. LXXXIX-1-10).

</doc>
<doc id="3056776" url="https://pl.wikipedia.org/wiki?curid=3056776" title="Raymond Lazdins">
Raymond Lazdins



</doc>
<doc id="3056777" url="https://pl.wikipedia.org/wiki?curid=3056777" title="Don Jon">
Don Jon

Don Jon – amerykański komediodramat z 2013 roku oparty na scenariuszu i reżyserii Josepha Gordona-Levitta. Wyprodukowany przez Relativity Media.
Światowa premiera filmu miała miejsce 18 stycznia 2013 roku podczas Festiwalu Filmowego w Sundance. Premiera filmu odbyła się w Stanach Zjednoczonych 27 września 2013 roku, natomiast w Polsce 15 listopada 2013 roku.
Opis fabuły.
Film opowiada historię Jona Martello (Joseph Gordon-Levitt), Amerykanina włoskiego pochodzenia, który jest współczesnym Don Juanem. Uzależniony od seksu podrywacz nie potrafi się zaangażować w żaden związek, a prawdziwą satysfakcję odczuwa tylko wtedy, gdy samotnie ogląda filmy pornograficzne. Pewnej nocy Jon poznaje w klubie piękną romantyczkę Barbarę (Scarlett Johansson) i zakochuje się w niej. Kiedy kobieta dowiaduje się o jego uzależnieniu od pornografii, żada, aby skończył z nałogiem. Mężczyzna nie zamierza jednak zaprzestać oglądania filmów pornograficznych, ukrywa przed nią fakt i obiecuje jej poprawę. Gdy partnerka odkrywa jego kłamstwo postanawia zakończyć z nim związek. Jon znajduje pocieszenie w ramionach Esther (Julianne Moore) – nauczycielki w średnim wieku.
Obsada.
i inni

</doc>
<doc id="3056778" url="https://pl.wikipedia.org/wiki?curid=3056778" title="Samarendra Maulik">
Samarendra Maulik

Samarendra Nath Maulik (ur. 1881, Tamluk; zm. 1950, Chelsea) – indyjski entomolog specjalizujący się w koleopterologii.
S. N. Maulik specjalizował się w chrząszczach, zwłaszcza stonkowatych. Pracował w Muzeum Historii Naturalnej w Londynie. Zajmował także stanowisko profesora zoologii na University of Calcutta. Miał stopień doktora. Był ateistą i miał liberalne spojrzenie na świat.
Był autorem 3 tomów z serii The Fauna of British India, Including Ceylon and Burma poświęconych stonkowatym:

</doc>
<doc id="3056779" url="https://pl.wikipedia.org/wiki?curid=3056779" title="Kirysek pasiasty">
Kirysek pasiasty



</doc>
<doc id="3056784" url="https://pl.wikipedia.org/wiki?curid=3056784" title="Kirysek złoty">
Kirysek złoty



</doc>
<doc id="3056787" url="https://pl.wikipedia.org/wiki?curid=3056787" title="Wilgotnica wspaniała">
Wilgotnica wspaniała



</doc>
<doc id="3056789" url="https://pl.wikipedia.org/wiki?curid=3056789" title="Joachim Krajczy">
Joachim Krajczy

Joachim Piotr Krajczy (ur. 25 października 1940 w Gliwicach) – polski piłkarz grający na pozycji pomocnika i trener piłkarski. Jest jednym z sześciu piłkarzy, którzy zdobyli Puchar Polski jako piłkarz i trener.
Kariera piłkarska.
Swoją karierę rozpoczął w 1953 w Spartaku Gliwice. Grał w nim do 1955, trafił wówczas do Unii, z której w 1958 przeniósł się do Piasta Gliwice, w którym zadebiutował 20 kwietnia 1958 w meczu z Górnikiem Radlin. Dla Piasta rozegrał 86 spotkań, strzelając 22 gole. W 1961 przeniósł się do Legii Warszawa, w barwach której zadebiutował w Ekstraklasie. Miało to miejsce 11 marca 1962 z Zagłębiem Sosnowiec; pierwszy występ w Legii zaliczył jednak tydzień wcześniej w meczu Pucharu Polski z Szombierkami Bytom. Ostatni pojedynek w zespole ze stolicy Krajczy rozegrał 7 czerwca 1964, a rywalem stołecznego klubu ponownie były Szombierki. Zaliczył 37 ligowych występów, w których zdobył trzy bramki. Z Legią wywalczył Puchar Polski w sezonie 1963/1964. W 1964 został zawodnikiem Stali Rzeszów. Grał w niej do 1970. Potem rozegrał dwa mecze w Piaście i zakończył karierę.
Kariera trenerska.
W 1972 wrócił do Stali, tym razem w roli trenera. Na tym stanowisku zadebiutował 29 października 1972 w spotkaniu z GKS Katowice. Stracił stanowisko 12 listopada, po trzech remisach swojego zespołu. Jeszcze w tym samym sezonie ponownie został szkoleniowcem Stali. 27 maja 1973 poprowadził tę drużynę w meczu ze Starem Starachowice. Rzeszowską drużynę trenował do końca sezonu 1974/1975. Z klubem tym wygrał Puchar Polski 1974/1975. W sezonie 1975/1976 prowadził II-ligową drużynę GKS Katowice. W latach 1976–1980 był trenerem Rozwoju Katowice. Po epizodzie w GKS Tychy wyjechał do Niemiec (Saarbrücken).
W 2004 został wyróżniony nagrodą prezydenta Rzeszowa za zasługi dla Stali.
Kariera międzynarodowa.
Krajczy reprezentował Polskę tylko w drużynach młodzieżowych, dla których rozegrał łącznie 15 meczów.

</doc>
<doc id="3056793" url="https://pl.wikipedia.org/wiki?curid=3056793" title="Tanya Tucker">
Tanya Tucker

Tanya Tucker (ur. 10 października 1958 w Seminole w Teksasie) – amerykańska piosenkarka country, która wylansowała swój pierwszy przebój "Delta Dawn" (zajął m.in. 3. miejsce na U.S. Billboard Hot Country Singles) w 1972 roku w wieku zaledwie 13 lat. W 1973 otrzymał on nominację do Nagrody Grammy w kategorii Best Female Country Vocal Performance.
10 singli Tucker znalazło się na pierwszym miejscu listy przebojów muzyki country amerykańskiego magazynu muzycznego Billboard (na przestrzeni kilku dekad wiele razy zmieniano nazwę tej listy; od 30 kwietnia 2005 - Hot Country Songs). Taką samą pozycję zdobył jej album płytowy "Here's Some Love" z 1976, który wspiął się na szczyt listy Billboardu Top Country Albums.

</doc>
<doc id="3056798" url="https://pl.wikipedia.org/wiki?curid=3056798" title="Viktor Saneyev">
Viktor Saneyev



</doc>
<doc id="3056801" url="https://pl.wikipedia.org/wiki?curid=3056801" title="Radek Smoleňák">
Radek Smoleňák

Radek Smoleňák (ur. 3 grudnia 1986 w Pradze) – czeski hokeista. Reprezentant Czech.
Kariera.
Wychowanek HC Kladno. Grał w juniorskich ligach w Czechach. W 2003 wyjechał do Kanady i przez dwa sezony grał w juniorskich rozgrywkach OHL w ramach CHL. W drafcie NHL z 2005 został wybrany przez Tampa Bay Lightning. Następnie od 2006 do 2010 grał głównie w lidze AHL, a także ECHL oraz wystąpił w kilku meczach NHL. Następnie powrócił do Europy i grał w rozgrywkach czeskiej ekstraligi, fińskiej SM-liiga, szwedzkiej Elitserien, rosyjskiej KHL. Od listopada 2013 zawodnik Jugry Chanty-Mansyjsk. Od maja 2014 zawodnik TPS. Od końca grudnia 2014 do czerwca 2015 zawodnik MODO. Od czerwca 2015 był graczem Medveščaka Zagrzeb. Od maja 2016 do początku grudnia 2017 zawodnik Slovana Bratysława. Od grudnia 2017 zawodnik HC Hradec Králové. W październiku 2018 przeszedł do Rapperswil-Jona Lakers. W listopadzie 2018 powrócił do Hradec Kralove. W styczniu 2020 przedłużył tam kontrakt o rok.
Uczestniczył w turnieju mistrzostw świata w 2015.

</doc>
<doc id="3056804" url="https://pl.wikipedia.org/wiki?curid=3056804" title="Krążowniki lekkie typu Duguay-Trouin">
Krążowniki lekkie typu Duguay-Trouin

Krążowniki lekkie typu Duguay-Trouin – typ lekkich krążowników służących we Francuskiej Marynarce Wojennej, zbudowanych w latach 20. XX w.
W skład tego typu wchodziły krążowniki:
Historia.
Na początku XX wieku Marine Nationale borykała się z brakiem nowoczesnych krążowników lekkich których zadaniem było wspieranie niszczycieli oraz rozpoznanie na rzecz sił głównych floty. W 1909 roku rozpoczęto program budowy nowych krążowników lekkich, jednak wybuch I wojny światowej doprowadził do jego anulowania. Do rozwiązania tego problemu powrócono po zakończeniu wojny, a przy projektowaniu nowych okrętów skorzystano nie tylko z doświadczeń wojennych, ale również z analizy okrętów tej klasy przejętych od marynarek wojennych Niemiec i Austro-Węgier.
Pierwotnie planowano budowę 6 krążowników lekkich, jednak z przyczyn finansowych plan rozwoju floty został okrojony. Ostatecznie zamówione zostały trzy krążowniki, a zamówienia na ich wykonanie otrzymały dwie państwowe stocznie w Breście i Lorient.
Opis konstrukcji.
Krążowniki typu Duguay-Trouin miały stalowe kadłuby długości 181,3 m, opierające się na 165 wręgach i były podzielone na siedemnaście przedziałów wodoszczelnych. Uzbrojenie główne stanowiło 8 armat M1920 kalibru 155 mm umieszczone w czterech wieżach. Ponadto okręt był uzbrojony w 4 działa kalibru 75 mm oraz w 12 wyrzutni torped kalibru 550 mm. Opancerzenie okrętu składało się z burtowego pasa pancernego o grubości 20 mm oraz pokładu pancernego o takiej samej grubości. Wieże artylerii głównej ich barbety oraz główne stanowisko dowodzenia osłaniane było pancerzem o grubości 30 mm. Maszynownia okrętu składała się z ośmiu kotłów wodnorurkowych typu Guyot, które zasilały parą cztery zespoły turbin parowych systemu Persons o łącznej mocy 102 000 KM, co umożliwiał rozpędzenie okrętu do prędkości 33 w. W połowie lat 30. XX wieku okręty przeszły modernizację w ramach której m.in. wymieniono karabiny maszynowe kalibru 8 mm na kalibru 13,2 mm.

</doc>
<doc id="3056806" url="https://pl.wikipedia.org/wiki?curid=3056806" title="Trader">
Trader

Trader – osoba, która zawiera krótkoterminowe transakcje instrumentami finansowymi, takimi jak np. akcje, obligacje, kontrakty terminowe, kontrakty CFD czy opcje w celu osiągnięcia zysku w wyniku zmiany ich kursu. Krótki horyzont inwestycyjny jest czynnikiem, który odróżnia go od inwestora.
Traderów można podzielić na:

</doc>
<doc id="3056807" url="https://pl.wikipedia.org/wiki?curid=3056807" title="Duguay-Trouin (1923)">
Duguay-Trouin (1923)

Krążownik lekki Duguay-Trouin – francuski krążownik lekki typu Duguay-Trouin, w służbie w Marine Nationale w latach 1926 – 1952. Początkowo trafił do 1. Dywizjonu Krążowników. Jego portem macierzystym był Brest, a okręt pełnił służbę na Oceanie Atlantyckim oraz na Morzach Śródziemnym i Czarnym. W 1931 roku odbył podróż do Indochin. 25 sierpnia 1933 roku zostaje okrętem flagowym 2. Dywizjonu Krążowników. W trakcie hiszpańskiej wojny domowej pełnił zadania patrolowo-dozorowe przy brzegach Hiszpanii.
Wybuch II wojny światowej zastaje okręt w rejsie z Casablanki do Dakaru. Później operuje on na Oceanie Atlantyckim, a od maja 1940 roku wspólnie z Royal Navy pełni służbę na Morzu Śródziemnym. Po upadku Francji pozostaje w Aleksandrii, gdzie został przejęty przez Brytyjczyków. Gdy w maju 1943 r. Francuzi decydują się dołączyć do Aliantów, okręt zostaje wcielony ponownie do służby, pełniąc służbę w rejsach transportowych. Po zakończeniu II wojny światowej trafia na remont, po którego zakończeniu w 1947 roku zostaje skierowany do Indochin. W okresie od listopada 1947 do września 1951 roku czynnie uczestniczył w walkach z komunistyczną partyzantką. 29 marca 1952 roku został wycofany ze służby, a rok później sprzedany na złom.

</doc>
<doc id="3056808" url="https://pl.wikipedia.org/wiki?curid=3056808" title="La Motte-Picquet (1924)">
La Motte-Picquet (1924)

Krążownik lekki La Motte-Picquet – francuski krążownik lekki typu Duguay-Trouin, w służbie w Marine Nationale w latach 1927 - 1945. Po wejściu do służby trafił do 3. Dywizjonu Krążowników, gdzie odbywał rejsy na Oceanie Atlantyckim i Morzu Śródziemnym. W latach 1933-1935 przechodził remont, połączony z modernizacją, po którym został skierowany do Indochin, gdzie jego portem macierzystym został Sajgon. Po wybuchu II wojny światowej pozostał w Azji, gdzie do czasu upadku Francji, pełnił zadania poszukiwania niemieckich frachtowców. Następnie na przełomie 1940/1941 r. aktywnie uczestniczył w konflikcie z Tajlandią, zatapiając 17 stycznia 1941 r. podczas bitwy pod Koh Chang w Zatoce Syjamskiej, syjamski okręt obrony wybrzeża „Thonburi”. Do stycznia 1944 r. pozostawał w rezerwie. 12 stycznia 1945 r. został zatopiony w Sajgonie przez amerykańskie lotnictwo pokładowe. Jego wrak zezłomowano po zakończeniu wojny. 

</doc>
<doc id="3056809" url="https://pl.wikipedia.org/wiki?curid=3056809" title="Primauguet (1924)">
Primauguet (1924)

Primauguet – francuski krążownik lekki typu "Duguay-Trouin", w służbie w Marine nationale w latach 1927−1942. Po wejściu do służby w okresie od 20 kwietnia do 20 grudnia 1927 roku odbył rejs dookoła świata, po powrocie z którego trafił do 3. Dywizjonu Krążowników. Od kwietnia 1932 roku stacjonował w Indochinach, z których powrócił na remont do Francji w 1936 roku. Od listopada 1937 roku powracił do Sajgonu, a następnie od lutego 1939 roku stacjonował w Afryce, gdzie zastał go wybuch II wojny światowej. 
Po wybuchu wojny początkowo eskortował konwoje, następnie popłynął do Indii Zachodnich. W czerwcu 1940 roku przewiózł z Brestu do Casablanki rezerwy złota banku francuskiego. Po upadku Francji pozostał wierny rządowi Vichy. W momencie inwazji Aliantów w Afryce Północnej stoczył walkę z amerykańskim krążownikiem USS „Brooklyn”, w wyniku której odniósł uszkodzenia. Los okrętu przypieczętowały bombowce nurkujące Douglas SBD Dauntless z lotniskowca USS „Ranger” – okręt po trafieniu w niego bombą został wyrzucony na mieliznę, a jego wrak pozostawał tam do 1951 roku, kiedy to został rozebrany na złom.

</doc>
<doc id="3056810" url="https://pl.wikipedia.org/wiki?curid=3056810" title="Tajfun Haiyan">
Tajfun Haiyan

Tajfun Haiyan (Yolanda) – tajfun 5. kategorii w skali Saffira-Simpsona, który przeszedł przez zachodnią część Oceanu Spokojnego na początku listopada 2013 roku. Był drugim najsilniejszym cyklonem tropikalnym pod względem średniej prędkości wiatru oraz jednym z najgłębszych układów niskiego ciśnienia w historii pomiarów meteorologicznych – średnia prędkość wiatru osiągała 312 km/h, pojedyncze porywy 376 km/h, a ciśnienie atmosferyczne spadło do 895 hPa.
Historia meteorologiczna.
Tajfun Haiyan powstał 3 listopada 2013 roku na południowy wschód od wyspy Pohnpei należącej do Mikronezji. Status burzy tropikalnej osiągnął 4 listopada o 0:00 czasu uniwersalnego (1:00 czasu polskiego). Formacja przemieszczała się na zachód, jednocześnie rosnąc w siłę. 5 listopada nastąpił gwałtowny wzrost intensyfikacji cyklonu. Sztorm tropikalny w niewiele ponad dobę przerodził się w supertajfun. 5. kategorię w skali Saffira-Simpsona osiągnął około godziny 13:00 CET 6 listopada. Szczyt intensywności tajfunu przypadł na godzinę 19:00 CET dnia 7 listopada. Wiatr osiągał wtedy rekordową stałą prędkość – 314 km/h. Haiyan dość szybko przemieszczał się na zachód i 8 listopada o godzinie 21:40 czasu polskiego oko cyklonu weszło na ląd w okolicach miasta Tacloban, na wyspie Leyte. Na przełomie 8 i 9 listopada tajfun przeszedł przez środkową część Filipin, gdzie spowodował katastrofalne zniszczenia. Wiatr osiągał prędkość 235 km/h (w porywach do 275 km/h), zaś wysokość fal sięgała 15 metrów. Po przejściu przez archipelag stracił na sile. Zmienił kierunek przemieszczania na północno-zachodni. 10 listopada dotarł do wyspy Hajnan, a około 19:00 CET po raz drugi uderzył w ląd, na granicy Wietnamu i Chińskiej Republiki Ludowej jako cyklon 1. kategorii. Po wejściu na górzysty teren szybko rozproszył się i zanikł.
Zniszczenia.
Tajfun Haiyan okazał się tragiczny w skutkach – przeszedł do historii meteorologii jako najsilniejszy cyklon, jaki kiedykolwiek uderzył na ląd. Liczba potwierdzonych ofiar śmiertelnych przekroczyła 6300 osób, a dodatkowo wiele tysięcy uznawanych jest za zaginione. Największe straty odnotowano w prowincji Leyte w środkowej części Filipin. Miasto Tacloban zostało w zniszczone w 80 procentach i odcięte od świata. Na wyspie Samar żywioł zabił co najmniej 300 osób. Także w mieście Basey potwierdzono śmierć 300 osób, a kolejnych 2000 zostało uznanych za zaginione. W Wietnamie zginęło 14 osób, a w Chinach – 6.
Tajfun nawiedził też obszary dotknięte przez trzęsienie ziemi, jakie niecały miesiąc wcześniej, 15 października 2013 wystąpiło na wyspie Bohol. W wyniku wstrząsu zginęły 222 osoby, prawie tysiąc zostało rannych, a 8 uznano za zaginione.
Zniszczenia zostały spowodowane nie tylko przez bardzo silny wiatr, ale także powodzie, wywołane przez duży przypływ sztormowy. Fale wdzierały się daleko w ląd, niszcząc to, co napotkały na swej drodze.
Pomoc międzynarodowa.
Po przejściu tajfunu wybuchła panika. Brakowało wody pitnej, żywności i namiotów dla poszkodowanych. Dodatkowo obawiano się kradzieży ze strony szabrowników. Dochodziło również do okradania sklepów i magazynów przez ludzi, którzy nie mieli środków do życia.
Wiele krajów udzieliło jednak pomocy humanitarnej. Niedługo po przejściu tajfunu wysłano ekipy z Chin, Japonii, Australii i Stanów Zjednoczonych. Zorganizowano też zbiórki pieniędzy dla potrzebujących.

</doc>
<doc id="3056812" url="https://pl.wikipedia.org/wiki?curid=3056812" title="Laserdance Orchestra Vol. 1">
Laserdance Orchestra Vol. 1

Laserdance Orchestra vol. 1 – ósmy album studyjny holenderskiego duetu Laserdance, wydany w styczniu/lutym 1994. Była to pierwsza część podwójnej składanki, na której znalazły się produkcje wytwórni Hotsound, wydane wcześniej wyłącznie na winylowych maxi singlach. Niemal wszystkie utwory powstały w prywatnym studiu członka Laserdance, Michiela van der Kuya, ale sygnowanie ich marką Laserdance nie jest do końca zgodne z prawdą, bowiem większość z nich to instrumentalne wersje piosenek, oryginalnie sygnowanych nazwiskami wokalistów. Na płycie znalazły się także kompozycje braci Michaela van Eijka i Roba van Eijka, współpracujących w latach 80. z van der Kuyem przy projekcie muzycznym Proxyon.
Na okładce umieszczono dedykację "Thanks to all Laserdance fans for more than ten wonderful years. Special thanks to my whole family, Miriam, Wolfgang, Tommy, Rob, Rene, Kok, Andreas &amp; Niklas."
Spis utworów.
W nawiasach kompozytor, nazwisko oryginalnego wokalisty i rok pierwszego wydania.

</doc>
<doc id="3056815" url="https://pl.wikipedia.org/wiki?curid=3056815" title="Włodzimierz Józef Mężyński">
Włodzimierz Józef Mężyński

Włodzimierz Józef Mężyński herbu Kościesza (ur. 17 marca 1889 w Tarnopolu, zm. 9 lutego 1918 w Krakowie) – major Legionów Polskich, założyciel oddziału strzeleckiego w Białej, działacz partyjny i społeczny, redaktor pisma „Robotnik Tkacki” w Bielsku.
Rodowód.
Włodzimierz Józef Mężyński urodził się 17 marca 1889 roku w Tarnopolu, na wschodnich kresach Rzeczypospolitej. Wywodził się z rodziny przesiąkniętej duchem patriotyzmu od pokoleń. Praprzodek – Piotr Mężyński herbu Kościesza – walczył pod Stefanem Czarnieckim ze Szwedami i Rosjanami. Ojciec – Leonard Kościesza Mężyński był powszechnie poważanym w Tarnopolu powstańcem styczniowym. W Tarnopolu osiadł po powrocie z syberyjskiego zesłania. Włodzimierz był najmłodszy z ośmiorga rodzeństwa. Jego brat, major Zygmunt Mężyński również walczył w legionach, a ponadto w powstaniach śląskich i wojnie z bolszewikami. Po kampanii wrześniowej trafił do niewoli sowieckiej i został zamordowany w Charkowie. Siostry Jadwiga i Stanisława zostały zesłane na Sybir. Siostra Antonina była siostrą zakonną ss. Sakramentek we Lwowie.
Młodość.
Włodzimierz od najmłodszych lat przejawia zapał do pracy niepodległościowej oraz talent literacki. Kończy studia w Wiedniu. Wstępuje do Polskiej Partii Socjalno-Demokratycznej (PPSD) Galicji i Śląska Cieszyńskiego – od 1911 działa w Krakowie. W 1912 roku osiada w Bielsku, podejmując pracę dependenta adwokackiego i obejmując sekretariat Komisji Zawodowej. Niemal od razu, przy pomocy niewielkiego grona ideowców przystępuje do organizowania oddziału Związku Strzeleckiego w Białej. Angażuje się także wspólnie z Juliuszem Łopatką i Leonardem Rybarskim współorganizuje także struktury żywieckiego "Strzelca". Poza tym jest redaktorem „Robotnika Tkackiego”, współpracuje z „Robotnikiem Śląskim” wydawanym na Śląsku Cieszyńskim i z „Naprzodem” w Krakowie. W 1913 r. Zostaje mianowany Sekretarzem Unii Robotników Tkackich. Pełni także funkcję sekretarza Powiatowej Kasy Chorych w Żywcu. Jest aktywnym działaczem społecznym na rzecz robotników, reprezentuje ich na zjazdach zawodowych w Wiedniu. Jest także aktywnym agitatorem politycznym, bierze udział w działalności PPSD w Białej, Bielsku, a także wielu miejscowościach Żywiecczyzny, Śląska Cieszyńskiego, aż po Opawę.
I wojna światowa.
Po wybuchu wojny, 24 września 1914 r. wraz z 39 strzelcami wyrusza z Białej do Legionów. To wydarzenie przechodzi do historii Bielska i Białej jako tzw. II powołanie (dla odróżnienia wymarszu Sokołów Henryka Boryczki z Białej). Ze strzelcami wstępuje w Krakowie do 2 p. piechoty Legionów Polskich. Wraz z tym pułkiem odbywa kampanię karpacką, besarabską i wołyńską II Brygady. Dowodzi kolejno: plutonem, kompanią, batalionem, a przez pewien czas pułkiem. Awansuje szybko na kolejne stopnie oficerskie.
Rozkazem komendy Legionów w maju 1915 roku jako porucznik obejmuje dowództwo kompanii w I. baonie 2 p.p. Legionów. W okresie walk na Besarabii, dowodząc w zastępstwie batalionem, zostaje ranny po raz pierwszy. Jako żołnierz i dowódca rzadko spotykanej odwagi, a także kolega o złotym sercu, zyskuje sobie mir i przywiązanie wśród podkomendnych. Dnia l listopada 1915 roku, mianowany kapitanem i komendantem baonu, bierze udział w bojach wołyńskich. Prowadzi brawurowy atak pod Kostjuchnówką, za co otrzymuje pochwalne uznanie.
Dnia 16 kwietnia 1916 roku, mianowany majorem. Dowodzi I. baonem 2. p.p. Legionów we wszystkich dalszych bojach II. Brygady, a od 30 lipca 1916 r. dowodzi w zastępstwie całym 2 pułkiem piechoty Legionów i doprowadza go do obozu w Baranowiczach. Jest to typowy oficer boju, dowódca umiejący łatwo porwać i poprowadzić za sobą żołnierzy. Ponadto dowódca o ugruntowanych przekonaniach ideowych i społecznych.
W lipcu 1917 r. Legioniści I. i III. Brygady odmawiają przysięgi na wierność Wilhelmowi II. 22 lipca 1917 roku, Niemcy aresztują Józefa Piłsudskiego. Odznaczony przez Niemców krzyżem żelaznym, przez Austriaków wojennym krzyżem zasługi za męstwo, wyniesiony szybko do godności wojskowych Włodzimierz Mężyński, odczuwa przede wszystkim, schorowanym już pod koniec wojny sercem, upokorzenia i przełomy, przez jakie musi przechodzić sprawa polska. Oddany sercem Komendantowi Piłsudskiemu, decyduje się jednak podczas przełomu w Baranowiczach pozostać w szeregach. Jest jednym z redaktorów znanego listu 2 p.p. Legionów, w którym on, a zanim koledzy z II. Brygady, postanawiają jednak „utrzymać karabin w garści”.
Końcem grudnia 1917 roku, chory major Mężyński przyjechał z kursu informacyjnego w Wiedniu prosto do szpitala garnizonowego w Krakowie. W tym czasie, zawiedzione w swych nadziejach państwa centralne odsyłają II. Brygadę Austriakom pod Czerniowce, a osadziwszy komendanta Piłsudskiego w Magdeburgu, postanawiają gdzie indziej zwrócić swe zainteresowania. 9 lutego 1918 roku Niemcy i Austria zawierają odrębny pokój z Ukrainą, tzw. traktat brzeski. Nie licząc się zupełnie z polskim stanem posiadania, przyznają Ukrainie Chełmszczyznę. W tym samym czasie umiera na atak serca w krakowskim szpitalu wojskowym mjr. Włodzimierz Mężyński, jeden z czołowych ideowców legionowych i oficerów 2 p.p. Legionów, odznaczony Krzyżem Virtuti Militari i Krzyżem Walecznych.
W II. Brygadzie Legionów, gromadziła się coraz większa nienawiść do okupantów i żądza odwetu. Fakt traktatu brzeskiego i śmierć mjra Mężyńskiego, stają się tą iskrą, która zapala proch. Dnia 13 lutego 1918 roku w Mamajowcach odbyło się nabożeństwo za duszę zmarłego oficera. W małej cerkwi ustawiono prostą, drewnianą trumnę. Zamiast ciała majora złożono w niej liczne niemieckie i austriackie odznaczenia, którymi nagrodzono legionistów II Brygady za waleczność na polu chwały. Kapelan, ksiądz Józef Panaś wygłosił krótkie i płomienne kazanie, a w porywie gniewu demonstracyjnie zerwał i podeptał sojusznicze ordery. Gest ten powtórzyli natychmiast wszyscy obecni, którzy nie zdjęli dotąd posiadanych insygniów zaborców. Oficerowie II. Brygady zrzucają odznaczenia austriackie i postanawiają przebić się z bronią w ręku przez front austriacki do II. Korpusu Polskiego, aby zaprotestować w ten sposób czynem, przeciwko podłości zaborców. W ten sposób, pośmiertnie Major porywa swą Brygadę do ostatnich bojów z zaborcami pod Rarańczą i pod Kaniowem.
Generał Zieliński o mjr Włodzimierzu Mężyńskim w rozkazie do Legionistów dnia 13 lutego 1918 roku:
"Od podoficera do szarży oficera sztabowego szedł major Mężyński, nie zważając na swe słabe, nadwątlone zdrowie, po drodze pracy i nieskazitelnej służby, podyktowanej prostą linią jasnej duszy i charakteru i prawdziwym umiłowaniem idei wojska polskiego. Sam żołnierz, rozumiał żołnierza i był mu dowódcą z ducha i serca, a u schyłku dni swoich odszedł, jak strudzony pracą żniwiarz zasłużony. Żegnam w nim jednego z Tych, którym danem było podnieść szeregi Legionów ponad normę przeciętnego wojska, wykształcić ten szczególny duch w naszych szeregach, który był i będzie naszą sławą, dumą i pięknem. Za Twoje młode życie, które spłonęło jak wspaniała ofiara na ołtarzu Ojczyzny, za Twoja służbę wierną aż do śmierci – żegnamy Cię wszyscy, majorze Mężyński, naszym żołnierskim pozdrowieniem: Cześć!"
Miejsce pochówku.
Ciało 28-letniego Majora spoczęło na Cmentarzu Legionistów w Krakowie (dzisiejsza kwatera legionistów na cmentarzu Rakowickim) wśród prostych żołnierskich mogił.
Pamięć o majorze.
Mjr Włodzimierz Mężyński ze względu na swoją pracę na rzecz ruchu i idei strzeleckich, po odtworzeniu oddziału Związku Strzeleckiego w Białej został jego patronem (w latach 1926–1939).
Również dziś – imię oraz patronat majora nosi Jednostka Strzelecka 3027 Bielsko-Biała Związku Strzeleckiego „Strzelec” OSW.

</doc>
<doc id="3056818" url="https://pl.wikipedia.org/wiki?curid=3056818" title="Wodnicha">
Wodnicha



</doc>
<doc id="3056819" url="https://pl.wikipedia.org/wiki?curid=3056819" title="Strzelectwo na Letnich Igrzyskach Olimpijskich 1908 – karabin dowolny, 300 m">
Strzelectwo na Letnich Igrzyskach Olimpijskich 1908 – karabin dowolny, 300 m



</doc>
<doc id="3056821" url="https://pl.wikipedia.org/wiki?curid=3056821" title="Krzysztof Owczarek">
Krzysztof Owczarek

Krzysztof Owczarek (ur. 15 stycznia 1942 w Piotrkowie Trybunalskim) – generał brygady WP.
We wrześniu 1961 wstąpił do Oficerskiej Szkoły KBW w Legnicy, po ukończeniu której został dowódcą plutonu piechoty w 12 Pułku KBW w stopniu podporucznika. Od 1967 był instruktorem sekcji politycznej w 41 Pułku Zmechanizowanym w Szczecinie (12 Dywizja Zmechanizowana w Szczecinie), od 1969 kierownikiem klubu żołnierskiego w tym pułku. 
Skończył studia w Wojskowej Akademii Politycznej im. W.I. Lenina w Moskwie i został zastępcą dowódcy 41 Pułku Zmechanizowanego ds. politycznych. Od 1977 starszy instruktor oddziału organizacyjnego w Zarządzie Politycznym Pomorskiego Okręgu Wojskowego w Bydgoszczy. W 1980 został zastępcą dowódcy 8 Dywizji Zmechanizowanej ds. politycznych w Koszalinie, w 1982 - szefem oddziału - zastępcą szefa Zarządu I Organizacyjnego w Głównym Zarządzie Politycznym WP w Warszawie. W 1983 mianowany pułkownikiem. Od lutego 1987 do stycznia 1989 zastępca dowódcy Warszawskiego Okręgu Wojskowego ds. politycznych - szef Zarządu Politycznego tego okręgu. Jesienią 1988 gen. Wojciech Jaruzelski nadał mu stopień generała brygady. Od 23 I 1989 zastępca komendanta WAT ds. politycznych (później: ds. wychowawczych) - szef wydziału politycznego akademii. 26 kwietnia 1990 mianowany szefem Departamentu Wychowania WP (do 14 IV 1992) Następnie szef Misji Polskiej - przedstawiciel RP w randze ministra pełnomocnego w Komisji Nadzorczej Państw Neutralnych w Korei (do 28 II 1995). Od grudnia 1995 zastępca dowódcy WOW - dowódca grupy Organizacyjno-Przygotowawczej Przedyslokowania Dowództwa WOW. 1998-1999 doradca wojskowy szefa misji OBWE w Gruzji, potem w dyspozycji MON. W kwietniu 2000 zakończył zawodową służbę wojskową i przeszedł do rezerwy, a w 2002 w stan spoczynku.

</doc>
<doc id="3056822" url="https://pl.wikipedia.org/wiki?curid=3056822" title="Strzelectwo na Letnich Igrzyskach Olimpijskich 1908 – karabin dowolny drużynowo">
Strzelectwo na Letnich Igrzyskach Olimpijskich 1908 – karabin dowolny drużynowo



</doc>
<doc id="3056823" url="https://pl.wikipedia.org/wiki?curid=3056823" title="Charles Paumier du Verger">
Charles Paumier du Verger



</doc>
<doc id="3056824" url="https://pl.wikipedia.org/wiki?curid=3056824" title="Płacik okołośrodkowy">
Płacik okołośrodkowy

Płacik okołośrodkowy (lat. "lobulus paracentralis") – struktura anatomiczna mózgu.
Płacik okołośrodkowy leży w kresomózgowiu, na powierzchni półkul mózgu. Znajduje się na ich powierzchni przyśrodkowej. Struktury tej nie można w całości przyporządkować do żadnego z płatów kresomózgowia. Część przednia płacika okołośrodkowego należy bowiem do płata czołowego, podczas gdy część tylna zalicza się do płata ciemieniowego. Od przodu graniczy z nim niekiedy bruzda okołośrodkowa, niebędąca strukturą stałą. Od tyłu leży bruzda obręczy, która odgranicza płacik okołośrodkowy również od strony dolnej. Z kolei od góry od płacika leżą zakręt przedśrodkowy (sąsiadujący z przednią częścią płacika okołośrodkowego) i zakręt zaśrodkowy (leżący przy jego części tylnej).

</doc>
<doc id="3056825" url="https://pl.wikipedia.org/wiki?curid=3056825" title="Strzelectwo na Letnich Igrzyskach Olimpijskich 1908 – karabin wojskowy drużynowo">
Strzelectwo na Letnich Igrzyskach Olimpijskich 1908 – karabin wojskowy drużynowo



</doc>
<doc id="3056827" url="https://pl.wikipedia.org/wiki?curid=3056827" title="Przedklinek">
Przedklinek

Przedklinek (łac. "praecuneus") – struktura anatomiczna leżąca w obrębie mózgu.
Przedklinek znajduje się w kresomózgowiu, w obrębie półkul mózgu. Leży na przyśrodkowej powierzchni tych półkul. Zalicza się do płata ciemieniowego.
Struktura ta przybiera kształt nieregularnego czworokąta. Nieraz podzielona jest ona na dwie części. Dzieli je rowek odchodzący od leżącej u dołu przedklinka bruzdy ciemieniowo-potylicznej. Mówi się wtedy o części przedniej i tylnej przedklinka.
Z przodu przedklinek graniczy z bruzdą obręczy, a dokładniej z jej gałęzią brzeżną. Z tyłu przedklinek ogranicza bruzda ciemieniowo-potyliczna. Od dołu "praecunes" oddzielony jest bruzdą podciemieniową.
Z badań przeprowadzonych przez japońskich naukowców pracujących na uniwersytecie w Kioto wynika, że jest odpowiedzialny za powstawanie uczucia szczęścia, a na podstawie rezultatów rezonansu magnetycznego mózgów m.in. osób deklarujących się jako szczęśliwe stwierdzono ponadto, iż charakteryzuje się on u nich posiadaniem większych rozmiarów przestrzennych niż u pozostałych ludzi.

</doc>
<doc id="3056828" url="https://pl.wikipedia.org/wiki?curid=3056828" title="Strzelectwo na Letnich Igrzyskach Olimpijskich 1908 – pistolet drużynowo">
Strzelectwo na Letnich Igrzyskach Olimpijskich 1908 – pistolet drużynowo



</doc>
<doc id="3056831" url="https://pl.wikipedia.org/wiki?curid=3056831" title="Strzelectwo na Letnich Igrzyskach Olimpijskich 1908 – pistolet indywidualnie">
Strzelectwo na Letnich Igrzyskach Olimpijskich 1908 – pistolet indywidualnie



</doc>
<doc id="3056832" url="https://pl.wikipedia.org/wiki?curid=3056832" title="Polskie Towarzystwo Muzyczne we Lwowie">
Polskie Towarzystwo Muzyczne we Lwowie



</doc>
<doc id="3056834" url="https://pl.wikipedia.org/wiki?curid=3056834" title="Laserdance Orchestra Vol. 2">
Laserdance Orchestra Vol. 2

Laserdance Orchestra vol. 2 – dziewiąty album studyjny holenderskiego duetu Laserdance, wydany w połowie 1994. Była to druga część podwójnej składanki, na której znalazły się produkcje wytwórni Hotsound, wydane wcześniej wyłącznie na winylowych maxi singlach. Niemal wszystkie utwory powstały w prywatnym studiu członka Laserdance, Michiela van der Kuya, ale sygnowanie ich marką Laserdance nie jest do końca zgodne z prawdą, bowiem większość z nich to instrumentalne wersje piosenek, oryginalnie sygnowanych nazwiskami wokalistów. Na płycie znalazły się także kompozycje Roba van Eijka, współpracującego z van der Kuyem zarówno przy Laserdance, jak i projekcie muzycznym Proxyon.
Na okładce umieszczono dedykację "Thanks to all Laserdance fans for more than ten wonderful years. Special thanks to my whole family, Miriam, Wolfgang, Tommy, Rob, Rene, Kok, Andreas &amp; Niklas."
Spis utworów.
W nawiasach kompozytor, nazwisko oryginalnego wokalisty i rok pierwszego wydania.

</doc>
<doc id="3056837" url="https://pl.wikipedia.org/wiki?curid=3056837" title="Strzelectwo na Letnich Igrzyskach Olimpijskich 1908 – runda pojedyncza do sylwetki jelenia drużynowo">
Strzelectwo na Letnich Igrzyskach Olimpijskich 1908 – runda pojedyncza do sylwetki jelenia drużynowo



</doc>
<doc id="3056838" url="https://pl.wikipedia.org/wiki?curid=3056838" title="Strzelectwo na Letnich Igrzyskach Olimpijskich 1908 – strzelanie z broni małokalibrowej do obiektu poruszającego się">
Strzelectwo na Letnich Igrzyskach Olimpijskich 1908 – strzelanie z broni małokalibrowej do obiektu poruszającego się



</doc>
<doc id="3056840" url="https://pl.wikipedia.org/wiki?curid=3056840" title="Strzelectwo na Letnich Igrzyskach Olimpijskich 1908 – strzelanie z broni małokalibrowej do obiektu stałego">
Strzelectwo na Letnich Igrzyskach Olimpijskich 1908 – strzelanie z broni małokalibrowej do obiektu stałego



</doc>
<doc id="3056841" url="https://pl.wikipedia.org/wiki?curid=3056841" title="Józef Gębczak">
Józef Gębczak

Józef Gębczak (ur. 13 lutego 1911 w Krakowie, zm. 28 grudnia 1979 we Wrocławiu) – polski historyk sztuki, archiwista.
Życiorys.
W 1931 ukończył krakowskie Gimnazjum im. Bartłomieja Nowodworskiego i rozpoczął studia na Wydziale Humanistycznym Uniwersytetu Jagiellońskiego. Lata II wojny światowej spędził w Głowaczowej, gdzie był nauczycielem na zorganizowanych przez Kuratorium Krakowskiego Okręgu Szkolnego tajnych kompletach. Po zakończeniu wojny, 8 maja 1945 prof. Stanisław Lorentz przydzielił Józefa Gębczaka do grupy naukowej kierowanej do Wrocławia. Dwa dni później przystąpił do pracy w Referacie Bibliotek we Wrocławiu, od 14 czerwca pełnił funkcję zastępcy kierownika Referatu Muzeów i Ochrony Zabytków, który istniał przy wrocławskim Pełnomocniku Ministra Oświaty. 18 czerwca 1945 otrzymał mianowanie na kierownika Delegatury Naczelnej Dyrekcji Muzeów i Ochrony Zabytków Ministerstwa Kultury i Sztuki. Równocześnie rozpoczął pracę jako asystent w Zakładzie Historii Sztuki Uniwersytetu Wrocławskiego, gdzie dwa lata później obronił pracę magisterską. Również w 1947 został asystentem tworzonego Muzeum Państwowego, był wybitnym znawcą jego zbiorów. Od 1 stycznia 1950 placówka zmieniła nazwę na Muzeum Śląskie, a Józef Gębczak został kustoszem działu bibliotecznego, a od marca 1953 dyrektorem muzeum. Wśród jego licznych zasług dla polskiego muzealnictwa należy wyróżnić rozszyfrowanie tzw. Listy Grundmanna.

</doc>
<doc id="3056844" url="https://pl.wikipedia.org/wiki?curid=3056844" title="U-308">
U-308

U-308 – niemiecki okręt podwodny (U-Boot) typu "VIIC" z okresu II wojny światowej. Okręt wszedł do służby w 1942 roku. Jedynym dowódcą był Oblt. Karl Mühlenpfordt.
Historia.
Okręt został włączony do 8. Flotylli U-Bootów (Gdańsk) celem szkolenia i zgrania załogi. Od czerwca 1943 roku jako jednostka bojowa w składzie 6. Flotylli.
U-303 został zatopiony podczas swojego pierwszego patrolu bojowego rozpoczętego 29 maja 1943 roku w Kilonii. 4 czerwca 1943 roku na północny wschód od Wysp Owczych (Morze Norweskie) jednostka została wykryta przez brytyjski okręt podwodny , który wystrzelił w jej kierunku sześć torped. W wyniku ataku zginęła cała, 44-osobowa załoga U-Boota.

</doc>
<doc id="3056846" url="https://pl.wikipedia.org/wiki?curid=3056846" title="Strzelectwo na Letnich Igrzyskach Olimpijskich 1908 – strzelanie z broni małokalibrowej do obiektu znikającego">
Strzelectwo na Letnich Igrzyskach Olimpijskich 1908 – strzelanie z broni małokalibrowej do obiektu znikającego



</doc>
<doc id="3056849" url="https://pl.wikipedia.org/wiki?curid=3056849" title="Alfabet śląski (Pro Loquela Silesiana)">
Alfabet śląski (Pro Loquela Silesiana)

Alfabet śląski w opracowaniu Pro Loquela Silesiana, ślabikŏrzowy szrajbōnek – zmodyfikowany alfabet łaciński służący do zapisu etnolektu śląskiego. Jest to nowsza propozycja ortografii tego dialektu. Opracowany został przez Jolantę Tambor i współpracowników ze stowarzyszenia Pro Loquela Silesiana z myślą o młodzieży uczącej się etnolektu śląskiego. W alfabecie tym ukazał się elementarz „Gōrnoślōnski ślabikŏrz” i podręcznik „Ślabikŏrz niy dlŏ bajtli”. 
Alfabet składa się z 34 liter: A, Ã, B, C, Ć, D, E, F, G, H, I, J, K, L, Ł, M, N, Ń, O, Ŏ, Ō, Ô, Õ, P, R, S, Ś, T, U, W, Y, Z, Ź, Ż.
Niektóre znaki mają charakter pandialektalny, czyli mogą być wymawiane w różny sposób w zależności od dialektu.
Ã - [ã], a nosowe (tylko w niektórych dialektach).
Ŏ - [ou̯], dyftong odpowiadający polskiemu ą i czeskiemu ou.
Ō - [o~u], dźwięk pośredni międzu u a o.
Ô - [u̯o], dyftong odpowiadający słowackiemu ô. Samogłoska ta jest realizowana charakterystycznie dla danego dialektu.

</doc>
<doc id="3056851" url="https://pl.wikipedia.org/wiki?curid=3056851" title="Strzelectwo na Letnich Igrzyskach Olimpijskich 1908 – strzelanie z broni małokalibrowej drużynowo">
Strzelectwo na Letnich Igrzyskach Olimpijskich 1908 – strzelanie z broni małokalibrowej drużynowo



</doc>
