<doc id="3066826" url="https://pl.wikipedia.org/wiki?curid=3066826" title="Nicolás Filiberti">
Nicolás Filiberti

Nicolás Filiberti (ur. 14 listopada 1977 roku w Buenos Aires) – argentyński kierowca wyścigowy.
Kariera.
Filiberti rozpoczął karierę w wyścigach samochodowych w 1995 roku od startów w Południowoamerykańskiej Formule 3, gdzie jednak nie był klasyfikowany. Rok później w tej serii był siódmy, a w 1997 - szósty. W późniejszych latach pojawiał się także w stawce World Series by Nissan, Turismo Carretera Argentina, South American Supertouring Championship, Formuły 3000, Włoskiej Formuły 3000, American Le Mans Series, Sports Racing World Cup, TC2000, Top Race V6 Argentina, Top Race Junior, Porsche Supercup oraz Top Race Series.
W Formule 3000 Argentyńczyk wystartował w czterech wyścigach sezonu 2001 z ekipą Prost Junior Team, jednak nigdy nie zdobywał punktów.

</doc>
<doc id="3066828" url="https://pl.wikipedia.org/wiki?curid=3066828" title="Kampanie ewangelizacyjne Billy'ego Grahama">
Kampanie ewangelizacyjne Billy'ego Grahama



</doc>
<doc id="3066830" url="https://pl.wikipedia.org/wiki?curid=3066830" title="Pustynia Negew">
Pustynia Negew



</doc>
<doc id="3066833" url="https://pl.wikipedia.org/wiki?curid=3066833" title="Okręty podwodne typu IXC/40">
Okręty podwodne typu IXC/40

Okręty podwodne typu IXC/40 – niemieckie oceaniczne okręty podwodne dalekiego zasięgu z czasów II wojny światowej. Okręty tego typu dysponowały nieco większym zasięgiem i cięższym uzbrojeniem przeciwlotniczym niż jednostki typu "IXC".

</doc>
<doc id="3066834" url="https://pl.wikipedia.org/wiki?curid=3066834" title="Uładzimir Ksianiewicz">
Uładzimir Ksianiewicz

Uładzimir Ksianiewicz, biał. Уладзімір Ксяневіч (ur. w 1894 r. w Słonimiu, zm. ?) – rosyjski, a następnie białoruski wojskowy (pułkownik), działacz narodowy i religijny.
Ukończył korpus kadetów w Warszawie, a następnie mikołajowską szkołę inżynierską w Sankt Petersburgu. Brał udział w I wojnie światowej. Służył w batalionie szturmowym na froncie rumuńskim. Jesienią 1917 r. współtworzył tam oddziały wojskowe złożone z Białorusinów. Następnie wstąpił do nowo formowanych wojsk Białych gen. Antona I. Denikina. Służył w oddziałach inżynierskich. W 1920 r. podporządkował się Białoruskiej Komisji Wojskowej. Wstąpił do pułku husarzy w składzie armii gen. Stanisława Bułak-Bałachowicza. Następnie służył w pociągu pancernym „Bałachowiec”. Pod koniec 1920 r. w stopniu pułkownika stworzył sztab główny oddziałów partyzanckich Białoruskiej Partii Chłopskiej „Zielony Dąb”. Przyjął pseudonim „Hracz”. Po ich rozbiciu został nauczycielem arytmetyki w Warszawskiej Szkole Biblijnej. Należał do baptystów, uczestniczył w ich zjazdach. Na początku 1924 r. powrócił do działalności niepodległościowej. Został wysłany przez Wiaczasłaua Adamowicza ps. „Ataman Dziergacz” na sowiecką Białoruś, gdzie go aresztowano. Został skazany na karę 10 lat łagrów. Dalsze jego losy są nieznane.

</doc>
<doc id="3066835" url="https://pl.wikipedia.org/wiki?curid=3066835" title="Katastrofa lotu LANSA 508">
Katastrofa lotu LANSA 508

Katastrofa lotu LANSA 508 – katastrofa lotnicza, do której doszło 24 grudnia 1971 roku nad peruwiańską częścią Amazonii. Rejsowy samolot Lockheed L-188 Electra lecący z Limy do Iquitos z międzylądowaniem w Pucallpie po przekroczeniu Andów wleciał w strefę burzową i ok. 12:36 rozpadł się na kawałki na wysokości ok. ponad ziemią w rejonie miejscowości Puerto Inca. W katastrofie zginęło wszystkich sześciu członków załogi oraz 85 spośród 86 pasażerów.
Jedyną osobą, która przeżyła tragedię, była 17-letnia Juliane Koepcke, która przypięta do swojego fotela spadła na ziemię. Mimo poważnych obrażeń, przez 10 dni przedzierała się przez las tropikalny, nim odnaleźli ją miejscowi drwale. Jej historia stała się podstawą filmu dokumentalnego "Skrzydła nadziei".
Dla linii lotniczych Lineas Aereas Nacionales (LANSA) była to trzecia w ciągu pięciu lat poważna katastrofa lotnicza. Ponieważ jednocześnie był to ostatni posiadany przez linie samolot, 4 stycznia 1972 rząd peruwiański odebrał przedsiębiorstwu licencję na wykonywanie przewozów lotniczych, a LANSA ogłosiła bankructwo.

</doc>
<doc id="3066836" url="https://pl.wikipedia.org/wiki?curid=3066836" title="Al Janoub Stadium">
Al Janoub Stadium

Al Janoub Stadium – stadion w katarskim mieście Al-Wakra. Autorami projektu są Zaha Hadid Architects i firma AECOM. Służy do Mundialu w 2022 r. Później będzie grać na nim drużyna Al-Wakrah Sport Club.
Konstrukcja.
Al-Wakrah jest miastem portowym. Według twórców kształt stadionu ma przypominać rodzaj łodzi używanej niegdyś przez tutejszych poławiaczy pereł i rybaków. Liczba miejsc dla kibiców wynosi od czterdziestu czterech do czterdziestu pięciu tysięcy, a po mistrzostwach zostanie zmniejszona o połowę. Twórcy zapewniają, że pomimo gorącego klimatu Kataru temperatura wewnątrz będzie optymalna, mimo że nie przewidziano klimatyzacji, oraz że budynek będzie przyjazny dla środowiska. W bliskim sąsiedztwie stadionu zaplanowano m.in. hale widowiskowe, korty tenisowe, hotel, boiska do koszykówki itp. W 2014 r. miał być ogłoszony przetarg na przygotowawcze prace. Zakończenie budowy planowane jest na 2018 r.
Kontrowersje.
W drugiej połowie listopada 2013 r. prasa zagraniczna i internauci zaczęli wyśmiewać projekt twierdząc, że przypomina żeńskie genitalia. "Washington Post", "Guardian" i "The Independent" wysnuły pewną liczbę teorii, m.in. rzekomą chęć zwrócenia uwagi na kwestię kobiet na Bliskim Wschodzie. Zaha Hadid, autorka projektu, która sama jest pochodzenia bliskowschodniego, była poirytowana tym wszystkim i zaprzeczyła wszelkim teoriom o jakimkolwiek przekazie.

</doc>
<doc id="3066837" url="https://pl.wikipedia.org/wiki?curid=3066837" title="Mundial 2022">
Mundial 2022



</doc>
<doc id="3066838" url="https://pl.wikipedia.org/wiki?curid=3066838" title="Les Horribles Cernettes">
Les Horribles Cernettes

Les Horribles Cernettes – szwajcarski kabaretowy zespół muzyczny składający się z czterech wokalistek (Angela Higney, Michele de Gennaro, Colette Marx-Nielsen i Lynn Veronneau), działający przy genewskim ośrodku naukowo-badawczym CERN. Zespół śpiewał piosenki m.in. o atomach, informatykach i wysyłaniu walentynek faksem. Girlsband jest obiektem pierwszego zdjęcia, które zostało opublikowane w Internecie.

</doc>
<doc id="3066839" url="https://pl.wikipedia.org/wiki?curid=3066839" title="Jan Dawid Cenkier">
Jan Dawid Cenkier

Jan Dawid Cenkier, także Zäncker i Zankrowski (ur. ?, zm. 1727) – polski drukarz i wydawca pochodzenia niemieckiego działający na terenie Rzeczypospolitej Obojga Narodów.
Życiorys.
Od 1710 roku kierował polską drukarnią przy polskiej gminie ewangelickiej w Królewcu. Od 6 sierpnia 1718 był wydawcą pierwszego pisma dla ludności polskiej Prus i Litwy „Poczty Królewieckiej” redagowanego przez Jerzego Rekucia. Gazeta upadła wskutek kłopotów finansowych wydawcy. Zawieszając wydawnictwo, Cenkier tłumaczył, że „bardzo licha była obrywka z gazetów polskich, bo bardzo mało było Ich Mościów, którzy się w nich kochali” (pisownia oryginalna). Ostatni numer gazety wyszedł 28 grudnia 1720.

</doc>
<doc id="3066840" url="https://pl.wikipedia.org/wiki?curid=3066840" title="Okręty podwodne typu IXD-2">
Okręty podwodne typu IXD-2

Okręty podwodne typu IXD-2 – niemieckie oceaniczne okręty podwodne z czasów II wojny światowej, osiągające nieco wyższą prędkość nawodną od poprzedzających je jednostek typu "IXC". W stoczni AG Weser wybudowano ogółem 28 okrętów tego typu. Wśród wybudowanych okrętów był U-883, który został jedynym przyjętym do służby w Kriegsmarine przedstawicielem typu "IXD/42", ze znacznie powiększonym zasięgiem nawodnym, sięgającym 31 000 mil morskich.

</doc>
<doc id="3066841" url="https://pl.wikipedia.org/wiki?curid=3066841" title="Bussecz">
Bussecz

Bussecz w roku 1374 jako "Bussecz", w roku 1476 jako "silva Buzecz" – dziś nie istnieje , znajdował się na północ od klasztoru świętokrzyskiego, na północny zachód od Wólki Milanowskiej i na północ od Lechowa, zapewne na północnych stokach Wału Małacentowskiego (okolice miejscowości Małacentów i po drugiej stronie wału Zamkowej Woli i Paprocic), na północ od przysiółka Poddębie . Obecnie Powiat kielecki, gmina Łagów. 
Podległość administracyjna świecka i kościelna.
Powiat sandomierski, parafia nieznana.
Własność.
Duchowna - klasztor świętokrzyski
Topografia, granice miejscowości, obiekty fizjograficzne.
W roku 1374 granice Raszkowic (dziś wieś także nieistniejąca) rozciągają się od ścieżki wsi Lechówek do Bussecza.
W roku 1476 granica między posiadłościami biskupa krakowskiego i klasztoru świętokrzyskiego przebiega między innymi od ścieżki zwanej Lechowska na północ od potoku Grdzonów, a stąd przez las Bussecz na wschód i tu w Busseczu., na końcu Senna, znajduje się kopiec graniczny, stąd zaś granica wiedzie do klucza Brokowskiego biskupstwa włocławskiego .
W XVI w. na miejscu wsi Bussecz i Zerzęcin powstały wsie Budzyń i Paprocice.

</doc>
<doc id="3066845" url="https://pl.wikipedia.org/wiki?curid=3066845" title="Flagowiec olbrzymi">
Flagowiec olbrzymi



</doc>
<doc id="3066846" url="https://pl.wikipedia.org/wiki?curid=3066846" title="Wincenty Koziełł-Poklewski (przemysłowiec)">
Wincenty Koziełł-Poklewski (przemysłowiec)

Wincenty Koziełł-Poklewski, ros. Викентий Альфонсович Поклевский-Козелл, pol. Wikientij Alfonsowicz Poklewski-Koziełł (ur. w 1853, zm. 19 sierpnia 1929 w Warszawie) – polski przemysłowiec w Imperium Rosyjskim, właściciel ziemski, działacz emigracyjny, społeczny, gospodarczy i dobroczynny.
Życiorys.
Był synem przemysłowca górniczego działającego na Syberii – Alfonsa i Anieli z Rymszów. Ukończył gimnazjum, po czym rozpoczął studia prawnicze na uniwersytecie w Sankt Petersburgu. Z powodu choroby był zmuszony je przerwać. Powrócił do rodzinnej posiadłości w Talicy, gdzie został włączony przez swojego ojca przemysłowca Alfonsa Koziełł-Poklewskiego w jego interesy biznesowe. Po jego śmierci w 1890 razem z braćmi prowadził dom handlowy pod nazwą „Spadkobiercy A.F. Koziełł-Poklewskiego”. Posiadał liczne posiadłości ziemskie w różnych guberniach Rosji. Kontynuując rodzinne tradycje, prowadził szeroką działalność charytatywną. Już w 1878 został członkiem petersburskiego towarzystwa sióstr miłosierdzia. Od 1892 należał do petersburskiej rady sierocińców dziecięcych, zaś w 1903 objął funkcję opiekuna sierocińca Jelizawiety i Marii w Sankt Petersburgu. Przeznaczał ponadto duże sumy pieniężne na szkolnictwo, jak szandrinską szkołę ujezdną, krasnoufimską szkołę realną, czy wiatskie gimnazjum męskie. Był członkiem organizacji społecznych. Wspomagał też ludność rodzinnej Talicy na Uralu (np. w 1902, gdy bardzo podrożał chleb, przekazał jej duże ilości ziarna z własnych zapasów, założył też sierociniec dla sierot i klub dla miejscowych robotników). Przewodniczył oddziałowi jekaterynburskiemu Syberyjskiego Banku Handlowego. Wchodził w skład Rady Banku Wołzsko-Kamskiego. Zasiadał w Radzie Państwa Imperium Rosyjskiego, wybrany z grona przemysłowców, w 1906 był przedstawiany jako jeden z trzech Polaków tamże. W tym samym roku był nominowany na stanowisko wiceministra spraw zagranicznych Rosji. W latach 1907–1912 był członkiem Rady Państwowej ds. Handlu. Od 1905 pełnił funkcję sędziego pokoju ujezdu szandrinskiego. Był też sędzią pokoju ujezdu kamyszłowskiego. Do 1917 był jednym z największych przemysłowców w Imperium Rosyjskim, posiadaczem zakładów kopalnianych na Uralu. Wspierał rodaków zarówno zatrudnionych w swoich zakładach, jak też zesłańców na Uralu, rozwijając działalność społeczną i dobroczynną. Członek Rzymskokatolickiego Towarzystwa Dobroczynności w Petersburgu. Działał także na rzecz polskich studentów w Rosji, a w swoim domu gościł polską elitę na emigracji. Po wybuchu rewolucji bolszewickiej jesienią 1917 ewakuował się do Szandrinska. Kiedy Legion Czechosłowacki zajął Talicę, powrócił do rodzinnego miasteczka. W wyniku rewolucji utracił cały swój olbrzymi majątek.
W 1919 przez Władywostok wyjechał do niepodległej Polski. Zamieszkał w Warszawie, gdzie spędził ostatnie lata życia. Zmarł 19 sierpnia 1929. Został pochowany w grobowcu rodzinnym na cmentarzu Powązkowskim w Warszawie.
Małżeństwo.
Jego żoną była Maria (1858–1949), córka ziemianina i generał inżynierii Michała Konstantego Hattowskiego i Malwiny z domu Łapp. Wychodząc za mąż wniosła w posagu dobra w Krasnym Brzegu, w których Wincenty wybudował w latach 1890–93 według projektu architekta Eugeniusza Szrettera neogotycki pałac. Znana szeroko z działalności charytatywnej, m.in. była od 1905 roku przewodniczącą Rzymskokatolickiego Towarzystwa Dobroczynności przy kościele św. Katarzyny w Petersburgu, a podczas I wojny światowej działała w Polskim Towarzystwie Pomocy Ofiarom Wojny. Zmarła w 1949 w Warszawie, pochowana w grobowcu rodzinnym na Starych Powązkach w Warszawie (kwatera 51-5-1). Mieli dzieci: dwóch synów Alfonsa Aleksandra i Stanisława (1902–1978) oraz córkę Marię (1889–1956), po mężu "primo voto" Chrzanowska, "sekundo voto" Marynowska.

</doc>
<doc id="3066847" url="https://pl.wikipedia.org/wiki?curid=3066847" title="Flagowiec (grzyb)">
Flagowiec (grzyb)



</doc>
<doc id="3066848" url="https://pl.wikipedia.org/wiki?curid=3066848" title="US Super Tour w biegach narciarskich 2013/2014">
US Super Tour w biegach narciarskich 2013/2014

US Super Tour w biegach narciarskich 2013/2014 to kolejna edycja tego cyklu zawodów. Rywalizacja rozpocznie się 29 listopada 2013 w amerykańskim West Yellowstone, a zakończy 24 marca 2014 w amerykańskim Kincaid Park.
Obrońcą tytułu wśród mężczyzn był Amerykanin Michael Sinnott.

</doc>
<doc id="3066849" url="https://pl.wikipedia.org/wiki?curid=3066849" title="Terana coerulea">
Terana coerulea



</doc>
<doc id="3066850" url="https://pl.wikipedia.org/wiki?curid=3066850" title="U-848">
U-848

U-848 – niemiecki okręt podwodny typu "IXD-2". Wybudowany w latach 1941-1942 w stoczni AG Weser, wszedł do służby w Kriegsmarine 20 lutego 1943 roku, pod dowództwem Korvkpt. Wilhelma Rollmanna. 18 sierpnia 1943 roku wyszedł na swój pierwszy patrol, celem dołączenia do operującego na Oceanie Indyjskim grupy "Monsun". W drodze, na południowym Atlantyku zatopił jeden statek o pojemności 4573 BRT, jednak 5 listopada został za pomocą bomb głębinowych zatopiony w wyniku ataku 3 bombowców B-24 Liberator i 2 B-25 Mitchell, na południowy zachód od Wyspy Wniebowstąpienia.

</doc>
<doc id="3066853" url="https://pl.wikipedia.org/wiki?curid=3066853" title="Lakownica">
Lakownica



</doc>
<doc id="3066854" url="https://pl.wikipedia.org/wiki?curid=3066854" title="Pod Przechytrzonym Lisem">
Pod Przechytrzonym Lisem

Pod Przechytrzonym Lisem (ang. "The Old Fox Deceiv'd") − powieść kryminalna amerykańskiej pisarki Marthy Grimes, opublikowana w 1982, a w Polsce w 2008 w tłumaczeniu Anny Bartkowicz.
Treść.
Jest drugą powieścią cyklu, w którym występuje detektyw Richard Jury, inspektor New Scotland Yardu, wspomagany przez ekscentrycznego eks-hrabiego - Melrose'a Planta. 
Akcja rozgrywa się w niewielkiej, fikcyjnej, osnutej mgłą, nadmorskiej osadzie Rackmoor (okolice Whitby), położonej w Yorkshire, nad Morzem Północnym. Mroźną zimą, po balu w Noc Świętojańską, na schodach Angel Steps, znalezione zostaje ciało młodej kobiety przebranej za pazia. Wcześniej we wsi zorganizowany został bal maskowy w posiadłości pułkownika sir Titusa Creala - najzamożniejszego człowieka w hrabstwie. Zamordowaną mogła być albo Dillys March (dawna podopieczna Creala, prawie jego przybrana córka) albo Gemma Temple - osoba podająca się za Dillys, przybyła po latach do Rackmoor (osoby te były do siebie bliźniaczo podobne). Podczas rozwiązywania sprawy przewija się cała plejada miejscowych postaci, np.: Adrian Rees (sfrustrowany i cyniczny malarz), Kitty Meechen (sympatyczna gospodyni pubu "Pod Przechytrzonym Lisem", w którym zatrzymał się Jury z pomagającym mu sierżantem Wigginsem), Robert "Bertie" Makepiece (12-letni chłopiec, pozostawiony przez matkę i doskonale radzący sobie samodzielnie, właściciel staffordzkiego teriera Arnolda), Julian Creal (syn Titusa, skrajny odludek), Olive Maining (starej daty pokojówka w posiadłości Titusa), czy Percy Blythe (dziwak i kolekcjoner miejscowych pamiątek). Oprócz Jury'ego sprawę prowadzi przedstawiciel miejscowej policji - inspektor Ian Harkins z Pitlochary, osoba o bardzo wysokich aspiracjach społecznych, żyjąca ponad stan i otaczająca się luksusowymi przedmiotami.

</doc>
<doc id="3066856" url="https://pl.wikipedia.org/wiki?curid=3066856" title="Studzienecki Potok">
Studzienecki Potok

Studzienecki Potok, Potok Królewski, Potok Królewskiej Doliny niem. Königstaler Bach – potok o długości 3,6 km, przepływający w całości w granicach administracyjnych Gdańska, wcześniej występujący pod nazwą „Bystrzec II”. Prawobrzeżny dopływ Strzyży.
Potok wypływa na wysokości ok. 50 m n.p.m., na północ od ronda A. Hakenbergera na Suchaninie, przy granicy z dzielnicą Piecki-Migowo. Dalej płynie odkrytym kanałem na północny wschód i północ, wzdłuż ulic F. Schuberta i J. Sobieskiego. Po dopłynięciu do ul. R. Traugutta potok został skanalizowany i przepływa przez teren Politechniki Gdańskiej pod jednym z budynków Wydziału ETI. Po przepłynięciu pod al. Grunwaldzką płynie odkrytym kanałem przez Park Uphagena, by po przekroczeniu linii kolejowej SKM zostać znowu skanalizowanym. Potok ostatecznie wypływa na powierzchnię w okolicach utworzonego w 2001 r. Parku nad Strzyżą i na wysokości skrzyżowania ulic dr. Kubacza i L. Mierosławskiego wpada do Strzyży.
Nazwa Królewski Potok związana jest z przedwojenną nazwą pobliskiego Królewskiego Wzgórza. W latach 1772–1793, tj. między I a II rozbiorem Polski, m.in. na potoku była oparta północno-zachodnia granica uznającego zwierzchność Rzeczypospolitej miasta Gdańska z Prusami.
Obecnie, czyli na początku XXI w., planowana jest częściowa rewitalizacja potoku na wysokości kampusu Politechniki Gdańskiej.

</doc>
<doc id="3066857" url="https://pl.wikipedia.org/wiki?curid=3066857" title="Ganoderma europaeum">
Ganoderma europaeum



</doc>
<doc id="3066858" url="https://pl.wikipedia.org/wiki?curid=3066858" title="Referat 993/W">
Referat 993/W



</doc>
<doc id="3066860" url="https://pl.wikipedia.org/wiki?curid=3066860" title="Chilbudiusz">
Chilbudiusz

Chilbudiusz (gr. "Χιλβούδιος") – zgodnie z relacją Prokopiusza z Cezarei Ant, który w 544/545 roku podszył się pod wodza bizantyjskiego.
Prawdziwy Chilbudiusz był namiestnikiem Tracji, na początku lat 30. VI wieku skutecznie powstrzymującym najazdy plemion słowiańskich na linii Dunaju. W 534 roku poległ w jednej z bitew. Dziesięć lat później jeden z Antów podszył się pod rzekomo cudownie ocalałego dowódcę bizantyjskiego, celem przeprowadzenia intrygi w szeregach wroga. Zdemaskowany w 545 roku, został uwięziony i odesłany do Konstantynopola.

</doc>
<doc id="3066861" url="https://pl.wikipedia.org/wiki?curid=3066861" title="Valia Kalda">
Valia Kalda



</doc>
<doc id="3066864" url="https://pl.wikipedia.org/wiki?curid=3066864" title="Eugene Pallette">
Eugene Pallette

Eugene Pallette (ur. 8 lipca 1889, zm. 3 września 1954) – amerykański aktor filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3066867" url="https://pl.wikipedia.org/wiki?curid=3066867" title="Tyromyces subcaesius">
Tyromyces subcaesius



</doc>
<doc id="3066868" url="https://pl.wikipedia.org/wiki?curid=3066868" title="Brain (wirus komputerowy)">
Brain (wirus komputerowy)

Brain – najstarszy wirus komputerowy pracujący w systemie DOS, odkryty na pecetach w 1986 roku. Wirus zainfekował komputery na całym świecie atakując pierwszy sektor dyskietek włożonych do zarażonych komputerów. Wirus rozprzestrzeniał się na IBM-PC i na kompatybilnych systemach operacyjnych PC-DOS i IBM-DOS. Autorami wirusa są dwaj Pakistańczycy, bracia Amjad Farooq Alvi i Basit Farooq Alvi. Chcieli oni w ten sposób sprawdzić zabezpieczenia systemu operacyjnego DOS w porównaniu z innymi konkurencyjnymi systemami (m.in. Unix i Sinix).
Wirus wyświetlał następujący komunikat (choć były również inne warianty tekstu):

</doc>
<doc id="3066871" url="https://pl.wikipedia.org/wiki?curid=3066871" title="Polyporus stipticus">
Polyporus stipticus



</doc>
<doc id="3066876" url="https://pl.wikipedia.org/wiki?curid=3066876" title="Maarten Ducrot">
Maarten Ducrot

Martinus Antonius „Maarten” Ducrot (ur. 8 kwietnia 1958 w Vlissingen) – holenderski kolarz szosowy, złoty medalista mistrzostw świata.
Kariera.
Największy sukces w karierze Maarten Ducrot osiągnął w 1982 roku, kiedy wspólnie z Fritsem van Bindsbergenem, Gerritem Solleveldem i Gerardem Schipperem zdobył złoty medal w drużynowej jeździe na czas na mistrzostwach świata w Goodwood. Był to jednak jedyny medal wywalczony przez niego na międzynarodowej imprezie tej rangi. W 1984 roku wystartował na igrzyskach olimpijskich w Los Angeles, gdzie wraz z kolegami zajął czwartą pozycję w tej samej konkurencji. Ponadto w 1983 roku był trzeci w Tour de l’Avenir, rok później drugi w Étoile des Espoirs, a w 1988 roku zajął trzecie miejsce w Vuelta a Andalucía. Kilkakrotnie startował w Tour de France, najlepszy wynik osiągając w 1989 roku, kiedy zajął 39. miejsce w klasyfikacji generalnej. Zajął też między innymi 98. miejsce w Giro d’Italia w 1990 roku oraz 113. miejsce w Vuelta a España rok później. W 1989 roku zdobył brązowy medal mistrzostw w wyścigu ze startu wspólnego. W 1991 roku zakończył karierę.

</doc>
<doc id="3066878" url="https://pl.wikipedia.org/wiki?curid=3066878" title="Archibald Clark-Kerr">
Archibald Clark-Kerr



</doc>
<doc id="3066879" url="https://pl.wikipedia.org/wiki?curid=3066879" title="Frits van Bindsbergen">
Frits van Bindsbergen

Frits van Bindsbergen (ur. 18 sierpnia 1960 w Babberich) – holenderski kolarz szosowy, złoty medalista mistrzostw świata.
Kariera.
Największy sukces w karierze Frits van Bindsbergen osiągnął w 1982 roku, kiedy wspólnie z Maartenem Ducrotem, Gerritem Solleveldem i Gerardem Schipperem zdobył złoty medal w drużynowej jeździe na czas na mistrzostwach świata w Goodwood. Był to jednak jedyny medal wywalczony przez niego na międzynarodowej imprezie tej rangi. Ponadto w 1983 roku był trzeci w Brussels Cycling Classic oraz wystartował w Vuelta a España, jednak nie ukończył rywalizacji. Nigdy nie wystąpił na igrzyskach olimpijskich.

</doc>
<doc id="3066880" url="https://pl.wikipedia.org/wiki?curid=3066880" title="Walery Krokay (cichociemny)">
Walery Krokay (cichociemny)

Walery Marian Krokay vel Walery Wilga pseud.: „Siwy”, „Lekki”, „Morawa”, „Zawiślak” (ur. 23 listopada 1914 w Skolem, zm. 5 września 1982 w Warszawie) – oficer Wojska Polskiego, Polskich Sił Zbrojnych na Zachodzie i Armii Krajowej, kapitan piechoty służby stałej, cichociemny.
Życiorys.
Walery Krokay uczył się w latach 1936–1938 w Szkole Podchorążych Piechoty w Ostrowi Mazowieckiej-Komorowie. 1 października 1938 roku dostał przydział do 20 pułku piechoty Ziemi Krakowskiej w Krakowie na stanowisko dowódcy plutonu. W latach 1938–1939 dowodził plutonem w 1 kompanii I batalionu 20 pułku piechoty.
We wrześniu 1939 roku walczył jako dowódca plutonu, a następnie dowódca 6 kompanii w 20 pułku piechoty. Przekroczył granicę polsko-węgierską 9 grudnia 1939 roku. W lutym 1940 roku znalazł się we Francji, gdzie został skierowany do Rezerwowego Obozu Wyszkolenia Oficerów (ROWO) w Camp de Carpiagne. Następnie walczył w 7 pułku piechoty. W czerwcu 1940 roku przedostał się do Wielkiej Brytanii, gdzie służył w 14 pułku ułanów.
Zgłosił się do służby w kraju. Po przeszkoleniu w dywersji został zaprzysiężony 29 listopada 1942 roku w Oddziale VI Sztabu Naczelnego Wodza. Zrzutu dokonano w nocy z 20 na 21 lutego 1943 roku w ramach operacji „File” dowodzonej przez por. naw. Karola Gębika. Dostał przydział do Kedywu Okręgu Wołyń AK na stanowisko oficera dywersji na miasto Kowel. Od września 1943 roku walczył w oddziale partyzanckim „Kord” jako oficer operacyjny, a od 15 lutego 1944 roku do 20 kwietnia 1944 roku był dowódcą II batalionu 43 pułku piechoty operującego w ramach Zgrupowania „Gromada” 27 Wołyńskiej Dywizji Piechoty.
W nocy z 20 na 21 kwietnia 1944 roku jego batalion utraciwszy kontakt z dywizją pod Zamłyniem został okrążony przez Niemców. Krokay rozwiązał oddział i sam przedostał się na teren Okręgu Lublin AK, a następnie do Warszawy. Miał w związku z tym rozprawę przed Wojskowym Sądem Specjalnym i odszedł z dywizji. Został uniewinniony. Od czerwca 1944 roku walczył jako zastępca cichociemnego ppłk. Antoniego Iglewskiego ps. Ponar, dowódcy Samodzielnego Batalionu Szturmowego „Suszarnia” działającego w ramach 106 Dywizji Piechoty AK w Inspektoracie Miechów AK Okręgu Kraków AK. 
W związku z częściową demobilizacją 106 Dywizji Piechoty AK po 18 listopada 1944 roku był oficerem inspekcyjnym z ramienia dowódcy dywizji dla rozlokowanych w terenie 9 plutonów dyspozycyjnych.
W 1946 roku wyjechał do Wielkiej Brytanii. Po powrocie do Polski w 1960 roku pracował w banku w Krakowie, a od 1968 roku – w Warszawie. Od 1980 roku był na emeryturze. Pochowany na cmentarzu Powązkowskim w Warszawie (kwatera 257-5-16).
Życie rodzinne.
Walery Krokay był synem Walerego Alojzego Krokaya, miał braci Adama i Jerzego (rozstrzelanego wraz z ojcem w 1940 roku) i przynajmniej jedną siostrę.
Był trzykrotnie żonaty. Pierwsza jego żona, Janina z domu Suszczewska zginęła w wypadku samochodowym. Drugie małżeństwo zawarł w Anglii. W 1968 roku ożenił się z Wandą Roman (ur. w 1919 roku). Nie miał dzieci.

</doc>
<doc id="3066883" url="https://pl.wikipedia.org/wiki?curid=3066883" title="Kozaczyzna (rejon czortkowski)">
Kozaczyzna (rejon czortkowski)

Kozaczyzna – wieś na Ukrainie w rejonie czortkowskim należącym do obwodu tarnopolskiego.

</doc>
<doc id="3066884" url="https://pl.wikipedia.org/wiki?curid=3066884" title="Hautajärvi">
Hautajärvi

Hautajärvi – wieś w północnej Finlandii, w regionie Laponia, w gminie Salla.
W pobliżu miejscowości znajduje się Park Narodowy Oulanka.
W miejscowości znajdują się kościół, szkoła podstawowa, poczta, przychodnia lekarska, dom letniskowy, tawerna Niedźwiedzia, gabinet cyrulistyczny.

</doc>
<doc id="3066887" url="https://pl.wikipedia.org/wiki?curid=3066887" title="Gerrit Solleveld">
Gerrit Solleveld

Gerrit Solleveld (ur. 8 czerwca 1961 w De Lier) – holenderski kolarz szosowy i torowy, złoty medalista szosowych mistrzostw świata.
Kariera.
Największy sukces w karierze Gerrit Solleveld osiągnął w 1982 roku, kiedy wspólnie z Maartenem Ducrotem, Fritsem van Bindsbergenem i Gerardem Schipperem zdobył złoty medal w drużynowej jeździe na czas na szosowych mistrzostwach świata w Goodwood. Był to jednak jedyny medal wywalczony przez niego na międzynarodowej imprezie tej rangi. Ponadto w 1980 roku był drugi w Tour de la Province de Namur, rok później wygrał Omloop Het Volk w kategorii amatorów, w 1982 roku był najlepszy w klasyfikacji generalnej Olympia's Tour, w 1986 roku wygrał Ronde van Midden-Zeeland, w 1987 roku wygrał Tour Méditerranéen, a dwa lata później zwyciężył w wyścigu Gandawa-Wevelgem. Kilkakrotnie startował w Tour de France, jednak nigdy nie uplasował się w pierwszej setce klasyfikacji generalnej. Mimo to wygrywał po jednym etapie TdF w 1985 i 1990 roku. W 1992 roku wziął udział w Vuelta a España, zajmując 137. miejsce. W 1983 roku został mistrzem Holandii w wyścigu ze startu wspólnego amatorów, a dwa lata wcześniej zdobył też medal na torze, zajmując drugie miejsce w windywidualnym wyścigu na dochodzenie. Nigdy nie wystąpił na igrzyskach olimpijskich.

</doc>
<doc id="3066888" url="https://pl.wikipedia.org/wiki?curid=3066888" title="Konstancja (rejon czortkowski)">
Konstancja (rejon czortkowski)

Konstancja – wieś na Ukrainie w rejonie czortkowskim należącym do obwodu tarnopolskiego.

</doc>
<doc id="3066890" url="https://pl.wikipedia.org/wiki?curid=3066890" title="Pola Flegrejskie">
Pola Flegrejskie

Pola Flegrejskie (wł. "Campi Flegrei") – kaldera superwulkanu o średnicy 13 kilometrów położona w okolicach Neapolu. Pod kalderą znajduje się gigantyczne jezioro płynnej magmy.
W centrum kaldery znajduje się miasto Pozzuoli, zamieszkałe przez ponad 80 tys. osób. Łączna liczba mieszkańców kaldery to ok. 360 tys. osób.
Na terenie kaldery znajdują się 24 kratery i stożki wulkaniczne, a także fumarole, solfatary i gorące źródła. Dochodzi tam do częstych trzęsień ziemi, a ze szczelin wydobywają się gazy wulkaniczne. Zdarzają się również deformacje podłoża – w rejonie portu Pozzuoli grunt uniósł się w latach 80. XX wieku o ok. 3 m. Podwyższoną aktywność odnotowano w latach 1950–1952, 1969–1972 oraz 1982–1984; podobne zmiany odnotowano w okresie poprzedzającym ostatnią nowożytną erupcję w 1538 roku.
Do ostatniego wielkiego wybuchu Campi Flegrei doszło około 40 tys. lat temu. W powietrze wyleciało wtedy ok. 300 km³ popiołów i kawałków skał, a ziemia została zalana 200 kilometrami sześciennymi magmy. Doprowadziło to do ukształtowania dzisiejszych ignimbrytów kampanijskich, wielkich połaci skał utworzonych z pyłów, które opadły po eksplozji superwulkanu. Szacuje się, że po tym wybuchu Campi Flegrei globalna temperatura spadła o 1–2 °C.
Istnieją hipotezy, że to wybuch Campi Flegrei mógł przyczynić się do wyginięcia neandertalczyków w Europie. Umożliwić miało to ekspansję bardziej odpornego Homo sapiens.

</doc>
<doc id="3066891" url="https://pl.wikipedia.org/wiki?curid=3066891" title="Franklin Pangborn">
Franklin Pangborn

Franklin Pangborn (ur. 23 stycznia 1888, zm. 20 lipca 1958) – amerykański aktor komediowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3066892" url="https://pl.wikipedia.org/wiki?curid=3066892" title="Łatkowce">
Łatkowce

Łatkowce – wieś na Ukrainie w rejonie czortkowskim należącym do obwodu tarnopolskiego.
Wieś królewska Latkowce, położona była w pierwszej połowie XVII wieku w województwie podolskim.

</doc>
<doc id="3066894" url="https://pl.wikipedia.org/wiki?curid=3066894" title="Gerard Schipper">
Gerard Schipper

Gerard "Geert" Schipper (ur. 23 listopada 1948 w Ter Apel) – holenderski kolarz szosowy i torowy, złoty medalista szosowych mistrzostw świata.
Kariera.
Największy sukces w karierze Gerard Schipper osiągnął w 1982 roku, kiedy wspólnie z Maartenem Ducrotem, Fritsem van Bindsbergenem i Gerritem Solleveldem zdobył złoty medal w drużynowej jeździe na czas na szosowych mistrzostwach świata w Goodwood. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Holendrzy z Schipperem w składzie zajęli też czwarte miejsce na mistrzostwach świata w Pradze w 1981 roku oraz ósme na mistrzostwach w Altenrhein dwa lata później. Ponadto wygrał między innymi Ronde van Zuid-Friesland w 1977 roku, Olympia's Tour w 1981 roku, Ronde van Noord-Holland w 1985 roku, a rok później był najlepszy w Ronde van Groningen. Startował też w kolarstwie torowym, zdobywając między innymi trzy medale na mistrzostwach Holandii. Nigdy nie wystąpił na igrzyskach olimpijskich.

</doc>
<doc id="3066895" url="https://pl.wikipedia.org/wiki?curid=3066895" title="Hans Peter Ødegaard">
Hans Peter Ødegaard



</doc>
<doc id="3066896" url="https://pl.wikipedia.org/wiki?curid=3066896" title="Potok Jaśkowy">
Potok Jaśkowy

Potok Jaśkowy – potok przepływający w całości w granicach administracyjnych Gdańska. Lewobrzeżny dopływ Potoku Królewskiego.
Potok wypływa na wysokości ok. 50 m n.p.m. na południe od Strzyskiej Góry u jej podnóża, w okolicy Harcerskiej Bazy Obozowej Morena w dzielnicy Wrzeszcz Górny, przy granicy z dzielnicą Piecki-Migowo. Dalej płynie częściowo odkrytym kanałem na północny wschód wzdłuż ulicy Jaśkowa Dolina, przy czym kilkaset metrów od źródła potok zostaje mocno skanalizowany, poza kilkoma stawkami na prywatnych posesjach wzdłuż Jaśkowej Doliny. Od XVII do początku XX w. wzdłuż potoku powstało szereg stylowych rezydencji, w których potok wykorzystywany był do zasilania lokalnych stawów i "basenów". Przy obecnym skrzyżowaniu ul. Jaśkowej Doliny z al. Grunwaldzką w XIX i na początku XX wieku, na potoku istniał wodopój dla koni, w miejscu obecnego usytuowania przedwojennej fontanny. Dalej potok skręca na wschód i płynie wzdłuż al. Grunwaldzkiej – jej południowego pasa drogowego. Potok Jaśkowy łączy się z Potokiem Królewskim pod skrzyżowaniem al. Grunwaldzkiej i ul. Bohaterów Getta Warszawskiego.

</doc>
<doc id="3066897" url="https://pl.wikipedia.org/wiki?curid=3066897" title="Walery Krokay (major)">
Walery Krokay (major)

Walery Alojzy Krokay (ur. 17 grudnia 1889 w Stryju, zm. 4 lipca 1940 w Krzesławicach) – major dyplomowany piechoty Wojska Polskiego.
Życiorys.
Walery Alojzy Krokay urodził się 17 grudnia 1889 w Stryju. Był wnukiem pochodzącego z Węgier Valérego Krókaya, technika kolejowego i wynalazcy, który w 1894 roku na Powszechnej Wystawie Krajowej we Lwowie wystawił usprawnione schody do wagonu kolejowego, za które dostał medal w brązie autorstwa wybitnego polskiego rzeźbiarza Cypriana Godebskiego. 
Z dniem 1 listopada 1924 roku został przeniesiony z dowództwa 1 Dywizji Górskiej do 1 pułku strzelców podhalańskich w Nowym Sączu z równoczesnym odkomenderowaniem na jednoroczny kurs doszkolenia w Wyższej Szkole Wojennej w Warszawie. 1 grudnia 1924 roku został awansowany do stopnia majora ze starszeństwem z dniem 15 sierpnia 1924 roku i 244. lokatą w korpusie oficerów piechoty. Z dniem 15 października 1925 roku, po ukończeniu kursu i otrzymaniu dyplomu naukowego oficera Sztabu Generalnego, został przeniesiony do 3 pułku strzelców podhalańskich w Bielsku na stanowisko dowódcy II batalionu. 17 listopada 1926 roku został przydzielony do Dowództwa Okręgu Korpusu Nr V w Krakowie. 23 grudnia 1927 roku został przeniesiony do kadry oficerów piechoty z pozostawieniem na dotychczas zajmowanym stanowisku. 26 kwietnia 1928 roku został przydzielony do dowództwa 6 Dywizji Piechoty w Krakowie na stanowisko szefa sztabu. 20 września 1930 roku został ponownie przeniesiony do Dowództwa Okręgu Korpusu Nr V na stanowisko szefa Oddziału Ogólnego Sztabu.
Po wybuchu wojny organizował działalność podziemia w Krakowie. Został rozstrzelany w 1940 roku w Forcie Krzesławice w ramach Akcji AB, wraz z 16-letnim synem, uczniem liceum, Jerzym. Wcześniej obaj byli uwięzieni w więzieniu na Montelupich w Krakowie, gdzie byli osadzeni w celi śmierci razem ze Stanisławem Marusarzem. Pochowany na Cmentarzu Wojennym Ofiar Terroru Hitlerowskiego z II Wojny Światowej przy Forcie 49 Krzesławice w Krakowie.
Walery Alojzy Krokay miał jeszcze 2 synów: Adama i Walerego Mariana, cichociemnego i przynajmniej jedną córkę.

</doc>
<doc id="3066898" url="https://pl.wikipedia.org/wiki?curid=3066898" title="Michałówka (rejon czortkowski)">
Michałówka (rejon czortkowski)

Michałówka – wieś na Ukrainie w rejonie czortkowskim należącym do obwodu tarnopolskiego.

</doc>
<doc id="3066899" url="https://pl.wikipedia.org/wiki?curid=3066899" title="Tracze">
Tracze

Tracze – część miasta Skarżyska-Kamiennej, usytuowana na północy miasta.
Administracyjnie wchodzi w skład osiedla Pogorzałe. Jest to niewielkie skupisko osadnicze wzdłuż ulicy Pogodnej.

</doc>
<doc id="3066901" url="https://pl.wikipedia.org/wiki?curid=3066901" title="Łanowce (powiat borszczowski)">
Łanowce (powiat borszczowski)



</doc>
<doc id="3066903" url="https://pl.wikipedia.org/wiki?curid=3066903" title="Pan-STARRS 1, Haleakalā">
Pan-STARRS 1, Haleakalā



</doc>
<doc id="3066904" url="https://pl.wikipedia.org/wiki?curid=3066904" title="Monastyrek (rejon czortkowski)">
Monastyrek (rejon czortkowski)

Monastyrek – wieś na Ukrainie w rejonie czortkowskim należącym do obwodu tarnopolskiego, położona w zakolu rzeki Seret.

</doc>
<doc id="3066905" url="https://pl.wikipedia.org/wiki?curid=3066905" title="Andreas Petermann">
Andreas Petermann

Andreas Petermann (ur. 7 lipca 1957 w Greiz) – niemiecki kolarz szosowy reprezentujący NRD, złoty medalista mistrzostw świata.
Kariera.
Największy sukces w karierze osiągnął w 1979 roku, kiedy wspólnie z Falkiem Bodenem, Berndem Droganem i Hansem-Joachimem Hartnickiem zdobył złoty medal w drużynowej jeździe na czas na mistrzostwach świata w Amsterdamie. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął ponadto piąte miejsce w wyścigu ze startu wspólnego amatorów. Wynik ten powtórzył podczas rozgrywanych trzy lata później mistrzostw świata w Goodwood. W 1980 roku wystartował na igrzyskach olimpijskich w Moskwie, gdzie był dziesiąty w wyścigu ze startu wspólnego. Ponadto w latach 1980 i 1981 wygrywał Internationale Thüringen Rundfahrt, a w 1983 roku był najlepszy w wyścigu Dookoła Maroka. Zajął też drugie miejsce w klasyfikacji generalnej Wyścigu Pokoju w 1979 roku i trzecie w DDR-Rundfahrt rok później. Kilkakrotnie zdobywał medale mistrzostw kraju, w tym trzy złote.

</doc>
<doc id="3066906" url="https://pl.wikipedia.org/wiki?curid=3066906" title="Anton von Braunmühl">
Anton von Braunmühl



</doc>
<doc id="3066908" url="https://pl.wikipedia.org/wiki?curid=3066908" title="Muszkarów">
Muszkarów

Muszkarów – wieś na Ukrainie w rejonie czortkowskim należącym do obwodu tarnopolskiego, położona w zakolu rzeki Seret.

</doc>
<doc id="3066909" url="https://pl.wikipedia.org/wiki?curid=3066909" title="Anton Adalbert Edler von Braunmühl">
Anton Adalbert Edler von Braunmühl



</doc>
<doc id="3066912" url="https://pl.wikipedia.org/wiki?curid=3066912" title="Niwra">
Niwra

Niwra – wieś na Ukrainie w rejonie czortkowskim należącym do obwodu tarnopolskiego, położona na prawym brzegu rzeki Zbrucz.
W okresie międzywojennym w miejscowości stacjonowała strażnica KOP „Niwra”.

</doc>
<doc id="3066915" url="https://pl.wikipedia.org/wiki?curid=3066915" title="Edmund Rochowicz">
Edmund Rochowicz

Edmund Rochowicz (ur. 28 lutego 1907 w Bninie, zm. 18 listopada 2008 w Bydgoszczy) – polski piłkarz, grający na pozycji napastnika, lewoskrzydłowy, oraz lekkoatleta, startujący na średnich i długich dystansach. Zawodnik reprezentujący barwy Warty Poznań.
Kariera klubowa.
W 1929 roku grając w Warcie Poznań zdobył wraz z klubem Mistrzostwo Polski.

</doc>
<doc id="3066917" url="https://pl.wikipedia.org/wiki?curid=3066917" title="Stefan Czetwertyński-Światopełk">
Stefan Czetwertyński-Światopełk

Stefan Czetwertyński-Światopełk herbu własnego (ur. w 1577, zm. w 1665) – polski książę, poborca wojewódzki wołyński (1613–1615), chorąży bracławski (1622), podkomorzy bracławski (1625), poseł na sejm zwyczajny (1654).
Życiorys.
Stefan pochodził z zasłużonej rodziny książęcej, Czetwertyńskich, będącej gałęzią rodu kniaziowskiego – Rurykowiczów. Był dziedzicem dóbr majątkowych: Borowicze, Nowa Czetwertynia (obecnie Czetwertnia), Komajgrodzie i Tomaszpol. Pełnił liczne urzędy dygnitarskie. W latach 1613–1615 był poborcą wojewódzkim wołyński. Od 1622 roku pełnił obowiązki chorążego bracławskiego od 1622 roku. Następnie został podkomorzym bracławskim w 1625 roku. Sprawował funkcję posła na sejm zwyczajny w 1654 roku.
Życie prywatne.
Stefan był synem Jacka Czetwertyńskiego-Światopełka i matki Katarzyny Bokiej nieznanego herbu. Pierwszy ślub wziął z Anną Bokiej-Pieczychwostską herbu Bokij, miał z nią trójkę dzieci; Eliasza, Aleksandra i Mikołaja. Drugi ślub zawarł z Anną Mikulińska nieznanego herbu, miał z nią dwójkę dzieci; Jana i Petronelę. W 1642 roku ożenił się z Katarzyną Leśniewską herbu Grzymała i miał z nią syna, Stefana.
Był wyznawcą prawosławia.

</doc>
<doc id="3066918" url="https://pl.wikipedia.org/wiki?curid=3066918" title="Oleksińce">
Oleksińce

Oleksińce (, "Ołeksynci") – wieś na Ukrainie, obwodzie tarnopolskim, w rejonie czortkowskim, w hromadzie Bilcze-Złote, nad rzeką Seret.
Wieś królewska, położona była w pierwszej połowie XVII wieku w województwie podolskim. Wieś była własnością Melbanowskich, a następnie w XIX wieku zakupiona została przez rodzinę Gromnickich. W 1904 właścicielami majątku Oleksińce byli Stanisław i Maria z Madurowiczów Gromniccy. W 1923 majątek odziedziczył syn Marii i Stanisława - Antoni Gromnicki, absolwent Akademii Rolniczej w Dublanach, legionista.
Dwór.
Staropolski dwór wybudowany przez Melbachowskich istniał do 1914 r.. W 1925 Antoni Gromnicki odbudował dwór w wersji skromniejszej, nawiązując jednak do elementów zniszczonego dworu. Nowy dwór został zagrabiony w 1939, po wkroczeniu Sowietów.

</doc>
<doc id="3066921" url="https://pl.wikipedia.org/wiki?curid=3066921" title="Harry Parke">
Harry Parke

Harry Parke właściwie Harry Einstein (ur. 6 maja 1904, zm. 24 listopada 1958) – amerykański pisarz, komik i aktor pochodzenia żydowskiego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3066925" url="https://pl.wikipedia.org/wiki?curid=3066925" title="China Machado">
China Machado

China Machado (ur. 25 grudnia 1929 w Szanghaju, zm. 18 grudnia 2016 w Nowym Jorku) – chińska modelka, była najstarszą modelką świata aktywną zawodowo.
Dzieciństwo i wiek dojrzewania.
Jako dziecko zachorowała na tyfus i zapalenie opon mózgowych. Gdy leżała w szpitalu w Szanghaju w bardzo złym stanie, doszło do bombardowania, w wyniku czego została wyniesiona na zewnątrz budynku, uznana za martwą i umieszczona z innymi zabitymi na ciężarówce. Jej ojciec odnalazł ją i uratował. 
W wieku 16 lat uciekła z rodzicami z Chin do Buenos Aires, a trzy lata później z domu rodzinnego. Stało się tak, ponieważ gdy pracowała jako stewardesa, poznała hiszpańskiego gwiazdora korridy Luisa Miguela Dominguina, z którym zamieszkała w Meksyku ledwie po trzech dniach znajomości. Spotkało się to ze sprzeciwem rodziny, w tym ojca, który w następstwie tego nie rozmawiał z córką przez wiele lat. Zmarła 18 grudnia 2016 roku w nowojorskim szpitalu.

</doc>
<doc id="3066927" url="https://pl.wikipedia.org/wiki?curid=3066927" title="Jacques Coeur">
Jacques Coeur



</doc>
<doc id="3066936" url="https://pl.wikipedia.org/wiki?curid=3066936" title="Wincenty Smokowski">
Wincenty Smokowski

Wincenty Smokowski (ur. 2 kwietnia 1797 w Wilnie, zm. 19 lutego 1876 w Krykianach) – polski malarz, grafik, rzeźbiarz i ilustrator, profesor malarstwa na Cesarskim Uniwersytecie Wileńskim. Uczeń, a potem asystent Jana Rustema.
Życiorys.
Studiował malarstwo na Wydziale Sztuk Pięknych Cesarskiego Uniwersytetu Wileńskiego, potem kontynuował studia w Petersburgu, nie uzyskał jednak stopnia akademika; przeniósł się na wydział lekarski, kończąc studia medyczne jako lekarz. W swoich dziełach podejmował tematykę historyczną, uwieczniał Żydów, Cyganów, ale też scenki rodzajowe z życia codziennego. Znany jako autor ilustracji do I wydania "Konrada Wallenroda" oraz do powieści J.I. Kraszewskiego "Anafielas".
Malował obrazy historyczne, romantyczne, nastrojowe dzieła o tematyce literackiej oraz sceny rodzajowe często z życia Żydów i Cyganów.

</doc>
<doc id="3066943" url="https://pl.wikipedia.org/wiki?curid=3066943" title="Gostomka (dopływ Pilicy)">
Gostomka (dopływ Pilicy)



</doc>
<doc id="3066944" url="https://pl.wikipedia.org/wiki?curid=3066944" title="Macrotocinclus">
Macrotocinclus

Macrotocinclus – rodzaj słodkowodnych ryb sumokształtnych z rodziny zbrojnikowatych (Loricariidae), utworzony w 2001. Zaliczono do niego 2 gatunki wyodrębnione z rodzaju "Otocinclus", występujące w rzekach Brazylii, Paragwaju i Urugwaju:
Gatunkiem typowym jest "Otocinclus affinis" (="M. affinis").
Część taksonomów (m.in. Schaefer et al. 2003, Delapieve et al. 2018) nie zaakceptowała wyodrębnienia tego rodzaju i nadal zalicza wymienione gatunki do "Otocinclus", a "Macrotocinclus" uznaje za jego synonim.

</doc>
<doc id="3066946" url="https://pl.wikipedia.org/wiki?curid=3066946" title="Helen Parrish">
Helen Parrish

Helen Parrish (ur. 12 marca 1923, zm. 22 lutego 1959) – amerykańska aktorka filmowa i telewizyjna.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3066948" url="https://pl.wikipedia.org/wiki?curid=3066948" title="Paniowce (obwód tarnopolski)">
Paniowce (obwód tarnopolski)

Paniowce – wieś na Ukrainie w rejonie czortkowskim należącym do obwodu tarnopolskiego, położona nad rzeką Zbrucz.

</doc>
<doc id="3066950" url="https://pl.wikipedia.org/wiki?curid=3066950" title="Piłatkowce">
Piłatkowce

Piłatkowce (, "Piłatkiwci") – wieś na Ukrainie w rejonie czortkowskim należącym do obwodu tarnopolskiego, położona nad rzeką Niczławą.

</doc>
<doc id="3066954" url="https://pl.wikipedia.org/wiki?curid=3066954" title="Szerszeniowce">
Szerszeniowce

Szerszeniowce – wieś na Ukrainie w rejonie czortkowskim należącym do obwodu tarnopolskiego, położona nad rzeką Seret.

</doc>
<doc id="3066955" url="https://pl.wikipedia.org/wiki?curid=3066955" title="Wierzchniakowce">
Wierzchniakowce

Wierzchniakowce, ukr. Верхняківці – wieś na Ukrainie w rejonie czortkowskim należącym do obwodu tarnopolskiego, położona nad rzeką Niczława.

</doc>
<doc id="3066956" url="https://pl.wikipedia.org/wiki?curid=3066956" title="Ursus 5044/C-350">
Ursus 5044/C-350

Ursus C-350 (dawniej Ursus 5044) – sadowniczy ciągnik rolniczy produkowany przez Ursus S.A..
Dane techniczne.
Silnik:
Układ napędowy:
Układy jezdne:
Układy agregowania:
Masa – wymiary – pojemności:

</doc>
<doc id="3066959" url="https://pl.wikipedia.org/wiki?curid=3066959" title="Zielińce">
Zielińce

Zielińce, czasem "Zieleńce" (ukr. Жилинці, "Żyłynci") – wieś na Ukrainie w rejonie czortkowskim należącym do obwodu tarnopolskiego, położona nad rzeką Niczława.

</doc>
<doc id="3066960" url="https://pl.wikipedia.org/wiki?curid=3066960" title="Creeper (wirus komputerowy)">
Creeper (wirus komputerowy)

Creeper (pol. „pełzacz”) – robak komputerowy uznawany za najstarszy w historii. Został stworzony przez Boba Thomasa pracującego w BBN w 1971 roku. Wirus działał w systemie TENEX (TOPS-20) w sieci ARPANET. Intencje autora były dość niewinne tak jak działanie samego wirusa, autor stworzył go dla zabawy a jego działanie polegało na tym by wyświetlać na kolejno infekowanych przez sieć komputerów krótkiego komunikatu: "?Jestem Creeper, złap mnie, jeśli potrafisz?"
Reaper.
Ray Tomlinson niedługo po zauważeniu "Creepera" napisał swojego własnego robaka – Reaper (z ang. „żniwiarz”). Program miał usuwać Creepera. Wydarzenie to stało się inspiracją dla stworzenia gry Core War.

</doc>
<doc id="3066962" url="https://pl.wikipedia.org/wiki?curid=3066962" title="Louella Parsons">
Louella Parsons

Louella Parsons (ur. 6 sierpnia 1881 we Freeport, zm. 9 grudnia 1972 w Santa Monica) – amerykańska pisarka, dziennikarka i scenarzystka. Urodziła się we Freeport w stanie Illinois jako Louella Rose Oettinger. Karierę w branży filmowej rozpoczęła w 1911, kiedy została zatrudniona przez wytwórnię Essanay z Chicago jako główna scenarzystka. By uzyskać angaż, zaprzyjaźniła się z żoną współzałożyciela spółki, George’a Spoora, która przekonała męża do zatrudnienia pisarki. Była też dziennikarką, prowadziła kolumnę plotkarską. Prywatnie miała trzech mężów, Henry’ego Watsona Martina, Johna McCaffreya Juniora i Johna Dementa Parsonsa.
Filmografia.
scenarzystka
Wyróżnienia.
Posiada dwie gwiazdy na Hollywoodzkiej Alei Gwiazd.

</doc>
<doc id="3066963" url="https://pl.wikipedia.org/wiki?curid=3066963" title="New Poland">
New Poland

New Poland – film dokumentalny w reżyserii Roberta Kaczmarka i Grzegorza Brauna z 2010 roku, dotyczący kominternowskich wpływów w Stanach Zjednoczonych przed i w trakcie II wojny światowej oraz o roli jaką odegrały w powojennej historii Polski.
Dokument stanowi rozprawkę historyczną na temat komunistycznych wpływów w Ameryce, działalności członków Międzynarodówki Komunistycznej oraz radzieckich szpiegów. Poruszony został również temat wpływów sowieckich wśród Polonii amerykańskiej, działalności Oskara Langego, Bolesława Geberta, ks. Stanisława Orlemańskiego. Wykorzystując agentów w mediach i agendach rządowych za oceanem, komuniści zdołali oczernić polskich współpracowników i ministrów w rządzie Józefa Piłsudskiego, czyniąc z nich faszystów i wrogów narodu. O wpływie komunistycznych agentów na administrację prezydenta Roosevelta wypowiedzieli się amerykańscy badacze: John Lenczowski, Marek Jan Chodakiewicz i Herbert Romerstein. W filmie znalazły się wypowiedzi polskich historyków: Sławomira Cenckiewicza i Piotra Gontarczyka.

</doc>
<doc id="3066966" url="https://pl.wikipedia.org/wiki?curid=3066966" title="Niobichthys ferrarisi">
Niobichthys ferrarisi

Niobichthys ferrarisi – gatunek słodkowodnej ryby sumokształtnej z rodziny zbrojnikowatych (Loricariidae), jedyny przedstawiciel rodzaju "Niobichthys", blisko spokrewniony z rodzajem "Acestridium", z którym tworzą grupę siostrzaną. 
Epitet gatunkowy "ferrarisi" honoruje ichtiologa C. Ferrarisa (Jr.).
Gatunek ten występuje w dorzeczu Rio Baria i Rio Negro w Wenezueli. Dorasta do 7 cm długości standardowej (SL).

</doc>
<doc id="3066967" url="https://pl.wikipedia.org/wiki?curid=3066967" title="Niobichthys">
Niobichthys



</doc>
<doc id="3066968" url="https://pl.wikipedia.org/wiki?curid=3066968" title="Józef Batory (1914-1951)">
Józef Batory (1914-1951)



</doc>
<doc id="3066969" url="https://pl.wikipedia.org/wiki?curid=3066969" title="Branka Kuzeljević">
Branka Kuzeljević

Branka Kuzeljević (cyr. Бранка Кузељевић, ur. 26 lipca 1989 w Užicach) – serbska biegaczka narciarska.
Reprezentowała Serbię i Czarnogórę na zimowych igrzyskach w 2006, na których startowała w biegu łączonym na 15 km, jednakże nie ukończyła go. Była najmłodszym reprezentantem Serbii i Czarnogóry na tych igrzyskach.
W 2011 zajęła drugie miejsce na mistrzostwach Serbii w narciarstwie klasycznym.

</doc>
<doc id="3066970" url="https://pl.wikipedia.org/wiki?curid=3066970" title="Lampranthus">
Lampranthus

 
Lampranthus – rodzaj roślin z rodziny pryszczyrnicowatych ("Aizoaceae"). Obejmuje ponad 200 gatunków występujących głównie w Afryce południowej (tylko jeden gatunek – "L. tegens" – rośnie w Australii). Rośliny zasiedlają zwykle suche, często skaliste wzgórza. Rodzaj należy do nielicznych w obrębie rodziny znoszących większe wahania temperatur, włącznie z kilkustopniowym mrozem. W krajach o łagodnym klimacie mogą być uprawiane. "Lampranthus glaucus" jest gatunkiem, który zdziczały rozpowszechnił się wzdłuż wybrzeży południowej Europy.
Systematyka.
Przedstawiciel rodziny pryszczyrnicowatych ("Aizoaceae") należącej do rzędu goździkowców ("Caryophyllales") reprezentującego dwuliścienne właściwe.

</doc>
<doc id="3066975" url="https://pl.wikipedia.org/wiki?curid=3066975" title="Li Gyong-ae">
Li Gyong-ae

Li Gyong-ae (ur. 25 sierpnia 1976) – północnokoreańska biegaczka narciarska.
Uczestniczyła w zimowych igrzyskach w 1992, na których wystąpiła w biegu na 5 km i zajęła 61. miejsce z czasem 18:54,1. Jest najmłodszym uczestnikiem olimpijskich zawodów w biegach narciarskich.

</doc>
<doc id="3066978" url="https://pl.wikipedia.org/wiki?curid=3066978" title="Kościół Trójcy Przenajświętszej w Łomży">
Kościół Trójcy Przenajświętszej w Łomży

Kościół Trójcy Przenajświętszej w Łomży – kościół rektoralny należący do zakonu sióstr Benedyktynek. Należy do dekanatu Łomża – św. Michała Archanioła diecezji łomżyńskiej.
Historia.
Obecna budowla została wzniesiona w latach 1856-1863 w czasie urzędowania ksieni Wincenty Łopacińskiej. Była to świątynia murowana z wieżyczką. W dniu 10 lutego 1863 roku kościół został poświęcony przez księdza Jana Chcińskiego, pełniącego funkcję administratora diecezji augustowskiej. W 1867 roku w kościele został umieszczony, pochodzący z Leśnej Podlaskiej, cudowny obraz Matki Bożej. Obraz przywiózł ojciec Piotr Paweł Szymański, biskup siedlecki. W 1939 roku kościół razem z klasztorem zostały spalone. 
Po II wojnie światowej.
Po zakończeniu II wojny światowej, świątynia została odbudowana od stycznia do października 1946 roku. W dniu 6 października tego samego roku, budowla została poświęcona przez księdza Józefa Perkowskiego, rektora łomżyńskiego seminarium duchownego. Kościół został konsekrowany w dniu 18 listopada 1962 roku przez biskupa łomżyńskiego Czesława Falkowskiego. W 1976 roku budowla została wymalowana na zewnątrz i wewnątrz.

</doc>
<doc id="3066983" url="https://pl.wikipedia.org/wiki?curid=3066983" title="Joe Pasternak">
Joe Pasternak

Joe Pasternak (ur. 19 września 1901 w Șimleu Silvaniei, zm. 13 września 1991 w Beverly Hills) – amerykański producent filmowy pochodzenia żydowskiego.
Wyróżnienia.
Posiada swoją gwiazdę na Hollywoodzkiej Alei Gwiazd przy 1541 N. Vine Street.

</doc>
<doc id="3066985" url="https://pl.wikipedia.org/wiki?curid=3066985" title="Jim Palmer">
Jim Palmer

James Alvin Palmer (ur. 15 października 1945) – amerykański baseballista, który występował na pozycji miotacza przez 19 sezonów w Major League Baseball.
Palmer podpisał kontrakt jako wolny agent z Baltimore Orioles w 1963. 17 kwietnia 1965 zaliczył debiut w MLB w meczu przeciwko Boston Red Sox. W tym samym roku Orioles pokonali w World Series Los Angeles Dodgers 4–0; Palmer wystąpił w meczu numer 2 rozegrał pełny mecz i zaliczył shutout. 13 sierpnia 1969 w spotkaniu z Oakland Athletics rozegrał no-hittera.
W 1970 po raz pierwszy zagrał w All-Star Game i wystąpił w dwóch meczach World Series, w których Orioles pokonali Cincinnati Reds 4–1. W sezonie 1973 miał najlepszy wskaźnik ERA (2,40), zaliczył 22 wygrane (3. wynik w lidze) i po raz pierwszy otrzymał nagrodę Cy Young Award dla najlepszego miotacza w American League. W 1975 zwyciężył w MLB w klasyfikacji zwycięstw, zaliczył najwięcej shutoutów (10) i miał najlepszy wskaźnik ERA 2,09. W latach 1976–1977 zaliczył najwięcej zwycięstw i rozegrał najwięcej inningów; w 1976 po raz trzeci został nagrodzony Cy Young Award jako pierwszy zawodnik w American League.
W 1983 zwyciężył w World Series po raz trzeci i jednocześnie stał się jedynym miotaczem w historii MLB, który zdobywał mistrzostwo w trzech różnych dekadach. Po raz ostatni zagrał 12 maja 1984. W późniejszym okresie był między innymi komentatorem dla stacji ABC, od 1989 jest sprawozdawcą meczów Orioles w lokalnej stacji telewizyjnej. W 1990 został uhonorowany członkostwem w Baseball Hall of Fame.

</doc>
<doc id="3066992" url="https://pl.wikipedia.org/wiki?curid=3066992" title="Julia Bell">
Julia Bell

Julia Bell (ur. 28 stycznia 1879, zm. 26 kwietnia 1979) – angielska genetyczka i statystyk (uczennica Karla Pearsona), współpracownica Johna B.S. Haldana, należąca do pionierów badań genomu człowieka, znana z odkrycia zespołu łamliwego chromosomu X („Martin–Bell syndrome”).
Życiorys.
Uczęszczała do Girton College w Cambridge (zob. University of Cambridge, Kolegia), pierwszej żeńskiej szkoły wyższej, założonej w roku 1869. W roku 1901 zdała "Mathematical Tripos exam", lecz jako kobieta nie mogła kontynuować studiów w Cambridge lub Oksfordzie. Uzyskała stopień M.A. w Trinity College w Dublinie na podstawie wyników badań paralaksy słonecznej, wykonanych w obserwatorium astronomicznym University of Cambridge.
W roku 1908 przeniosła się do University College London, w którym otrzymała stanowisko asystenta jako statystyk. Jej mentorem był Karl Pearson (1857–1936), prekursor statystyki matematycznej, dzięki któremu zainteresowała się zastosowaniami matematyki w medycynie. Studiowała w "London School of Medicine for Women", założonej w roku 1874 przez Elizabeth Garrett Anderson, Sophię Jex-Blake i Elizabeth Blackwell (zob. kobiety w nauce &gt; Europa). Jej medyczne kwalifikacje uznano w roku 1922, a w roku 1938 otrzymała tytuł Fellow Royal College of Physicians. Pracowała naukowo w Medical Research Council (United Kingdom) i w Galton Laboratory University College
Po odejściu na emeryturę w wieku 86 lat nadal utrzymywała kontakt z naukowym środowiskiem genetyków. Zmarła w wieku 100 lat.
Praca naukowa.
Julia Bell wniosła – jako jedna z pionierów – wielki wkład w udokumentowanie dziedzicznego charakteru wielu chorób. Jest autorką licznych prac z serii "The Treasury of Human Inheritance", opracowywanej w okresie 1909–1956 w "The Galton Laboratory Bell's". Redaktor serii, genetyk Peter Harper – autor artykułu "Julia Bell and the Treasury of Human Inheritance" (2005) – napisał, że zgromadzenie „Treasury” było możliwe dzięki powiązaniu sprawności matematycznej z wiedzą genetyczną i doświadczeniem klinicznym.
Przełomowe znaczenie jest przypisywane interpretacji związków między ślepotą barw i hemofilią w oparciu o genetyczne zmiany w chromosomie X:
Praca odegrała istotną rolę w pierwszym okresie poszukiwań wiedzy o ludzkim genomie. W roku 1943 ukazała się druga publikacja o przełomowym charakterze, dotycząca zespołu wad wrodzonych, nazwanego "Martin–Bell syndrome", obecnie znanego jako "fragile X syndrome" (zespół łamliwego chromosomu X):
Publikacja zapoczątkowała wieloletnie badania, zmierzające do wyjaśnienia etiologii tego zespołu, oraz badania innych zespołów wad wrodzonych, np. takich jak: zespół Marfana, Beckwitha-Wiedemanna, Simpsona-Golabi-Behmel, Weavera, Sotosa, Proteusza (z nazwiskiem Julii Bell wiąże się pięć odmian brachydactylii).
Będąc w wieku 82 lat Julia Bell napisała oryginalną publikację naukową na temat różyczki i ciąży.

</doc>
<doc id="3066993" url="https://pl.wikipedia.org/wiki?curid=3066993" title="Ojcowie Pustyni">
Ojcowie Pustyni



</doc>
<doc id="3066999" url="https://pl.wikipedia.org/wiki?curid=3066999" title="Arżan">
Arżan

Arżan (tuw. "Аржаан", "źródło wody mineralnej", ros. "Аржан") – nazwa zbiorcza dwóch monumentalnych kurhanów ("Arżan-1" i "Arżan-2") położonych nad rzeką Ujuk w rosyjskiej republice Tuwa. Związane są z kulturą scytyjską.
Przebadany w latach 1971-1974 kurhan "Arżan-1" datowany jest radiowęglowo na X/IX wiek p.n.e. Miał kształt kolistej platformy o średnicy 120 m i wysokości 3–4 m. Otoczono go murem z płyt kamiennych. W centrum znajdowała się komora grobowa wzniesiona z belek o konstrukcji zrębowej, o wymiarach 8×8 m. Wewnątrz niej znajdowała się mniejsza komora o powierzchni 16 m², w której umieszczono skrzynię z dwoma wydrążonymi w kłodach sarkofagami, zawierającymi szkielety starszego mężczyzny oraz kobiety w średnim wieku, najprawdopodobniej władcy i jego małżonki. Wokół mniejszej komory pogrzebano 6 koni oraz 8 mężczyzn – 7 starców i 1 młodzieńca. Komora centralna otoczona została ok. 70 trapezowatymi komorami ze złożonych na zrąb belek, rozłożonymi w 4-5 kręgach, również zawierającymi pochówki ludzkie i końskie. Łącznie zidentyfikowano szkielety ponad 160 koni. Po wschodniej stronie kurhanu odkryto pozostałości kamiennych ołtarzy, na których w trakcie ceremonii pogrzebowej składano ofiary końskie.
Wedle szacunków budowa kurhanu trwała 7-8 tygodni, przy zaangażowaniu około 1500 ludzi. Część wyposażenia grobowego została zrabowana już w starożytności. Zachowana część skarbu świadczy o wysokim statusie społecznym pochowanego. W skład inwentarza grobowego wchodziły m.in. broń w postaci sztyletów, grotów do strzał czy czekanów, ozdoby i części rzędu końskiego. Zabytki te wykazują związek z kulturą materialną stepów eurazjatyckich późnej epoki brązu, z wyraźnymi wpływami kultury scytyjskiej regionu kaukaskiego i nadczarnomorskiego, zwłaszcza w dziedzinie animistycznej ornamentyki zwierzęcej. Odkrycia te przyczyniły się do wzmocnienia hipotezy o środkowoazjatyckim pochodzeniu Scytów.
Kurhan "Arżan-2" ma średnicę 80 m i wysokość 2 m. Jest miejscem pogrzebu wodza scytyjskiego drugiej połowy VII wieku p.n.e. Został zbadany w 1997 roku, wykopów w latach 2001-2003 dokonała rosyjsko-niemiecka ekspedycja (K.W. Czugunow, H. Parzinger, A. Nagler). Znaleziono ponad 20 kg wyrobów złotych w tzw. „stylu zwierzęcym” (animalistycznym).

</doc>
<doc id="3067000" url="https://pl.wikipedia.org/wiki?curid=3067000" title="Skill Mega (album)">
Skill Mega (album)

Skill Mega – drugi album studyjny brytyjskiego zespołu hip-hopowego Skill Mega. Wydawnictwo ukazało się w październiku 2012 roku nakładem wytwórni muzycznej Flash Fry Records.
Lista utworów.
Opracowano na podstawie materiału źródłowego. 

</doc>
<doc id="3067001" url="https://pl.wikipedia.org/wiki?curid=3067001" title="Antonów (rejon czortkowski)">
Antonów (rejon czortkowski)

Antonów – wieś na Ukrainie w rejonie czortkowskim należącym do obwodu tarnopolskiego.
Dobra tabularne hrabiego Karola Lanckorońskiego, położone w 1905 roku w powiecie czortkowskim Królestwa Galicji i Lodomerii.

</doc>
<doc id="3067003" url="https://pl.wikipedia.org/wiki?curid=3067003" title="Dąbrówka (gmina Łuków)">
Dąbrówka (gmina Łuków)

Dąbrówka – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067010" url="https://pl.wikipedia.org/wiki?curid=3067010" title="Bazar (obwód tarnopolski)">
Bazar (obwód tarnopolski)

Bazar () – wieś na Ukrainie, w rejonie czortkowskim obwodu tarnopolskiego, w hromadzie Białobożnica, położona nad rzeką Dżuryn.
W lecie 2017 trwa remont drogi łączącej wieś z Dżurynem oraz drogą terytorialną T 2001 prowadzony przez pracowników tureckiej firmy Ares insaat.

</doc>
<doc id="3067012" url="https://pl.wikipedia.org/wiki?curid=3067012" title="Jata Druga">
Jata Druga

Jata Druga – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.
W pobliżu przepływa Krzna Południowa, która wraz z Krzną Północną daje początek Krznie.

</doc>
<doc id="3067015" url="https://pl.wikipedia.org/wiki?curid=3067015" title="Jata Pierwsza">
Jata Pierwsza

Jata Pierwsza – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067016" url="https://pl.wikipedia.org/wiki?curid=3067016" title="Byczkowce">
Byczkowce

Byczkowce (ukr. Бичківці, "Byczkiwci") – wieś na Ukrainie, w rejonie czortkowskim obwodu tarnopolskiego, w hromadzie Czortków, położona nad rzeką Seret.
Wieś prawa wołoskiego, położona była w drugiej połowie XV wieku w ziemi halickiej województwa ruskiego.

</doc>
<doc id="3067017" url="https://pl.wikipedia.org/wiki?curid=3067017" title="Biały Potok (rejon czortkowski)">
Biały Potok (rejon czortkowski)

Biały Potok () – wieś na Ukrainie, w rejonie czortkowskim obwodu tarnopolskiego, w hromadzie Białobożnica.
W 1448 roku wieś (wówczas w powiecie trembowelskim) została nabyta przez Michała Mużyłłę Buczackiego herbu Abdank od Skarbka z Woźnik.

</doc>
<doc id="3067018" url="https://pl.wikipedia.org/wiki?curid=3067018" title="Tabor (Izrael)">
Tabor (Izrael)



</doc>
<doc id="3067025" url="https://pl.wikipedia.org/wiki?curid=3067025" title="Out Of Style">
Out Of Style



</doc>
<doc id="3067026" url="https://pl.wikipedia.org/wiki?curid=3067026" title="Kantor (województwo lubelskie)">
Kantor (województwo lubelskie)

Kantor – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067028" url="https://pl.wikipedia.org/wiki?curid=3067028" title="Klimki (osada leśna w województwie lubelskim)">
Klimki (osada leśna w województwie lubelskim)

Klimki – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067030" url="https://pl.wikipedia.org/wiki?curid=3067030" title="Krzywobór">
Krzywobór

Krzywobór – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067031" url="https://pl.wikipedia.org/wiki?curid=3067031" title="Czerkawszczyzna">
Czerkawszczyzna

Czerkawszczyzna – wieś na Ukrainie, w rejonie czortkowskim obwodu tarnopolskiego, w hromadzie Nagórzanka.
Miejsce zbrodni nacjonalistów ukraińskich.
Znajduje się tu przystanek kolejowy Czerkawszczyzna, położony na linii Biała Czortkowska – Zaleszczyki – Stefaneszty.

</doc>
<doc id="3067034" url="https://pl.wikipedia.org/wiki?curid=3067034" title="Lasek (powiat łukowski)">
Lasek (powiat łukowski)

Lasek – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067035" url="https://pl.wikipedia.org/wiki?curid=3067035" title="Arykanda">
Arykanda

Arykanda lub Arycanda – starożytne greckie miasto w Azji Mniejszej (dzisiejsza Turcja), aktualnie ruiny, najstarsze datowane na VII wiek p.n.e. Opuszczone po silnych trzęsieniach ziemi, które zniszczyły miasto w III wieku n.e. Bogactwo miasta pochodziło z handlu drewnem, którego źródłem były okoliczne lasy. 

</doc>
<doc id="3067036" url="https://pl.wikipedia.org/wiki?curid=3067036" title="Nowinki (gmina Łuków)">
Nowinki (gmina Łuków)

Nowinki – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067037" url="https://pl.wikipedia.org/wiki?curid=3067037" title="Arycanda">
Arycanda



</doc>
<doc id="3067040" url="https://pl.wikipedia.org/wiki?curid=3067040" title="Podgłębinie">
Podgłębinie

Podgłębinie – kolonia w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067041" url="https://pl.wikipedia.org/wiki?curid=3067041" title="Gaspar Schott">
Gaspar Schott

Gaspar Schott (ur. 5 lutego 1608 w Bad Königshofen im Grabfeld, zm. 22 maja 1666 w Augsburgu lub w Würzburgu, właściwie Kaspar Schott) – niemiecki fizyk, matematyk, filozof przyrody i jezuita.
Życiorys.
Niewiele wiadomo na temat jego pochodzenia i wczesnego życia. Jeśli chodzi o szkoły przed uniwersytetem to wydaje się, że został poddany standardowej edukacji jezuickiej, obejmującej podstawowe informacje z zakresu nauk ścisłych i humanistycznych. W 1627 roku wstąpił do zakonu jezuitów i został wysłany na studia filozoficzne do Würzburga. Podczas pobierania nauk poznał innego jezuitę Athanasiusa Kirchera z którym później współpracował. Schott miał również duży udział w upowszechnianiu wyników badań Kirchera oraz popularyzowania wymyślonych przez niego konstrukcji. W tym czasie w Cesarstwie Niemieckim trwała Wojna trzydziestoletnia i z uwagi na zagrożenie ze strony szwedzkich wojsk jezuici opuścili Würzburg. Schott udał się do Palermo, gdzie dokończył studia filozoficzne i zaczął studiować teologię i matematykę w miejscowym kolegium. Po zakończeniu studiów pozostał na Sycylii. Zajmował się przede wszystkim nauczaniem w kolegium jezuickim w Palermo, ale przez dwa lata przebywał w Trapani.
W 1638 roku, Schott ponownie spotkał Kirchera, który podróżował wówczas przez Sycylię do Rzymu. Schott towarzyszył Athanasiusowi w drodze do Syrakuz, gdzie wspólnie przeprowadzili doświadczenie którego celem było sprawdzenie czy relacja o spaleniu przez Archimedesa rzymskiej floty za pomocą luster i specjalnych soczewek, mogła być prawdziwa. W 1652 roku Schott został wysłany do Rzymu, gdzie pomagał Kircherowi w jego pracach. Był współorganizatorem muzeum przy "Collegio Romano". Nie było to jednak muzeum w dzisiejszym tego słowa znaczeniu. Obok pamiątek z przeszłości zawierało bowiem całkiem niedawno skonstruowane urządzenia czy wydane publikacje. Jego celem było zapoznanie uczniów kolegium z historycznymi osiągnięciami naukowymi, jak i tymi współczesnymi. Schott pomagał Kircherowi również w edycji jego prac, między innymi przy przygotowaniach do publikacji "Oedipus aegyptiacus". Po trwającym trzy lata pobycie w Rzymie, Schott powrócił do Niemiec. Początkowo przebywał w Moguncji, potem zaś przeniósł się do Würzburga, gdzie nauczał matematyki i filozofii przyrody.
Schott jest znany przede wszystkim jako twórca kompendiów i eksperymentator, a nie jako wynalazca czy odkrywca. W swojej pracy skupiał się przede wszystkim na tematach związanych z urządzeniami hydraulicznymi i mechanicznymi. Napisał kilka dzieł zawierających między innymi dokładne opisy różnych konstrukcji. W 1657 roku opublikował swoją pierwszą pracę pod tytułem "Mechanica hydraulico-pneumatica" w której opisywał konstrukcje i zasady działania urządzeń zgromadzonych w muzeum przy "Collegio Romano". Poza tym praca zawierała opisy i rysunki dotyczące doświadczenia Otto von Guerickego z półkulami magdeburskimi. Von Guericke był prywatnie znajomym i korespondentem Gaspara. Jego eksperymenty były wówczas bardzo popularne w Rzeszy, więc "Mechanica hydraulico-pneumatica", cieszyła się dużym zainteresowaniem i sprawiła, że Schott zyskał uznanie w oczach innych uczonych. Korespondował między innymi z Christiaanem Huygensem i Robertem Boylem. Między 1657 a 1659 rokiem ukazały się cztery części "Magia universalis naturæ et artis" w których opisywał wiele problemów z dziedziny matematyki i fizyki. Praca ta dotyczyła przede wszystkim optyki, magnetyzmu, aerostatyki i akustyki. Od 1568 do 1666 Schott koncentrował się głównie na tworzeniu kompendiów dotyczących różnych dziedzin nauki. Napisał ich około dziesięciu. Do najważniejszych należy "Cursus Mathematicus", zawierający podsumowanie ówczesnej wiedzy matematycznej na temat arytmetyki, geometrii, trygonometrii, astronomii, chronografii, geografii, statyki, mechaniki, hydrauliki, optyki i wielu innych. W tym samym dziele krytycznie odnosił się do astrologii, chiromancji i radiestezji, co jednak nie znaczy, że całkowicie je odrzucał.
Inną ważną pracą Schotta była "Technica Curiosa", opisująca różnego rodzaju konstrukcje mechaniczne, między innymi te stworzone przez Kirchera. Poza tym teoretyzował na temat platform podnośnikowych, łodzi podwodnych i Perpetuum mobile. Jako pierwszy w historii opisał Sprzęgło wychylne. Zasłynął również jako propagator dzieła Roberta Boyle’a opisującego pompy. Poza tym napisał dwa traktaty opisujące budowę i zasadę działania narzędzi opracowanych przez Kirchera, czyli Pantometrum, służącego do prac geodezyjnych oraz Organum Mathematicum, służącego do rozwiązywania niektórych działań matematycznych. W pracy dotyczącej Organum Mathematicum Schott opisuje również wymyślone przez siebie urządzenie o nazwie „Rechenmaschine Cistula”, które służyło do obliczania pola walca. Poza pisaniem Schott nieustannie eksperymentował, starając się znaleźć w swoich doświadczeniach potwierdzenie dla publikowanych teorii. Był pierwszym uczonym w Würzburgu który prowadził badania na zwierzętach.
W 1661 przebywał w Rzymie, gdzie ubiegał się o posadę nauczyciela matematyki w "Collegio Romano". Z uwagi na zły stan zdrowia Gaspara, jego przełożeni odrzucili aplikację i w zamian zaoferowali mu posadę dyrektora kolegium w Heilbad Heiligenstadt, którą Schott odrzucił. Wrócił do Würzburga, gdzie zmarł w 1666 roku.

</doc>
<doc id="3067043" url="https://pl.wikipedia.org/wiki?curid=3067043" title="Podlipie (województwo lubelskie)">
Podlipie (województwo lubelskie)

Podlipie – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067044" url="https://pl.wikipedia.org/wiki?curid=3067044" title="Veronica Cummings">
Veronica Cummings

Veronica Cummings (ur. 29 marca 1973) – pływaczka z Guamu.
Brała udział na igrzyskach w 1988, gdzie wystąpiła na 50 i 100 m stylem dowolnym. Na krótszym dystansie odpadła w pierwszej rundzie zajmując 6. miejsce w drugim wyścigu eliminacyjnym z czasem 28,94. Wynik ten uplasował ją w końcowej klasyfikacji na 43. pozycji. Na dłuższym dystansie była 3. w drugim wyścigu eliminacyjnym z czasem 1:02,63, w wyniku czego odpadła z dalszej rywalizacji. W klasyfikacji generalnej zajęła 50. lokatę. Jest najmłodszym olimpijczykiem z Guamu.

</doc>
<doc id="3067045" url="https://pl.wikipedia.org/wiki?curid=3067045" title="Kaspar Schott">
Kaspar Schott



</doc>
<doc id="3067046" url="https://pl.wikipedia.org/wiki?curid=3067046" title="Topór (województwo lubelskie)">
Topór (województwo lubelskie)

Topór – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067047" url="https://pl.wikipedia.org/wiki?curid=3067047" title="Kupiec (ujednoznacznienie)">
Kupiec (ujednoznacznienie)



</doc>
<doc id="3067048" url="https://pl.wikipedia.org/wiki?curid=3067048" title="Piotr Opaliński (zm. 1506)">
Piotr Opaliński (zm. 1506)

Piotr Opaliński herbu Łodzia (zm. 1506) – kasztelan lądzki, sędzia ziemski poznański.
Rodzina.
Syn Piotra z Bnina i Opalenicy, kasztelana santockiego (zm. 1466) i Małgorzaty z Gryżyny i Włoszakowic. Ożeniony z Anną ze Zbąszynia (zm. ok. 1543). Ojciec Piotra (zm. 1551), kasztelana gnieźnieńskiego, Sebastiana (zm. po 1538), sekretarza królewskiego, Jana (zm. 1547), chorążego poznańskiego, krajczego koronnego i podstolego krakowskiego, Łukasza (zm. 1530), Macieja (zm. 1541). Córki Piotra: Katarzyna, poślubiła Macieja Czarnkowskiego, kasztelana bydgoskiego; Anna poślubiła Feliksa Nieprackiego; Magdalena poślubiła Krzysztofa Zarembę.
Urzędy.
Pełnił obowiązki chorążego kaliskiego od 1477 roku, później poznańskiego 1478.
W latach 1479-1480 zastępca starosty generalnego w Wielkopolsce i starosta generalny Wielkopolski 1480. W latach 1486-1487 sędzia ziemski w Poznaniu.
W latach 1503-1504 kasztelan lądzki oraz poborca podatków w Poznaniu 1503.

</doc>
<doc id="3067049" url="https://pl.wikipedia.org/wiki?curid=3067049" title="Widok (województwo lubelskie)">
Widok (województwo lubelskie)

Widok – osada leśna Polsce, położona w województwie lubelskim, w powiecie łukowskim, w gminie Łuków.
W latach 1975–1998 osada administracyjnie należała do województwa siedleckiego.
Obecnie pustkowie przy dukcie leśnym prowadzącym od Gręzówki do poligonu. Od ostatnich zachodnich zabudowań wsi oddalone około 600 metrów.

</doc>
<doc id="3067050" url="https://pl.wikipedia.org/wiki?curid=3067050" title="Człowiek roku w niemieckiej piłce nożnej">
Człowiek roku w niemieckiej piłce nożnej

Człowiek roku w niemieckiej piłce nożnej (niem. "Mann des Jahres im deutschen Fußball") – nagroda indywidualna w Niemczech przyznawana przez magazyn sportowy Kicker osobie uznanej w danym roku za najwybitniejszą w futbolu niemieckim.
Wyróżnienie było przyznawane od 1990 do 2019 pod nazwą Człowiek Roku, od 2020 nagroda nosi nazwę Osobowość Roku. Otrzymują go zarówno piłkarze, jak i trenerzy oraz działacze. Dotychczas pięć osób otrzymało tytuł dwa razy.
Zdobywcy.
Człowiek Roku
Osobowość Roku

</doc>
<doc id="3067051" url="https://pl.wikipedia.org/wiki?curid=3067051" title="Zabrodzie (powiat łukowski)">
Zabrodzie (powiat łukowski)

Zabrodzie – wieś w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.
Wieś nad Krzną Północną w zlewni Bugu. Na drugiego brzegu miejscowość Suleje wieś znana już w XVI wieku.

</doc>
<doc id="3067053" url="https://pl.wikipedia.org/wiki?curid=3067053" title="Zimna Woda (gmina Łuków)">
Zimna Woda (gmina Łuków)

Zimna Woda – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067054" url="https://pl.wikipedia.org/wiki?curid=3067054" title="Mężczyzna roku w niemieckiej piłce nożnej">
Mężczyzna roku w niemieckiej piłce nożnej



</doc>
<doc id="3067055" url="https://pl.wikipedia.org/wiki?curid=3067055" title="Man’yōgana">
Man’yōgana

 – najstarszy sposób fonetycznego zapisu języka japońskiego za pomocą znaków chińskich. Najwcześniejsze przykłady zastosowania pochodzą z V i VI wieku (np. japońskie nazwy własne w inskrypcjach na mieczach czy lustrach), ale na szerszą skalę używano man’yōgany od VII wieku (dalsze inskrypcje w metalu i kamieniu, dokumenty, mokkany), pełny rozkwit zaś przypada na wiek VIII (przede wszystkim "Kojiki", "Nihon-shoki", "Man’yōshū"). Man’yōgana dała początek współczesnym sylabariuszom japońskim: hiraganie i katakanie.
Nazwa.
Termin "man’yōgana" pochodzi od , tytułu antologii poezji japońskiej z VIII wieku, w której system ten został powszechnie zastosowany. Innym, rzadszym określeniem tego sposobu zapisu jest .
Zasady funkcjonowania.
Znaki chińskie zostały w man’yōganie użyte fonetycznie (tj. ze względu na ich odczyt), a nie semantycznie (czyli ze względu na ich znaczenie). Każdy znak oznaczał zasadniczo jedną sylabę, zdecydowanie rzadziej dwie. Kilka, kilkanaście, a nawet kilkadziesiąt znaków mogło być używanych do zapisu tej samej sylaby, np.
Niekiedy pisarze wybierali jeden z dostępnych znaków ze względu na jego konotacje lub kontekst, w którym miał zostać użyty, ale trudno stwierdzić, by kierowano się podczas pisania jakimiś szczególnymi zasadami.
Istota zapisu w man’yōganie zasadzała się na wykorzystaniu jednego z dwu sposobów odczytu danego znaku: albo na sposób średniochiński, albo na sposób japoński. Wyróżnia się zatem dwa podstawowe typy man’yōgany:
Do man’yōgany zalicza się też tradycyjnie trzeci, zdecydowanie rzadszy sposób zapisu, a mianowicie
Przykład użycia.
Wiersz autorstwa Nukaty no Ōkimi 額田王 ("Man’yōshū", księga I, nr 8), którego wersję oryginalną zamieszczono w postaci zdjęcia powyżej, zapisany jest w większej części właśnie man’yōganą (znaki czerwone), choć występują w nim także znaki użyte semantycznie (w transkrypcji ich odczyt podano kapitalikami):
Znaczenie dla historii języka.
Studia nad man’yōganą wykazują, że niektóre z sylab (a ściślej: część z tych kończących się samogłoską "i", "e" lub "o") różniły się od siebie parami, tzn. istniały np. dwa rodzaje sylaby "ki", dwa rodzaje "me" czy dwa rodzaje "yo" itd., co interpretuje się zazwyczaj jako opozycję dwu rodzajów samogłosek. Zatem pięciu samogłoskom klasycznojapońskim ("a", "i", "u", "e", "o") odpowiadało w języku starojapońskim – osiem, zapisywanych zwyczajowo w transkrypcji jako "a", "i1", "i2", "u", "e1", "e2", "o1", "o2" lub (odpowiednio) jako "a", "i", "ï", "u", "e", "ë", "o", "ö", ewentualnie jako "a", "yi", "iy", "u", "ye", "ey", "wo", "o̱".
Dalszy rozwój.
Znaki man’yōgany, do końca VIII wieku nieróżniące się wyglądem od znaków używanych semantycznie, zaczęły z czasem ulegać dwojakim uproszczeniom.
Z jednej strony w piśmie kursywnym, zwanym "stylem trawiastym" ("sōsho" 草書), zredukowano liczbę kresek, niekiedy nawet do jednego – choć skomplikowanego – pociągnięcia pędzlem. Tak przekształcone znaki określano jako sōgana (草仮名, dosł. "kana trawiasta"), współcześnie zaś mówi się o nich hentaigana (変体仮名, dosł. "kana nietypowa / niestandardowa" – domyślnie: względem obecnej hiragany); na grafice obok są one wyróżnione kolorem czerwonym. Używano ich co najmniej do końca XIX wieku (sporadycznie stosowane są do dziś, np. w kaligrafii czy na szyldach sklepów), a końcowym etapem ich rozwoju graficznego jest współczesna hiragana.
Z drugiej strony w pismach buddyjskich stosowano jedynie fragmenty znaków man’yōgany zamiast ich pełnych postaci, co ostatecznie doprowadziło do wykształcenia się współczesnej katakany. I tak np.
W obu tych przypadkach istniała nadal możliwość zapisu tej samej sylaby za pomocą kilku czy kilkunastu znaków, np. we wczesnych wersjach katakany sylabę "u" notowano za pomocą 宀, ウ lub 于, a sylabę "ne" za pomocą ネ bądź 子.
W roku 1900 japońskie Ministerstwo Edukacji ustaliło obecnie obowiązujące kształty znaków kany i wprowadziło zasadę, iż jedna sylaba (a ściślej: mora) zapisywana jest zawsze jednym i tym samym znakiem. W ten sposób ustalono zasób i wygląd obu sylabariuszy japońskich: hiragany i katakany, przy czym znak źródłowy w man’yōganie mógł być dla tych sylabariuszy taki sam (np. "u" zarówno w hiraganie う, jak i w katakanie ウ pochodzi od 宇), a mogły się też one różnić ("ru" w hiraganie る powstało z 留, zaś w katakanie ル ze znaku 流). Wszelkie wcześniejsze znaki fonetyczne spoza tego standardu określane są jako itaigana (異体仮名, dosł. "kana wariantywna / alternatywna").
Man’yōgana dzisiaj.
Man’yōgana używana jest współcześnie niezwykle rzadko, jej rolę przejęły sylabariusze kana (hiragana i katakana). Można się z nią jednak zetknąć w zapisie niektórych nazw własnych (imion, nazwisk, nazw geograficznych), a także pewnych wyrazów obcych. Przykłady:
Taki zapis (fonetyczny, ale nie kaną, tylko znakami chińskimi) określany jest w języku japońskim mianem "ateji".

</doc>
<doc id="3067057" url="https://pl.wikipedia.org/wiki?curid=3067057" title="Żdżary (osada leśna w województwie lubelskim)">
Żdżary (osada leśna w województwie lubelskim)

Żdżary – osada leśna w Polsce położona w województwie lubelskim, w powiecie łukowskim, w gminie Łuków.
W latach 1975–1998 miejscowość administracyjnie należała do województwa siedleckiego.

</doc>
<doc id="3067058" url="https://pl.wikipedia.org/wiki?curid=3067058" title="Kohir Rasulzoda">
Kohir Rasulzoda

Kohir Rasulzoda (tadż. Қоҳир Расулзода; ur. 8 marca 1961 w Gafurowie) – tadżycki polityk, premier Tadżykistanu od 23 listopada 2013.
Jest członkiem Ludowo-Demokratycznej Partii Tadżykistanu. Przed objęciem funkcji szefa rządu był gubernatorem wilajetu sogdyjskiego (2007-2013). Został powołany na stanowisko premiera po tym, jak prezydent Emomali Rahmon odwołał sprawującego ten urząd od 14 lat Okila Okilowa.

</doc>
<doc id="3067059" url="https://pl.wikipedia.org/wiki?curid=3067059" title="PalaScapriano">
PalaScapriano

PalaScapriano – włoska hala sportowo-widowiskowa położona w Teramo. Jej inauguracja odbyła się w 1980 roku. Mecze na nim rozgrywa lokalny klub Teramo Basket. Hala może pomieścic 3 500 widzów.

</doc>
<doc id="3067060" url="https://pl.wikipedia.org/wiki?curid=3067060" title="Diecezja Lokoja">
Diecezja Lokoja

Diecezja Lokoja – diecezja rzymskokatolicka w Nigerii. Powstała w 1955 jako wikariat Kabba. Podniesiona do rangi diecezji w 1964. Pod obecną nazwą od 1965.

</doc>
<doc id="3067063" url="https://pl.wikipedia.org/wiki?curid=3067063" title="Poleko">
Poleko



</doc>
<doc id="3067064" url="https://pl.wikipedia.org/wiki?curid=3067064" title="PalaSele">
PalaSele

PalaSele – włoska hala widowiskowo-sportowa położona w Eboli. Jest wykorzystywana zarówno do wydarzeń sportowych jak i koncertów. Może pomieścić 6000 widzów.

</doc>
<doc id="3067069" url="https://pl.wikipedia.org/wiki?curid=3067069" title="Synogarlica rdzawosterna">
Synogarlica rdzawosterna

Synogarlica rdzawosterna ("Streptopelia mayeri") – gatunek średniej wielkości ptaka z rodziny gołębiowatych (Columbidae). Występuje endemicznie na Mauritiusie oraz położonej u jego wschodnich wybrzeży wysepce Île aux Aigrettes. Był bliski wymarcia około 1980 roku, obecnie ma status gatunku narażonego.
Taksonomia.
Gatunek ten często umieszczany jest w rodzaju "Nesoenas". Międzynarodowy Komitet Ornitologiczny (IOC) za podgatunek synogarlicy rdzawosternej uznaje wymarłą synogarlicę reuniońską ("Streptopelia duboisi") z Reunionu, jednak wielu autorów traktuje ją jako odrębny gatunek.
Morfologia.
Głowa, szyja, wierzch i spód ciała różowawe, bielejące na czole, policzkach i górnej części gardła. Z wierzchu ciała barwa różowa ciemnieje. Górna część grzbietu i skrzydła brązowe, momentami w odcieniu oliwkowym lub rudawym. Niższa część grzbietu i kuper szare, kuper posiada kasztanowy odcień. Pokrywy nadogonowe i sterówki cynamonowe. Zewnętrzna para sterówek na chorągiewkach zewnętrznych płowa. Pokrywy podogonowe różowe. Pokrywy podskrzydłowe szarobrązowe. Tęczówka żółta, dziób żółty, lecz czerwony u nasady. Nogi i stopy czerwone. Niektóre osobniki u nasady dzioba i na brodzie posiadają pojedyncze brązowawe pióra. Wymiary średnie (okazy pochodzące z Muzeum Brytyjskiego): całkowita długość około 39,3 cm, w tym 16,5 cm na ogon i 2,1 cm na dziób. Skrzydło mierzy około 21,6 cm, skok 3,3 cm.
Zasięg występowania.
Całkowity zasięg występowania obejmuje około 320 km² w południowo-zachodniej części Mauritiusu oraz na położonej u jego wschodnich wybrzeży wysepce Île aux Aigrettes; w pozostałych rejonach Mauritiusu gatunek wyginął. Środowisko życia stanowią wilgotne górskie lasy, w których występują rośliny z rodzajów "Callophyllum" i "Syzygium" oraz "Labourdonnaisia glauca" i "Sideroxylon puberulem".
Behawior.
Występuje zarówno pojedynczo, jak i parami i w małych grupach. W poszukiwaniu pożywienia może przelecieć do 8 km. Żywi się owocami i jagodami, zbieranymi z drzew lub z ziemi; należą do roślin z gatunków np. "Nuxia verticilata", "Apholia theiformis", "Erythrospermum monticolum", "Lantana camara", "Diospyros tesselaria" i "Pittosporum senacia", zjada również liście roślin z rodzajów "Eugenia" i "Ligustrum". Zawołanie stanowi głos "kuu-ah, kuu-ah, kuu, woo-woo-woo". Odzywa się również "ra-ra-rark-rark".
Lęgi.
Lęgi rozpoczynają się wczesnym styczniem. Gniazdo, umieszczone na drzewie, stanowi luźna platforma z patyków. W lęgu dwa białe jaja. Inkubacja trwa 13–18 dni. Młode są w pełni opierzone po około 20 dniach od wyklucia.
Status, zagrożenia.
Gatunek ten w stanie dzikim prawie wymarł, jednak dzięki podjętym działaniom ochronnym i prowadzonemu w niewoli rozrodowi populacja na wolności wzrosła z zaledwie 10 dorosłych osobników w 1980 do 50 w 1993 i 300 w 2000. Obecnie populacja szacowana jest na 250–999 dorosłych osobników. Od 2018 IUCN uznaje synogarlicę rdzawosterną za gatunek narażony (VU, "Vulnerable"). Poprzednio, od 2000 posiadała status gatunku zagrożonego wyginięciem (EN, "Endangered"), a jeszcze wcześniej – od 1994 – status gatunku krytycznie zagrożonego (CR, "Critically Endangered"). Zagrożenie stanowi wycinka lasów oraz drapieżnictwo ze strony introdukowanych gatunków, jak makak krabożerny ("Macaca fascicularis") oraz mangusta złocista ("Herpestes auropunctatus"). Gatunek spotykany na trzech obszarach uznanych za Important Bird Area. W grudniu 2016 rozpoczęto translokację ptaków z niewoli do Vallée de Ferney na wschodzie wyspy. Do czerwca 2017 wypuszczono 30 ptaków.

</doc>
<doc id="3067070" url="https://pl.wikipedia.org/wiki?curid=3067070" title="Palasport di Genova">
Palasport di Genova

Palasport di Genova – włoska hala widowiskowo-sportowa położona w Genui. Może pomieścić 10 000 widzów. Jest wykorzystywana zarówno do wydarzeń sportowych, jak i koncertów. W 1992 roku odbyły się Halowe Mistrzostwa Europy w Lekkoatletyce.

</doc>
<doc id="3067073" url="https://pl.wikipedia.org/wiki?curid=3067073" title="Kochir Rasulzoda">
Kochir Rasulzoda



</doc>
<doc id="3067077" url="https://pl.wikipedia.org/wiki?curid=3067077" title="10 bani (banknot)">
10 bani (banknot)

10 bani (banknot) – najmniejszy banknot świata według Księgi Rekordów Guinnessa, wydany przez Ministerstwo Finansów Rumunii w 1917 roku. Banknot ma rozmiary 2,75 cm na 3,8 cm. Banknot jest pomarańczowo-zielony. Na awersie znajduje się popiersie Ferdynanda I króla Rumunii a na rewersie herb Rumunii (złoty orzeł z krzyżem w dziobie).

</doc>
<doc id="3067080" url="https://pl.wikipedia.org/wiki?curid=3067080" title="Hapoel Afula F.C.">
Hapoel Afula F.C.

Hapoel Afula F.C. (hebr. הפועל עפולה) – izraelski klub piłkarski, mający siedzibę w mieście Afula.
Historia.
Klub piłkarski powstał w 1951 roku. W połowie 50. lat i na początku 60. lat XX wieku drużyna grała w "Liga Alef", która była wówczas drugą klasą rozgrywek izraelskich klubów piłki nożnej. Nigdy jednak klub nie awansował do najwyższej ligi Ligat ha’Al. Obecnie drużyna gra w drugiej lidze Liga Leumit. Drużyna posiada własny stadion Afula Illit, który po rozbudowie w 2012 roku może pomieścić 1,5 tys. osób. Jest to jednak za mało na wymogi Ligi Leumit. Dlatego do czasu kolejnej planowanej rozbudowy stadionu, drużyna gościnnie korzysta z Green Stadium w Nacerat Illit.

</doc>
<doc id="3067083" url="https://pl.wikipedia.org/wiki?curid=3067083" title="Seiji Takaiwa">
Seiji Takaiwa

 – japoński aktor i kaskader, znany z wielu ról kostiumowych w serialach tokusatsu z cykli "Kamen Rider", "Super Sentai" i "Metalowi herosi". Od 2001 (z małą przerwą w 2005) do 2019 roku wcielał się we wszystkich tytułowych Kamen Riderów. Czasem występuje również w rolach niekostiumowych. Związany z grupą Japan Action Enterprises. Jest mężem dawnej kaskaderki Rie Murakami.
Bibliografia.
Artykuł na KamenRiderWiki.com

</doc>
<doc id="3067087" url="https://pl.wikipedia.org/wiki?curid=3067087" title="Aržan">
Aržan



</doc>
<doc id="3067090" url="https://pl.wikipedia.org/wiki?curid=3067090" title="Ursus 4512">
Ursus 4512



</doc>
<doc id="3067091" url="https://pl.wikipedia.org/wiki?curid=3067091" title="Ursus 4514">
Ursus 4514



</doc>
<doc id="3067092" url="https://pl.wikipedia.org/wiki?curid=3067092" title="Wincenty Koziełł-Poklewski">
Wincenty Koziełł-Poklewski



</doc>
<doc id="3067096" url="https://pl.wikipedia.org/wiki?curid=3067096" title="Współczynnik wykorzystania energii świetlnej">
Współczynnik wykorzystania energii świetlnej

Współczynnik wykorzystania energii świetlnej, RUE (ang. RUE – radiation use efficiency) – wskaźnik produktywności roślin wyrażany ilością suchej masy wytworzonej po zaabsorbowaniu określonej porcji energii świetlnej. Najczęściej jednostką dla współczynnika jest g MJ–1. Współczynnik zależy zarówno od gatunku rośliny, jak i warunków środowiska.
Przykładowe wartości współczynnika dla upraw:
Współczynnik może przybierać wartości od 1 do 5 g MJ–1

</doc>
<doc id="3067099" url="https://pl.wikipedia.org/wiki?curid=3067099" title="Stanisław Orlemański">
Stanisław Orlemański

Stanisław Orlemański (ur. 12 grudnia 1889 w Erie, zm. 16 marca 1960 w Springfield) − amerykański ksiądz katolicki polskiego pochodzenia, proboszcz w Springfield (Massachusetts), działacz polonijny w USA, współzałożyciel i honorowy prezes Ligi Kościuszkowskiej.
Życiorys.
Urodził się 12 grudnia 1889 w rodzinie Stanisława i Heleny (z Dąbrowskich) Orlemańskich. Ojciec, robotnik w warsztacie naprawy wagonów, wyemigrował do Ameryki wraz z żoną z Poznania w 1876. Małżeństwo, mieszkając w Erie, miało dziesięcioro dzieci: pięć dziewczyn i pięciu chłopców, z których czterech zostało księżmi. Orlemański kształcił się w seminariach w Orchard Lake (Michigan) i Montrealu, a dwa lata po święceniach kapłańskich został wysłany do Springfield, gdzie pracował wśród wciąż powiększającej się Polonii.
Będąc duszpasterzem polonijnym, w Stanach Zjednoczonych, związanej z osobą Bolesława Geberta. W 1943 Orlemański założył Ligę Kościuszkowską (ang. "Kosciuszko League") dla wspierania Dywizji im. Tadeusza Kościuszki, dowodzonej przez generała Berlinga. Na Krajowej Konferencji Ligi Kościuszkowskiej w Detroit w listopadzie 1943 otrzymał tytuł honorowego przewodniczącego.
W maju 1944 udał się do Moskwy wraz z Oskarem Langem, jako oficjalny przedstawiciel Polonii amerykańskiej. Prowadzili rozmowy z Józefem Stalinem, Wandą Wasilewską i Zygmuntem Berlingiem. Efektem ich wizyty było przekonywanie opinii publicznej w Stanach Zjednoczonych, że Stalin chce Polski silnej i demokratycznej. Lange przygotował na ten temat opracowanie dla amerykańskiego sekretarza stanu Cordella Hulla. Stalin proponował ks. Orlemańskiemu wejście w skład przyszłego rządu polskiego. Po powrocie do USA Orlemański został zaproszony do Białego Domu i przekazał relację ze swoich rozmów prezydentowi Rooseveltowi. Działalność księdza spotkała się z niechętnym przyjęciem ze strony hierarchii kościelnej, ordynariusz Springfield Thomas Michael O'Leary zawiesił go na kilka tygodni w obowiązkach duszpasterskich, a następnie zabronił prowadzenia działalności publicznej poza parafią. 
W 1945 Orlemański opublikował piętnastostronicową broszurę "Polska-Niemcy-Rosja".

</doc>
<doc id="3067100" url="https://pl.wikipedia.org/wiki?curid=3067100" title="Stadion Afula Illit">
Stadion Afula Illit

Stadion Afula Illit (hebr. איצטדיון עפולה עילית, "Itztadion Afula Illit") – stadion w Izraelu, w mieście Afula. Powstał on w 2009 roku i należy do drużyny Hapoel Afula F.C.
Historia.
Nowy stadion miejski w Afuli został wybudowany w 2009 roku. Znajduje się on w dzielnicy Afula Illit przy dużym kompleksie sportowym "Robert Russell Sports Center" z salami sportowymi, basenem kąpielowym i kortami tenisowymi. Stadion od początku służył lokalnej drużynie piłkarskiej Hapoel Afula F.C. Gdy w 2013 roku drużyna awansowała do drugiej ligi Liga Leumit, okazało się, że stadion jest za mały. Z tego powodu Hapoel Afula gościnnie korzysta z Green Stadium w Nacerat Illit. Natomiast stadion w Afuli zaczął być rozbudowywany. W pierwszym etapie będzie mieścił 3 tys. osób, w drugim etapie 5 tys. osób, aby ostatecznie osiągnąć pojemność 14 tys. osób.
Infrastruktura.
Stadion posiada bogate zaplecze sportowe. Są to szatnie, sale treningowe, siłownie oraz klub. Zawodnicy często korzystają po treningach z sąsiedniego basenu.
Transport.
W bezpośrednim sąsiedztwie stadionu przebiega droga ekspresowa nr 65.

</doc>
<doc id="3067101" url="https://pl.wikipedia.org/wiki?curid=3067101" title="Sergej Ćetković">
Sergej Ćetković

Sergej Ćetković (ur. 8 marca 1976 w Titogradzie) – czarnogórski piosenkarz i autor tekstów.
Kariera.
Urodził się w dawnej Jugosławii. W wieku siedmiu lat był najmłodszym członkiem czarnogórskiego zespołu Vatrena srca, w którym śpiewał i grał na pianinie. Kształcił się w szkole muzycznej Vasa Pavic. W 1986 roku zajął drugie miejsce podczas festiwalu Our Joy.
Począwszy od 1989 roku występował w grupie muzycznej Burning Heart, zaś od 1994 roku należał do formacji Amphitheatre. Solową karierę muzyczną rozpoczął w 1998 roku, śpiewając na festiwalu Sunčane Skale w Hercegu Novim, na którym wykonał utwór „Bila si ruža”.
W grudniu 2000 roku wydał swój debiutancki album "Kristina", wydany nakładem wydawnictwa muzycznego Goroton. W tym samym roku wystąpił na festiwalu Pjesma Mediterana w Budvie, zdobywając pozytywne opinie od publiczności i krytyków muzycznych.
W 2004 roku brał udział w eliminacjach do 49. Konkursu Piosenki Eurowizji z utworem „Ne mogu da ti oprostim”. W 2007 roku zainteresowanie występami Sergeja Ćetkovicia było tak duże, że zostały sprzedane wszystkie bilety na jego trasę koncertową po Serbii i Czarnogórze, w związku z czym artysta był zmuszony zorganizować dodatkowe koncerty.
Jako inspiracje dla swojej muzyki wokalista wymienia takich artystów, jak Joe Cocker, Peter Gabriel czy zespół The Beatles.
W 2014 roku został wybrany na reprezentanta Czarnogóry podczas 59. Konkursu Piosenki Eurowizji z utworem „Moj svijet”. Wokalista wystąpił 6 maja w pierwszym koncercie półfinałowym jako piętnasty w kolejności i awansował do finału konkursu, który odbył się 10 maja. Tym samym, został pierwszym reprezentantem Czarnogóry, który tego dokonał. W finale zajął ostatecznie 19. miejsce, zdobywając 37 punktów, w tym maksymalne noty 12 punktów od Armenii i Macedonii.
Życie prywatne.
Od 1998 jest żonaty z Kristiną. W marcu 2010 urodziła im się córka.
Dyskografia.
Opracowano na podstawie materiału źródłowego.
Albumy studyjne:
Albumy kompilacyjne:

</doc>
<doc id="3067102" url="https://pl.wikipedia.org/wiki?curid=3067102" title="Karnawał w Aalst">
Karnawał w Aalst

Karnawał w Aalst – doroczne wydarzenie muzyczno-taneczne, organizowane w Aalst w Belgii przez trzy ostatnie dni karnawału.
W 2010 roku karnawał w Aalst został wpisany na listę niematerialnego dziedzictwa UNESCO, z którego został wykreślony w 2019 roku z powodu elementów rasistowskich i antysemickich.
Historia.
Najstarsza wzmianka o karnawale w Aalst pochodzi z 1432 roku. W pochodzie karnawałowym brały udział figury olbrzymów, jak również figura konia Bayarda – bohatera legend o Karolu Wielkim. Pod koniec XIX wieku, gdy tradycja karnawałowa we Flandrii zaczęła stopniowo zanikać, karnawał w Aalst cieszył się nieprzerwanym powodzeniem. Od 1923 roku karnawał organizowany jest przez specjalny komitet. Typowe dla tradycji karnawałowej w Aalst jest używanie miejscowego dialektu oraz śpiewanie pieśni karnawałowych – w latach 1960–2008 powstało ponad 3000 takich utworów.
Przebieg.
Od 1953 roku, w sobotę – na cztery dni przed ostatkami – książę karnawału otrzymuje klucze do miasta i zostaje symbolicznym burmistrzem Aalst na czas karnawału.
W niedziele odbywa się uroczysty pochód uczestników karnawału przez miasto – w paradzie biorą udział figury olbrzymów, figura "Ros Ballatum" – miejscowa wersja figury konia Bayarda – oraz tzw. "Gilles d'Aalst".
W poniedziałek rano "Gilles d'Aalst" przeganiają symbolicznie duchy zimy, wykonując taniec z miotłami na głównym placu miasta. Następnie odbywa się "Ajuinworp" (pol. rzut cebulą), kiedy uczestnicy karnawału próbują złapać Złotą Cebulę. W godzinach popołudniowych odbywa się drugi pochód karnawałowy przez miasto. Zabawa trwa przez całą noc.
We wtorek na ulice miasta wyruszają młodzi mężczyźni przebrani za kobiety tzw. "Voil Jeannetten" (pol. brudne Żanety). Tradycja "Voil Jeannetten" została zapoczątkowana w XIX wieku, kiedy to robotnicy, których nie było stać na kupno kostiumu karnawałowego, przebierali się w ubrania żon. Lokalna prasa naśmiewała się z tych przebrań, używając określenia "Voil Jeannetten". "Voil Jeannetten" niosą druciane klatki dla kanarków z suszonym śledziem, abażury i zepsute parasolki, pchając wózki dla dzieci. Wieczorem, na głównym placu miasta, uczestnicy karnawału palą figurę karnawałową na znak końca karnawału.

</doc>
<doc id="3067103" url="https://pl.wikipedia.org/wiki?curid=3067103" title="Dragolice (osada leśna)">
Dragolice (osada leśna)

Dragolice – osada leśna w Polsce położona w województwie warmińsko-mazurskim, w powiecie ostródzkim, w gminie Łukta.
W latach 1975–1998 miejscowość należała administracyjnie do województwa olsztyńskiego.
Zobacz też: Dragolice

</doc>
<doc id="3067105" url="https://pl.wikipedia.org/wiki?curid=3067105" title="Henryka Góra">
Henryka Góra

Henryka Góra (niem. "Friedrichsberg") – osada w Polsce położona w województwie warmińsko-mazurskim, w powiecie ostródzkim, w gminie Łukta.
W 1974 r. osada należała do sołectwa Mostkowo (gmina Łukta), razem z miejscowościami: PGR Chudy Dwór, PGR Gucin, PGR Kozia Góra, osada Maronie i wieś Mostkowo .
W latach 1975–1998 miejscowość należała administracyjnie do województwa olsztyńskiego.
Obecnie w miejscowości nie ma zabudowy.

</doc>
<doc id="3067114" url="https://pl.wikipedia.org/wiki?curid=3067114" title="Gmatwek">
Gmatwek



</doc>
<doc id="3067115" url="https://pl.wikipedia.org/wiki?curid=3067115" title="State Grid Corporation of China">
State Grid Corporation of China

State Grid Corporation of China (SGCC) () – największy chiński dostawca energii elektrycznej. Został założony 29 grudnia 2002 roku. Jest firmą państwową. Siedziba znajduje się w Pekinie. Jest drugą pod względem wielkości firmą na świecie według rankingu Fortune Global 500 z 2021 roku. Zatrudnia ok. 928 tys. osób. Dostarcza energię głównie w północnych, środkowych i zachodnich Chinach. Na południu zajmuje się tym inna państwowa firma China Southern Power Grid Corporation. Obecnie inwestuje także w Malezji.

</doc>
<doc id="3067116" url="https://pl.wikipedia.org/wiki?curid=3067116" title="M00001">
M00001

M00001 (banknot) – pierwszy australijski banknot czego dowodem jest jego numer serii M0001. Został wydany 1 maja 1913 roku i ma nominał 10 szylingów. Banknot odnaleziono w 1999 roku w rzeczach Judith Denmem córki Thomasa Denmana, który sprawował na początku XX wieku urząd generalnego gubernatora Australii. Banknot był podarunkiem od premiera Australii Andrew Fisher'a dla gubernatora. Pięcioletnia wówczas Judith Denmem ręcznie wypisała na nim numer serii. Banknot zachował się w nienagannym stanie i był już parokrotnie sprzedawany m.in. w 2008 roku za blisko 2 mln dolarów. W 2013 roku został on ponownie wystawiony na aukcję za kwotę 3,6 mln dolarów.

</doc>
<doc id="3067125" url="https://pl.wikipedia.org/wiki?curid=3067125" title="Patrick Mabedi">
Patrick Mabedi

Patrick Mabedi (ur. 5 listopada 1973 w Blantyre) – malawijski piłkarz występujący na pozycji obrońcy, reprezentant kraju.
Kariera piłkarska.
Patrick Mabedi do 1998 występował w rodzinnym klubie Big Bullets. Następnie przeniósł się do południowoafrykańskiego Kaizer Chiefs, z którym odnosił największe sukcesy w swojej karierze m.in.: dwukrotne mistrzostwo RPA (2004, 2005), Afrykański Puchar Zdobywców Pucharów: 2001. W zespole występował do 2006 roku. Za swoje zasługi dla tego klubu został uhonorowany Nagrodą Prezesa w 2013 roku. Potem przeniósł się do Moroka Swallows, gdzie w 2008 roku zakończył karierę piłkarską.
Obecnie jest asystentem trenera reprezentacji Malawi.
Reprezentacja Malawi.
Patrick Mabedi w reprezentacji Malawi w latach 2000-2004 rozegrał 21 meczów i strzelił 5 goli. Zdobył wraz z nią dwukrotnie Puchar COSAFA (2002, 2003).

</doc>
<doc id="3067127" url="https://pl.wikipedia.org/wiki?curid=3067127" title="Mary Ford">
Mary Ford

Mary Ford (ur. 7 lipca 1924, zm. 30 września 1977) – amerykańska wokalistka i gitarzystka.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3067128" url="https://pl.wikipedia.org/wiki?curid=3067128" title="Serafin (osada leśna)">
Serafin (osada leśna)

Serafin – osada leśna w Polsce położona w województwie mazowieckim, w powiecie ostrołęckim, w gminie Łyse.

</doc>
<doc id="3067132" url="https://pl.wikipedia.org/wiki?curid=3067132" title="José Zaragoza">
José Zaragoza

José Zaragoza, właśc. Bernardo José Zaragoza y Vilanova, znany także jako Bernat Josep Saragossà (ur. 1627 w Alcalà de Xivert, zm. 1679 w Madrycie) – hiszpański matematyk, astronom, kosmolog i jezuita. Był jednym z "Novatores", czyli uczonych rozpowszechniających w Hiszpanii nowe idee. Jest uznawany za duchowego ojca hiszpańskich encyklopedystów.
Życiorys.
Niewiele wiadomo o jego pochodzeniu i wczesnym życiu. Studiował sztukę i teologię na uniwersytecie w Walencji. Po uzyskaniu odpowiednika dzisiejszego doktoratu z teologii, w 1651 roku, wstąpił do zakonu jezuitów. W czasie nowicjatu nauczał retoryki w kolegium w Calatayud. W 1655 roku został wysłany do kolegium w Palma de Mallorca, gdzie nauczał filozofii i teologii. W czasie pobytu na Majorce poznał i zaprzyjaźnił się z Vicentem Mutem Armengolem, miejscowym astronomem. Mut Armengol miał bardzo duży wpływ na Zaragozę, zainteresował go naukami ścisłymi, przede wszystkim matematyką i fizyką. Zapoznał go również z nowocześniejszym podejściem do nauki. W 1660 Zaragoza opuścił Baleary i po krótkim pobycie w Barcelonie, przeniósł się do Walencji. Tam rozpoczął pracę jako wykładowca teologii w kolegium Świętego Pawła. Po pewnym czasie zetknął się z grupą ludzi zainteresowaną, podobnie jak on, naukami ścisłymi. Zaczął rozwijać się naukowo i powiększać swoją wiedzę, co zaowocowało dawaniem prywatnych lekcji matematyki i udziałem w spotkaniach naukowych, organizowanych przez protoplastów ruchu "Novatores". Ich działalność doprowadziła do znacznego ożywienia intelektualnego w XVII-wiecznej Walencji. W 1670 roku Zaragoza przeniósł się do Madrytu, otrzymał bowiem nominację na wykładowcę matematyki w Studium Królewskim Colegio Imperial. Na czas pobytu w stolicy przypada większość jego najważniejszych publikacji dotyczących matematyki, fizyki i kosmografii. Wśród jego uczniów znajdowali się między innymi przyszły matematyk Philippe Falco Benachoaga i astronom Juan Bautista Corachán. W Madrycie poznał również przedstawicieli dynastii panującej i wszedł z nimi w kontakty. Wydaje się, że cieszył się zaufaniem władz, gdyż pełnił czasem funkcję inspektora królewskiego. Później został również nauczycielem i wychowawcą syna Filipa IV, Karola II Habsburga. Zmarł w 1679 roku, na miesiąc przed swoimi 52 urodzinami.
José Zaragoza zasłynął przede wszystkim dzięki swoim badaniom astronomicznym. Był jednym z pierwszych obserwatorów komet w Europie. Wyniki tych badań i obserwacji publikowane były w popularnych wśród elit intelektualnych Francji, "Journal des Savants" i "Journal de Trévoux". Wynikami tych obserwacji, francuscy astronomowie posiłkowali się jeszcze w 1783 roku. W swoich pracach dotyczących astronomii Zaragoza prezentował się jako ostrożny zwolennik teorii heliocentrycznej. Odrzucał niektóre starsze poglądy i krytykował je. Zajmował się również stroną techniczną, skonstruował dwa, nowe typy lunet, które wykorzystywano później w obserwacjach astronomicznych.
Nieco mniej znany jest z osiągnięć na polu matematyki. Wiele z jego pomysłów i prac została zapomniana i jest dzisiaj przypisywana innym uczonym, którzy wprawdzie wymyślili je niezależnie od Zaragozy, ale później. Zaragoza miał duże znaczenie dla matematyki hiszpańskiej. Dzięki dokonanemu przez niego tłumaczeniu prac François Viète'a, przyczynił się do rozpowszechnienia się tak zwanej nowej algebry w Hiszpanii. Zaragoza interesował się przede wszystkim klasyczną geometrią grecką, zwłaszcza osiągnięciami Apoloniusza z Pergi. Był jednym z tych którzy pracowali nad odtworzeniem dzieła Apoloniusza "De Locis Planis", traktującego o przekrojach w przestrzeni. Praca ta zaginęła, ale zachowały się komentarze do niej, autorstwa Pappusa i to na ich podstawie różni uczeni próbowali odtworzyć dzieło Apoloniusza.
Zaragoza, zainspirowany pomysłami starożytnych matematyków, wykorzystał je we własnych badaniach. Udało mu się na przykład opracować metodę uzyskiwania pierwiastka sześciennego z liczb ponad trzycyfrowych. Jego najważniejszą pracą jest jednak "Geometria magna in minimis", która zawiera większość jego odkryć. Niestety przeszła ona bez większego echa w ówczesnym świecie naukowym. Zaragoza badał związki metod geometrycznych z środkiem ciężkości i z momentem bezwładności przy użyciu współrzędnych barycentrycznych. Część wyników tych badań wyprzedziło teorie i twierdzenia formułowane w XIX wieku przez Möbiusa. Poza tym Zaragoza sformułował twierdzenie Cevy na kilka lat przed samym Giovannim Cevą.

</doc>
<doc id="3067134" url="https://pl.wikipedia.org/wiki?curid=3067134" title="Woigot">
Woigot

Woigot – rzeka we Francji, przepływająca przez teren departamentu Meurthe i Mozela, o długości 20,7 km. Stanowi lewy dopływ rzeki Orne.

</doc>
<doc id="3067139" url="https://pl.wikipedia.org/wiki?curid=3067139" title="Klimaczek północny">
Klimaczek północny



</doc>
<doc id="3067140" url="https://pl.wikipedia.org/wiki?curid=3067140" title="Mitrofan (Badanin)">
Mitrofan (Badanin)

Mitrofan, imię świeckie Aleksiej Wasiljewicz Badanin (ur. 27 maja 1953 w Leningradzie) – rosyjski biskup prawosławny.
Życiorys.
Jest absolwentem wyższej szkoły marynarki wojennej w Petersburgu. W 1976, po jej ukończeniu, rozpoczął w stopniu porucznika floty służbę we Flocie Północnej ZSRR. W 1995 ukończył Akademię Marynarki Wojennej w Petersburgu. Dwa lata później, w stopniu kapitana 2. stopnia, został zdemobilizowany.
Od 1998 był sekretarzem prasowym biskupa murmańskiego Szymona i kierownikiem wydawnictwa eparchialnego. Założył również jej oficjalne pismo pt. „Prawosławnaja missionierskaja gazieta” i był jego pierwszym redaktorem. W latach 1999–2005 był studentem Prawosławnego Instytutu Teologicznego św. Tichona. Dysertację kandydacką obronił w 2009. Była ona poświęcona historii monasteru w Pieczendze i postaci jego założyciela, św. Tryfona.
Wieczyste śluby mnisze złożył 11 czerwca 2000 przed arcybiskupem murmańskim Szymonem, przyjmując imię zakonne Mitrofan, na cześć św. Mitrofana, patriarchy Konstantynopola. Dwa dni później został wyświęcony na hierodiakona, zaś 25 czerwca 2000 – na hieromnicha. W 2007 otrzymał godność ihumena. Służył w eparchii murmańskiej jako proboszcz parafii Zaśnięcia Matki Bożej w Warzudze, dziekan dekanatu terskiego oraz przewodniczący komisji ds. kanonizacji świętych przy eparchii murmańskiej.
Nominację biskupią otrzymał na posiedzeniu Świętego Synodu Rosyjskiego Kościoła Prawosławnego w dniu 2 października 2013, zaś chirotonię biskupią przyjął 24 listopada 2013 w cerkwi Zstąpienia Ducha Świętego w Pierwomajskim. Został pierwszym ordynariuszem eparchii siewieromorskiej.
W 2019 r. stanął na czele metropolii i eparchii murmańskiej, nadal (od lutego do kwietnia) pełniąc obowiązki ordynariusza eparchii siewieromorskiej. W marcu 2019 r. otrzymał godność metropolity.

</doc>
<doc id="3067141" url="https://pl.wikipedia.org/wiki?curid=3067141" title="Chorab">
Chorab

Miejscowości w Polsce:

</doc>
<doc id="3067142" url="https://pl.wikipedia.org/wiki?curid=3067142" title="Chorab (powiat toruński)">
Chorab (powiat toruński)

Chorab – osada w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego.
13 czerwca 2017 odsłonięto tu z inicjatywy samorządu wojewódzkiego, Nadleśnictwa Toruń i gminy Łysomise obelisk pamięci Żydówek, zamordowanych w mieszczącej się tu pod koniec drugiej wojny światowej filii niemieckiego obozu koncentracyjnego Stutthof. Kobiety (około 1700) więzione w obozie pochodziły z Polski, Czech, Litwy, Łotwy, Niemiec, Rumunii, Węgier i Słowacji. Obóz działał od połowy września 1944 do połowy stycznia 1945, a Żydówki wykorzystywano do budowy umocnień w okolicach Torunia. Podczas likwidacji obozu Niemcy zamordowali około 150 kobiet, które były niezdolne do wymarszu. 

</doc>
<doc id="3067143" url="https://pl.wikipedia.org/wiki?curid=3067143" title="Gapa (powiat toruński)">
Gapa (powiat toruński)

Gapa – wieś w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego.
Zobacz też: Gapa

</doc>
<doc id="3067144" url="https://pl.wikipedia.org/wiki?curid=3067144" title="Ivanilton Sérgio Guedes">
Ivanilton Sérgio Guedes



</doc>
<doc id="3067145" url="https://pl.wikipedia.org/wiki?curid=3067145" title="Sergio Guedes">
Sergio Guedes



</doc>
<doc id="3067146" url="https://pl.wikipedia.org/wiki?curid=3067146" title="Koniczynka">
Koniczynka

Koniczynka – wieś w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego.

</doc>
<doc id="3067147" url="https://pl.wikipedia.org/wiki?curid=3067147" title="Łysomice-Leśniczówka">
Łysomice-Leśniczówka

Łysomice-Leśniczówka – osada leśna w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego.

</doc>
<doc id="3067148" url="https://pl.wikipedia.org/wiki?curid=3067148" title="Tytus, Romek i A’Tomek księga XX">
Tytus, Romek i A’Tomek księga XX

Tytus, Romek i A’Tomek księga XX – dwudziesty komiks z serii Tytus, Romek i A’Tomek o przygodach trzech przyjaciół Tytusa, Romka i A’Tomka. 
Autorem scenariusza i rysunków jest Henryk Jerzy Chmielewski. Album ten ukazał się w roku 1992 nakładem Prószyński i S-ka. Potocznie księga ta ma opis - Druga wyprawa na Wyspy Nonsensu. Na stronie 2 i 3 okładki w wydaniu I umieszczono graficzny spis wszystkich dotychczas wydanych przygód tej serii. Na stronie 4 okładki przypomniano w formie medalu, iż 22 października 1992 minęło 35 lat od pierwszego wydania Tytusa drukiem. A w ostatnim kadrze komiksu autor narysował wydawcę Mieczysława Prószyńskiego, który z tej okazji zaprasza na bankiet w Trapezfiku. 
Fabuła komiksu.
Trzech przyjaciół Tytus, Romek i A’Tomek wyruszają na ekspedycję naukową nowym pojazdem Videobzikolotem TRA, zbudowanym przez prof. T.Alenta. Chłopcy po raz kolejny odwiedzają wyspy Nonsensu i przeprowadzają badania i obserwację mieszkańców dla profesora. 

</doc>
<doc id="3067149" url="https://pl.wikipedia.org/wiki?curid=3067149" title="John Payne (aktor)">
John Payne (aktor)

John Howard Payne (ur. 28 maja 1912 w Roanoke, zm. 6 grudnia 1989 w Malibu w stanie Kalifornia) – amerykański aktor filmowy i telewizyjny. Posiada dwie gwiazdy na Hollywoodzkiej Alei Gwiazd.

</doc>
<doc id="3067150" url="https://pl.wikipedia.org/wiki?curid=3067150" title="Olek (powiat toruński)">
Olek (powiat toruński)

Olek – osada w Polsce położona w województwie kujawsko-pomorskim, w powiecie toruńskim, w gminie Łysomice, nad Strugą Łysomicką. Wzmiankowana w 1682 roku jako dawny majątek rycerski. Siedziba Leśnictwa Olek, podlegającego Nadleśnictwu Toruń.
Charakterystyka.
W latach 1975–1998 miejscowość administracyjnie należała do województwa toruńskiego.
Na terenie osady znajdują się pozostałości żwirowni, w okolicach której odbywały się podczas okupacji niemieckiej egzekucje więźniów toruńskiego Fortu VII. Na polanie nad Strugą Łysomicką usytuowane jest miejsce pamięci narodowej - mogiła harcerzy zamordowanych przez hitlerowców na drodze Olek-Leszcz, z tablicą pamiątkową o treści: "Tu leżą prochy bohaterskich harcerzy polskich zamordowanych i spalonych przez hitlerowców. Cześć ich pamięci". Na przeciwnym brzegu strugi położony jest żelbetowy schron z czasów II wojny światowej.
Przez Olek przebiega zielony pieszy szlak turystyczny: Szlak Martyrologii Narodu Polskiego.
Przy leśniczówce zorganizowano punkt edukacji przyrodniczo-leśnej. W okolicy znajduje się kilka głazów narzutowych będących pomnikami przyrody nieożywionej.

</doc>
<doc id="3067151" url="https://pl.wikipedia.org/wiki?curid=3067151" title="Gromada Gąski">
Gromada Gąski



</doc>
<doc id="3067154" url="https://pl.wikipedia.org/wiki?curid=3067154" title="Smaruj">
Smaruj

Smaruj – kolonia w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego.

</doc>
<doc id="3067156" url="https://pl.wikipedia.org/wiki?curid=3067156" title="Zabijak (powiat toruński)">
Zabijak (powiat toruński)

Zabijak – osada w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego.
Zobacz też: Zabijak

</doc>
<doc id="3067159" url="https://pl.wikipedia.org/wiki?curid=3067159" title="WWE Battleground">
WWE Battleground

WWE Battleground – zakończony cykl corocznych gal profesjonalnego wrestlingu produkowanych przez federację WWE i nadawanych w systemie pay-per-view oraz na WWE Network. Cykl został wprowadzony w 2013 i zastąpił Over the Limit w październiku w kalendarzu gal pay-per-view WWE. Od 2014 gale były organizowane w lipcu. Po przywróceniu podziału WWE na brandy w 2016, przyszłoroczna i jednocześnie ostatnia edycja stały się własnością brandu SmackDown. W 2018 zniesiono podział gal pay-per-view dla konkretnych brandów, jednakże zrezygnowano z dalszej organizacji gal Battleground.
Wyniki gal.
2013.
Battleground (2013) – gala wrestlingu wyprodukowana przez federację WWE. Odbyła się 6 października 2013 w First Niagara Center w Buffalo w stanie Nowy Jork. Emisja była przeprowadzana na żywo w systemie pay-per-view. Była to pierwsza gala w chronologii cyklu Battleground.
Podczas gali odbyło się dziewięć walk, w tym jedna podczas pre-show. Walka wieczoru pomiędzy Randym Ortonem i Danielem Bryanem o zwakowany WWE Championship zakończyła się bez rezultatu. Oprócz tego Alberto Del Rio obronił World Heavyweight Championship pokonując Roba Van Dama w hardcore matchu, zaś CM Punk pokonał Rybacka w singlowej walce. Galę w systemie pay-per-view wykupiono 114 000 razy, co było przedostatnim wynikiem w historii federacji do czasu premiery WWE Network.
2014.
Battleground (2014) – gala wrestlingu wyprodukowana przez federację WWE. Odbyła się 20 lipca 2014 w Tampa Bay Times Forum w Tampie na Florydzie. Emisja była przeprowadzana na żywo za pośrednictwem WWE Network oraz w systemie pay-per-view. Była to druga gala w chronologii cyklu Battleground, a także ostatnia gala pay-per-view z wykorzystaniem loga federacji używanego od maja 2002.
Podczas gali odbyło się dziewięć walk, w tym dwie podczas pre-show. W walce wieczoru John Cena obronił WWE World Heavyweight Championship pokonując Kane'a, Randy'ego Ortona i Romana Reignsa w Fatal 4-Way matchu. The Miz wygrał Battle Royal o zwakowany WWE Intercontinental Championship, zaś The Usos (Jimmy i Jey Uso) pokonali The Wyatt Family (Luke'a Harpera i Ericka Rowana) o WWE Tag Team Championship w 2-out-of-3 falls matchu z wynikiem 2–1.
2015.
Battleground (2015) – gala wrestlingu wyprodukowana przez federację WWE. Odbyła się 19 lipca 2015 w Scottrade Center w Saint Louis w stanie Missouri. Emisja była przeprowadzana na żywo za pośrednictwem WWE Network oraz w systemie pay-per-view. Była to trzecia gala w chronologii cyklu Battleground.
Podczas gali odbyło się siedem walk, w tym jedna podczas pre-show. W walce wieczoru Brock Lesnar pokonał Setha Rollinsa przez dyskwalifikację w pojedynku o WWE World Heavyweight Championship, kiedy to The Undertaker powrócił do federacji po kilkumiesięcznej przerwie i zaatakował Lesnara. Oprócz tego John Cena pokonał Kevina Owensa i obronił WWE United States Championship poprzez submission.

</doc>
<doc id="3067161" url="https://pl.wikipedia.org/wiki?curid=3067161" title="Dąbrowa Biskupia (gromada)">
Dąbrowa Biskupia (gromada)

Dąbrowa Biskupia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrowa Biskupia z siedzibą GRN w Dąbrowie Biskupiej utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Chlewiska, Chróstwo, Dąbrowa Biskupia, Mleczkowo, Nowy Dwór, Stanomin i Przybysław (bez miejscowości Bąkowo) ze zniesionej gminy Dąbrowa Biskupia w tymże powiecie. Dla gromady ustalono 25 członków gromadzkiej rady narodowej.
1 stycznia 1956 gromadę włączono do powiatu aleksandrowskiego w tymże województwie.
1 stycznia 1958 gromadę włączono z powrotem do powiatu inowrocławskiego.
31 grudnia 1961 do gromady Dąbrowa Biskupia włączono wsie Brudnia, Zagajewice, Zagajewiczki, Ośniszczewo i Ośniszczewko ze zniesionej gromady Wonorze w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie inowrocławskim reaktywowano gminę Dąbrowa Biskupia.

</doc>
<doc id="3067163" url="https://pl.wikipedia.org/wiki?curid=3067163" title="Opoki (gromada)">
Opoki (gromada)

Opoki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Opoki z siedzibą GRN w Opokach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Opoczki, Opoki, Wilkostwo i Zduny ze zniesionej gminy Dąbrowa Biskupia w powiecie inowrocławskim oraz obszar dotychczasowej gromady Grabie ze zniesionej gminy Popioły w powiecie toruńskim w tymże województwie. Dla gromady ustalono 23 członków gromadzkiej rady narodowej.
1 stycznia 1956 gromadę włączono do powiatu aleksandrowskiego w tymże województwie.
1 stycznia 1972 gromadę Opoki połączono z gromadami Ośno i Służewo, tworząc z ich obszarów "gromadę Służewo" z siedzibą Gromadzkiej Rady Narodowej w Służewie w tymże powiecie ("de facto" gromadę Opoki zniesiono, włączając jej obszar do gromady Służewo).

</doc>
<doc id="3067164" url="https://pl.wikipedia.org/wiki?curid=3067164" title="Her Bright Skies">
Her Bright Skies

Her Bright Skies – szwedzki zespół wykonujący muzykę pop punk, post hardcore oraz metalcore. Zespół został założony w 2005 roku, w Jönköping.
Życiorys.
Pierwsze CD, które wyprodukowali w 2007 roku nosi nazwę "Beside Quiet Waters". EP zostało wyprodukowane przez nich samych.
Wokalista Johan „Jaybee” Brolin jest znany ze swojej scenicznej prezencji. .
W 2008 roku nagrali swój pierwszy album studyjny zatytułowany "A Sacrament; Ill City". Album został wyprodukowany w wytwórni płytowej District 19.Natomiast już drugi album "Causing a Scene" zrealizowany został w Szwedzkiej wytwórni Panic &amp; Action w 2010 roku. W tym samym roku HBS zagrali na "Pier Pressure Festival", razem z Thirty Seconds to Mars, HIM, Pendulum i Paramore. Her Bright Skies mieli również okazję zagrać na scenie z Adept podczas trasy po Niemczech oraz z Bring Me the Horizon w Skandynawii.
Brali udział również w "Panic &amp; Action Tour" i "Siesta Festivalen".

</doc>
<doc id="3067165" url="https://pl.wikipedia.org/wiki?curid=3067165" title="Stanisław Krzymowski">
Stanisław Krzymowski

Stanisław Kostka Krzymowski vel Karol Chudzicki vel Przedpełski vel Zaporski, ps.: „Kostka”, „Stefan”, „Ikar”, TW „Pegaz” (ur. 13 listopada 1899 w Wąwolnicy, zm. 7 sierpnia 1969 w Montrealu) – major pilot Polskich Sił Powietrznych w Wielkiej Brytanii, żołnierz Legionów Polskich, cichociemny.
Życiorys.
Urodził się w rodzinie Ludwika, pisarza gminnego, i Julii z domu Stagińskiej. Uczył się w Gimnazjum w Lublinie, jednak będąc piętnastolatkiem uciekł z domu i wstąpił do Legionów Polskich. W latach 1914–1917 walczył w 5 pułku piechoty Legionów Polskich, a od 1918 roku – ponownie ochotniczo – w 7 pułku ułanów lubelskich. W czasie wojny polsko-bolszewickiej został trzykrotnie odznaczony Krzyżem Walecznych.
28 maja 1923 roku, po ukończeniu pięciomiesięcznego Kursu Doszkolenia dla chorążych i podchorążych Kawalerii i Wojsk Taborowych w Gnieźnie oraz mianowaniu na podporucznika, został przydzielony z dniem 1 kwietnia 1923 roku do 27 pułk ułanów w Nieświeżu. W tym samym roku powrócił do macierzystego 7 pułku ułanów lubelskich w Mińsku Mazowieckim.
W 1927 roku ukończył szkołę pilotów w Bydgoszczy. 11 czerwca 1927 roku został przeniesiony z korpusu oficerów kawalerii do korpusu oficerów lotnictwa i przydzielony do 4 pułku lotniczego w Toruniu. W latach 1933–1935 był dowódcą 43 eskadry towarzyszącej. 18 lutego 1939 roku został przeniesiony do 3 pułku lotniczego w Poznaniu. Od 1 marca do czerwca 1939 roku był dowódcą 33 eskadry towarzyszącej.
We wrześniu 1939 roku służył w eskadrze zapasowej 3 pułku lotniczego. Przekroczył granicę polsko-węgierską 30 września 1939 roku. W październiku znalazł się we Francji, gdzie został skierowany do Polskich Sił Powietrznych w Lyonie. W czerwcu 1940 roku dostał się do Wielkiej Brytanii, gdzie został przydzielony do Centrum Wyszkolenia Lotnictwa w Blackpool.
Po przeszkoleniu w zakresie współpracy z lotnikiem (odbiór zrzutów) został zaprzysiężony 13 grudnia 1940 roku w Oddziale VI Sztabu Naczelnego Wodza. Był cichociemnym, otrzymał Znak Spadochronowy nr 0001 i Bojowy Znak Spadochronowy – nr 1962 (odebrał je w Londynie dopiero w listopadzie 1946 roku). Zrzutu dokonano w nocy z 15 na 16 lutego 1941 roku w ramach operacji „Adolphus” dowodzonej przez kapitana ("flight lieutenant") F. Keasta z 419 Eskadry RAF do specjalnych zadań. Placówką odbiorczą pierwszego zrzutu cichociemnych na terenie Polski (tzw. Ekipy 0) miał być punkt 7,5 km na południe od Włoszczowy (był to w ogóle pierwszy zrzut alianckich żołnierzy w okupowanej Europie). Samolot Armstrong Whitworth Whitley Z-6473 nie dotarł do celu. Dokonano „dzikiego zrzutu” na terenie wsi Dębowiec, ok. 10 km na północny wschód od Cieszyna, na terenie włączonym do Rzeszy. Skakali: „Kostka” (dowódca ekipy), Józef Zabielski „Żbik” i kurier MSW bombardier Czesław Raczkowski „Orkan”, „Włodek”. „Żbik” w trakcie skoku uszkodził staw skokowy. Kurier został zatrzymany na granicy, jednak wszystkim pojedynczo udało się dotrzeć do Warszawy.
Krzymowski zajął się organizacją odbiorów zrzutów. Od marca 1941 do czerwca 1944 roku służył na stanowisku kierownika referatu lotnictwa Wydziału Lotnictwa Oddziału III Operacyjnego Okręgu Radom-Kielce AK. 11 listopada 1941 roku otrzymał swój czwarty Krzyż Walecznych. W czerwcu 1944 roku został przekazany do dyspozycji KG AK w związku z prowadzonym przeciw niemu dochodzeniem karnym. Od października 1944 roku ponownie służył w referacie lotnictwa Inspektoratu Piotrków Trybunalski AK. Po reorganizacji struktur, od 29 października 1944 roku pracował jako referent lotnictwa i kierownik odbioru zrzutów w Podokręgu Piotrków. Od 7 stycznia 1945 pracował jako kierownik referatu ewakuacji materiałowej Komórki Przerzutów Powietrznych „Syrena” Wydziału Lotnictwa Komendy Głównej AK. Po rozwiązaniu Armii Krajowej (19 stycznia 1945 roku) pozostał w konspiracji.
W kwietniu 1945 roku został aresztowany przez NKWD w Łodzi. W sierpniu 1945 roku skazano go na 7 lat więzienia. Na mocy amnestii wyrok zmniejszono mu do 2 lat, a w grudniu 1945 roku jego wykonanie zawieszono na 2 lata. Został ponownie aresztowany w styczniu 1946 roku i osadzony w więzieniu w Kielcach, skąd zbiegł w kwietniu 1946 roku. W lipcu 1946 roku pod fałszywym nazwiskiem podjął pracę w Szczecinie, po czym przez zieloną granicę wyjechał do Wielkiej Brytanii, a następnie osiedlił się w Kanadzie. W Wielkiej Brytanii pracował w firmie Cyclomat Ltd., i w fabryce urządzeń radarowych i telewizyjnych. W Kanadzie pracował jako salowy w szpitalu i pracownik fizyczny w magazynie. Ukończył kurs pielęgniarski i prowadził pensjonat dla emerytów.
Krzysztof Tochman pisze, że z akt IPN wynika, że Krzymowski podjął po wojnie współpracę ze służbami specjalnymi Polski Ludowej.
Został pochowany na Cmentarzu Weteranów w Montrealu, w alei zasłużonych (Field of Honour) w Pointe-Claire przy 703 Donegani Ave (sektor P, kwatera a-6,P-7).
Stanisław Krzymowski był trzykrotnie żonaty: w 1928 roku ożenił się z Marią Chomenko (ur. 1911), z którą miał córkę Krystynę (ur. 1930, zm. 28 grudnia 2015). W 1952 roku ożenił się w Wielkiej Brytanii, a po raz trzeci – w Kanadzie z Marceliną Sokołow.

</doc>
<doc id="3067166" url="https://pl.wikipedia.org/wiki?curid=3067166" title="Sobrino de Botín">
Sobrino de Botín

Sobrino de Botín – według Księgi Rekordów Guinnessa, najstarsza restauracja świata, która została otwarta w 1725 roku
Historia.
Restaurację otworzył Francuz nazwiskiem Jean Botín i nazywała się ona początkowo Casa Botin. Podróżując po Hiszpanii, zachwycił się kuchnią Segowii do tego stopnia, że postanowił otworzyć w Madrycie restaurację serwującą tamtejsze specjały. 
Botin nie miał dzieci i przekazał restaurację bratankowi swojej żony i dlatego nazwa została zmieniona na Sobrino de Botin („bratanek” po hiszpańsku to właśnie "sobrino"). 
Według informacji, nieco odmiennej, z oficjalnej strony restauracji „Sobrino de Botin”, na jednej z ulic w rejonie handlu i rzemiosła osiedlił się francuski kucharz Jean Botín, wraz z żoną pochodzącą z Asturii, z zamiarem podjęcia pracy u szlachcica z dworu habsburskiego. W 1725 roku bratanek żony Botína otworzył małą karczmę przy Calle Cuchilleros i przeprowadził remont parteru budynku, zamykając istniejące podcienia. Dowodem tej pracy jest płyta przy wejściu do budynku z datą. Od 1930 roku właścicielem restauracji jest rodzina González (pierwszymi byli Amparo Martín i jej mąż Emilio González). 
Sobrino de Botin cieszy się sławą najstarszej restauracji na świecie i taką informację podaje Guinness. Jest jednak kilka restauracji znacznie starszych. Restauracja madrycka otrzymała to wyróżnienie, ponieważ pozostaje w tym samym oryginalnym budynku i z tym samym wnętrzem z XVIII wieku.
Restauracja budziła zainteresowanie wielu autorów i została wspomniana w powieściach m.in.: Ernesta Hemingwaya ("Słońce też wschodzi"), Fredericka Forsytha ("Ikona", "Kobra"), Grahama Greene'a ("Monsignore Kichote") i Jamesa Michenera.
Uważa się, że Francisco Goya jako nastolatek zmywał naczynia w kuchni Botina.

</doc>
<doc id="3067167" url="https://pl.wikipedia.org/wiki?curid=3067167" title="Gniewkowo (gromada)">
Gniewkowo (gromada)

Gniewkowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gniewkowo z siedzibą GRN w mieście Gniewkowie (nie wchodzącym w jej skład) utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Wierzchosławice, Wierzchosławice Cukrownia, Wielowieś, Chrząstowo (bez miejscowości Wójtostwo), Dąblin, Lipie, Ostrowo i Gniewkowo Nadleśnictwo ze zniesionej gminy Gniewkowo oraz obszar dotychczasowej gromady Godzięba ze zniesionej gminy Rojewo w tymże powiecie. Dla gromady ustalono 25 członków gromadzkiej rady narodowej.
1 stycznia 1958 do gromady Gniewkowo włączono wsie Kępa Kujawska i Kaczkowo ze zniesionej gromady Płonkowo, wsie Buczkowo, Perkowo, Zajezierze i Suchatówka ze zniesionej gromady Suchatówka oraz wsie Wierzbiczany, Truszczyzna, Lipionka i Gąski ze zniesionej gromady Gąski w tymże powiecie.
1 stycznia 1969 do gromady Gniewkowo włączono grunty rolne o powierzchni ogólnej 302,00 ha z miasta Gniewkowa w tymże powiecie.
1 stycznia 1972 do gromady Gniewkowo włączono sołectwa Skalmierowice, Szadłowice i Latkowo ze zniesionej gromady Szadłowice w tymże powiecie, po czym gromadę Gniewkowo połączono z gromadą Murzynno, tworząc z ich obszarów "gromadę Gniewkowo" z siedzibą Gromadzkiej Rady Narodowej w Gniewkowie w tymże powiecie ("de facto" gromadę Murzynno zniesiono, włączając jej obszar do gromady Gniewkowo).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie inowrocławskim reaktywowano gminę Gniewkowo.

</doc>
<doc id="3067168" url="https://pl.wikipedia.org/wiki?curid=3067168" title="Koralina">
Koralina



</doc>
<doc id="3067172" url="https://pl.wikipedia.org/wiki?curid=3067172" title="Iza Zaliwska">
Iza Zaliwska

Iza Zaliwska – odmiana winorośli wyselekcjonowana około 1945 roku w Puławach przez profesora Stanisława Zaliwskiego. Jest prawdopodobnie siewką odmiany Seneca. Nazwa odmiany nadana została przez profesora Bolesława Sękowskiego. Według Jerzego Liska jest to odmiana o nieustalonym pochodzeniu, mieszaniec międzygatunkowy.
Charakterystyka winorośli.
Wzrost krzewu średni. Liście 5-klapowe z głębokimi zatokami bocznymi, w zarysie pięciokątnymi, i zatoką ogonkową otwartą. Kwiaty obupłciowe (samopylne). Wierzchołki pędów (koronki) żółtawoszare kutnerowate. Płodność dolnych trzech pąków u nasady łozy bardzo słaba. Grona średniej wielkości o masie około 180 g w kształcie stożka, średnio zagęszczone. Jagody zielonożółte, kuliste o masie około 3 g. Miąższ soczysty i słodki o lekko truskawkowym aromacie.
Fenologia.
Dojrzewa bardzo wcześnie, w drugiej lub trzeciej dekadzie sierpnia. Suma aktywnych temperatur 1950-2100 zależnie od stanowiska uprawy. W polskich warunkach klimatycznych pąki wytrzymują mrozy do -25 ºC. Średnio odporna na choroby grzybowe.
Cięcie.
Dobrze owocuje przy długim cięciu na 6-12 pąków.
Rozpowszechnienie.
Uprawiana w Polsce, Białorusi, Litwie, Estonii i Finlandii – ze względu na wczesne dojrzewanie.
Synonimy.
Iza

</doc>
<doc id="3067173" url="https://pl.wikipedia.org/wiki?curid=3067173" title="Janikowo (gromada)">
Janikowo (gromada)

Janikowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Janikowo z siedzibą GRN w Janikowie (wówczas wsi) utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Giebnia, Janikowo, Kołuda Mała, Kołuda Wielka, Ostrowo, Sielec i Węgierce ze zniesionej gminy Inowrocław-Zachód w tymże powiecie. Dla gromady ustalono 25 członków gromadzkiej rady narodowej.
1 stycznia 1959 z gromady Janikowo wyłączono wsie Janikowo, Michalinowo i Ostrowo oraz części wsi Giebnia, Węgierce, Kołuda Wielka i Kołuda Mała, tworząc z nich osiedle o nazwie Janikowo. Janikowo pozostało jednak nadal siedzibą GRN gromady Janikowo mimo że w jej skład już nie wchodziło (ponadto, 18 lipca 1962 Janikowo otrzymało prawa miejskie).
31 grudnia 1961 do gromady Janikowo włączono wsie Gorzany, Kościelec, Dziarnowo i Leszczyce ze zniesionej gromady Kościelec w tymże powiecie.
1 stycznia 1969 z gromady Janikowo wyłączono grunty o powierzchni ogólnej 5,95 ha, włączając je do miasta (na prawach powiatu) Inowrocławia w tymże województwie.
1 stycznia 1972 gromadę Janikowo połączono z gromadą Pakość, tworząc z ich obszarów "gromadę Pakość" z siedzibą Gromadzkiej Rady Narodowej w Pakości w tymże powiecie ("de facto" gromadę Janikowo zniesiono, włączając jej obszar do gromady Pakość).
Począwszy od 1 stycznia 1972, przez okres ponad czterech lat Janikowo pozostawało jedynie siedzibą miejskiej gminy Janikowo. Dopiero 15 stycznia 1976 w woj. bydgoskim utworzono gminę Janikowo.

</doc>
<doc id="3067175" url="https://pl.wikipedia.org/wiki?curid=3067175" title="Chatelet">
Chatelet



</doc>
<doc id="3067176" url="https://pl.wikipedia.org/wiki?curid=3067176" title="Wojna syjamsko-kambodżańska (1593–1594)">
Wojna syjamsko-kambodżańska (1593–1594)

Wojna syjamsko-kambodżańska – wojna między królestwem Ajutthaja pod wodzą króla Naresuana, a królestwem Kambodży, w której Naresuan pobił południowego sąsiada, zabezpieczając sobie południową flankę, przed ostatecznym rozprawieniem się z birmańskim zagrożeniem dla jego królestwa od zachodu i północy.
Koronowany w 1590 roku na króla Naresuan za główny swój cel uważał ochronienie kraju przed atakiem birmańskim. W tym celu potrzebował zabezpieczyć sobie tyły, by nie paść celem agresji z dwóch stron, jak to miało miejsce w roku 1587. W 1592 roku Naresuan miał gotową znaczną armię, ale zanim zdążył rozpocząć ofensywę, nastąpiła ostatnia inwazja birmańska. Pobiwszy Birmańczyków w lutym 1593 roku, w maju tego samego roku Naresuan uderzył na Kambodżę ze stutysięczną armią, wspartą znaczną flotą (według kronik khmerskich armia syjamska była o połowę mniejsza).
Przygotowania syjamskie nie uszły uwadze Kambodży, i Satta poprosił o wsparcie stacjonujących na Filipinach Hiszpanów, obiecując nawet konwersję na chrześcijaństwo. Zanim nadeszła jakakolwiek pomoc, wojska Naresuana zajęły bez oporu Bătdâmbâng i po krótkim tylko oblężeniu Poŭrsăt. W Boribun kambodżański książę miał trzydziestotysięczną armię, ale stawił dość krótkotrwały opór, cofając się w kierunku stolicy, Lovek. Równocześnie oddziały pomocnicze zdobyły miasta Siĕm Réab oraz Champasak (obecnie Laos), a także szereg mniejszych miejscowości w północnej Kambodży.
Satta powierzył obronę stolicy synowi, a sam, z innymi dziećmi, uciekł do południowego Laosu. Oblężenie Lovek nabrało potem wymiarów legendy, jako rzekomy punkt zwrotny w historii Kambodży. Według tych legend, gigantyczna cytadela Loveku mieściła w sobie wielkie skarby, posągi (w tym figurę „świętej krowy”) pełne kosztowności i ksiąg tajemnej wiedzy. By ją zdobyć, wojska tajskie zagrały na ludzkiej chciwości, strzelając srebrnymi monetami w gęste, bambusowe zarośla, które służyły za fortyfikacje. Gdy oblegający nieco się wycofali, Khmerowie wylegli z cytadeli i wycięli bambusy, by dostać się do pieniędzy, pozbawiając tym samym twierdzę osłony, która padła ofiarą tajskiego natarcia. Zagarnięte księgi stały się potem źródłem potęgi syjamskich królów.
Lovek został ostatecznie zdobyty w lipcu 1594 roku. Król Satta schronił się rok później w królestwie Luang Prabang, gdzie zmarł po dwóch latach. Do niewoli syjamskiej dostał się również książę Srisuphanma, a kraj przekształcono w prowincję syjamską. Naresuan nie zamierzał jednak anektować Kambodży, co uwikłałoby go w długotrwałą okupację. Jego celem było wzmocnienie własnego królestwa, co uczynił uwalniając rzesze syjamskich jeńców, oraz przesiedlając ludność z północnej Kambodży na północ własnego państwa, które to obszary były wyniszczone po wojnach z Birmą.
Po rozgromieniu Kambodży, Naresuan zwrócił się przeciwko południowej Birmie, gdzie zamierzał zdobyć ważne porty, a Kambodża na kilka lat popadła w zależność od Hiszpanii, będąc pod efektywnymi rządami mianowanych gubernatorami awanturników Blasa Ruiza i Diego de Veloso.

</doc>
<doc id="3067179" url="https://pl.wikipedia.org/wiki?curid=3067179" title="Kruszwica (gromada)">
Kruszwica (gromada)

Kruszwica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kruszwica z siedzibą GRN w mieście Kruszwicy (nie wchodzącym w jej skład) utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Łagiewniki, Kobylniki, Rzepowo, Rzepiszyn, Polanowice, Sokolniki i Sławsko Wielkie ze zniesionej gminy Kruszwica w tymże powiecie. Dla gromady ustalono 25 członków gromadzkiej rady narodowej.
31 grudnia 1961 do gromady Kruszwica włączono obszar zniesionej gromady Racice oraz wsie Szarlej PGR, Karczyn PGR i Arturowo ze zniesionej gromady Dulsk w tymże powiecie.
1 stycznia 1969 do gromady Kruszwica włączono grunty rolne o powierzchni ogólnej 702,00 ha z miasta Kruszwicy w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie inowrocławskim reaktywowano gminę Kruszwica.

</doc>
<doc id="3067180" url="https://pl.wikipedia.org/wiki?curid=3067180" title="Mitrofan (Zagorski)">
Mitrofan (Zagorski)

Mitrofan, imię świeckie Michaił Wasiljewicz Zagorski (ur. 1844 w guberni włodzimierskiej, zm. 1919) – rosyjski biskup prawosławny.
Życiorys.
Był synem kapłana prawosławnego. Ukończył seminarium duchowne we Włodzimierzu, po czym został skierowany do pracy w charakterze nauczyciela szkoły duchownej w Perejasławiu. W 1895 wrócił do Włodzimierza i pracował w radzie szkół duchownych eparchii włodzimierskiej i suzdalskiej. W 1906 złożył wieczyste śluby mnisze, przyjmując imię zakonne Mitrofan. W tym samym roku został wyświęcony na hierodiakona, a następnie na hieromnicha. Żył we wspólnocie mniszej przy rezydencji biskupów włodzimierskich, a następnie 10 kwietnia 1906 został przełożonym monasteru Trójcy Świętej w Perejasławiu. W lipcu 1906 otrzymał godność archimandryty i zaczął pełnić obowiązki dziekana monasterów w powiatach perejasławskim i aleksandrowskim. 
15 lipca 1912 w soborze Kazańskiej Ikony Matki Bożej w Petersburgu przyjął chirotonię na biskupa muromskiego, wikariusza eparchii włodzimierskiej i suzdalskiej. W 1918 został aresztowany za udział w antybolszewickim powstaniu w Muromiu. Mitrofan faktycznie pobłogosławił dowódcę przygotowywanego buntu, pułkownika Sacharowa, i przekazał mu pieniądze na organizację wystąpienia. Trybunał rewolucyjny uznał go za winnego, jednak odstąpił od wymierzenia kary z uwagi na podeszły wiek, zabronił mu jedynie dalszego pobytu w Muromie. W związku z tą decyzją po wyjściu z więzienia w styczniu 1919 biskup udał się do Riazania i tam kontynuował służbę jako wikariusz eparchii riazańskiej z tytułem biskupa michajłowskiego. W lutym tego samego roku zmarł.

</doc>
<doc id="3067181" url="https://pl.wikipedia.org/wiki?curid=3067181" title="Rojewo (gromada)">
Rojewo (gromada)

Rojewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rojewo z siedzibą GRN w Rojewie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Jaszczółtowo, Jezuicka Struga, Liszkowice, Płonkówko, Rojewo, Ściborze i Wybranowo ze zniesionej gminy Rojewo w tymże powiecie. Dla gromady ustalono 25 członków gromadzkiej rady narodowej.
1 stycznia 1958 do gromady Rojewo włączono wsie Liszkowo i Budziaki ze zniesionej gromady Broniewo oraz wsie Dobiesławice, Mierogniewice, Płonkowo, Łukaszewo, Jurancice, Leśnianki i Dąbie ze zniesionej gromady Płonkowo w tymże powiecie.
1 stycznia 1966 z gromady Rojewo wyłączono (retroaktywnie) wsie Liszkowice, Jezuicka Struga i Jurancice, włączając je do gromady Rojewice w tymże powiecie.
1 stycznia 1972 do gromady Rojewo włączono sołectwa Orłowo i Kłopot ze zniesionej gromady Szadłowice w tymże powiecie, po czym gromadę Rojewo połączono z gromadą Rojewice, tworząc z ich obszarów "gromadę Rojewo" z siedzibą Gromadzkiej Rady Narodowej w Rojewie w tymże powiecie ("de facto" gromadę Rojewice zniesiono, włączając jej obszar do gromady Rojewo).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie inowrocławskim reaktywowano gminę Rojewo.

</doc>
<doc id="3067182" url="https://pl.wikipedia.org/wiki?curid=3067182" title="Obraz Matki Bożej Pocieszenia z Golina">
Obraz Matki Bożej Pocieszenia z Golina

Obraz Matki Bożej Pocieszenia w Golinie – obraz z II poł. XVII wieku nieznanego artysty, namalowany na płótnie i naklejony na deskę. Obraz przedstawia Madonnę z Dzieciątkiem Jezus na lewej ręce. Obraz znajduje się w ołtarzu głównym kościoła pw. św. Andrzeja Apostoła w Golinie.
Historia Obrazu.
Pochodzenie obrazu i dokładna data jego powstania nie są znane. Jak mówi legenda obraz został namalowany przez ks. Piotra, pierwszego proboszcza golińskiej parafii. Co dokładnie działo się z obrazem nie wiadomo. Dokumenty parafialne wskazują, że obraz powstał w II poł. XVII wieku. Obraz był kilkakrotnie przemalowywany, jednak podczas ostatniej konserwacji odzyskano pierwotne kolory. W 1967 r. parafianie golińscy złożyli liczne ofiary na odnowienie głównego ołtarza i obrazu Matki Boskiej Pocieszenia. Konserwacji obrazu dokonali mgr Henryk Wołujewicz i mgr Barbara Onyszkiewicz w Poznaniu. W 1968 r. przywieziono do kościoła obraz Matki Boskiej Pocieszenia z Opola, gdyż tam był ostatecznej poddany konserwacji. W 2012 roku obraz ponownie poddano gruntownej renowacji w Diecezjalnej Pracowni Artystyczno-Konserwatorskiej z Ostrowa Wlkp. W wyniku tych prac odkryta została gwiazda na ramieniu Matki Bożej. Obraz dawniej przykryty był suknią z blachy miedzianej i posrebrzonej, wykonanej w 1826 roku.
Opis obrazu.
Pierwotnie obraz był mniejszy; płaszczyznę płótna powiększono poprzez dodanie kilkucentymetrowego obrzeża. Obecnie obraz posiada wymiary 133 na 93 cm. Kompozycja tego obrazu nawiązuje do rzymskiego wizerunku Salus Populi Romani (Ucieczka Ludu Rzymskiego) w Polsce czczonego m.in. jako wizerunek Matki Boskiej Pocieszenia. Obraz przedstawia Madonnę z Dzieciątkiem Jezus na lewej ręce. Brązowe tło rozjaśnia się wokół głowy Matki i Syna, przechodzi w kolor złocistożółty. Głowy również okolone są złocistymi promieniami. Maryja ma twarz o rysach pociętych i surowych, oczy ciemne, brwi szerokie, usta małe. Spięty pod szyją szaroniebieski płaszcz oblamowany złotem, częściowo pokrywa suknię, która jest koloru czerwonego ze złotym obrzeżem. Prawa ręka Matki Boskiej spoczywa na piersi, lewa podtrzymuje dzieciątko ubrane w szarobiałą suknię. Jezus prawą dłoń unosi w geście błogosławieństwa, w lewej trzyma książkę. Na głowie Matki Bożej i Jezusa znajdują się korony wykonane w srebrze i pozłacane.
Koronacja obrazu.
Cudowny obraz Matki Bożej Pocieszenia został koronowany 23 sierpnia 1970 roku przez ks. kardynała Prymasa Stefana Wyszyńskiego koronami papieskimi.
Kult religijny.
Obraz Matki Bożej Pocieszenia w Golinie uznawany jest przez wiernych jako obraz cudowny. Świadczą o tym liczne wota zgromadzone przy ołtarzu. Kult Golińskiej Matki Bożej Pocieszenia nie posiada historycznej dokumentacji. Wyłonił się jako fakt już istniejący. W świadomości wiernych obraz nabrał waloru "łaskawości". Po raz pierwszy w sprawozdaniu wizytacyjnym z 1726 roku znajdowała się wzmianka, że obraz ten to "imago gratiosa".
Kopia obrazu.
Kopia golińskiego obrazu znajduje się w parafii Lisów (około 12 kilometrów od Czeskich Budziejowic). Jak wskazują diecezjalne dokumenty obraz Matki Bożej Liszowskiej, który jest bardzo podobny do obrazu Matki Bożej Pocieszenia w Golinie przywiózł do Czechy polski ksiądz Stanisław Gajecius około roku 1660.

</doc>
<doc id="3067183" url="https://pl.wikipedia.org/wiki?curid=3067183" title="Złotniki Kujawskie (gromada)">
Złotniki Kujawskie (gromada)

Złotniki Kujawskie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Złotniki Kujawskie z siedzibą GRN w Złotnikach Kujawskich utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Złotniki Kujawskie, Niszczewice, Gniewkówiec, Dobrogościce i Rucewo oraz miejscowość Tarkowo Górne z dotychczasowej gromady Tarkowo ze zniesionej gminy Złotniki Kujawskie w tymże powiecie. Dla gromady ustalono 27 członków gromadzkiej rady narodowej.
1 stycznia 1958 do gromady Złotniki Kujawskie włączono wsie Broniewo, Bronimierz Wielki, Bronimierz Mały i Tupadły ze zniesionej gromady Broniewo w tymże powiecie.
31 grudnia 1961 do gromady Złotniki Kujawskie włączono wieś Leszcze ze zniesionej gromady Tuczno w tymże powiecie.
1 stycznia 1972 gromadę Złotniki Kujawskie połączono z gromadą Lisewo Kościelne, tworząc z ich obszarów "gromadę Złotniki Kujawskie" z siedzibą Gromadzkiej Rady Narodowej w Złotnikach Kujawskich w tymże powiecie ("de facto" gromadę Lisewo Kościelne zniesiono, włączając jej obszar do gromady Złotniki Kujawskie).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie inowrocławskim reaktywowano gminę Złotniki Kujawskie.

</doc>
<doc id="3067184" url="https://pl.wikipedia.org/wiki?curid=3067184" title="Chełmce (gromada w powiecie inowrocławskim)">
Chełmce (gromada w powiecie inowrocławskim)

Chełmce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chełmce z siedzibą GRN w Chełmcach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Chełmce, Chełmiczki, Kicko, Rusinowo i Gocanowo ze zniesionej gminy Chełmce w tymże powiecie. Dla gromady ustalono 23 członków gromadzkiej rady narodowej.
31 grudnia 1959 do gromady Chełmce włączono wieś Głębokie ze znoszonej gromady Bachorce w tymże powiecie.
31 grudnia 1961 do gromady Chełmce włączono obszar zniesionej gromady Karsk w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie inowrocławskim reaktywowano gminę Chełmce.

</doc>
<doc id="3067186" url="https://pl.wikipedia.org/wiki?curid=3067186" title="Jaksice (gromada w powiecie inowrocławskim)">
Jaksice (gromada w powiecie inowrocławskim)

Jaksice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jaksice z siedzibą GRN w Jaksicach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Czyste, Jaksice, Pławin, Radłówek, Gnojno i Sławęcin ze zniesionej gminy Inowrocław-Zachód w tymże powiecie. Dla gromady ustalono 25 członków gromadzkiej rady narodowej.
31 grudnia 1961 do gromady Jaksice włączono wsie Tuczno-Osada, Tuczno-Cukrownia, Tuczno, Helenowo, Podgaj i Popowiczki ze zniesionej gromady Tuczno w tymże powiecie.
1 stycznia 1969 do gromady Jaksice włączono grunty rolne o powierzchni ogólnej 409,89 ha z miasta (na prawach powiatu) Inowrocławia w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3067187" url="https://pl.wikipedia.org/wiki?curid=3067187" title="Marcinkowo (gromada)">
Marcinkowo (gromada)

Marcinkowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Marcinkowo z siedzibą GRN w Marcinkowie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Balczewo, Jacewo, Komaszyce, Marcinkowo, Słońsko, Turzany i Parchanie ze zniesionej gminy Inowrocław-Wschód w tymże powiecie. Dla gromady ustalono 25 członków gromadzkiej rady narodowej.
10 kwietnia 1956 (z mocą obowiązującą wstecz od 29 lutego 1956) z gromady Marcinkowo wyłączono wieś Dziennice, włączając ją do gromady Dulsk w tymże powiecie w tymże województwie.
31 grudnia 1961 do gromady Marcinkowo włączono wsie Marulewy, Trzaski i Dziennice ze zniesionej gromady Dulsk oraz wsie Szpital, Wonorze i Modliborzyce ze zniesionej gromady Wonorze w tymże powiecie; z gromady Marcinkowo wyłączono natomiast wieś Słońsk, włączając ją do znoszonej gromady Latkowo w tymże powiecie.
1 stycznia 1969 z gromady Marcinkowo wyłączono grunty o powierzchni ogólnej 40,42 ha, włączając je do miasta (na prawach powiatu) Inowrocławia w tymże województwie.
1 stycznia 1972 do gromady Marcinkowo włączono sołectwo Słońsko ze zniesionej gromady Szadłowice w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3067188" url="https://pl.wikipedia.org/wiki?curid=3067188" title="Murzynno (gromada)">
Murzynno (gromada)

Murzynno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Murzynno z siedzibą GRN w Murzynnie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Murzynno, Murzynko, Żyrosławice, Klepary, Kijewo i Kawęczyn ze zniesionej gminy Gniewkowo w tymże powiecie. Dla gromady ustalono 23 członków gromadzkiej rady narodowej.
1 stycznia 1958 do gromady Murzynno włączono wieś Markowo i osadę Warzyn ze zniesionej gromady Suchatówka w tymże powiecie.
1 stycznia 1972 gromadę Murzynno połączono z gromadą Gniewkowo, tworząc z ich obszarów "gromadę Gniewkowo" z siedzibą Gromadzkiej Rady Narodowej w Gniewkowie w tymże powiecie ("de facto" gromadę Murzynno zniesiono, włączając jej obszar do gromady Gniewkowo).

</doc>
<doc id="3067189" url="https://pl.wikipedia.org/wiki?curid=3067189" title="Châtelet (Belgia)">
Châtelet (Belgia)

Châtelet – miejscowość w Belgii, w Regionie Walońskim, w prowincji Hainaut. W 2012 roku liczyła ok. 36 tys. mieszkańców.

</doc>
<doc id="3067190" url="https://pl.wikipedia.org/wiki?curid=3067190" title="Rojewice (gromada)">
Rojewice (gromada)

Rojewice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rojewice z siedzibą GRN w Rojewicach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Glinno Wielkie, Glinki, Jarki, Osiek Wielki, Osieczek, Rojewice, Starawieś i Zawiszyn ze zniesionej gminy Rojewo w powiecie inowrocławskim, a także obszar dotychczasowej gromady Chrośna oraz część lasów Leszczyce o obszarze 648,29 ha ze zniesionej gminy Solec Kujawski w powiecie bydgoskim w tymże województwie. Dla gromady ustalono 23 członków gromadzkiej rady narodowej.
1 stycznia 1966 do gromady Rojewice włączono (retroaktywnie) wsie Liszkowice, Jezuicka Struga i Jurancice z gromady Rojewo w tymże powiecie.
1 stycznia 1972 gromadę Rojewice połączono z gromadą Rojewo, tworząc z ich obszarów "gromadę Rojewo" z siedzibą Gromadzkiej Rady Narodowej w Rojewie w tymże powiecie ("de facto" gromadę Rojewice zniesiono, włączając jej obszar do gromady Rojewo).

</doc>
<doc id="3067191" url="https://pl.wikipedia.org/wiki?curid=3067191" title="Michał Staszczak (rzeźbiarz)">
Michał Staszczak (rzeźbiarz)

Michał Staszczak (ur. 8 listopada 1979 we Wrocławiu) – polski rzeźbiarz, pracownik naukowy Akademii Sztuk Pięknych we Wrocławiu
Wykształcenie.
Studia w Akademii Sztuk Pięknych we Wrocławiu w Katedrze Rzeźby ukończył dyplomem w roku 2005. W 2012 roku obronił tytuł doktora. Przez wiele lat współpracował z prof. Jackiem Dworskim.
Twórczość.
Michał Staszczak tworzy rzeźby i płaskorzeźby metodą asamblażu, często wykorzystuje przedmioty znalezione. Jego prace są zwykle odlewami z brązu, aluminium lub żeliwa . Autor statuetki Wrocławskiej Nagrody Poetyckiej Silesius oraz Nagrody Prezydenta Miasta Wrocławia.
Jest konstruktorem plenerowych pieców do wytopu metali. Organizuje pokazy i warsztaty odlewnictwa artystycznego. Od 2007 roku jest współorganizatorem wrocławskiego Festiwalu Wysokich Temperatur.
Za wybitne osiągnięcia został uhonorowany Stypendium Ministra Kultury, Stypendium Samorządu Wrocławia w Dziedzinie Kultury i Sztuki dla Młodych, Utalentowanych Wrocławian oraz Stypendium Zarządu Województwa Dolnośląskiego. W 2012 otrzymał Nagrodę Związku Polskich Artystów Plastyków za wystawę "Imaginaria - metamorfozy codzienności".

</doc>
<doc id="3067192" url="https://pl.wikipedia.org/wiki?curid=3067192" title="Tupadły (gromada)">
Tupadły (gromada)

Tupadły – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tupadły z siedzibą GRN w Tupadłach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Tupadły i Janowice ze zniesionej gminy Kruszwica w powiecie inowrocławskim, a także obszary dotychczasowych gromad Piotrkowice, Żalinowo i Krusza Duchowna oraz wieś Żerniki z dotychczasowej gromady Markowice ze zniesionej gminy Strzelno-Północ w powiecie mogileńskim w tymże województwie. Dla gromady ustalono 23 członków gromadzkiej rady narodowej.
31 grudnia 1961 do gromady Tupadły włączono wsie Szarlej, Ostrowo Krzyckie, Sikorowo, Miechowice i Łojewo ze zniesionej gromady Dulsk oraz wsie Popowice i Batkowo ze zniesionej gromady Kościelec w tymże powiecie.
1 stycznia 1969 z gromady Tupadły wyłączono grunty o powierzchni ogólnej 128,50 ha, włączając je do miasta (na prawach powiatu) Inowrocławia w tymże województwie; do gromady Jaksice z Inowrocławia włączono natomiast grunty rolne o powierzchni ogólnej 247,81 ha.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3067193" url="https://pl.wikipedia.org/wiki?curid=3067193" title="I liga polska w futsalu (2010/2011)">
I liga polska w futsalu (2010/2011)

I liga polska w futsalu 2010/2011 – w sezonie 2010/2011 wystąpiło 13 zespołów, które walczyły systemem "każdy z każdym" o awans do Ekstraklasy. Do najwyższej klasy rozgrywkowej w Polsce awansowały dwa najlepsze zespoły.

</doc>
<doc id="3067194" url="https://pl.wikipedia.org/wiki?curid=3067194" title="Bachorce (gromada)">
Bachorce (gromada)

Bachorce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bachorce z siedzibą GRN w Bachorcach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Bachorce, Brodzki i Piecki ze zniesionej gminy Kruszwica oraz obszary dotychczasowych gromad Głębokie i Gocanówko ze zniesionej gminy Chełmce w tymże powiecie. Dla gromady ustalono 23 członków gromadzkiej rady narodowej.
31 grudnia 1959 z gromady Bachorce wyłączono wieś Głębokie, włączając ją do gromady Chełmce w tymże powiecie, po czym gromadę Bachorce zniesiono, włączając jej (pozostały) obszar do nowo utworzonej gromady Piecki w tymże powiecie.

</doc>
<doc id="3067195" url="https://pl.wikipedia.org/wiki?curid=3067195" title="Racice (gromada)">
Racice (gromada)

Racice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Racice z siedzibą GRN w Racicach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Racice, Lachmirowice, Chrosno, Sukowy i Giżewo ze zniesionej gminy Kruszwica w tymże powiecie. Dla gromady ustalono 23 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Kruszwica w tymże powiecie.

</doc>
<doc id="3067196" url="https://pl.wikipedia.org/wiki?curid=3067196" title="Wola Wapowska (gromada)">
Wola Wapowska (gromada)

Wola Wapowska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wola Wapowska z siedzibą GRN w Woli Wapowskiej utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Wola Wapowska, Papros, Wróble i Piaski ze zniesionej gminy Kruszwica w tymże powiecie. Dla gromady ustalono 21 członków gromadzkiej rady narodowej.
Gromadę zniesiono 31 grudnia 1959, a jej obszar włączono do nowo utworzonej gromady Piecki w tymże powiecie.

</doc>
<doc id="3067197" url="https://pl.wikipedia.org/wiki?curid=3067197" title="Pieranie (gromada)">
Pieranie (gromada)

Pieranie (od 31 XII 1961 "Radojewice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pieranie z siedzibą GRN w Pieraniu utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Pieranie, Konary, Radojewice i Rejna oraz miejscowość Bąkowo z dotychczasowej gromady Przybysław ze zniesionej gminy Dąbrowa Biskupia w tymże powiecie. Dla gromady ustalono 23 członków gromadzkiej rady narodowej.
31 grudnia 1961 gromadę Pieranie zniesiono przez przeniesienie siedziby GRN z Pierania do Radojewic i zmianę nazwy jednostki na "gromada Radojewice".

</doc>
<doc id="3067198" url="https://pl.wikipedia.org/wiki?curid=3067198" title="Wonorze (gromada)">
Wonorze (gromada)

Wonorze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wonorze z siedzibą GRN w Wonorzu utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Brudnia, Modliborzyce, Ośniszczewko, Ośniszczewo i Wonorze ze zniesionej gminy Dąbrowa Biskupia w tymże powiecie. Dla gromady ustalono 23 członków gromadzkiej rady narodowej.
1 stycznia 1958 do gromady Wonorze włączono wieś Szpital ze zniesionej gromady Gąski w tymże powiecie.
Gromadę zniesiono 31 grudnia 1961, a jej obszar włączono do gromad Marcinkowo (wsie Szpital, Wonorze i Modliborzyce) i Dąbrowa Biskupia (wsie Brudnia, Zagajewice, Zagajewiczki, Ośniszczewo i Ośniszczewko) w tymże powiecie.

</doc>
<doc id="3067199" url="https://pl.wikipedia.org/wiki?curid=3067199" title="Michał Staszczak (aktor)">
Michał Staszczak (aktor)

Michał Staszczak (ur. 5 kwietnia 1975 w Radzyniu Podlaskim) – polski aktor teatralny i filmowy, pedagog. 
Życiorys.
Absolwent wydziału aktorskiego łódzkiej filmówki (1998). Od 1998 jest aktorem Teatru im. S. Jaracza w Łodzi. Od 2001 pracuje także jako wykładowca na wydziale aktorskim PWSFTviT.

</doc>
<doc id="3067200" url="https://pl.wikipedia.org/wiki?curid=3067200" title="Dulsk (gromada w powiecie inowrocławskim)">
Dulsk (gromada w powiecie inowrocławskim)

Dulsk – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dulsk z siedzibą GRN w Dulsku utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Góra, Łojewo, Karczyn, Sikorowo, Miechowice, Jaronty i Łąkocin ze zniesionej gminy Inowrocław-Wschód w tymże powiecie. Dla gromady ustalono 25 członków gromadzkiej rady narodowej.
10 kwietnia 1956 (z mocą obowiązującą wstecz od 29 lutego 1956) do gromady Dulsk włączono wieś Dziennice z gromady Marcinkowo w tymże powiecie.
Gromadę zniesiono 31 grudnia 1961, a jej obszar włączono do gromad Marcinkowo (wsie Marulewy, Trzaski i Dziennice), Kruszwica (wsie Szarlej PGR, Karczyn PGR i Arturowo), Tupadły (wsie Szarlej, Ostrowo Krzyckie, Sikorowo, Miechowice i Łojewo) i – nowo utworzonej – Radojewice (wsie Jaronty, Pławinek, Dulsk, Góra, Łąkocin, Witowy i Karczyn) w tymże powiecie.

</doc>
<doc id="3067201" url="https://pl.wikipedia.org/wiki?curid=3067201" title="Voulzie">
Voulzie

Voulzie – rzeka we Francji, przepływająca przez teren departamentu Sekwana i Marna, o długości 43,9 km. Stanowi prawy dopływ rzeki Sekwany. 
Voulzie przepływa przez: Voulton, Beauchery-Saint-Martin, Léchelle, Saint-Brice, Provins, Poigny, Sainte-Colombe, Longueville, Jutigny, Chalmaison, Everly, Les Ormes-sur-Voulzie oraz Saint-Sauveur-lès-Bray.

</doc>
<doc id="3067202" url="https://pl.wikipedia.org/wiki?curid=3067202" title="Latkowo (gromada)">
Latkowo (gromada)

Latkowo (od 31 XII 1961 "Szadłowice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Latkowo z siedzibą GRN w Latkowie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Latkowo, Orłowo, Szadłowice i Więcławice ze zniesionej gminy Inowrocław-Wschód w tymże powiecie. Dla gromady ustalono 23 członków gromadzkiej rady narodowej.
31 grudnia 1961 do gromady Latkowo włączono wieś Słońsk z gromady Marcinkowo w tymże powiecie, po czym gromadę Latkowo zniesiono przez przeniesienie siedziby GRN z Latkowa do Szadłowic i zmianę nazwy jednostki na "gromada Szadłowice".

</doc>
<doc id="3067203" url="https://pl.wikipedia.org/wiki?curid=3067203" title="Voueize">
Voueize

Voueize – rzeka we Francji, przepływająca przez teren departamentu Creuse, o długości 54,8 km. Stanowi lewy dopływ rzeki Tardes.

</doc>
<doc id="3067205" url="https://pl.wikipedia.org/wiki?curid=3067205" title="Tardes (rzeka)">
Tardes (rzeka)

Tardes – rzeka we Francji, przepływająca przez teren departamentu Creuse, o długości 77,3 km. Stanowi lewy dopływ rzeki Cher.

</doc>
<doc id="3067206" url="https://pl.wikipedia.org/wiki?curid=3067206" title="Stara stacja kolejowa w Afuli">
Stara stacja kolejowa w Afuli

Stara stacja kolejowa w Afuli (hebr. תחנת הרכבת עפולה) – dawna stacja kolejowa zlokalizowany w mieście Afula na północy Izraela.
Historia.
W latach 1903–1905 władze osmańskie wybudowały w Dolinie Jezreel nową linię kolejową Doliny. Była ona odnogą linii kolejowej "Hidżaz", która łączyła Damaszek z Medyną. Powstanie tutejszej stacji kolejowej przyniosło pewne ożywienie gospodarcze całej dolinie. W bardzo krótkim odstępie czasu w pobliżu stacji powstało żydowskie gospodarstwo spółdzielcze Merchawja (przekształcone w 1922 roku w moszaw Merchawja), a w 1913 roku sąsiednie gospodarstwo Tel Adaszim (przekształcone w 1923 roku w moszaw Tel Adaszim). W latach 1912–1915 Turcy wybudowali linię kolejową łączącą tutejszą stację kolejową z miastem Nablus w Samarii. W wyniku I wojny światowej w 1918 roku cała Palestyna przeszła pod panowanie Brytyjczyków, którzy utworzyli tutaj Mandat Palestyny. Mniej więcej w tym samym czasie środowiska syjonistyczne postanowiły wybudować w Dolinie Jezreel żydowskie miasto Afula. W wyborze jego lokalizacji uwzględniano obecność linii i stacji kolejowej. Tutejsza stacja pełniła funkcję regionalnego centrum handlowego, a od 1922 roku znajdowała się w niej także siedziba poczty, która obsługiwała wszystkie okoliczne osady wiejskie. W 1933 roku przy stacji wybudowano wieżę ciśnień, a na jej parterze mieściła się remiza strażacka. Podczas arabskiego powstania w Palestynie (1936–1939) Brytyjczycy wybudowali w jej sąsiedztwie fort policji Fort Tegart. Podczas II wojny światowej w pobliżu posterunku policji utworzono obóz dla włoskich jeńców wojennych. W dniu 14 listopada 1942 roku do Afuli dotarł pociąg z grupą żydowskich uciekinierów z Wiednia. Przedostali się oni przez Węgry, Bułgarię, Turcję i Francuski Mandat Syrii do Ziemi Izraela, przywożąc z sobą pierwsze świadectwo o masowej eksterminacji Żydów przez niemieckich nazistów w Europie. Grupa ta obejmowała 69 Żydów i 45 Brytyjczyków, którzy posiadali brytyjskie paszporty. Przyczyniło się to do zwiększenia działań Hagany aby wspierać aliję. W odpowiedzi na brytyjskie represje, żydowskie organizacje paramilitarne przeprowadziły szereg zamachów. W nocy 1 listopada 1945 roku jednostka Palmach zaatakowała stację kolejową w Afuli. W wyniku tego ataku przez pewien czas stacja była zamknięta, jednak służyła aż do 2 marca 1948 roku, kiedy to została sabotowana w obawie przed inwazję państw arabskich na nowo tworzone państwo żydowskie.
Obecnie trwają prace budowlane nad budową nowej linii kolejowej, która ma połączyć Hajfę z Bet Sze’an. Nowa stacja kolejowa w Afuli będzie znajdować się na północny wschód od starej. Prace prawdopodobnie zostaną ukończone w 2015 roku.

</doc>
<doc id="3067209" url="https://pl.wikipedia.org/wiki?curid=3067209" title="Ołeksandr Stachiw">
Ołeksandr Stachiw

Ołeksandr Wołodymyrowycz Stachiw, ukr. Олександр Володимирович Стахів (ur. 13 stycznia 1981 w Gorłowce, w obwodzie donieckim) – kazachski piłkarz pochodzenia ukraińskiego, grający na pozycji napastnika, trener piłkarski. Zmienił obywatelstwo na kazachskie.
Kariera piłkarska.
Kariera klubowa.
Wychowanek Szkół Piłkarskich w Gorłowce, Tarnopolu i Kijowie. 16 kwietnia 1999 rozpoczął karierę piłkarską w klubie Nywa Winnica. Latem 1999 został oddelegowany na zasadach wymiany do izraelskiego klubu, w którym grał przez sezon. Po powrocie w drugiej połowie 2000 roku rozegrał 4 mecze na zasadach wypożyczenia w farm-klubie FK Krasiłów. Latem 2001 został zaproszony do Tawrii Symferopol, skąd został wypożyczony do Dynama Symferopol. Podczas przerwy zimowej sezonu 2001/02 przeszedł do Polissia Żytomierz. Na początku 2003 wyjechał do Kazachstanu, gdzie bronił barw klubów Okżetpes Kokczetaw, FK Aktöbe, Jesil-Bogatyr Petropawł i FK Atyrau. W międzyczasie otrzymał obywatelstwo kazachskie. W 2009 występował w mołdawskim Iscra-Stali Rybnica, a w 2010 w uzbeckim klubie Mash'al Muborak. W 2011 powrócił do kazachskiego Okżetpesa Kokczetaw, a latem 2011 zmienił klub na Kajsar Kyzyłorda. Sezon 2013 rozpoczął w zespole Kyzyłżar Petropawł, a w połowie sezonu zasilił skład FK Atyrau, w którym zakończył karierę piłkarza.
Kariera trenerska.
W 2018 rozpoczął pracę szkoleniową. Najpierw pomagał trenować piłkarzy Nywy Tarnopol, a 16 października 2018 został mianowany na stanowisko głównego trenera tarnopolskiego klubu.

</doc>
<doc id="3067210" url="https://pl.wikipedia.org/wiki?curid=3067210" title="Zijad al-Hariri">
Zijad al-Hariri

Zijad al-Hariri (, ur. 1930) – syryjski wojskowy, uczestnik zamachu stanu w Syrii w 1963.
Życiorys.
Ukończył Akademię Wojskową w Hims i w 1954 rozpoczął służbę w armii syryjskiej. Już wcześniej zaczął sympatyzować z ruchem panarabskim rozwijającym się w Egipcie po rewolucji Wolnych Oficerów. Poparł utworzenie Zjednoczonej Republiki Arabskiej, zaś w czasie zamachu stanu Abd al-Karima an-Nahlawiego walczył po stronie sił lojalnych wobec unii syryjsko-egipskiej. Zwycięstwo przewrotu sprawiło, że znalazł się w opozycji wobec nowego rządu Syrii z Nazimem al-Kudsim na czele. Gromadził wokół siebie oficerów sympatyzujących z naseryzmem, by działać na rzecz odbudowy związku obydwu państw.
W 1962 był dowódcą frontu izraelskiego w stopniu pułkownika. Nawiązał wówczas kontakt z grupą wojskowych skupioną wokół Komitetu Wojskowego Partii Baas, tajną organizacją utworzoną dwa lata wcześniej i kierowaną przez Salaha Dżadida, Hafiza al-Asada i Muhammada Umrana. Dowiedziawszy się, że premier Chalid al-Azm zamierza - w ramach zwalczania politycznej aktywności wojskowych - skierować go jako attaché wojskowego do Bagdadu, zgodził się razem z Komitetem organizować zamach stanu.
W nocy z 7 na 8 marca 1963 al-Hariri poprowadził jedną z brygad z frontu izraelskiego na Damaszek. Zamach stanu zakończył się sukcesem, a al-Hariri, zgodnie z wcześniejszymi ustaleniami, został ministrem obrony, nowym szefem sztabu armii syryjskiej oraz członkiem Narodowej Rady Rewolucyjnego Dowództwa. Wbrew swoim rachubom nie objął jednak ani urzędu prezydenckiego, ani stanowiska premiera, na które Komitet Wojskowy wskazał odpowiednio Luaja al-Atasiego i Salah ad-Dina al-Bitara. Realna władza w kraju pozostała w rękach Komitetu Wojskowego.
Po nieudanym powstaniu naserystów w lipcu 1963, stłumionym przez gen. Amina al-Hafiza, członkowie Komitetu Wojskowego uznali al-Harirego (który w momencie samego powstania znajdował się w Algierii) za uczestnika antyrządowego spisku. Został on skierowany do Stanów Zjednoczonych jako attaché wojskowy. Odmówił jednak objęcia funkcji i dobrowolnie wyjechał na emigrację do Francji.

</doc>
<doc id="3067212" url="https://pl.wikipedia.org/wiki?curid=3067212" title="Ściernisco">
Ściernisco

Ściernisco (inna pisownia: "Ściernisko") – singel zespołu Golec uOrkiestra z albumu Golec uOrkiestra 2 wydany w 2000 roku.
Utwór był notowany na liście przebojów Polskiego Radia Pomorza i Kujaw (2. miejsce). Był on również wykonywany przez zespół na Konkursie Sopot Festival 2000, w którym zajął 15. miejsce. Promował także film pt. "Pieniądze to nie wszystko". 

</doc>
<doc id="3067214" url="https://pl.wikipedia.org/wiki?curid=3067214" title="PS10">
PS10

PS10 (z jęz. hiszp. "Planta Solar 10") – elektrownia słoneczna skonstruowana w technologii wieżowej o mocy 11 MW zlokalizowana niedaleko Sewilli w Hiszpanii, wybudowana w 2004 roku. 
Zasada działania.
Elektrownia zbudowana jest z heliostatów, które kierują promienie słoneczne na odbiornik znajdujący się w górnej części 115-metrowej wieży. Tam ciepło wytwarza parę która następnie zasila turbinę parową, a ta generator produkujący energię elektryczną.
Siłownia należy do koncernu Abengoa. 

</doc>
<doc id="3067218" url="https://pl.wikipedia.org/wiki?curid=3067218" title="Kraków Zagrzebiowi">
Kraków Zagrzebiowi

Kraków Zagrzebiowi – album autograficzny wydany przez Koło Artystyczno-Literackie” w Krakowie w 1881 roku, którego celem było zebranie środków finansowych na rzecz odbudowy chorwackiej stolicy – Zagrzebia, dotkniętej trzęsieniem ziemi rok wcześniej. Pomysłodawcą publikacji był Bronisław Grabowski i Juliusz Mien. W tomie znalazły się rysunki, utwory poetyckie i dramatyczne (pisane odręcznie), a także aforyzmy i inne wpisy najważniejszych galicyjskich pisarzy, artystów i polityków tamtego okresu. Do albumu wpisali się m.in. Jan Matejko, Jacek Malczewski, Seweryn Bieszczad, Juliusz Kossak, Wojciech Kossak, Leopold Loeffler, Władysław Łuszczkiewicz, Adam Asnyk, Jadwiga Łuszczewska (Deotyma), Michał Bałucki, Władysław Anczyc, Stanisław Koźmian, Bronisław Grabowski, Mieczysław Gwalbert Pawlikowski, Maurycy Straszewski, Izydor Dzieduszycki, Karol Lanckoroński, Stanisław Smolka, Karol Estreicher, Józef Szujski, Józef Ignacy Kraszewski. Publikacja, zakazana w zaborze rosyjskim, cieszyła się ogromną popularnością – w ciągu kilkunastu miesięcy ukazały się trzy jej wydania. Całą kwotę przekazano na odbudowę Zagrzebia.
W albumie pojawił się publikowany po raz pierwszy fragment wiersza Adama Mickiewicza pt. "Do księcia Golicyna", sygnowany jako "W albumie cudzoziemca".
Reprint.
Dokładnie 130 lat po wydaniu oryginału, w 2011 roku, w Zagrzebiu został opublikowany dwujęzyczny reprint albumu pt. "Kraków Zagrzebiowi. Album poświęcony ofiarom trzęsienia ziemi z 1880 roku" (Wydawnictwo Srednja Europa). Redaktorami publikacji byli slawista Maciej Czerwiński z Uniwersytetu Jagiellońskiego i Magdalena Najbar-Agičić z Zagrzebia. W reprincie opublikowano także redakcje starych tekstów, biogramy autorów i artykuły wprowadzające Róży Książek-Czerwińskiej (Krakowska cegiełka Zagrzebiowi), Slavena Kale (Kraków Zagrzebiowi) oraz wstęp pióra Macieja Czerwińskiego (Jak Kraków Zagrzebiowi... Historia relacji polsko-chorwackich w kontekście albumu wydanego w 1881 roku), a także ostatnie fragmenty tekstów chorwackiego pisarza Augusta Šenoi z cyklu „Zagrebulje” również w przekładzie M. Czerwińskiego.
Promocja albumu nastąpiła w Zagrzebiu 9 grudnia 2011 roku – w dniu podpisania przez Chorwację umowy akcesyjnej z Unią Europejską, której wówczas przewodziła Polska.

</doc>
<doc id="3067223" url="https://pl.wikipedia.org/wiki?curid=3067223" title="(It's Just) The Way That You Love Me">
(It's Just) The Way That You Love Me

(It's Just) The Way That You Love Me – piosenka, drugi i szósty singiel z debiutanckiego albumu amerykańskiej piosenkarki Pauli Abdul. Została napisana i wyprodukowana przez Olivera Leibera. Był to czwarty singiel w jej karierze oraz z płyty, który dotarł do pierwszej piątki zestawienia Billboard Hot 100.
Historia.
Album "Forever Your Girl" został wydany wraz z bezpośrednio promującym go singlem „The Way That You Love Me”. Wytwórnia Virgin oraz producenci Abdul zdecydowali, że piosenka powinna zostać zremiksowana i w tej wersji wydana jako singiel. Pomimo remiksu w wersji dance-pop, utwór nie stał się przebojem, dotarł do 88. miejsca na liście Billboard Hot 100.
W Wielkiej Brytanii piosenka została również wydana jako druga w kolejności. W 1988 roku nie zajęła miejsca w pierwszej setce tamtejszej listy przebojów. Rok później, już po sukcesie utworów „Straight Up” i „Forever Your Girl”, wytwórnia ponownie wypuściła singiel na rynek. Doszedł on do 74. miejsca, i jest to najgorzej radzący sobie singiel Abdul na tej liście.
Jesienią 1989 roku „The Way That You Love Me” została ponownie wydana w Stanach Zjednoczonych. Tym razem piosenka odniosła sukces, zajmując 2 grudnia 1989 roku 3. miejsce na liście przebojów, tuż za piosenką Milli Vanilli „Blame It On The Rain”.
Teledysk.
Teledysk do piosenki został wyreżyserowany przez Davida Finchera, który później zrealizował teledyski do „Straight Up” i „Forever Your Girl”. Klip przedstawia Abdul śpiewającą piosenkę w studiu i tańczącą z grupą tancerzy podczas sesji zdjęciowej. Wraz z ponownym wydaniem piosenki nakręcono nowy teledysk, który zawierał mniej scen tanecznych, za to bardziej obrazował tekst piosenki.
Lista utworów oraz remiksów.
US 12"
US cassette
US promo/Euro 5"/3" CD singles

</doc>
<doc id="3067224" url="https://pl.wikipedia.org/wiki?curid=3067224" title="PARAFAN">
PARAFAN

PARAFAN – motospadochron.
Konstrukcja.
Układ jednoosobowego wózka podwieszonego pod wielokomorowym spadochronem typu latające skrzydło.
Wózek spadochronu jest konstrukcją wykonaną z rur duralowych do której mocowany jest fotel pilota wyposażony w pasy bezpieczeństwa. Fotel zapewnia pilotowi wygodną pozycję i dostateczną swobodę ruchów. Konstrukcja wózka umożliwia składanie go do objętości pozwalającej na przewożenie w bagażniku samochodu. Możliwe jest również holowanie wózka za samochodem.
Podwozie główne sprężyste (goleń stalowa) zapewnia bezpieczne lądowanie przy pionowej składowej prędkości przyziemienia do 3,5 m/s. Koło przednie hamowane.
Zespół napędowy stanowi, dwusuwowy – dwucylindrowy bokser wyposażony w trzypasowy reduktor, włoski silnik KFM o mocy 26 kW. Jest to. Silnik napędza poprzez przekładnie redukcyjno-przeciwbieżną otunelowane, trójłopatowe, śmigła przeciwbieżne o średnicy 1067 mm (42"). Zmianę kąta nastawienia łopat jest możliwa na ziemi.
Tunel jest on konstrukcją skorupową wykonaną jako przekładka z kompozytu szklanego. W węzłach mocowania siły skupione wprowadzane są poprzez sztywne żebra. Podstawowe dane tunelu: profil R II (24%), kąt rozchylenia na cięciwie profilu – 29 stopni, kąt rozchylenia (na cięciwie Cz = 0) profilu – 22 stopnie, wydłużenie tunelu – 0,28.
Przekładnia przeciwbieżna jest przekładnią zębatą-stożkową, szczelną i smarowaną olejem przekładniowym Do korpusu przekładni – między tarczami śmigieł – mocowany jest na czterech wysięgnikach tunel.
Sterowanie w płaszczyźnie poziomej jest realizowane za pomocą pedałów, poprzez zespół linek sterujących odginanie krawędzi spływu spadochronu. Sterowanie w płaszczyźnie pionowej, realizuje się poprzez zmianę obrotów silnika.
Spadochron wielokomorowy typu latające skrzydło. Szerszy opis konstrukcji znajduje się w opracowaniu Instytutu Lotnictwa.
Historia.
W roku 1985 z inicjatywy dr inż. Andrzeja Komora zespół kierowany przez dr inż. Marka Dębskiego podjął się skonstruowania i wykonania na zmówienie włoskiej firmy lotniczej spadochronu z napędem silnikowym. Była to w tym czasie druga tego typu konstrukcja na świecie, po amerykańskim Paraplane.
Więcej informacji na temat tej konstrukcji przedstawiono w jednym z wykładów cyklu prezentującego polską technikę lotniczą.
Zespół konstrukcyjny.
Dr inż. Marek Dębski – główny konstruktor, dr inż. Andrzej Komor – inicjator i współautor koncepcji, mgr inż. Janusz Krasnodębski – konstrukcja wózka, dr inż. Jacek Skalski – przekładnia, mgr inż. Zbigniew Pałasiński – tunel, Konstruktorzy z firmy Aviotex – Legionowo – spadochron, tech. Czesław Pieniak – warsztat.
Badania w locie.
Badania w locie przeprowadzono we Włoszech, a informacje o tej konstrukcji pojawiły się w prasie zachodniej.
Przeznaczenie.
Konstrukcja była rozwijana m.in. w kierunku zastosowań „specjalnych”.
Uzyskane patenty.
Efektem pracy było także uzyskanie ochrony patentowej na wynalazki związane z konstrukcją wózka spadochronu, w tym otunelowane śmigła przeciwbieżne oraz na zastosowanie spadochronu jako żagla wielokomorowego

</doc>
<doc id="3067225" url="https://pl.wikipedia.org/wiki?curid=3067225" title="Amédée de Noé">
Amédée de Noé

Amédée de Noé pseud. Cham (ur. 26 stycznia 1818 w Paryżu, zm. 6 września 1879 tamże) – francuski karykaturzysta i litograf.
W młodości uczęszczał na warsztaty malarskie, które prowadzili Nicolas-Toussaint Charlet i Paul Delaroche. Wbrew woli rodziny podjął pracę jako rysownik, współpracował z czasopismami paryskimi m.in. "Le Charivari" i "L'Illustration". Tworzył głównie karykatury i satyryczne rysunki o tematyce rodzajowej. Swoje prace wydawał w albumach m.in. "La grammaire illustrée" i "Histoire comique l`Assemblée nationale". Pod koniec życia napisał kilka sztuk teatralnych utrzymanych w lekkiej, komediowej konwencji.
Linki zewnętrzne.
Grafiki autora w zbiorach Biblioteki Narodowej - Polona.pl

</doc>
<doc id="3067226" url="https://pl.wikipedia.org/wiki?curid=3067226" title="Hōshi">
Hōshi

 – ryokan znajdujący się w Komatsu, w prefekturze Ishikawa, w Japonii. Założony w 718 roku przez buddyjskiego mnicha Taichō. Uważa się, że powstał jako drugi hotel na świecie, po Nishiyama Onsen Keiunkan.
Od początku swojego istnienia należy do jednej rodziny. Jest członkiem Stowarzyszenia Enochian skupiającego rodzinne firmy mające minimum 200 lat.

</doc>
<doc id="3067233" url="https://pl.wikipedia.org/wiki?curid=3067233" title="East European Volleyball Zonal Association">
East European Volleyball Zonal Association

East European Volleyball Zonal Association (EEVZA), Wschodnioeuropejski Związek Piłki Siatkowej – regionalna organizacja sportowa, założona w 1998 roku, zrzeszająca 8 europejskich krajowych związków piłki siatkowej.
EEVZA jest odpowiedzialna za organizowanie regionalnych rozgrywek na szczeblu:

</doc>
<doc id="3067235" url="https://pl.wikipedia.org/wiki?curid=3067235" title="Angela Birch">
Angela Birch

Angela Birch (ur. 24 sierpnia 1974 w Lautoka) – fidżyjska pływaczka.
W 1987 wystąpiła na igrzyskach Południowego Pacyfiku. Do sportu wprowadził ją Robert Kennedy.
Brała udział w igrzyskach w 1988, na których wystartowała w pięciu konkurencjach: 50, 100 i 200 m stylem dowolnym, 100 m stylem grzbietowym i 200 m stylem zmiennym. W zawodach na 50 m stylem dowolnym odpadła w pierwszej rundzie zajmując 7. miejsce w drugim wyścigu eliminacyjnym z czasem 29,01. W klasyfikacji końcowej wynik ten dał jej 44. lokatę. Na dystansie dwa razy dłuższym także zakończyła rywalizację w pierwszej rundzie plasując się na 4. pozycji w drugim wyścigu eliminacyjnym z rezultatem 1:02,91. Dzięki temu czasowi zawody ukończyła na 51. miejscu. Na 200 m stylem dowolnym również odpadła w pierwszej rundzie zajmując 3. lokatę w pierwszym wyścigu eliminacyjnym z wynikiem 2:16,79. W ostatecznej klasyfikacji tych zawodów była 43. Na 100 m stylem grzbietowym po raz kolejny zakończyła rywalizację w pierwszej rundzie plasując się na 1. pozycji w pierwszym wyścigu eliminacyjnym z rezultatem 1:13,48. Czas ten pozwolił jej na zajęcie 37. miejsca w końcowej klasyfikacji. W zawodach na 200 m stylem zmiennym ponownie odpadła w pierwszej rundzie plasując się na ostatniej, 7. pozycji w pierwszym wyścigu eliminacyjnym z wynikiem 2:39,20. W klasyfikacji generalnej zajęła 35. lokatę, ostatnią spośród zawodniczek, które zostały sklasyfikowane. Jest najmłodszym reprezentantem Fidżi na igrzyskach olimpijskich.
Po igrzyskach ukończyła studia hotelarskie. W 1995 zdała kurs trenerski.
Po zakończeniu kariery została działaczką sportową. Pełni funkcję sekretarza fidżyjskiego związku karate. Na to stanowisko została wybrana w 2005.
Życie osobiste.
Jest córką Walijczyka Johna Bircha i Any Ramacake Birch. Wraz z rodzicami prowadzi hotel Sandalwood Lodge w Nadi. Ma córkę Mere Talei.

</doc>
<doc id="3067239" url="https://pl.wikipedia.org/wiki?curid=3067239" title="Vonne">
Vonne

Vonne – rzeka we Francji, przepływająca przez tereny departamentów Deux-Sèvres oraz Vienne, o długości 73 km. Stanowi lewy dopływ rzeki Clain. 

</doc>
<doc id="3067243" url="https://pl.wikipedia.org/wiki?curid=3067243" title="Tele Milenium">
Tele Milenium

Tele Milenium – teleturniej emitowany w 2000 roku w TVP2 prowadzony przez Romana Czejarka; na antenie zastąpił teleturniej "Teleadwokat". Pytania dotyczyły wiedzy z zakresu mijającego tysiąclecia. Zawodnicy musieli wykazać się znajomością różnych wydarzeń, m.in. historycznych i kulturalnych. Teleturniej był powtarzany w TVP Rozrywka od 18 listopada 2013 do 7 marca 2014 w dni robocze w godzinach porannych (między 6 a 10 rano).
W pierwszej serii rywalizacja przebiegała w trzech etapach:
Zdobywca tytułu arcymistrza w finale dodatkowo wygrywał 30 000 zł. Łączna wygrana dla Arcymistrza wynosiła 55 000 zł.
Suma nagród wynosiła 163 000 zł.
W drugiej serii zmieniono zasady programu. Odtąd grali tylko dwaj zawodnicy. Zwycięzca danej rozgrywki otrzymywał 1000 zł i tytuł mistrza. Uczestniczył w teleturnieju do pierwszej porażki. Odpadając z gry, wygrywał połowę dotychczas zgromadzonej kwoty. Gracz, który pokonał dotychczasowego mistrza zabierał połowę jego wygranej oraz dostawał 1000 zł za wygrany pojedynek, później zawsze po 1000 zł wygrywał aż do porażki. Wygrywał pojedynek zawsze ten zawodnik, który zdobył 8 punktów (w każdym pojedynku było 16 kategorii), błędna odpowiedź oznaczała przyznanie punktu przeciwnikowi.

</doc>
<doc id="3067244" url="https://pl.wikipedia.org/wiki?curid=3067244" title="Mike Wheeler">
Mike Wheeler



</doc>
<doc id="3067250" url="https://pl.wikipedia.org/wiki?curid=3067250" title="Dapoksetyna">
Dapoksetyna

Dapoksetyna – wielofunkcyjny organiczny związek chemiczny stosowany jako lek w leczeniu przedwczesnego wytrysku u mężczyzn między 18 a 64 rokiem życia. Zalicza się do grupy selektywnych inhibitorów wychwytu zwrotnego serotoniny (SSRI) i do grupy leków urologicznych (kod ATC: G04BX14). Spowalnia wydzielanie serotoniny, odpowiedzialnej za ejakulację. Umożliwia przedłużenie stosunku poprzez opóźnienie wytrysku.
Mechanizm działania.
Dapoksetyna jest silnym wybiórczym inhibitorem wychwytu zwrotnego serotoniny (SSRI), a jej główne metabolity w organizmie ludzkim demetyoldapoksetyna i didemetylodapoksetyna są równie silne lub słabsze. Do ejakulacji u człowieka dochodzi za pośrednictwem współczulnego układu nerwowego. Szlak odruchu odpowiedzialnego za ejakulację bierze swój początek w rdzeniowym ośrodku odruchu, jest przewodzony przez pień mózgu, będący początkowo pod wpływem jąder mózgu (jądro przedwzrokowe boczne oraz jądro przykomorowe). Mechanizm działania dapoksetyny związany jest z hamowaniem neuronalnego wychwytu zwrotnego serotoniny i wynikającym z tego nasileniem działania neuroprzekaźnika na receptory pre- i postsynaptyczne. Dapoksetyna wchłania się szybko po podaniu doustnym. Największe stężenie w osoczu osiąga średnio po 1–2 godzinach od momentu przyjęcia.
Wskazania do stosowania.
Dapoksetyna jest wskazana w leczeniu przedwczesnego wytrysku u dorosłych mężczyzn w wieku od 18 do 64 lat. Lek powinien być stosowany u pacjentów, którzy spełniają wszystkie poniższe kryteria:
Przeciwwskazania.
Nadwrażliwość na substancję czynną dapoksetynę; istotne zaburzenia czynności serca, takie jak: niewydolność serca, zaburzenia przewodzenia takie jak blok przedsionkowo-komorowy lub zespół chorego węzła zatokowego, istotna choroba niedokrwienna serca, istotna wada zastawkowa, omdlenia; mania lub ciężka depresja; leczenie inhibitorami monoaminooksydazy (MAO-I); leczenie tiorydazyną; leczenie inhibitorami wychwytu zwrotnego serotoniny oraz innymi produktami leczniczymi lub preparatami ziołowymi o działaniu serotoninergicznym; leczenie potencjalnymi inhibitorami CYP3A4, umiarkowane i ciężkie zaburzenia czynności wątroby.
Specjalne ostrzeżenia i środki ostrożności.
Dapoksetyna jest wskazana do stosowania tylko u mężczyzn z przedwczesnym wytryskiem. Pacjenci mający inne rodzaje zaburzeń seksualnych, w tym zaburzenia erekcji, przed rozpoczęciem terapii powinni zostać dokładnie zbadani przez lekarza. Ponadto badanie lekarskie i specjalne środki ostrożności powinny obejmować pacjentów, u których stwierdzono: hipotonię ortostatyczną, myśli samobójcze, omdlenia, ryzyko chorób sercowo-naczyniowych, manię, hipomanię lub zaburzenia afektywne dwubiegunowe, depresję, zaburzenia psychiczne, krwotoki, zaburzenia czynności nerek, zaburzenia oka, nietolerancję laktozy. Należy poinformować pacjentów, aby nie stosowali dapoksetyny jednocześnie z substancjami psychoaktywnymi, etanolem, produktami leczniczymi o właściwościach wazodylatacyjnych, umiarkowanymi inhibitorami CYP3A4, silnymi inhibitorami CYP2D6. Dapoksetyny nie należy stosować u mężczyzn w wieku poniżej 18 lat.
Działania niepożądane.
Podobnie jak każdy lek, dapoksetyna może powodować działania niepożądane. W trakcie badań klinicznych stwierdzano przypadki omdleń i niedociśnienia ortostatycznego. W czasie badań klinicznych trzeciej fazy najczęściej stwierdzano następujące działania niepożądane substancji czynnej zależne od dawki: nudności (11% i 22,2% odpowiednio w grupie przyjmującej 30 mg i 60 mg dapoksetyny), zawroty głowy (5,8% i 10,9%), ból głowy (5,6% i 8,8%), biegunka (3,5% i 6,9%), bezsenność (2,1% i 3,9%) oraz zmęczenie (2% i 4,1%). Najczęstszymi działaniami niepożądanymi, które prowadziły do przerwania leczenia były nudności (2,2% pacjentów) oraz zawroty głowy (1,2% pacjentów).
Dawkowanie i sposób podawania.
U dorosłych mężczyzn (w wieku od 18 do 64 lat) zalecana dawka początkowa u wszystkich pacjentów wynosi 30 mg i powinna być przyjmowana w razie potrzeby 1 do 3 godzin przed podjęciem aktywności seksualnej. Nie należy rozpoczynać leczenia od dawki 60 mg dapoksetyny.
Dapoksetyna nie jest przeznaczona do stałego, codziennego stosowania. Powinna być przyjmowana wyłącznie przed planowanym stosunkiem seksualnym. Nie może być przyjmowana częściej niż jeden raz na 24 godziny.
Dapoksetynę stosuje się doustnie. Tabletki powinny być połykane w całości w celu uniknięcia gorzkiego smaku. Zalecane jest, aby tabletkę popijać przynajmniej jedną szklanką wody. Lek może być przyjmowany niezależnie od posiłku.

</doc>
<doc id="3067253" url="https://pl.wikipedia.org/wiki?curid=3067253" title="Jeff wraca do domu">
Jeff wraca do domu

Jeff wraca do domu (ang. "Jeff, Who Lives at Home") – amerykański komediodramat z 2011 roku oparty na scenariuszu i reżyserii Jaya i Marka Duplassów. Wyprodukowany przez Paramount Vantage.
Premiera filmu miała miejsce 14 września 2011 roku podczas 36. Międzynarodowego Festiwalu Filmowego w Toronto, a sześć miesięcy później 16 marca 2012 roku w Kanadzie i w Stanach Zjednoczonych. W Polsce został wydany na DVD pod tytułem : "Jeff, który dorósł". Premiera DVD odbyła się 14 listopada 2012 roku. Dystrybutor: Imperial CinePix.
Opis fabuły.
Trzydziestoletni Jeff (Jason Segel) uważa, że światem rządzi ślepy los. Nie ma ambicji, a czas spędza tylko w domu. Starszy brat Jeffa, Pat (Ed Helms), jest odnoszącym sukcesy yuppie, który podejrzewa żonę o zdradę. Tymczasem ich matka, Sharon (Susan Sarandon) ma nowego adoratora.
Obsada.
i inni

</doc>
<doc id="3067262" url="https://pl.wikipedia.org/wiki?curid=3067262" title="Linda Bartoshuk">
Linda Bartoshuk

Linda May Bartoshuk (ur. 1938) – amerykańska psycholog, profesor Uniwersytetu Stanu Floryda, znana na arenie międzynarodowej jako naukowiec specjalizujący się w badaniach zmysłów smaku i węchu. 
Kariera naukowa.
Stopnie kariery naukowej:

</doc>
<doc id="3067263" url="https://pl.wikipedia.org/wiki?curid=3067263" title="Jiří Hodač">
Jiří Hodač

Jiří Hodač (ur. 3 marca 1947 w Pradze) – czeski dziennikarz emigracyjny BBC, od 17 kwietnia 2000 do 14 sierpnia 2000 dyrektor wiadomości w Česká televize, a potem od 22 grudnia 2000 do 11 stycznia 2001 jej dyrektor generalny. To stanowisko obejmował w czasie kryzysu w czeskiej telewizji publicznej. Hodač w chwili obecnej najkrócej pełnił funkcję dyrektora generalnego w historii Česká televize.
Historia.
Absolwent Uniwersytetu Karola w Pradze gdzie studiował on na wydziale dziennikarskim. W 1980 roku wyemigrował z Czechosłowacji. Najpierw mieszkał w Niemczech a później w latach 1983–1989 w Australii. W tym okresie pracował w stacji radiowej 3EA Melbourne oraz był wydawcą i redaktorem czasopisma "Panorama" w latach 1985–1989. Po aksamitnej rewolucji zaczął pracować w czechosłowackiej redakcji BBC w Londynie a potem po rozwiązaniu Czechosłowacji w czeskiej redakcji gdzie pracował do marca 2000. 17 kwietnia 2000 został mianowany przez Dušana Chmelíčka na stanowisko dyrektora wiadomości w czeskiej telewizji publicznej. Z tej funkcji zrezygnował 14 sierpnia. 20 grudnia 2000 większością głosów radnych został wybrany na prezesa Česká televize w miejsce Chmelíčka. 11 stycznia 2001 zrezygnował z tej funkcji powodów zdrowotnych przechodząc tydzień wcześniej załamanie.

</doc>
<doc id="3067265" url="https://pl.wikipedia.org/wiki?curid=3067265" title="Muł zielony">
Muł zielony

Muł zielony – osad strefy batialnej o zielonym zabarwieniu, zawierający oprócz pyłu kwarcowego i minerałów ilastych, węglany, substancje organiczne oraz siarczki żelaza. Odmiana mułu niebieskiego. Zielone zabarwienie mułu pochodzi od barwy glaukonitu, minerału powstającego przy mniejszej ilości materii organicznej związków żelaza.

</doc>
<doc id="3067266" url="https://pl.wikipedia.org/wiki?curid=3067266" title="Organizacja Państw Tureckich">
Organizacja Państw Tureckich

Organizacja Państw Tureckich (; do 12 listopada 2021 , ) – organizacja międzynarodowa zrzeszająca państwa, w których językiem urzędowym są języki tureckie. Sekretariat Generalny znajduje się w Stambule.
Kraje członkowskie organizacji to: Azerbejdżan, Kazachstan, Kirgistan, Turcja i Uzbekistan. Turkmenistan nie jest obecnie (2020) członkiem Rady Współpracy ze względu na neutralny status, jednak poprzez swoje kulturowe dziedzictwo jest możliwy akces tego państwa do organizacji w przyszłości. Od 2018 r. status obserwatora przy Radzie Współpracy mają Węgry.
3 września 2018 wybrano , kazachskiego polityka, na sekretarza generalnego organizacji. W 2019 r. dożywotnim honorowym prezydentem Rady Współpracy Państw Języków Tureckich został Nursułtan Nazarbajew, prezydent Kazachstanu w latach 1991–2019 (był on jednym z głównych inicjatorów powołania tego typu organizacji). W listopadzie 2021 na szczycie w Stambule organizacja zmieniła nazwę na: "Organizacja Państw Tureckich" (ang. Organization of Turkic States).
Organizacja Państw Tureckich jest obserwatorem w Organizacji Współpracy Gospodarczej. Podobny status stara się uzyskać również w Organizacji Narodów Zjednoczonych i Organizacji Współpracy Islamskiej.
Historia.
Rada Współpracy Państw Języków Tureckich została założona 3 października 2009 r. na mocy porozumienia w Nachiczewaniu, podpisanego przez rządy Azerbejdżanu, Kazachstanu, Kirgistanu i Turcji.
W 2012 r. przyjęto oficjalną niebiesko-białą flagę. 30 kwietnia 2018 r. ogłoszono, że do organizacji przystąpi Uzbekistan. Kraj jednak dopiero w kolejnym roku formalnie wystąpił o członkostwo.
Od końca 2018 r. status obserwatora posiadają Węgry i mogą ubiegać się o pełne członkostwo. W 2020 r. Ukraina oznajmiła, że chce ubiegać się o status obserwatora. 3 maja 2021 r. Afganistan oficjalnie złożył wniosek o uzyskanie statusu obserwatora w organizacji.
Szczyty organizacji.
Kolejne szczyty Rady Współpracy odbywały się w: Ałmaty (2011 r.), Biszkeku (2012 r.), Qəbəli (2013 r.), Bodrumie (2014 r.), Astanie (2015 r.), Czołpon-Acie (2018 r.), Baku (2019 r.) i Stambule (2021).
15 października 2019 r. w Baku odbył się jubileuszowy 7. Szczyt Rady Państw Współpracy Języków Tureckich, podczas którego obchodzono 10-lecie istnienia organizacji. Wzięli z nim udział: prezydent Azerbejdżanu İlham Əliyev, prezydent Kirgistanu Sooronbaj Dżeenbekow, prezydent Turcji Recep Tayyip Erdoğan, prezydent Uzbekistanu Shavkat Mirziyoyev oraz premier Węgier Viktor Orbán. Do wzięcia udziału w szczycie zaproszono również Turkmenistan, który reprezentował Purli Agamuradow.
10 kwietnia 2020 r. odbył się, zwołany z inicjatywy prezydenta Azerbejdżanu, nadzwyczajny szczyt, podczas którego w formie wideokonferencji omawiano walkę z pandemią wirusa COVID-19. Wziął w niej udział Tedros Adhanom, dyrektor generalny Światowej Organizacji Zdrowia.
Szczyt w Stambule w 12 listopada 2021 roku odbywał się pod hasłem: „Zielone technologie i inteligentne miasta w epoce cyfrowej”. Podjęto na nim decyzje dotyczące przekształcenia struktury organizacji i uzyskania mapy drogowej jej wspólnych celów w ramach dokumentu wizji na rok 2040.
Sekretarze generalni.
Stan na 2023-02-03.

</doc>
<doc id="3067267" url="https://pl.wikipedia.org/wiki?curid=3067267" title="Glietziger See">
Glietziger See



</doc>
<doc id="3067268" url="https://pl.wikipedia.org/wiki?curid=3067268" title="Klępsko">
Klępsko



</doc>
<doc id="3067270" url="https://pl.wikipedia.org/wiki?curid=3067270" title="Izrael Schor">
Izrael Schor

Izrael Schor (ur. 16 kwietnia 1904 w Złoczowie, zm. 7 czerwca 1961 w Nowym Jorku) – polski artysta plastyk pochodzenia żydowskiego tworzący od 1941 w Stanach Zjednoczonych jako Ilya Schor.
Urodził się w rodzinie chasydów, jego ojciec Naftali był artystą plastykiem, który tworzył m.in. grafikę użytkową i oprawę plastyczną katalogów handlowych dla złoczowskich firm. Po ukończeniu gimnazjum przeszedł kurs metaloplastyki i grawerowania, a od 1930 studiował w warszawskiej Szkole Sztuk Pięknych. W 1937 otrzymał państwowe stypendium naukowe i wyjechał z narzeczoną, Resią Ajnsztajn do Paryża, w 1938 jego prace uczestniczyły w Salonie Jesiennym. W 1939 poślubił Resię, a dwa lata później wyjechali do Marsylii, a następnie przez Lizbonę do Stanów Zjednoczonych. W 1943 urodziła im się córka Naomi, a w 1950 Mira. Jego twórczość była tematycznie związana z judaizmem, często malował małe żydowskie miasteczka wschodniej Polski, a także tworzył dzieła na potrzeby amerykańskich synagog. Ponadto zajmował się metaloplastyką, w srebrze i złocie tworzył unikalną biżuterię oraz precjoza związane z obrządkiem judaistycznym. Po 1955 do jego dzieł dołączyły abstrakcyjne rzeźby w mosiądzu i miedzi. W 1948 jego prace wystawiono w nowojorskim Jewish Museum, w 1953 w The Salpeter Gallery oraz Museum of Contemporary Art w Bostonie. Ponadto wystawiał swoje prace na wystawach sztuki liturgicznej i judaistyki. Zmarł w Nowym Jorku w wieku 57 lat, cztery lata później w nowojorskim Muzeum Żydowskim odbyła się upamiętniająca go wystawa retrospektywna.

</doc>
<doc id="3067272" url="https://pl.wikipedia.org/wiki?curid=3067272" title="Wanda Coleman">
Wanda Coleman

Wanda Coleman (ur. 13 listopada 1946, zm. 22 listopada 2013) – amerykańska poetka.
Wyróżnienia.
W 1976 roku została uhonorowana nagrodą Emmy jako najlepszy pisarz dramatyczny za "Days of Our Lives" i nagrodą Lenore Marshall Poetry Prize. W 2001 roku została nominowana do nagrody National Book Award.

</doc>
<doc id="3067274" url="https://pl.wikipedia.org/wiki?curid=3067274" title="Stanislav Levy">
Stanislav Levy



</doc>
<doc id="3067275" url="https://pl.wikipedia.org/wiki?curid=3067275" title="66. ceremonia wręczenia nagród Brytyjskiej Akademii Filmowej">
66. ceremonia wręczenia nagród Brytyjskiej Akademii Filmowej

66. ceremonia wręczenia nagród Brytyjskiej Akademii Filmowej za rok 2012, odbyła się 10 lutego 2013 w Royal Opera House w Londynie. Nominacje do nagród zostały ogłoszone 9 stycznia br., a prezentacji dokonali aktorzy Jeremy Irvine i Alice Eve.
Nagrodę Academy Fellowship otrzymał reżyser Alan Parker.

</doc>
<doc id="3067282" url="https://pl.wikipedia.org/wiki?curid=3067282" title="16 Komenda Odcinka Trzebiatów">
16 Komenda Odcinka Trzebiatów

16 Komenda Odcinka Trzebiatów – samodzielny pododdział Wojsk Ochrony Pogranicza.
16 Komenda Odcinka sformowana została w 1946 roku w strukturze organizacyjnej 4 Morskiego Oddziału Ochrony Pogranicza. W 1948 roku, na bazie 16 Komendy Odcinka sformowano Samodzielny Batalion Ochrony Pogranicza nr 20.
Struktura organizacyjna.
Dyslokacja 16 Komendy Odcinka Trzebiatów przedstawiała się następująco:

</doc>
<doc id="3067286" url="https://pl.wikipedia.org/wiki?curid=3067286" title="17 Komenda Odcinka Koszalin">
17 Komenda Odcinka Koszalin

17 Komenda Odcinka Koszalin – samodzielny pododdział Wojsk Ochrony Pogranicza.
17 Komenda Odcinka sformowana została w 1946 roku w strukturze organizacyjnej 4 Morskiego Oddziału Ochrony Pogranicza. W 1948 roku, na bazie 17 Komendy Odcinka sformowano Samodzielny Batalion Ochrony Pogranicza nr 22.
Struktura organizacyjna.
Dyslokacja 17 Komendy Odcinka Koszalin przedstawiała się następująco:

</doc>
<doc id="3067288" url="https://pl.wikipedia.org/wiki?curid=3067288" title="Bączki (osada leśna)">
Bączki (osada leśna)

Bączki – osada leśna w Polsce położona w województwie mazowieckim, w powiecie garwolińskim, w gminie Maciejowice.

</doc>
<doc id="3067289" url="https://pl.wikipedia.org/wiki?curid=3067289" title="U-480">
U-480

U-480 – niemiecki okręt podwodny typu "VIIC" z okresu II wojny światowej. U-Boot wszedł do służby w 1943 roku, odbył trzy patrole bojowe. Podczas drugiego z nich zatopił dwa okręty o łącznej wyporności 1775 t i dwa statki o łącznej pojemności 12 846 BRT. Jedynym dowódcą był "Oblt." Hans-Joachim Förster.
Budowa i konstrukcja.
Jednostki typu "VII" były podstawowymi niemieckimi okrętami podwodnymi używanymi podczas II wojny światowej. Zbudowano około 700 takich okrętów, wśród nich najliczniej reprezentowany był ulepszony podtyp "VII C" (568 jednostek). Część z nich (w tym U-480) wyposażona była w chrapy, umożliwiające poruszanie się pod wodą z wykorzystaniem silników wysokoprężnych. 
Zamówienie na budowę U-480 złożono w stoczni Deutsche Werke w Kilonii 10 kwietnia 1941 roku (numer stoczniowy 311). Położenie stępki miało miejsce 8 grudnia 1942 roku, zaś wodowanie – 14 sierpnia 1943 roku. U-480 był jednym z niewielu U-Bootów pokrytych gumową powłoką "Alberich" częściowo rozpraszającą wiązkę sonaru aktywnego. W związku z tym wykorzystano go do testów porównawczych z U-247 i U-999 prowadzonych na wodach norweskich pod koniec maja 1944 roku. 
Historia operacyjna.
6 października 1943 okręt został włączony do 5. Flotylli U-Bootów w Kilonii celem przeprowadzenia standardowego szkolenia na Bałtyku. Od czerwca 1944 roku służył w 9. (Brest), a od połowy października 1944 rok w 11. Flotylli (Bergen) jako jednostka bojowa.
Na początku czerwca 1944 roku U-Boot opuścił Norwegię, by wraz z innymi jednostkami wzmocnić siły Kriegsmarine skierowane przeciwko alianckiemu lądowaniu w Europie (operacja "Overlord"). 13 czerwca załoga U-480 zestrzeliła łódź latającą Canso z kanadyjskiego 162. Dywizjonu. Po odwołaniu rozkazu udania się do Zatoki Sekwańskiej, 7 lipca okręt zawinął do Brestu.
Kolejny patrol bojowy U-480 rozpoczął się w Breście 3 sierpnia 1944 i miał na celu zwalczanie nieprzyjacielskiej żeglugi w kanale La Manche. W przeciągu kilku dni ofiarami U-Boota padły: korweta typu "Flower" HMCS „Alberni” (925 t) zatopiona z 59 członkami załogi, trałowiec typu "Algerine" HMS „Loyalty” (850 t) oraz dwa brytyjskie frachtowce: „Fort Yale” (7.134 BRT; uszkodzony uprzednio na minie) i „Orminster” (5.712 BRT) – maruder z konwoju FTM-74. Ponad dwumiesięczny patrol został zakończony 4 października w Trondheim (Norwegia).
18 października 1944 roku w uznaniu osiągnięć Förster został odznaczony Krzyżem Rycerskim.
U-480 zaginął wraz z całą, 48-osobową załogą podczas kolejnego rejsu bojowego na wodach kanału La Manche, rozpoczętego na początku stycznia 1945 roku w Trondheim. W 1992 roku na południe od wyspy Wight na głębokości 58 m odnaleziono wrak U-Boota; cztery lata później archeolog podwodny Innes McCartney m.in. dzięki stwierdzeniu obecności powłoki "Alberich" zidentyfikował wrak jako U-480. Okręt zatonął pomiędzy 29 stycznia a (przypuszczalnie) 20 lutego 1945 roku na podwodnym polu minowym Brazier D2. Wcześniej zatopienie okrętu przypisywano fregatom HMS „Duckworth” i „Rowley”, które 24 lutego 1945 roku koło wysp Scilly za pomocą bomb głębinowych atakowały nierozpoznanego U-Boota. Współcześnie uważa się, że zatopiły one wówczas U-1208.

</doc>
<doc id="3067292" url="https://pl.wikipedia.org/wiki?curid=3067292" title="19 Komenda Odcinka Lębork">
19 Komenda Odcinka Lębork

19 Komenda Odcinka Lębork – samodzielny pododdział Wojsk Ochrony Pogranicza.
Formowanie i zmiany organizacyjne.
19 Komenda Odcinka sformowana została w 1946 w strukturze organizacyjnej 4 Morskiego Oddziału Ochrony Pogranicza. We wrześniu 1946 odcinek przekazano nowo sformowanemu Gdańskiemu Oddziałowi WOP nr 12. W 1948, na bazie 19 Komendy Odcinka sformowano Samodzielny Batalion Ochrony Pogranicza nr 2.
Służba graniczna.
W grudniu 1946, na skutek niewłaściwego rozpoznania i ustalania styków przez komendantów 19 i 20 komendy odcinka spowodowano, że 11 km odcinek od Oksywia aż po m. Rewa nie był ochraniany. W styczniu 1947 z 97 strażnicy 20 odcinka WOP wyznaczono placówkę w m. Mechelinki w składzie 1+18 .
Struktura organizacyjna.
Dyslokacja 19 Komendy Odcinka Lębork przedstawiała się następująco:

</doc>
<doc id="3067293" url="https://pl.wikipedia.org/wiki?curid=3067293" title="Gulki">
Gulki

Gulki – osada w Polsce położona w województwie mazowieckim, w powiecie garwolińskim, w gminie Maciejowice.

</doc>
<doc id="3067294" url="https://pl.wikipedia.org/wiki?curid=3067294" title="Konopatka">
Konopatka

Konopatka – kolonia w Polsce położona w województwie mazowieckim, w powiecie garwolińskim, w gminie Maciejowice.

</doc>
<doc id="3067295" url="https://pl.wikipedia.org/wiki?curid=3067295" title="Mats Møller Dæhli">
Mats Møller Dæhli

Mats Møller Dæhli (ur. 2 marca 1995 w Oslo) – norweski piłkarz grający na pozycji lewego pomocnika. Od 2020 jest zawodnikiem klubu KRC Genk.
Kariera klubowa.
Swoją karierę piłkarską Dæhli rozpoczął w klubie Lyn Fotball. W 2010 roku podjął treningi w juniorach Stabæk IF, a w tym samym roku wrócił do Lyn Fotball. W lutym 2011 roku został członkiem akademii piłkarskiej Manchester United, z którą podpisał trzyipółletni kontrakt. Na początku marca 2012 podpisał profesjonalny kontrakt z tą drużyną obowiązujący do lata 2014. Kilka dni po podpisaniu kontraktu zadebiutował w zespole rezerw. Do 2013 roku grał w juniorskich drużynach Manchesteru United oraz drużynie rezerw.
W lipcu 2013 roku Dæhli wrócił do Norwegii i podpisał kontrakt z klubem Molde FK. 3 sierpnia 2013 zaliczył w nim debiut w lidze norweskiej w wygranym 2:0 domowym meczu z SK Brann.
11 stycznia 2014 roku podpisał kontrakt z walijskim Cardiff City. W styczniu 2015 przeszedł do SC Freiburg.
Kariera reprezentacyjna.
Dæhli grał w młodzieżowych reprezentacjach Norwegii. W dorosłej reprezentacji Norwegii zadebiutował 15 listopada 2013 w przegranym 1:2 towarzyskim meczu z Danią, rozegranym w Herning. W 60. minucie tego meczu zmienił Pera Ciljana Skjelbreda.

</doc>
<doc id="3067296" url="https://pl.wikipedia.org/wiki?curid=3067296" title="20 Komenda Odcinka Sopot">
20 Komenda Odcinka Sopot

20 Komenda Odcinka Sopot/Gdańsk – samodzielny pododdział Wojsk Ochrony Pogranicza.
Formowanie i zmiany organizacyjne.
20 Komenda Odcinka sformowana została w 1946 w strukturze 4 Morskiego Oddziału Ochrony Pogranicza. We wrześniu 1946 odcinek przekazano nowo sformowanemu Gdańskiemu Oddziałowi WOP nr 12.
12 czerwca 1947 20 komenda odcinka z Sopotu została przeniesiona do Wrzeszcza do koszar przy sztabie oddziału.
W 1948, na bazie 20 Komendy Odcinka sformowano Samodzielny Batalion Ochrony Pogranicza nr 8.
Służba graniczna.
W grudniu 1946, na skutek niewłaściwego rozpoznania i ustalania styków przez komendantów 19 i 20 komendy odcinka spowodowano, że 11 km odcinek od Oksywia aż po m. Rewa nie był ochraniany. W styczniu 1947 z 97 strażnicy 20 odcinka WOP wyznaczono placówkę w m. Mechelinki w składzie 1+18 .
Struktura organizacyjna.
Dyslokacja 20 Komendy Odcinka Sopot przedstawiała się następująco:

</doc>
<doc id="3067297" url="https://pl.wikipedia.org/wiki?curid=3067297" title="Mats Moller Daehli">
Mats Moller Daehli



</doc>
<doc id="3067298" url="https://pl.wikipedia.org/wiki?curid=3067298" title="Baza wojskowa Amos">
Baza wojskowa Amos

Baza wojskowa Amos – jest bazą wojskową Sił Obronnych Izraela znajdującą się przy mieście Afula na północy Izraela.
Położenie.
Baza wojskowa jest położona w centralnej części Doliny Jezreel w Dolnej Galilei. Leży niecałe 2 km na południowy zachód od miasta Afula.
Historia.
Podczas II wojny światowej (1939-1945) Brytyjczycy w rejonie Afuli utworzyli kilka ważnych baz wojskowych. W 1942 roku na południowy zachód od miejscowości powstała baza lotnicza RAF Megiddo, a na północny zachód baza lotnicza RAF Ramat Dawid. Przy bazie lotniczej Megiddo powstały koszary z magazynami wojskowymi. Po powstaniu w maju 1948 roku niepodległego państwa Izrael, tutejsze bazy wojskowe przejęły Siły Obronne Izraela.
Wykorzystanie.
Baza wojskowa "Amos" służy 51 Batalionowi ("ha-Bok’im ha-Riszon") Brygady Golani. Jest to elitarny związek taktyczny piechoty zmechanizowanej. Brygada Golani wchodzi w skład 36 Dywizji Pancernej ("Ga'asz") i podlega Północnemu Dowództwu Sił Obronnych Izraela. Baza "Amos" służy batalionowi jako koszary i magazyn. W sąsiedztwie znajduje się niewielki port lotniczy Megiddo, na którym mogą lądować śmigłowce i niewielkie samoloty.
Transport.
W bezpośrednim sąsiedztwie bazy przebiega droga ekspresowa nr 65.

</doc>
<doc id="3067299" url="https://pl.wikipedia.org/wiki?curid=3067299" title="21 Komenda Odcinka Elbląg">
21 Komenda Odcinka Elbląg

21 Komenda Odcinka Elbląg – samodzielny pododdział Wojsk Ochrony Pogranicza.
21 Komenda Odcinka sformowana została w 1946 w strukturze organizacyjnej 4 Morskiego Oddziału Ochrony Pogranicza. We wrześniu 1946 odcinek przekazano nowo sformowanemu Gdańskiemu Oddziałowi WOP nr 12.
W 1948 przekształcona w 10 batalion OP.
Struktura organizacyjna.
Dyslokacja 21 Komendy Odcinka Elbląg przedstawiała się następująco:

</doc>
<doc id="3067300" url="https://pl.wikipedia.org/wiki?curid=3067300" title="Filipy (zespół muzyczny)">
Filipy (zespół muzyczny)

Filipy – polski zespół bigbitowy utworzony przez młodych muzyków na przełomie 1963 i 1964 przy Domu Kultury "Tamel" w Tarnowie.
Historia.
Zespół Filipy po raz pierwszy wystąpił przed publicznością wczesną wiosną 1964 w tarnowskim amfiteatrze DK "Tamel", prezentując czteroczęściowy program składający się z samych piosenek bez prowadzącego koncert konferansjera, co w tamtym czasie było śmiałą innowacją. Większość zaprezentowanych piosenek była coverami zachodnich przebojów, ale wszystkie utwory wokaliści Filipów śpiewali z polskimi tekstami własnego autorstwa. W pierwszym okresie istnienia zespół Filipy grał tylko i wyłącznie na samodzielnie wykonanych instrumentach i sprzęcie nagłaśniającym (gitary, perkusja, wzmacnicze, vibrato). Choć zespół był grupą amatorską, jego kierownik muzyczny Ryszard Kuczyński przywiązywał ogromną wagę do profesjonalnego wizerunku muzyków – od ich kostiumów po oprawę graficzną materiałów reklamujących Filipów, którzy posiadali nawet własne "Filipowe" karty wizytowe i papeterię. Członkowie zespołu bardzo dbali także o kontakty z fanami, odpisując na wszystkie listy od wielbicieli grupy (przysyłane na adres "Filipowej" skrytki pocztowej nr 89 w Tarnowie), wysyłali także sympatykom teksty piosenek ze swojego repertuaru i zapisy nutowe.
Jesienią 1964 zespół Filipy stworzył "Filipowy" regulamin, obowiązujący wszystkich jego muzyków, których przynależność do zespołu uzależniona była od celujących wyników w nauce, nienagannego zachowania, moralności oraz dbałości o prezencję. Do regulaminu wprowadzono także paragrafy kategorycznie zakazujące Filipom picia alkoholu i palenia papierosów oraz nakazujące wszystkim członkom zespołu zastąpienie własnych imion imieniem Filip, którym mieli posługiwać się w sytuacjach zawodowych. Grupa zaprezentowała także nowy program muzyczny pod dwuznacznym tytułem "Zabawmy się razem", składający się z 30 piosenek (z wyłącznie polskimi tekstami) oraz 10 utworów instrumentalnych, z których większość została skomponowana przez giatrzystę prowadzącego zespołu Michała Króla. Także jesienią 1964 przy Domu Kultury "Tamel" powstał fanklub grupy – "Klub Filipów". Choć oficjalny wizerunek Filipów był obowiązkowo "grzeczny", zespół grał wyłącznie mocną, rockową muzykę, a ich występy cechowała garażowa dezynwoltura.
W marcu 1965, podczas tarnowskich występów zespołu wokalnego Filipinki, doszło do spotkania obu zespołow. Filipinki, zaintrygowane podobieństwem nazwy, przyszły na występ Filipów i w rewanżu zaprosiły Filipów na własny program, a także postanowiły wesprzeć tarnowski zespół medialnie – wzięły udział we wspólnej sesji zdjęciowej z Filipami i udzieliły kilku prasowych wywiadów, w których promowały kolegów. Spotkanie zaowocowało kilkuletnią przyjaźnią obu grup.
W połowie lat 60. opiekę nad Filipami objęły Zakłady Azotowe w Tarnowie-Mościcach i wspomogły grupę finansowo, co umożliwiło muzykom zakup profesjonalnych instrumentów i sprzętu nagłaśniającego. Od tej pory pełna nazwa grupy brzmiała: Zespół Filipy ZDK Zakładów Azotowych w Tarnowie.

</doc>
<doc id="3067301" url="https://pl.wikipedia.org/wiki?curid=3067301" title="Akrahreppur">
Akrahreppur

Akrahreppur – gmina w północnej Islandii, w regionie Norðurland vestra, rozciągająca się lodowca Hofsjökull aż po okolice fiordu Skagafjörður (jednak bez dostępu do morza). Swoim obszarem gmina pokrywa się z wschodnią częścią dorzecza rzeki Héraðsvötn (poza odcinkiem ujściowym) oraz jej dopływu Austari-Jökulsá. Obejmuje w większości górzyste (do 1200-1300 m n.p.m.) i słabo zaludnione obszary. Łącznie gminę zamieszkuje blisko 200 osób. Brak jest znaczących skupisk ludności. 

</doc>
<doc id="3067302" url="https://pl.wikipedia.org/wiki?curid=3067302" title="Paweł Pawlak (zawodnik MMA)">
Paweł Pawlak (zawodnik MMA)

Paweł Pawlak (ur. 8 lutego 1989 w Łodzi) – polski zawodnik mieszanych sztuk walki wagi półśredniej i średniej. Walczył m.in. w Fighters Arena, PLMMA oraz FEN. W latach 2013-2015 związany z UFC. Były mistrz Babilon MMA w wadze średniej. Obecny zawodnik KSW. Obecny nr. 1 rankingu KSW w wadze średniej.
Kariera MMA.
Wczesna kariera.
Karierę w zawodowym MMA rozpoczął 28 maja 2010 roku wygranym pojedynkiem z Tomaszem Krauze na gali "Strefa Walk: Krysztofiak vs. Bandel".
3 września 2010 roku na gali "Fighters Arena Łódź 1" stoczył swój drugi zawodowy pojedynek. Jego rywalem był Węgier László Acs. Polak wygrał jednogłośną decyzją sędziów.
26 marca 2011 roku na gali "Fighters Arena Łódź 2" wygrał z Litwinem Matasem Stebuliauskasem.
29 września 2012 roku na trzeciej gali organizacji Figters Arena pokonał w drugiej rundzie przez techniczny nokaut Szamila Iljasowa.
26 stycznia 2013 roku na "Fighters Arena 5: Home" znokautował już pierwszej rundzie Pawła Latało.
2013.
18 maja na "PLMMA 17 Extra: Warmia Heroes" w Olsztynie wygrał z Arturem Piotrowskim.
12 października w walce wieczoru "IV Gali Sportów Walki w Międzychodzie" zwyciężył z Węgrem László Soltészem.
9 listopada na gali "MMA Fighters Club" pokonał w trzeciej rundzie przez techniczny nokaut Mateusza Strzelczyka.
UFC.
13 grudnia 2013 roku poinformowano, że Pawlak podpisał kontrakt z największą organizacją MMA na świecie, Ultimate Fighting Championship.
31 maja 2014 roku Paweł przegrał swój pierwszy pojedynek w zawodowej karierze, w debiucie w UFC.
11 kwietnia 2015 roku Paweł podczas "UFC Fight Night - Gonzaga vs Cro Cop 2" pokonał Kanadyjczyka Sheldona Westcotta.
Na "UFC Fight Night 72" zmierzył się z Leonem Edwardsem. Przegrał jednogłośną decyzją sędziów.
W październiku 2015 roku ogłoszono, że został zwolniony z UFC.
FEN.
2 kwietnia 2016 podczas Forum MMA- Międzynarodowego spotkania branży, na konferencji prasowej ogłoszono, że Pawlak podpisał kontrakt kontrakt z federacją FEN. Swoją pierwszą walkę dla FEN stoczył na gali ", gdzie przegrał z Brazylijczykiem Igorem Fernandesem przez decyzję sędziów.
11 marca 2017 podczas gali ", wypunktował jednogłośnie Ireneusza Szydłowskiego.
Babilon MMA.
2 grudnia 2017 roku Pawlak udanie zadebiutował w organizacji Tomasza Babilońskiego "Babilon MMA", w debiucie rozbijając łokciami w drugiej rundzie Adama Niedźwiedzia na .
Rok później w grudniu 2018 roku na Łodzianin stoczył bój o mistrzostwo organizacji w wadze półśredniej, jednak uległ mistrzowi Danielowi Skibińskiemu na pełnym dystansie.
Drugą szansę na zdobycie mistrzowskiego trofeum – tym razem w wadze średniej – dostał na gali w lutym 2020 roku, jednak pojedynek z Adrianem Błeszyńskim zakończył się remisem. Do rewanżu doszło 27 listopada 2020 roku na . Tym razem zwycięzcą okazał się Paweł Pawlak i to on zdobył mistrzowski tytuł w wadze średniej.
Trzy gale później, podczas obronił swój tytuł mistrzowski, pokonując na pełnym dystansie zawodnika z Ukrainy – Siergieja Guzewa.
KSW.
6 sierpnia 2021 największa polska federacja – KSW poinformowała fanów w mediach społecznościowych, że Pawlak podpisał z nimi kontrakt. Tydzień później został ogłoszony pojedynek Pawlaka z Damianem Janikowskim na galę , która odbyła się 4 września. Walkę zwyciężył jednogłośną decyzją sędziowską bardziej doświadczony "Plastinho". Pojedynek nagrodzono bonusem za "walkę wieczoru".
23 kwietnia 2022 w drugiej głównej walce wieczoru gali skrzyżował rękawice z mistrzem Thunderstrike Fight League (TFL), Cezarym Kęsikiem. Walkę wygrał po trzech rundach niejednogłośną decyzją sędziów.
12 listopada 2022 na "KSW 76" początkowo miał zmierzyć się z Bartoszem Leśko, jednak ten musiał wycofać się z walki z powodu kontuzji ręki. Ostatecznie nowym rywalem Pawlaka został Anglik, Tom Breese. W pierwszej rundzie Pawlak wyprowadzając mocny łokieć sprowadził walkę do parteru, gdzie technicznie znokautował nieodpowiadającego na ciosy rywala. Przerwanie walki przez sędziego Gerda Richtera zostawiło kontrowersje, przez niejako nielegalny łokieć wyprowadzony przez Pawlaka w tył głowy Breese'a. Po tej sytuacji wściekły Anglik wyszedł z klatki i poszarpał się z pracownikami KSW. Po gali sztab Breese’a złożył protest, jednak międzynarodowa komisja sędziowską, w skład której weszli sędziowie na co dzień pracujący w innych organizacjach zdecydowała utrzymać werdykt . 

</doc>
<doc id="3067303" url="https://pl.wikipedia.org/wiki?curid=3067303" title="Leśniczówka Bożówka">
Leśniczówka Bożówka

Leśniczówka Bożówka – osada leśna w Polsce położona w województwie mazowieckim, w powiecie kozienickim, w gminie Magnuszew.

</doc>
<doc id="3067305" url="https://pl.wikipedia.org/wiki?curid=3067305" title="Trzebień (osada leśna w województwie mazowieckim)">
Trzebień (osada leśna w województwie mazowieckim)

Trzebień – osada leśna w Polsce położona w województwie mazowieckim, w powiecie kozienickim, w gminie Magnuszew.

</doc>
<doc id="3067307" url="https://pl.wikipedia.org/wiki?curid=3067307" title="Ørjan Nyland">
Ørjan Nyland

Ørjan Håskjold Nyland (ur. 10 września 1990 w Voldzie) – norweski piłkarz grający na pozycji bramkarza w niemieckim klubie RB Leipzig.
Kariera klubowa.
Swoją karierę piłkarską Nyland rozpoczął w klubie Mork IL. Następnie trenował również w Volda TI. W 2007 roku został zawodnikiem klubu IL Hødd, w którym występował do 2012 roku. W barwach IL Hødd grał zarówno w 2. divisjon, jak i Adeccoligaen.
W listopadzie 2012 roku Nyland podpisał kontrakt z pierwszoligowym klubem Molde FK. 6 maja 2013 zaliczył w nim debiut w Tippeligaen w zremisowanym 1:1 wyjazdowym spotkaniu z IK Start. W sezonie 2013 był podstawowym bramkarzem Molde.
W lipcu 2015 podpisał czteroletni kontrakt z FC Ingolstadt 04.
Kariera reprezentacyjna.
Nyland grał w młodzieżowych reprezentacjach Norwegii. Był w kadrze U-21 na Mistrzostwa Europy U-21. Był na nich rezerwowym dla Arilda Østbø. Wraz z Norwegią dotarł do półfinału tego turnieju.
W dorosłej reprezentacji Norwegii Nyland zadebiutował 19 listopada 2013 w przegranym 0:1 towarzyskim meczu ze Szkocją, rozegranym w Molde.

</doc>
<doc id="3067308" url="https://pl.wikipedia.org/wiki?curid=3067308" title="Orjan Nyland">
Orjan Nyland



</doc>
<doc id="3067311" url="https://pl.wikipedia.org/wiki?curid=3067311" title="Muł radiolariowy">
Muł radiolariowy

Muł radiolariowy – osad strefy abysalnej o czerwonym zabarwieniu, składający się z krzemionkowych szczątków promienic "(Radiolaria)", igieł gąbek ("spikul"), szczątków okrzemek, minerałów ilastych oraz tlenków żelaza i manganu.
Nazwa mułu pochodzi od nazwy promienic – radiolarii.

</doc>
<doc id="3067319" url="https://pl.wikipedia.org/wiki?curid=3067319" title="Reichskonkordat">
Reichskonkordat

Reichskonkordat () – umowa międzynarodowa zawarta między Stolicą Apostolską a III Rzeszą 20 lipca 1933 w Rzymie, gwarantująca Kościołowi rzymskokatolickiemu w Niemczech wolność społeczną i cywilną oraz wolność kultu i nauczania w zamian za złożenie przez biskupów przysięgi wierności państwu.
Umowa została podpisana 20 lipca 1933 przez sekretarza stanu Stolicy Apostolskiej Eugenio Pacellego (późniejszego papieża Piusa XII) oraz wicekanclerza Rzeszy Franza von Papena, którzy występowali, odpowiednio, w imieniu papieża Piusa XI oraz prezydenta Paula von Hindenburga. "Reichskonkordat" jest najbardziej kontrowersyjnym z kilku konkordatów zawartych pomiędzy różnymi państwami a Watykanem podczas rządów papieża Piusa XI i jest często dyskutowany w pracach opisujących dojście Hitlera do władzy we wczesnych latach 30. XX wieku oraz dotyczących Holokaustu. Konkordat jest uznawany jako legitymizacja reżimu nazistowskiego wkrótce po przejęciu władzy przez NSDAP i ograniczenie krytyki reżimu przez katolickich hierarchów, co z kolei prowadziło do wyciszonej reakcji Kościoła na politykę nazistów. Z perspektywy Kościoła katolickiego twierdzono, że konkordat zapobiegł jeszcze większemu złu, które mogło spotkać Kościół. Papież Pius XII chciał utrzymania konkordatu po zakończeniu II wojny światowej, choć biskupi niemieccy nie byli entuzjastycznie nastawieni do tego pomysłu, a alianci uważali to za niewłaściwe. W konsekwencji umowa obowiązuje do dziś.
Tło.
„Konkordat” to odpowiednik umowy międzynarodowej, gdzie jedną ze stron jest Kościół katolicki – ściślej ujmując, umowy międzynarodowe są zawierane pomiędzy państwami, lecz w tym wypadku Kościół był traktowany jako instytucja, a nie państwo. Konkordaty były zawierane w celu stworzenia wiążących umów, które miały na celu zabezpieczenie interesów Kościoła i jego wolności działania, szczególnie w krajach, które nie posiadały silnego prawodawstwa gwarantującego nieingerowanie państwa w kwestie religijne oraz w krajach, w których Kościół oczekiwał uprzywilejowanej pozycji pod patronatem państwa. Papież Pius XI zawarł konkordaty z dwudziestoma jeden różnymi państwami. Konkordaty te były zazwyczaj przestrzegane, z wyjątkiem Niemiec.
Za początek XX-wiecznych relacji dyplomatycznych pomiędzy Niemcami a Watykanem zazwyczaj przyjmuje się scenę polityczną późnego XIX wieku. Pomiędzy rokiem 1871 i 1887 Bismarck starał się ograniczyć siłę Kościoła rzymskokatolickiego w Niemczech (którego uważał za „wewnętrznego wroga”), za pośrednictwem "Kulturkampfu" (walki kulturowej), który obejmował rozwiązywanie katolickich organizacji, konfiskacje mienia kościelnego, wygnanie lub więzienie duchowieństwa oraz ciągłe spory z Watykanem. Według pisarza Jamesa Carrolla koniec "Kulturkampfu" oznaczał, „że Kościół zwycięsko oparł się Bismarckowi, który – według podziwiającego go Henry’ego Kissingera – nie został ‘przechytrzony’ przez nikogo”.
Nieugięty opór Kościoła wobec Bismarcka i "Kulturkampfu", włączając w to opór bierny w ogólności oraz ekskomuniki współpracujących księży, był punktem odniesienia dla oceny odpowiedzi Kościoła wobec nazistów od wczesnych lat 30. XX w. przez całą II wojnę światową.
Po okresie politycznej niestabilności 1918 roku i przyjęciu konstytucji weimarskiej w 1919 formalne unormowanie stosunków państwo-Kościół było uważane za pożądane. Kluczowe kwestie, które Kościół miał nadzieje rozwiązać, dotyczyły państwowych subsydiów dla Kościoła, wsparcia katolickich szkół, mianowania biskupów oraz formalnoprawnej pozycji duchowieństwa. Rzesza z kolei, z powodów polityki międzynarodowej, chciała utrzymywać przyjazne stosunki ze Stolicą Apostolską. Niemcy chciały także zapobiec tworzeniu nowych granic diecezji, które osłabiłyby niemieckie związki ze scedowanymi terytoriami na wschodzie takimi jak Gdańsk czy Górny Śląsk. Negocjacje dotyczące poszczególnych punktów – ale nie ogólnego konkordatu – miały miejsce pomiędzy 1919 a 1922 rokiem.
Jednak nawet mimo wzajemnego badania gruntu przez obie strony negocjacje zakończyły się fiaskiem, głównie dlatego, że zarówno Reichstag, jak i Reichsrat były zdominowane przez niekatolicką większość, która z różnych powodów nie chciała formalnego paktu z Watykanem.
W sytuacji braku porozumień z Rzeszą dotyczących poszczególnych kwestii Stolica Apostolska zawarła bardziej ogólne konkordaty z trzema niemieckimi landami, gdzie skupieni byli katolicy: z Bawarią (1924), Prusami (1929) oraz Badenią (1932).
W październiku 1929 generał Groener naciskał ministerstwo spraw zagranicznych, aby rozwiązało z Watykanem kwestię kapelanów wojskowych, którzy nie mieli możliwości udzielania sakramentów chrztu i małżeństwa bez uprzedniego uzyskania pozwolenia od lokalnego księdza lub biskupa. Groener chciał, aby wojsko miało swojego własnego biskupa zamiast bycia uzależnionym od lokalnych ordynariuszy i to właśnie ta szczególna kwestia zaznaczyła istotny krok w dyskusjach, które ostatecznie będą zrealizowane w konkordacie z Watykanem. W marcu 1930 nowy papieski sekretarz stanu, kardynał Pacelli, zasygnalizował, że Watykan byłby zainteresowany konkordatem z Rzeszą w przypadku jakichkolwiek zmian w konstytucji Rzeszy, które mogłyby mieć niekorzystny wpływ na ważność konkordatów już zawartych z poszczególnymi landami.
Dyskusje pomiędzy obiema stronami miały miejsce pomiędzy 1931 a 1932 r. W pewnym momencie przedstawiciele Rzeszy wskazali, że Włochy mają wojskowego arcybiskupa, na co kardynał Pacelli odpowiedział, że jest tak, gdyż Włochy mają podpisany pełny konkordat z Watykanem. Niemieccy negocjatorzy podczas 1931 kontynuowali dyskusje wyłącznie na temat konkretnych punktów niż raczej ogólnego konkordatu, ale nawet te kwestie były uważane za mało prawdopodobne do przyjęcia przez Reichstag albo Reichsrat, niezależnie od ich politycznych czy teologicznych zapatrywań. W styczniu 1933 Hitler został kanclerzem i to właśnie przyjęcie Ustawy o pełnomocnictwach ("Ermächtigungsgesetz") 23 marca, dającej Hitlerowi władzę dyktatorską, usunęło Reichstag jako przeszkodę do zawarcia konkordatu z Watykanem. Na początku 1933 r. Hitler powiedział Hermanowi Rauschningowi, że Bismarck był głupi rozpoczynając "Kulturkampf", i wyłożył swoją własną strategię rozprawienia się z duchowieństwem, która początkowo bazowałaby na polityce tolerancji:
"Powinniśmy złapać księży w pułapkę ich dobrze znanej chciwości i samozaspokajania. Powinno nam się udać rozstrzygnąć z nimi wszystko w idealnym pokoju i harmonii. Powinienem dać im kilka lat ulgi. Dlaczego mamy się kłócić? Łykną wszystko, żeby tylko utrzymać swoje materialne korzyści. Sprawy nigdy nie osiągną punktu krytycznego. Poznają twardą wolę i trzeba będzie im pokazać tylko raz lub dwa, kto tu jest panem".
Istniały pewne opinie, według których Kościół był zainteresowany dojściem do porozumienia z Hitlerem, gdyż reprezentował on stanowczy opór wobec komunizmu: nuncjusz papieski w Berlinie Cesare Orsenigo był opisywany jako „rozradowany” z dojścia Hitlera do władzy i tego, że nowy rząd wkrótce będzie oferował te same ustępstwa wobec Kościoła, które Mussolini uważał uczynić za konieczne wcześniej we Włoszech.
Negocjacje z Hitlerem.
Katoliccy biskupi w Niemczech generalnie wykazywali sprzeciw wobec Hitlera od początku jego drogi do władzy. Gdy partia nazistowska zebrała sześć milionów głosów w wyborach 14 września 1930, katolicka hierarchia wezwała wiernych do zrobienia rachunku sumienia. Podczas kolejnych dwóch lat, mimo złagodzenia stanowiska przez niektórych, biskupi kontynuowali wydawanie opinii sprzeciwiających się nieakceptowalnej polityce partii nazistowskiej. Kiedy Hindenburg wezwał Hitlera do przejęcia władzy 30 stycznia 1933, biskupi podtrzymali poparcie dla katolickiej Niemieckiej Partii Centrum, która z kolei nie godziła się na propozycję, która pozwoliłaby Hitlerowi na przejęcie pełnej władzy. 12 marca 1933 kardynał Michael von Faulhaber został przyjęty w Rzymie przez papieża Piusa XI. Po powrocie oznajmił:
"Po moich ostatnich przeżyciach w Rzymie wśród najwyższych kręgów, o których nie mogę tutaj mówić, muszę powiedzieć, że mimo wszystko odkryłem większą tolerancję odnośnie nowego rządu... Pozwólcie nam porozmyślać nad słowami Ojca Świętego, który podczas konsystorza, bez wymieniania jego imienia, zwrócił całemu światu uwagę na Adolfa Hitlera jako na męża stanu, który pierwszy, zaraz po samym papieżu, podniósł swój głos przeciwko bolszewizmowi".
Na spotkaniu gabinetu 20 marca 1933 Hitler „pewny siebie oznajmił”, że Partia Centrum dostrzegła teraz konieczność Ustawy o pełnomocnictwach i że „przyjęcie Ustawy o pełnomocnictwach także przez Centrum oznaczałoby wzmocnienie prestiżu wobec obcych państw”. Wcześniej w marcu 1933 biskupi zalecali katolikom, aby głosowali na Partię Centrum w wyborach zaplanowanych na 5 marca 1933. Jednakże dwa tygodnie później nastąpiła radykalna zmiana wcześniejszego stanowiska i biskupi pozwolili Partii Centrum oraz Bawarskiej Partii Katolickiej na głosowanie za Ustawą o pełnomocnictwach, która dała Hitlerowi władzę dyktatorską 23 marca. Niemiecki teolog katolicki Robert Grosche opisał Ustawę o pełnomocnictwach w kategoriach ogłoszonego w 1870 roku dogmatu o nieomylności papieża – Kościół „antycypował na wyższym poziomie tę historyczną decyzję, którą podjęto dzisiaj na poziomie politycznym: za papieżem i przeciw suwerenności Soboru; za Fuhrerem i przeciw Parlamentowi”. 29 marca 1933 kardynał Pacelli wysłał komunikat do niemieckich biskupów, który efektywnie nakazywał im zmianę ich pozycji odnośnie do narodowego socjalizmu. 28 marca 1933 sami biskupi zajęli pozycję przychylną Hitlerowi. Według Falconiego (1966) zwrot o 180 stopni nastąpił pod wpływem i według instrukcji Watykanu. Papież Pius XI wskazał w "Mit brennender Sorge" (1937), że to byli sami Niemcy, którzy prosili o konkordat i papież Pius XII potwierdził to w 1945.
Falconi postrzegał zmianę stanowiska Kościoła jako motywowaną chęcią uniknięcia bycia pozostawionym samemu sobie wobec reperkusji. Po tym, gdy lider Partii Centrum, monsignor Kass, przekonał członków partii do głosowania za Hitlerem i Ustawą o pełnomocnictwach, wyjechał od razu do Rzymu, a po powrocie 31 marca został przyjęty przez Hitlera. Wrócił do Rzymu 7 kwietnia w towarzystwie katolickiego wicekanclerza von Papena z zadaniem zleconym przez Hitlera polegającym na wybadaniu kwestii konkordatu z Watykanem. W dniu, w którym wyruszyli do Rzymu, żeby przygotować konkordat, zostały w Niemczech przyjęte pierwsze dwa antysemickie prawa (wyłączające nie-aryjczyków ze stanowisk publicznych oraz z zawodów prawniczych), jednak nie przeszkodziło to w dyskusjach. Papen zapisał w swoich wspomnieniach, że po przybyciu do Rzymu papież „powitał mnie z ojcowskim afektem, wyrażając swoje zadowolenie, że na czele państwa niemieckiego stał człowiek pokroju Hitlera, na którego sztandarach była wypisania bezkompromisowa walka z komunizmem i nihilizmem”. W opinii Falconiego konkordat był ceną zapłaconą przez Hitlera za otrzymanie wsparcia niemieckiego episkopatu i partii katolickich. Ian Kershaw postrzegał straty poniesione przez polityczny katolicyzm jako ofiarę złożoną w celu ochrony pozycji Kościoła katolickiego w Niemczech.
Kardynał Michael von Faulhaber napisał 10 kwietnia 1933 do kardynała Pacellego wskazując, że obrona Żydów byłaby niewłaściwa, „gdyż przekształciłoby to ataki na Żydów w ataki na Kościół; a także ponieważ Żydzi są w stanie sami o siebie zadbać” – to drugie odnosiło się do kwietniowego bojkotu żydowskich sklepów i przedsiębiorstw, zorganizowanego przez nazistów, który był postrzegany jako ich porażka.
22 kwietnia 1933 brytyjski minister delegowany do Watykanu opowiedział, co mu przekazał watykański podsekretarz stanu: „Stolica Apostolska nie jest zainteresowana Partią Centrum. Jesteśmy bardziej zainteresowani masami katolickich wyborców w Niemczech niż deputowanymi ich reprezentującymi w Reichstagu”. Poprzednio, jako część porozumienia związanego z traktatami laterańskimi 1929 roku z faszystowskim rządem Włoch, Watykan zgodził się na rozwiązanie katolickiej partii politycznej Partito Popolare.
Na spotkaniu 26 kwietnia z biskupem Wilhelmem Berningiem z Osnabrück, reprezentującym Niemiecką Konferencję Biskupów, Hitler oznajmił:
"Zostałem zaatakowany z powodu moich działań odnośnie kwestii żydowskiej. Kościół katolicki uważał Żydów za szkodliwych przez piętnaście stuleci, umieszczał ich w gettach itd., ponieważ rozpoznał, czym oni są. W epoce liberalizmu to zagrożenie przestało być uznawane. Wracam do czasu, w którym tradycja piętnastu wieków była wprowadzana w życie. Nie ustanawiam rasy ponad religię, ale uznaję przedstawicieli tej rasy jako szkodliwych dla państwa i dla Kościoła, i być może tym samym wyświadczam chrześcijaństwu ogromną przysługę wypychając ich ze szkół i funkcji publicznych."
Notatki ze spotkania nie odnotowują żadnej odpowiedzi ze strony biskupa Berninga. W opinii Martina Rhonheimera, który cytuje powyższy zapis, „nie ma się czemu dziwić: dla katolickiego biskupa w 1933 nie było naprawdę niczego strasznie niewłaściwego w tym historycznie poprawnym przypomnieniu. I przy tej okazji, jak zawsze, Hitler ukrywał swoje prawdziwe intencje”. Saul Friedländer zinterpretował komentarze Hitlera jako próbę „stępienia możliwej katolickiej krytyki jego antyżydowskiej polityki i przeniesienia ciężaru argumentów na sam Kościół”.
Edyta Stein pisała do Piusa XI w kwietniu 1933 pytając, czy wydałby anty-antysemicką encyklikę w świetle „obojętności katolików na rosnące przykrości wobec Żydów.” Pinchas Lapide uważał, że nie podjęto działań, gdyż list nadszedł w czasie negocjowania konkordatu. Edyta Stein została później zagazowana w Auschwitz.
Kwestia konkordatu przedłużyła pobyt Kaasa w Rzymie, pozostawiając partię bez przewodniczącego, i 5 maja Kaas wreszcie zrezygnował ze swojego stanowiska. Partia wybrała Heinricha Brüninga jako przewodniczącego. W tym samym czasie partia Centrum była obiektem narastających nacisków w związku z postępującym Gleichschaltungiem i faktem, że wszystkie inne partie zostały rozwiązane (albo zdelegalizowane, jak SPD). Partia Centrum rozwiązała się 5 lipca 1933 – konkordat pomiędzy Watykanem i nazistami zadał jej ostateczny cios przez wprowadzenie zakazu aktywności politycznej dla księży w zamian za kontynuowanie katolickiego szkolnictwa. Konkordat był parafowany w Rzymie 3 dni później przez kardynała Pacellego oraz von Papena i ostatecznie podpisany 20 lipca. 2 lipca watykański dziennik "L’Osservatore Romano" utrzymywał, że konkordat nie jest poparciem dydaktyki nazistów.
13 lipca brytyjski minister przeprowadził rozmowę z kardynałem Pacellim i relacjonował, że „Jego Eminencja powiedział, że Watykan naprawdę obojętnie postrzegał rozwiązanie Partii Centrum”.
Na spotkaniu gabinetu 14 lipca Hitler odsunął na bok jakąkolwiek debatę na temat szczegółów konkordatu, wyrażając opinię, że „powinno się go uznawać za wielkie osiągnięcie. Konkordat dał Niemcom możliwości i stworzył obszar zaufania, który jest szczególnie ważny w rozwijającej się walce przeciwko międzynarodowemu żydostwu”. Saul Friedlander spekuluje, że Hitler mógł widzieć w tym „obszarze zaufania” to, co uważał za tradycyjną teologiczną antypatię wobec Żydów w Kościele chrześcijańskim (zobacz wyżej komentarze Hitlera do Berninga z 26 kwietnia), zbieżną z celami nazistów. Hitler „podkreślił triumf”, który oznaczał konkordat dla nazistowskiego reżimu. Niewiele wcześniej wyrażał wątpliwości, czy „Kościół będzie gotowy poświęcić biskupów dla tego państwa. To, że do tego doszło, było niewątpliwie całkowitym uznaniem aktualnego reżimu”. Później jednak twierdził, że z konkordatem jest trudniej rządzić, oraz że jest to oddanie części władzy Kościołowi, 14 października 1941 powiedział:
22 lipca 1933 von Papen uczestniczył w spotkaniu Katolickiego Związku Akademickiego, podczas którego po raz pierwszy powiązał rozwiązanie Partii Centrum z konkordatem. Powiedział, że papież był szczególnie zadowolony z obiecanego zniszczenia bolszewizmu i że Pius XI zgodził się na konkordat „w uznaniu dla nowych Niemiec, które podjęły rozstrzygającą batalię przeciwko bolszewizmowi i ruchowi ateistycznemu”. Papen zauważył, że istniał „niezaprzeczalny wewnętrzny związek pomiędzy rozwiązaniem niemieckiej Partii Centrum, które dopiero co nastąpiło, oraz zawarciem konkordatu” i zakończył swoją przemowę wezwaniem skierowanym do niemieckich katolików, aby odłożyli na bok dawne urazy i pomogli w budowie Trzeciej Rzeszy. Abbot Herwegen powiedział uczestnikom spotkania:
"To, czym ruch liturgiczny jest dla sfery religijnej, faszyzm jest dla sfery politycznej. Niemcy pozostają i działają pod wodzą autorytetu, przywódcy – ktokolwiek za tym nie podąża, jest zagrożeniem dla społeczeństwa. Pozwólcie nam powiedzieć gorące „tak” dla nowej formy totalnego Państwa, które jest całościowo analogiczne do ucieleśnienia Kościoła. Kościół stoi wobec świata tak jak Niemcy stoją wobec dzisiejszej polityki".
23 lipca brytyjski minister spotkał się z kardynałem Pacellim, który wyglądał na „bardzo zadowolonego” z podpisania konkordatu. Kardynał wyraził pogląd, że – biorąc pod uwagę gwarancje związane z katolicką edukacją – ten konkordat jest postępem w porównaniu z porozumieniem z Prusami z 1929 roku. Kardynał Pacelli był ostrożny i zwrócił uwagę, że jego zadowolenie bazowało na założeniu, że niemiecki rząd „pozostanie wierny swoim zobowiązaniom”, ale zauważył też, że Hitler „stawał się coraz bardziej umiarkowany”.
24 lipca kardynał Faulhaber wysłał napisany odręcznie list do Hitlera pisząc, że „dla Niemiec prestiż na Wschodzie i Zachodzie oraz przed całym światem, ten uścisk dłoni z papiestwem, największą moralną siłą w historii świata, jest czynem o niezmierzonej wadze”.
4 sierpnia 1933 brytyjski minister raportował: „w rozmowach, które przeprowadziłem z kardynałem Pacellim i monsignorem Pizzardo, żaden z nich nie przejawiał najmniejszego żalu z powodu odsunięcia [Partii] Centrum oraz będącej tego rezultatem utraty jej wpływu w niemieckiej polityce”. 19 sierpnia Kirkpatrick przeprowadził dalsze rozmowy z kardynałem Pacellim, w których ten wyraził swój „wstręt i obrzydzenie” odnośnie do rządów terroru Hitlera. Pacelli powiedział: „Musiałem wybierać między zgodą na ich warunki a praktycznym wyeliminowaniem Kościoła katolickiego w Rzeszy”. Pacelli powiedział także Kirkpatrickowi, że ubolewał nad prześladowaniem Żydów, ale miał przystawiony pistolet do głowy i nie miał wyboru, mając dany tylko jeden tydzień na podjęcie decyzji. Pinchas Lapide odnotowuje, że podczas negocjacji konkordatu wywierano presję na Watykan w postaci aresztowania 92 księży, przeszukania katolickiego klubu młodzieżowego i zamknięcia dziewięciu katolickich publikacji.
Nazistowska gazeta Völkischer Beobachter pisała: „Swoim podpisem Kościół katolicki uznał Narodowy Socjalizm w najbardziej uroczysty sposób... Fakt ten stanowi ogromne moralne wzmocnienie naszego rządu i jego prestiżu”.
Konkordat został ratyfikowany 20 września 1933 i kardynał Pacelli korzystając z nadarzającej się okazji wysłał notę do Niemców, w której podnosił kwestie socjalnych i ekonomicznych warunków Żydów, którzy przeszli na katolicyzm, ale nie Żydów w ogólności.
W międzyczasie, mimo że kościoły protestanckie jako lokalne kongregacje pozostawały poza wpływem ograniczeń dotyczących zagranicznego wsparcia, rząd Hitlera negocjował z nimi inne porozumienia, które w istocie stawiały nazistowskich urzędników – z których większość była katolikami – w pozycji wpływów lub wręcz władzy nad kościołami protestanckimi. Przewidując potencjalną całkowitą kontrolę państwa nad ich kościołami, którą te porozumienia zwiastowały, wielu przewodniczących kościołów protestanckich zreorganizowało swoje kongregacje tak, żeby porozumienia ich nie dotyczyły, co spowodowało schizmę w tych kościołach. Ci protestanccy opozycjoniści próbowali przekonać katolickich prałatów co do niebezpieczeństw, jakie niosły ze sobą porozumienia, ale zostali odrzuceni po ratyfikowaniu "Reichskonkordatu". Wielu z członków protestanckiego duchowieństwa, którzy sprzeciwiali się religijnemu programowi nazistów ("Bekennende Kirche"), zostało później uwięzionych lub straconych.
Kościelni przywódcy byli realistami odnośnie do rzekomej ochrony, którą dawał konkordat. Kardynał Faulhaber miał powiedzieć: "„Z konkordatem jesteśmy powieszeni, bez konkordatu jesteśmy powieszeni, przeciągnięci i poćwiartowani”". Po podpisaniu konkordatu nuncjusz apostolski nawoływał niemieckich biskupów do wsparcia reżimu Hitlera. Biskupi przekazali swoim wiernym, żeby spróbowali ułożyć się z nazistami. Według Michaela Phayera to właśnie konkordat uniemożliwił Piusowi XI otwarte wypowiedzenie się przeciwko nazistowskim ustawom norymberskim w 1935 r., i mimo że planował on wypowiedzieć się po narodowym pogromie 1938 roku, to został od tego odwiedziony przez kardynała Pacellego.
20 sierpnia 1935 konferencja biskupów katolickich w Fuldzie przypomniała Hitlerowi, że Pius XI
"wymienił z panem na znak zaufania uścisk dłoni za pośrednictwem konkordatu – pierwszy zagraniczny monarcha, który to zrobił... Papież Pius bardzo pana chwalił... Miliony za granicą, zarówno katolików, jak i niekatolików, przezwyciężyły początkową nieufność dzięki temu wyrazowi papieskiego zaufania i obdarzyły zaufaniem pański reżim".
W kazaniu wygłoszonym w Monachium w 1937 kardynał Faulhaber zadeklarował:
"W czasie, gdy przywódcy największych krajów świata odnosili się wobec nowych Niemiec z rezerwą i dużą podejrzliwością, Kościół katolicki, największa moralna siła na ziemi, za pośrednictwem konkordatu wyraził swoją wiarę w nowy niemiecki rząd. Był to czyn o niezmiernym znaczeniu dla reputacji nowego rządu za granicą".
Warunki konkordatu.
22 lipca 1933 tekst konkordatu został opublikowany i zaczynał się preambułą, która przedkładała wspólne chęci obu stron co do przyjaznych stosunków wyłożonych w uroczystym porozumieniu.
Kilka miesięcy później został sfinalizowany (ale nie opublikowany) tajny aneks do konkordatu, który przyznawał katolickiemu duchowieństwu zwolnienie z jakiegokolwiek przyszłego powszechnego poboru wojskowego. Jako że Traktat wersalski zabraniał Niemcom tworzenia licznej armii, ta klauzula mogła być postrzegana przez Hitlera jako milcząca zgoda Watykanu na niemiecką remilitaryzację. Papen napisał do Hitlera odnośnie do tego tajnego aneksu i na zakończenie skonkludował: „mam nadzieję, że to porozumienie będzie zatem dla ciebie zadowalające”. Zapisy aneksu były wprowadzone na wniosek niemieckiej konferencji biskupów w Fuldzie, a jego zawartość była utrzymywana w takiej tajemnicy, że Ernst von Weizsäcker, sekretarz stanu w ministerstwie spraw zagranicznych od 1938, nic o nim nie wiedział, dopóki nie został poinformowany przez nuncjusza papieskiego Orsenigo w 1939.
Odbiór.
Krytyka konkordatu pochodziła początkowo od tych krajów, które postrzegały Niemcy jako potencjalne zagrożenie. "Le Temps" napisał: „To triumf dla rządu narodowych socjalistów. Mussoliniemu osiągnięcie tego zabrało pięć lat; Niemcy zrobiły to w tydzień”. "L’Ere Nouvelle" pisał: „Sprzeczność polegająca na tym, że system propagujący uniwersalizm wchodzi w porozumienie z państwem mocno nacjonalistycznym, była powtarzana na przestrzeni historii Watykanu. Kościół nigdy nie atakuje istniejących instytucji, nawet jeśli są złe. Woli czekać na ich upadek, mając nadzieję na wyłonienie się wyższej moralności”. Polska gazeta "Kurjer Poranny" napisała 19 lipca 1933, że „znów widzimy metody Watykanu – nieprzejednane dla biernych i otwartych na sugestie, ale życzliwe dla władczych i bezwzględnych. W ostatnim wieku Watykan nagrodził swojego prześladowcę, Bismarcka, najwyższym papieskim odznaczeniem, Orderem Chrystusa... Partii Centrum, która najbardziej odważnie przeciwstawiała się nazistom, Watykan się wyrzekł”. Eks-kanclerz Brüning raportował, że 300 protestanckich pastorów, którzy już mieli dołączyć do Kościoła katolickiego ze względu na jego postawę przeciwną nazistom, porzuciło swój plan po podpisaniu konkordatu. 24 lipca nazistowska gazeta "Völkischer Beobachter" skomentowała:
"Wieloletnia prowokacyjna agitacja przeciwko NSDAP, prowadzona z powodu jej rzekomej wrogości wobec religii, została teraz obalona przez sam Kościół. Ten fakt oznacza olbrzymie moralne wzmocnienie narodowo-socjalistycznego rządu Rzeszy i jego reputacji".
26 i 27 lipca 1933 watykański dziennik "L’Osservatore Romano" podkreślał korzyści płynące dla Kościoła dzięki konkordatowi, ale także upierał się przy tym, że Kościół nie zrezygnował ze swojej tradycyjnej neutralności odnośnie do różnych form politycznego rządu ani nie udzielił poparcia „określonym trendom doktryn politycznych czy ideom”. Naziści odpowiedzieli za pośrednictwem niemieckiej prasy 30 lipca, korygując fałszywie postrzegane interpretacje konkordatu oraz „przypominając Watykanowi”, że konkordat został podpisany z niemiecką Rzeszą, która, „jak Rzym powinien wiedzieć, jest całkowicie zdominowana przez trend narodowo-socjalistyczny” i tym samym konkordat zasygnalizował „uznanie narodowo-socjalistycznego rządu "de facto" oraz "de jure"”. Watykan żądał, aby niemiecki rząd odciął się od tych uwag, ale w końcu zgodził się zapomnieć o tych skargach, o ile niemiecka prasa powstrzyma się od dalszego „nudzenia o wielkim zwycięstwie” odniesionym przez nazistowskie Niemcy.
Naruszenia.
Kiedy nazistowski rząd nie przestrzegał warunków konkordatu (w szczególności Artykułu 31), biskupi i papiestwo protestowali przeciwko tym naruszeniom. Pius XI rozważał rozwiązanie konkordatu, ale jego sekretarz stanu i członkowie kurii, obawiając się negatywnego wpływu tego kroku na niemieckich katolików, odwiedli go od tego, uważając, że skutkowałoby to utratą ochrony, gwarantowanej przez konkordat. Kardynał Pacelli potwierdził swoją rolę w jego podtrzymaniu po wojnie.
Po II wojnie światowej.
Pius XII nadał wysoki priorytet kwestii zachowania konkordatu po epoce nazistów, mimo że biskupi nie byli do tego entuzjastycznie nastawieni, a alianci uważali to żądanie za nieodpowiednie. Po wojnie konkordat pozostał nienaruszony, a pozycja Kościoła została przywrócona.
Kiedy Dolna Saksonia przyjęła nowe prawo dotyczące szkolnictwa, Stolica Apostolska zgłosiła zastrzeżenia, że narusza ono warunki konkordatu. Rząd federalny zwrócił się do Federalnego Trybunału Konstytucyjnego ("Bundesverfassungsgericht") w celu wyjaśnienia sytuacji. W wyroku z 26 marca 1957 trybunał orzekł, że okoliczności zawarcia konkordatu nie unieważniają go.
Uznając siebie za pozbawionym kompetencji w kwestiach prawa międzynarodowego i zważając na fakt, że konstytucja Niemiec przyznaje władzę odnośnie do kwestii szkolnictwa krajom związkowym, trybunał zawyrokował, że rząd federalny nie jest władny, żeby interweniować. Tak więc mimo że rząd federalny był zobowiązany przez konkordat, nie mógł wyegzekwować jego postanowień we wszystkich dziedzinach, ponieważ nie ma do tego umocowań prawnych.
Krytycy twierdzą także, że konkordat podkopał rozdział kościoła i państwa. Konstytucja weimarska (której niektóre regulacje, a mianowicie artykuły 136-139 oraz 141 zostały włączone do współczesnej konstytucji Niemiec jako artykuł 140) nie mówi o „rozdziale”, ale raczej wyklucza jakąkolwiek państwową religię, równocześnie chroniąc wolność religijną, religijne święta oraz pozostawiając otwartą możliwość współpracy. Jednakże zachodzi ciągły konflikt pomiędzy artykułem 18 konkordatu a artykułem 138 konstytucji weimarskiej.
Ocena.
Anthony Rhodes uważa, że chęć Hitlera do podpisania konkordatu wynikała głównie z tego, że przyniosło to prestiż i poważanie dla jego reżimu za granicą, równocześnie eliminując opozycję Partii Centrum. Rhodes powziął pogląd, że jeśli przetrwanie katolickiego szkolnictwa oraz organizacji młodzieżowych było głównym celem papieskiej dyplomacji podczas tego okresu, to podpisanie konkordatu w celu zapobieżenia większemu złu było uzasadnione. Wielu z deputowanych Partii Centrum było księżmi, którzy nie obawiali się podnosić głosów sprzeciwu w przeszłości i prawie na pewno zagłosowaliby przeciwko przejęciu przez Hitlera władzy dyktatorskiej. Dobrowolne rozwiązanie Partii Centrum usunęło tę przeszkodę – Hitler miał teraz absolutną władzę i wniósł poważanie dla swojego reżimu: „w przeciągu sześciu miesięcy od jej narodzin Trzecia Rzesza została zaaprobowana przez największą duchową siłę na ziemi”. Ian Kershaw uważa rolę Partii Centrum w usunięciu przez Hitlera prawie wszystkich konstytucyjnych ograniczeń jako „szczególnie haniebną”. John Cornwell widzi kardynała Pacellego jako przykład „towarzysza podróży” nazistów, który, za pośrednictwem konkordatu, był skłonny zaakceptować hojność Hitlera w sferze edukacyjnej (więcej szkół, nauczycieli i miejsc dla uczniów), o ile Kościół wycofał się ze sfery socjalnej i politycznej, gdy w tym samym czasie Żydzi byli zwalniani z uniwersytetów, a miejsca dla żydowskich uczniów były redukowane. Cornwell utrzymuje, że głos katolickiej Partii Centrum był rozstrzygający w przejęciu przez Hitlera władzy dyktatorskiej i że następujące po tym rozwiązanie partii nastąpiło po zachętach Pacellego. W opinii Michaela Phayera konkordat spowodował, że niemieccy biskupi unikali wypowiedzi przeciwnych czemukolwiek, co nie było ściśle związane ze sprawami kościelnymi, co prowadziło do wyciszenia reakcji na ataki wobec Żydów. Carlo Falconi określił konkordat jako „szatański pakt z Hitlerem”. Albert Einstein w prywatnej rozmowie związanej z konkordatem powiedział: „Od kiedy to można zawrzeć układ z Chrystusem i szatanem jednocześnie?” Daniel Goldhagen przypomniał, jak Hitler kiedyś powiedział: „w celu osiągnięcia naszego celu nie powinniśmy się zatrzymywać przed niczym, nawet jeśli musimy połączyć siły z diabłem...” i to, w opinii Goldhagena, jest tym, co Hitler uczynił uzgadniając konkordat z Kościołem. Gordon Zahn uważa, że mimo iż podpisanie konkordatu było dla kardynała Pacellego obrzydliwe, to oszczędziło to Kościołowi w Niemczech jeszcze większych trudności i prześladowań.

</doc>
<doc id="3067321" url="https://pl.wikipedia.org/wiki?curid=3067321" title="Skagafjörður (gmina)">
Skagafjörður (gmina)

Skagafjörður – gmina w północnej Islandii, w regionie Norðurland vestra, położona nad fiordem o tej samej nazwie. Rozległa gmina swoim obszarem obejmuje wschodnią część półwyspu Skagi, wschodnią część dorzecza rzeki Héraðsvötn (zachodnia granica gminy biegnie wzdłuż zachodniej krawędzi doliny Austari-Jökulsá, dopływu Héraðsvötn, oraz wzdłuż wschodniej części deltowego ujścia Héraðsvötn) oraz zachodnią część półwyspu Tröllaskagi.
Gmina powstała w 1998 roku z połączenia 11 gmin: Sauðárkrókskaupstaður, Skefilsstaðahreppur, Skarðshreppur, Staðarhreppur, Seyluhreppur, Lýtingsstaðahreppur, Rípurhreppur, Viðvíkurhreppur, Hólahreppur, Hofshreppur i Fljótahreppur.
To największa zarówno pod względem powierzchni, jak i ludności gmina regionu. Zamieszkuje ją blisko 4,0 tys. mieszk. (2018) Najwięcej osób zamieszkuje w siedzibie gminy w Sauðárkrókur (2 574 mieszk.), położonej u ujścia Héraðsvötn do Skagafjörður. Pozostałe ważniejsze osady gminy to: Hofsós (147 mieszk.; na wschodnim wybrzeżu Skagafjörður), Varmahlíð (127 mieszk.; w dolnym biegu Héraðsvötn, przebiega przez nią droga krajowa nr 1) oraz Hólar í Hjaltadal (położone w głębi lądu na półwyspie Tröllaskagi).

</doc>
<doc id="3067322" url="https://pl.wikipedia.org/wiki?curid=3067322" title="Tuczno (gromada w powiecie inowrocławskim)">
Tuczno (gromada w powiecie inowrocławskim)

Tuczno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tuczno z siedzibą GRN w Tucznie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Tuczno, Tuczno Cukrownia i Łącko ze zniesionej gminy Inowrocław-Zachód w tymże powiecie. Dla gromady ustalono 23 członków gromadzkiej rady narodowej.
31 grudnia 1959 do gromady Tuczno włączono wieś Leszcze ze znoszonej gromady Jordanowo w tymże powiecie.
Gromadę zniesiono 31 grudnia 1961, a jej obszar włączono do gromad Jaksice (wsie Tuczno-Osada, Tuczno-Cukrownia, Tuczno, Helenowo, Podgaj i Popowiczki), Pakość (wieś Łącko) i Złotniki Kujawskie (wieś Leszcze) w tymże powiecie.

</doc>
<doc id="3067327" url="https://pl.wikipedia.org/wiki?curid=3067327" title="Kościelec (gromada w powiecie inowrocławskim)">
Kościelec (gromada w powiecie inowrocławskim)

Kościelec (alt. "Kościelec Kujawski") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kościelec z siedzibą GRN w Kościelcu utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Gorzany, Kościelec, Batkowo, Rycerzewo i Cieślin oraz wsie Rycerzewko i Sójkowo ze zniesionej gminy Inowrocław-Zachód w tymże powiecie. Dla gromady ustalono 23 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromad Janikowo (wsie Gorzany, Kościelec, Dziarnowo i Leszczyce), Pakość (wsie Rycerzewo, Rycerzewko, Sójkowo, Cieślin i Mimowola) i Tupadły (wsie Popowice i Batkowo) w tymże powiecie.

</doc>
<doc id="3067328" url="https://pl.wikipedia.org/wiki?curid=3067328" title="Gromada Kościelec Kujawski">
Gromada Kościelec Kujawski



</doc>
<doc id="3067329" url="https://pl.wikipedia.org/wiki?curid=3067329" title="Jordanowo (gromada w powiecie inowrocławskim)">
Jordanowo (gromada w powiecie inowrocławskim)

Jordanowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jordanowo z siedzibą GRN w Jordanowie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Jordanowo, Leszcze, Dźwierzchno, Lisewo Kościelne i Rucewko ze zniesionej gminy Złotniki Kujawskie w tymże powiecie. Dla gromady ustalono 23 członków gromadzkiej rady narodowej.
31 grudnia 1959 z gromady Jordanowo wyłączono: (a) wieś Wojdal, włączając ją do gromady Pakość, oraz (b) wieś Leszcze, włączając ją do gromady Tuczno – w tymże powiecie, po czym gromadę Jordanowo zniesiono, włączając jej (pozostały) obszar do nowo utworzonej gromady Lisewo Kościelne w tymże powiecie.

</doc>
<doc id="3067330" url="https://pl.wikipedia.org/wiki?curid=3067330" title="Witalij Kicak">
Witalij Kicak

Witalij Michajłowycz Kicak, ukr. Віталій Михайлович Кіцак (ur. 16 października 1975 w Czortkowie, w obwodzie tarnopolskim) – kazachski piłkarz pochodzenia ukraińskiego, grający na pozycji pomocnika lub napastnika. Zmienił obywatelstwo na kazachskie.
Kariera piłkarska.
Kariera klubowa.
Wychowanek Szkoły Piłkarskiej w Tarnopolu. 27 marca 1993 rozpoczął karierę piłkarską w drugoligowym klubie Krystał Czortków. W sierpniu 1993 rozegrał jeden mecz w składzie pierwszoligowego Wołyni Łuck, a we wrześniu 1993 już bronił barw trzecioligowego zespołu Dnister Zaleszczyki, a w końcu października 1993 powrócił do Krystału Czortków. W kwietniu 1994 zasilił skład CSKA Kijów, w którym występował do końca 1995. Potem ponownie grał w Krystału, z przerwą w rundzie wiosennej sezonu 1996/97 kiedy-to grał w Nywie Winnica. Na początku 1998 wyjechał do Kazachstanu, gdzie bronił barw klubów Jertys Pawłodar, Kajsar Kyzyłorda, FK Atyrau, FK Aktöbe, Żetysu Tałdykorgan i Megasport Ałmaty. W międzyczasie otrzymał obywatelstwo kazachskie. W 2008 zakończył karierę piłkarską, po czym powrócił do Ukrainy, gdzie występował w amatorskich zespołach, m.in. Hałycz Zbaraż, Dnister Zaleszczyki. Potem wyjechał na stałe miejsce zamieszkania do Aktöbe.

</doc>
<doc id="3067331" url="https://pl.wikipedia.org/wiki?curid=3067331" title="Palczyn (gromada)">
Palczyn (gromada)

Palczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Palczyn z siedzibą GRN w Palczynie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Palczyn, Pęchowo, Dąbrówka Kujawska, Będzitowo i Krążkowo ze zniesionej gminy Złotniki Kujawskie w tymże powiecie. Dla gromady ustalono 23 członków gromadzkiej rady narodowej.
Gromadę zniesiono 31 grudnia 1959, a jej obszar włączono do nowo utworzonej gromady Lisewo Kościelne w tymże powiecie.

</doc>
<doc id="3067332" url="https://pl.wikipedia.org/wiki?curid=3067332" title="Płonkowo (gromada)">
Płonkowo (gromada)

Płonkowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Płonkowo z siedzibą GRN w Płonkowie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Dąbie, Dobiesławice, Jurancice, Kępa Kujawska i Płonkowo ze zniesionej gminy Rojewo w tymże powiecie. Dla gromady ustalono 21 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromad Rojewo (wsie Dobiesławice, Mierogniewice, Płonkowo, Łukaszewo, Juranice, Leśnianki i Dąbie) i Gniewkowo (wsie Kępa Kujawska i Kaczkowo) w tymże powiecie.

</doc>
<doc id="3067334" url="https://pl.wikipedia.org/wiki?curid=3067334" title="Gąski (gromada w powiecie inowrocławskim)">
Gąski (gromada w powiecie inowrocławskim)

Gąski – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gąski z siedzibą GRN w Gąskach utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Gąski, Szpital i Wierzbiczany ze zniesionej gminy Gniewkowo w tymże powiecie. Dla gromady ustalono 21 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromad Gniewkowo (wsie Wierzbiczany, Truszczyzna, Lipionka i Gąski) i Wonorze (wieś Szpital) w tymże powiecie.

</doc>
<doc id="3067336" url="https://pl.wikipedia.org/wiki?curid=3067336" title="Suchatówka (gromada)">
Suchatówka (gromada)

Suchatówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Suchatówka z siedzibą GRN w Suchatówce utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Suchatówka, Zajezierze, Perkowo i Markowo ze zniesionej gminy Gniewkowo w tymże powiecie. Dla gromady ustalono 23 członków gromadzkiej rady narodowej.
10 kwietnia 1956 (z mocą obowiązującą wstecz od 29 lutego 1956) do gromady Suchatówka włączono część wsi Warzyn (dom leżący na skraju poligonu) z gromady Wielka Nieszawka w powiecie toruńskim w tymże województwie.
Gromadę zniesiono 1 stycznia 1958, a jej obszar włączono do gromad Gniewkowo (wsie Buczkowo, Perkowo, Zajezierze i Suchatówka) i Murzynno (wieś Markowo i osadę Warzyn) w tymże powiecie.

</doc>
<doc id="3067338" url="https://pl.wikipedia.org/wiki?curid=3067338" title="Karsk (gromada w powiecie inowrocławskim)">
Karsk (gromada w powiecie inowrocławskim)

Karsk – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Karsk z siedzibą GRN w Karsku utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Brześć, Karsk, Ostrówek, Popowo, Złotowo, Kobylnica i Ostrowo n/Gopłem ze zniesionej gminy Chełmce w tymże powiecie. Dla gromady ustalono 23 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Chełmce w tymże powiecie.

</doc>
<doc id="3067339" url="https://pl.wikipedia.org/wiki?curid=3067339" title="Martin Linnes">
Martin Linnes

Martin Linnes (ur. 20 września 1991 w Sanderze) – norweski piłkarz grający na pozycji prawego obrońcy lub pomocnika. Od 2016 jest zawodnikiem klubu Galatasaray SK.
Kariera klubowa.
Swoją karierę piłkarską Linnes rozpoczął w klubie Sander IL. W 2010 roku został zawodnikiem klubu Adeccoligaen, Kongsvinger IL. Zadebiutował w nim 5 maja 2010 w zwycięskim 1:0 wyjazdowym meczu z Sandefjord Fotball. W Kongsvingerze spędził dwa sezony.
Na początku 2012 roku Linnes podpisał kontrakt z pierwszoligowym klubem Molde FK. 23 marca 2013 zaliczył w nim debiut w Tippeligaen w wygranym 2:1 domowym spotkaniu ze Strømsgodset IF. W 2012 roku wywalczył z Molde tytuł mistrza Norwegii. W 2013 roku zdobył Puchar Norwegii, a w sezonie 2014 - wywalczył dublet (mistrzostwo oraz puchar).
W 2016 roku Linnes przeszedł do Galatasaray SK. Zadebiutował w nim 6 lutego 2016 w zremisowanym 0:0 domowym meczu z Konyasporem.
Kariera reprezentacyjna.
Linnes grał w młodzieżowych reprezentacjach Norwegii. Był w kadrze U-21 na Mistrzostwa Europy U-21. Wraz z Norwegią dotarł do półfinału tego turnieju.
W dorosłej reprezentacji Norwegii Linnes zadebiutował 15 listopada 2013 w przegranym 1:2 towarzyskim meczu z Danią, rozegranym w Herning. W 86. minucie meczu zmienił Omara Elabdellaouiego.

</doc>
<doc id="3067340" url="https://pl.wikipedia.org/wiki?curid=3067340" title="Broniewo (gromada)">
Broniewo (gromada)

Broniewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Broniewo z siedzibą GRN w Broniewie utworzono – jako jedną z 8759 gromad na obszarze Polski – w powiecie inowrocławskim w woj. bydgoskim, na mocy uchwały nr 24/7 WRN w Bydgoszczy z dnia 5 października 1954. W skład jednostki weszły obszary dotychczasowych gromad Broniewo, Bronimierz, Liszkowo i Tupadły ze zniesionej gminy Rojewo w powiecie inowrocławskim oraz obszar dotychczasowej gromady Dąbrowy Wielkie ze zniesionej gminy Solec Kujawski w powiecie bydgoskim w tymże województwie. Dla gromady ustalono 23 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromad Złotniki Kujawskie (wsie Broniewo, Bronimierz Wielki, Bronimierz Mały i Tupadły) i Rojewo (wsie Liszkowo i Budziaki) w tymże powiecie.

</doc>
<doc id="3067345" url="https://pl.wikipedia.org/wiki?curid=3067345" title="Abraham Schalit">
Abraham Schalit

Abraham Schalit (ur. 1898 w Złoczowie, zm. 1979 w Izraelu) – izraelski historyk, specjalizujący się w okresie Drugiej Świątyni.
Po ukończeniu gimnazjum w Złoczowie wyjechał do Wiednia, gdzie studiował na Uniwersytecie. Do grona jego wykładowców należał Theodor Mommsen i Adolf Wilhelm, pod ich kierunkiem Abraham Schalit obronił doktorat. Po ukończeniu nauki w 1929 wyjechał do Mandatu Palestyny, w 1933 opublikował w niemieckim czasopiśmie historycznym „Klio” rozprawę na temat Józefa Flawiusza i Justusa z Tyberiady. W 1950 dołączył do departamentu historii Izraela i rozpoczął pracę wykładowcy Uniwersytetu Hebrajskiego, w 1957 otrzymał tytuł profesora zwyczajnego, w 1966 przeszedł na emeryturę. Był redaktorem wielu tomów Encyclopaedia Hebraica, Encyclopaedia Biblica i Encyclopaedia Judaica, a także opracowań epoki hellenistycznej w wydanej w 1972 serii książek o historii Izraela. W 1960 otrzymał nagrodę państwową Izraela oraz Nagrodę im. Saula Czernichowskiego.

</doc>
<doc id="3067346" url="https://pl.wikipedia.org/wiki?curid=3067346" title="Paweł Kaczorowski (siatkarz)">
Paweł Kaczorowski (siatkarz)

Paweł Kaczorowski (ur. 12 grudnia 1987) – polski siatkarz, występujący na pozycji przyjmującego.

</doc>
<doc id="3067348" url="https://pl.wikipedia.org/wiki?curid=3067348" title="Wolontariat obliczeniowy">
Wolontariat obliczeniowy

Wolontariat obliczeniowy () – rodzaj obliczeń rozproszonych, w którym użytkownicy komputera udostępniają swoje zasoby obliczeniowe (czas pracy procesora i/lub miejsce na dysku) dla wykonania zadań obliczeniowych zazwyczaj w ramach projektów naukowych. Współczesne systemy dla wolontariatu obliczeniowego są oparte na systemach gridowych.
Historia.
Ideą obliczeń wolontariackich zainteresował się David Geyde w 1994 roku w Seattle. Wraz z Davidem Andersonem, specjalistą od obliczeń rozproszonych i Danem Werthimerem z UC Berkeley Space Sciences Lab wymyślili oni projekt SETI@home, w którym moc obliczeniową stanowiłyby komputery użytkowników dobrowolnie do niego partycypujących. Z tą ideą zaczęli oni poszukiwać inwestorów, niestety bez powodzenia. Dopiero w 1999 roku udało się uruchomić projekt i szybko okazał się on sukcesem, dzięki zainteresowaniu mediów.
Pierwszym uruchomionym projektem wolontariatu obliczeniowego był Great Internet Mersenne Prime Search, który rozpoczął działalność w styczniu 1996. Następnie był kontynuowany w 1997 roku przez distributed.net. W latach 1997 i 1998 kilka ośrodków akademickich stworzyło swoje projekty na bazie wolontariatu obliczeniowego, na przykład Bayanihan, Popcorn, Suberweb i Charlotte.
Angielski termin „"volunteer computing"” został wprowadzony przez Luisa F. G. Sarmentę, dewelopera Bayanihan.
W 2002 roku uruchomiono system Berkeley Open Infrastructure for Network Computing (BOINC) stworzony przez University of California w Berkeley i finansowany przez National Science Foundation. BOINC udostępnia kompletny system pośredniczący (ang. middleware) dla obliczeń na zasadzie wolontariatu, włączając klienta, klienta GUI, środowisko uruchomieniowe, oprogramowanie serwerowe oraz oprogramowanie implementujące stronę internetową projektu. Pierwszym projektem opartym o BOINC był Predictor@home stworzony w The Scripps Research Institute, uruchomiony w 2004 roku. Krótko po tym SETI@home i ClimatePrediction.net zaczęły korzystać z BOINC.
Oprogramowanie.
Oprogramowanie klienckie we wczesnych projektach wolontariatu obliczeniowego składało się z pojedynczego programu, który łączył w sobie obliczenia naukowe i infrastrukturę obliczeń rozproszonych. Taka architektura była niedoskonała, choćby ze względu na trudności w dostarczaniu aktualizacji. Najnowsze projekty starają się rozdzielić warstwę obliczeń od infrastruktury sieciowej.
Systemy wolontariatu obliczeniowego muszą stawić czoła kilku problemom związanym z wolontariacką partycypacją. Jednym z najważniejszych problemów jest zjawisko zwracania niepoprawnych wyników przez użytkowników. Występuje ono poprzez nieumyślne (usterka komputera) bądź umyślne działania wolontariuszy. Techniką zabezpieczającą przed tymi praktykami jest tak zwana duplikacja obliczeń, gdzie tę samą pracę wykonuje się na dwóch lub kilku niezależnych maszynach.
Polskie projekty wolontariatu obliczeniowego.
Pierwszym polskim projektem obliczeń wolontariackich jest system Comcute zaprojektowany przez naukowców z Wydziału Elektroniki Telekomunikacji i Informatyki na Politechnice Gdańskiej.
Comcute jest alternatywą dla systemu BOINC. Jego cechą szczególną jest to, że użytkownicy nie muszą instalować żadnych dodatkowych programów na swoim komputerze, gdyż system wykorzystuje jedynie przeglądarkę internetową. Przystąpienie do projektu jest bezpłatne i bezpieczne ze względu na fakt, że internauta może w każdej chwili zrezygnować z bycia wolontariuszem.

</doc>
<doc id="3067349" url="https://pl.wikipedia.org/wiki?curid=3067349" title="Regionalliga niemiecka w piłce nożnej (2013/2014)">
Regionalliga niemiecka w piłce nożnej (2013/2014)

Sezon 2013/14 Regionalligi – 6. edycja rozgrywek niemieckiej Regionalligi w piłce nożnej.
Rozgrywki toczyły się w pięciu grupach: Nord (Północ), Nordost (Północny Wschód), West (Zachód), Südwest (Południowy Zachód) oraz Bayern (Bawaria) i występowało w nich łącznie 90 drużyn. Po zakończeniu sezonu mistrzowie każdej grupy oraz wicemistrz grupy "Südwest" grali w barażu o trzy miejsca premiowane awansem do 3. Ligi, zaś najsłabsze drużyny z każdej grupy spadały do Oberligi. 
Nord (Północ).
Drużyny.
W Regionallidze w grupie Nord w sezonie 2013/14 występowało 18 drużyn.
Nordost (Północny Wschód).
Drużyny.
W Regionallidze w grupie Nordost w sezonie 2013/14 występowało 16 drużyn.
 * Przed sezonem BFC Viktoria 1889 (mistrz Oberligi Nordost-Nord) oraz Lichterfelder FC (14 spadkowe miejsce w Oberlidze Nordost-Nord) połączyły się i od sezonu 2013/14 będą występowały jako FC Viktoria 1889 Berlin.
West (Zachód).
Drużyny.
W Regionallidze w grupie West w sezonie 2013/14 występowało 19 drużyn.
 * Wuppertaler SV Borussia (15 miejsce) nie otrzymał licencji na grę w Regionallidze i w sezonie 2013/14 będzie występował w Oberlidze Niederrhein jako Wuppertaler SV, dzięki czemu 1. FC Köln II utrzymał się w Regionallidze.
Tabela.
 * KFC Uerdingen 05 został ukarany 3. punktami ujemnymi oraz odjęciem 2. bramek zdobytych i dodaniem 2. bramek straconych.
 ** W związku z rezygnacją Bayeru 04 Leverkusen II (drużyna została rozwiązana) z gry w Regionallidze w sezonie 2014/15 w lidze utrzymał się KFC Uerdingen 05.
Südwest (Południowy Zachód).
Drużyny.
W Regionallidze w grupie Südwest w sezonie 2013/14 występowało 18 drużyn.
Tabela.
 * SC Freiburg II nie otrzymał licencji na grę w 3. Lidze w sezonie 2014/15, dzięki czemu 1. FSV Mainz 05 II zagra w barażu o awans do 3. Ligi.
 ** W związku z rezygnacją Eintrachtu Frankfurt II (drużyna została rozwiązana) z gry w Regionallidze w sezonie 2014/15 w lidze utrzymała się Wormatia Worms.
 *** SSV Ulm 1846 nie otrzymał licencji na grę w Regionallidze Südwest w sezonie 2014/15 i w następnym sezonie będzie występował w Oberlidze Baden-Württemberg, dzięki czemu KSV Baunatal utrzymał się w Regionallidze.
Bayern (Bawaria).
Drużyny.
W Regionallidze w grupie Bayern w sezonie 2013/14 występowało 19 drużyn.

</doc>
<doc id="3067350" url="https://pl.wikipedia.org/wiki?curid=3067350" title="Sardar Azmun">
Sardar Azmun

Sardar Azmun (, ur. 1 stycznia 1995 w Gonbad-e Kawus) – irański piłkarz turkmeńskiego pochodzenia, występujący na pozycji napastnika w niemieckim klubie Bayer 04 Leverkusen oraz reprezentacji Iranu.
Kariera klubowa.
Swoją karierę rozpoczął w Oghab Gonbad. Potem grał w klubach Szamuszak Gorgan i Etka Gorgan. W wieku 15 lat podpisał kontrakt z Sepahanem, w którym nie zagrał jednak ani minuty i występował w drużynie młodzieżowej. W styczniu 2013 przeniósł się do Rubina Kazań. 25 lipca 2013 zadebiutował w pierwszym zespole w meczu Kwalifikacji Ligi Europejskiej przeciwko FK Jagodina, stając się najmłodszym irańskim piłkarzem w europejskich pucharach. 29 sierpnia 2013 strzelił swojego pierwszego gola w drugim występie w Lidze Europejskiej w wygranym 3:0 meczu fazy grupowej z Molde FK. 6 października 2013 miał ligowy debiut w wygranym 5:1 meczu z Anży Machaczkała, strzelił bramkę na 5:1. W sezonie 2015/2016 został wypożyczony do FK Rostów, po tym okresie rostowski klub zdecydował się na wykupienie Azmuna. Z początkiem czerwca 2017 ponownie trenował z Rubinem, a 14 czerwca tego samego roku, klub ogłosił o jego transferze. 1 lutego 2019 przeniósł się do Zenitu Petersburg, za kwotę 12 mln euro, z którym podpisał trzyipółroczny kontrakt. W nowym klubie zadebiutował w meczu Ligi Europy z Fenerbahçe SK. W tym samym sezonie zdobył z klubem Mistrzostwo Rosji. 22 stycznia 2022, Bayer 04 Leverkusen ogłosił podpisanie pięcioletniego kontraktu z napastnikiem, który miał wejść w życie 1 lipca 2022, jednak 30 stycznia 2022 Zenit ogłosił, że kluby porozumiały się w sprawie transferu, a Azmun natychmiast przeniesie się do Bayeru.
Kariera reprezentacyjna.
Zanim Azmun trafił do dorosłej reprezentacji Iranu, grał w sekcji U-17, U-20 i U-23. W senatorskiej kadrze zadebiutował 26 maja 2014 w towarzyskim meczu z Czarnogórą. Pierwszego gola zdobył 18 listopada 2014 w meczu z Koreą Południową. Uczestniczył w Pucharze Azji 2015, gdzie strzelił dwie bramki. Został również powołany na Mistrzostwa Świata 2018, gdzie Iran zaprezentował się bardzo dobrze. W Pucharze Azji 2019 był najlepszym strzelcem zespołu i zdobył z drużyną brązowy medal. W azjatyckich eliminacjach do Mistrzostw Świata w Katarze zdobył 10 bramek, co ponownie uczyniło go najlepszym strzelcem reprezentacji. 
Życie prywatne.
Azmun urodził się w sunnickiej rodzinie, a jego rodzice są irańskimi Turkmenami. Jego ojcem jest Chalil Azmun, były irański siatkarz i reprezentant kraju, a obecnie trener siatkarski.
Mówi płynnie po persku, rosyjsku i turkmeńsku. Jest kibicem Realu Madryt, a jego marzeniem jest gra w angielskiej Premier League.

</doc>
<doc id="3067351" url="https://pl.wikipedia.org/wiki?curid=3067351" title="Święte Laski-Kolonia">
Święte Laski-Kolonia

Święte Laski-Kolonia – kolonia w Polsce położona w województwie łódzkim, w powiecie skierniewickim, w gminie Maków.
W latach 1975–1998 miejscowość administracyjnie należała do województwa skierniewickiego.

</doc>
<doc id="3067352" url="https://pl.wikipedia.org/wiki?curid=3067352" title="Zerzęcin">
Zerzęcin

Zerzęcin – wieś dziś nieistniejąca. Pierwotna nazwa dąbrowy lub pustki, następnie sołectwa. W XVI w. na jej terytorium powstała wieś Paprocice. Dziś obszar powiatu kieleckiego w gminie Nowa Słupia.
Odmiany nazwy pisowni w źródłach, położenie geograficzne..
W zapisach historycznych występuje jako
Wieś w powiecie sandomierskim opisana jako w roku 1369 - dziedzictwo (hereditas), dąbrowa (merica) (Kodeks dyplomatyczny Małopolski. T.III str.830),
zaś w 1374 jako - dąbrowa (merica)
Własność.
W latach 1369, 1374 stanowi własność duchowną - klasztoru świętokrzyskiego
Lokacja.
W roku 1369 opat konwentu świętokrzyskiego Stefan sprzedaje na prawie dziedzicznym za 6 grzywien Okosławowi sołtysowi Olszewnicy dziedzictwo (hereditas) Zerzęcina rozciągające się od kopców granicznych klucza łagowskiego do granic wolnizny Miłowana czyli Ratajów obecnie Wólka Milanowska, a stąd, włączając dąbrową (merica) Zerzęcin., aż do ścieżki lechowskiej (nazwa pochodzi od nazwy wsi Lechów), między dąbrowami (merica) Senno i Citanika .
Sołtys otrzymuje 3 łany wolne od wszelkich świadczeń łącznie z dziesięcinami trzeci denar z kar sądowych, szósty denar z czynszów, 3 ogrody, jatki mięsne, ławy piekarzy i szewców, wolny staw, młyn, karczmę oraz pełne sądownictwo w sprawach dużych i małych nad mieszkańcami.
Zerzęcin może też odstąpić jako sołectwo dowolnej osobie, akceptowanej przez klasztor.
W zamian ma służyć wedle woli opata oraz dawać co roku obiedne.
Kmiecie uzyskują 20 lat wolnizny (zwolnienia od podatków), po której mają płacić na świętego Michała (29 IX) 1 wiardunek za dziesięcinę a na ś. Marcina (11 XI) i 1 wiardunek czynszu, uprawiać to znaczy orać, siać, zbierać i zwozić 2 morgi, 1 na zimę, 1 na wiosnę, dawać 2 razy w roku obiedne lub po 1 wiardunku za każde, inne honory oddawać tak jak w innych wsiach opactwa .
W roku 1374 opat przyłącza do wsi Rataje m.in. dąbrowę (merica) Zerzęcin z lasami i łąkami, położoną między wsią Rataje a Wolnizną Berstana, którą to dąbrowę Jakub, obecny sołtys Ratajów, kupił za 6 grzywien od Żegoty z Olszownicy.
Uwagi.
Lokacja z 1369 r. nie powiodła się i już w 1374 r. teren ten przyłączony został do Ratajów, czyli do obecnej Wólki Milanowskiej. Stan taki utrzymywał się jeszcze w XV w. (Długosz L.B T.III str.232).
Zapiski dorsalne na dokumentach z 1369 r. a także kronikarze klasztorni wyraźnie stwierdzają, że Zerzęcin to późniejsze Paprocice. Wzmianki te oraz opis granic Zerzęcina dowodzą, że Paprocice lokowano w 1580 r. rzeczywiście na terytorium Zerzęcina .
Zobacz też.
Wolnizna Berstana, Raszkowice Lechów.

</doc>
<doc id="3067354" url="https://pl.wikipedia.org/wiki?curid=3067354" title="Zwierzyniec (powiat skierniewicki)">
Zwierzyniec (powiat skierniewicki)

Zwierzyniec – osada leśna w Polsce położona w województwie łódzkim, w powiecie skierniewickim, w gminie Maków.
W latach 1975–1998 miejscowość administracyjnie należała do województwa skierniewickiego.

</doc>
<doc id="3067355" url="https://pl.wikipedia.org/wiki?curid=3067355" title="James Alipius Goold">
James Alipius Goold

James Alipius Goold (ur. 4 listopada 1812 w Corku, zm. 11 czerwca 1886 w Melbourne) – irlandzki duchowny rzymskokatolicki, augustianin, pierwszy biskup diecezjalny Melbourne w latach 1848–1886 (od 1874 arcybiskup metropolita Melbourne).
Życiorys.
Pochodził z rodziny zamożnych kupców. Po wstąpieniu do zakonu augustianów i odbyciu nowicjatu został skierowany na studia w Rzymie i Perugii. 19 lipca 1835 przyjął sakrament święceń. W 1837 uzyskał zgodę swojego prowincjała na wyjazd do Nowej Południowej Walii w charakterze misjonarza. Już po kilku miesiącach został proboszczem w Campbelltown (dziś dzielnica Sydney), gdzie dał się poznać jako rzutki duszpasterz i administrator, co zwróciło na niego uwagę arcybiskupa Johna Bede Poldinga. 9 lipca 1847 papież Pius IX, działając na podstawie rekomendacji Poldinga, prekonizował Goolda pierwszym ordynariuszem nowo powołanej diecezji katolickiej w Melbourne. Goold musiał czekać na sakrę ponad rok, aż do 6 sierpnia 1848, ponieważ w Australii było wówczas zaledwie kilku biskupów katolickich, którzy mogliby służyć jako współkonsekratorzy. Ostatecznie głównym konsekratorem został sam Polding, w którego katedrze odbywała się uroczystość, zaś asystowali mu biskup Adelaide Francis Murphy i biskup Hobart Robert William Willson. 8 października 1848 odbył się jego ingres do katedry św. Franciszka w Melbourne.
Goold był jednym z ojców soborowych podczas Soboru Watykańskiego I. 31 marca 1874 papież podniósł biskupstwo w Melbourne do rangi archidiecezji, utworzył metropolię Melbourne, zaś Goolda mianował pierwszym arcybiskupem metropolitą. W 1882 duchowny został postrzelony przez Petera O’Farrella, brata Henry’ego Jamesa O’Farrella, skazanego w 1868 na śmierć za zamach na księcia Alfreda. Od tego czasu jego stan zdrowia systematycznie się pogarszał. Zmarł w czerwcu 1886 w wieku 73 lat. Został pochowany w nowej archikatedrze św. Patryka – której sam był głównym budowniczym.

</doc>
<doc id="3067361" url="https://pl.wikipedia.org/wiki?curid=3067361" title="Detlef Ultsch">
Detlef Ultsch

Detlef Ultsch (ur. 7 listopada 1955 w Sonnebergu) – wschodnioniemiecki judoka. Po zakończeniu kariery zawodniczej został trenerem
Na Igrzyskach Olimpijskich w Moskwie w 1980 zdobył brązowy medal w wadze średniej (wraz z reprezentantem Związku Radzieckiego Aleksandrsem Jackēvičsem). Do jego osiągnięć należą również trzy medale mistrzostw świata: dwa złote (1979, 1983) i brązowy (1981). Ma w swoim dorobku także siedem medali mistrzostw Europy: srebrny (1978) i sześć brązowych (1976, 1977, 1979, 1980, 1982, 1983).
Sześciokrotnie był mistrzem NRD (1977, 1978, 1979, 1981, 1982, 1984).

</doc>
<doc id="3067370" url="https://pl.wikipedia.org/wiki?curid=3067370" title="Kardynałowie inkwizytorzy generalni Rzymskiej Inkwizycji">
Kardynałowie inkwizytorzy generalni Rzymskiej Inkwizycji

Kardynałowie inkwizytorzy generalni Rzymskiej Inkwizycji – kardynałowie, będący członkami trybunału Rzymskiej Inkwizycji, przekształconego w 1564 w stałą kongregację Kurii Rzymskiej pod nazwą Kongregacja Rzymskiej i Powszechnej Inkwizycji (lub Kongregacja Świętego Oficjum).
Pierwsze nominacje kardynałów na inkwizytorów generalnych zostały dokonane 15 lipca 1541 przez papieża Pawła III (1534–1549). Inkwizytorami zostali kardynałowie Gian Pietro Carafa i Girolamo Aleandro. Po rychłej śmierci kardynała Aleandro (zm. 1 lutego 1542) papież Paweł III w dniu 4 lipca 1542 dokonał pięciu nowych nominacji, a 21 lipca 1542 wydał bullę "Licet ab initio", na mocy której sześciu kardynałów inkwizytorów generalnych utworzyło najwyższy trybunał inkwizycyjny, mający za zadanie koordynowanie działań trybunałów inkwizycyjnych w Europie i przeciwdziałanie herezji wśród hierarchii kościelnej. Komisja ta nie miała wówczas stałego charakteru, ani oficjalnie nadanej nazwy, a mandaty jej członków wygasały na czas sede vacante. Mimo to, wszyscy kolejni następcy Pawła III dbali o jej ciągłość, potwierdzając mandaty kardynałów inkwizytorów i w razie potrzeby mianując kolejnych. 14 grudnia 1558 papież Paweł IV (1555–1559) mianował kardynała Michele Ghislieriego wielkim inkwizytorem, zastrzegając, że jego mandat pozostaje w mocy także podczas sede vacante. Jego następca Pius IV (1559–1565), początkowo zredukował liczbę kardynałów inkwizytorów, jednak to właśnie on w dniu 2 sierpnia 1564 ostatecznie przekształcił trybunał w stałą kongregację Kurii Rzymskiej, zwaną po roku 1588 Kongregacją Rzymskiej i Powszechnej Inkwizycji. Jej członkowie nadal tytułowani byli jako inkwizytorzy generalni, a ich nominacje miały co do zasady charakter dożywotni.
Kongregacja Inkwizycji Rzymskiej i Powszechnej została przekształcona w Kongregację Świętego Oficjum w wyniku reformy Kurii Rzymskiej dokonanej przez papieża Piusa X 29 czerwca 1908.
Dostępne źródła pozwalają zidentyfikować ponad 350 kardynałów inkwizytorów generalnych Rzymskiej Inkwizycji działających w latach 1541–1908, choć nie zawsze możliwe jest ustalenie daty nominacji. Wśród nich było aż 20 późniejszych papieży (Marceli II, Paweł IV, Pius IV, Pius V, Urban VII, Innocenty IX, Paweł V, Innocenty X, Aleksander VII, Klemens IX, Aleksander VIII, Klemens XI, Benedykt XIII, Klemens XII, Benedykt XIV, Klemens XIV, Pius VII, Leon XII, Pius VIII i Grzegorz XVI).
Za pontyfikatu Leona XIII (1878–1903) jednym z inkwizytorów generalnych był polski kardynał Mieczysław Ledóchowski (1822–1902).
Kardynałowie inkwizytorzy generalni Kongregacji Rzymskiej i Powszechnej Inkwizycji (od 2 sierpnia 1564).
Mianowani przez Piusa IV (25 grudnia 1559 – 9 grudnia 1565) od 2 sierpnia 1564 do końca pontyfikatu.
2 sierpnia 1564 Pius IV przekształcił trybunał Rzymskiej Inkwizycji w stałą kongregację kardynalską Kurii Rzymskiej. W jej składzie pozostało tylko ośmiu z dwudziestu dotychczasowych jej członków. W krótkim czasie skład kongregacji uzupełniono jeszcze o kardynała Alciatiego:
Mianowani przez Piusa V (7 stycznia 1566 – 1 maja 1572).
Pius V na początku swego pontyfikatu odwołał wszystkich inkwizytorów generalnych mianowanych przez poprzednika i wyznaczył na ich miejsca swoich nominatów.
Mianowani przez Piusa X (4 sierpnia 1903 – 20 sierpnia 1914).
29 czerwca 1908 papież Pius X, w ramach generalnej reformy Kurii Rzymskiej, przekształcił Kongregację Rzymskiej i Powszechnej Inkwizycji w Kongregację Świętego Oficjum. Dotychczasowi jej członkowie pozostali w składzie tej Kongregacji, ale nie byli już tytułowani jako „inkwizytorzy generalni”.

</doc>
<doc id="3067371" url="https://pl.wikipedia.org/wiki?curid=3067371" title="Carlos Sherman">
Carlos Sherman

Carlos Sherman (, "Karłas Ryhorawicz Szerman", , "Karłos Grigorjewicz Szerman"; ur. 25 października 1934 w Montevideo, zm. 4 marca 2005 w Norwegii) – urodzony w Urugwaju białoruski poeta, pisarz, tłumacz, krytyk literacki tworzący w językach hiszpańskim, rosyjskim i białoruskim, obrońca praw człowieka.
Życiorys.
Urodził się 25 października 1934 roku w Montevideo w Urugwaju, w rodzinie robotnika – emigranta z północno-wschodnich ziem II Rzeczypospolitej. W latach 1954–1956 pracował w wydawnictwie „Lasado”. W 1955 roku był redaktorem naczelnym gazety „Mi Pueblo…”. W 1956 roku ukończył Narodowy Instytut im. M. Moreno w Buenos Aires uzyskując wykształcenie filologa. W tym samym roku, pod wpływem radzieckiej propagandy czasów Nikity Chruszczowa, przeprowadził się wraz z rodziną do Białoruskiej SRR. W latach 1956–1962 pracował jako tokarz w fabryce zapałek, starszy sprzedawca w księgarni w Pińsku. Był nieetatowym tłumaczem w różnych organizacjach i redakcjach. Od 1964 roku pracował jako bibliograf, od 1977 roku – kierownik działy redakcyjno-wydawniczego w Narodowej Bibliotece im. Jakuba Kołasa Akademii Nauk Białoruskiej SRR. W 1979 roku wstąpił do Związku Pisarzy Białoruskich. Od 1980 roku zajmował się zawodowo działalnością literacką. Był jednym z założycieli i od 1990 roku wiceprezesem ds. działalności organizacyjno-twórczej białoruskiego PEN-Centrum (później honorowo wiceprezesem). Wchodził w skład Międzynarodowego Stowarzyszenie Krytyków Literackich. Zajmował się oświatą i obroną praw człowieka. Kilka ostatnich lat życia znajdował się na leczeniu w Norwegii, gdzie zmarł 4 marca 2005 roku.
Twórczość.
Carlos Sherman debiutował jako twórca literacki w 1952 roku na łamach prasy argentyńskiej. Od 1964 roku publikował swoje prace w prasie białoruskiej. Od 1975 roku tworzył w języku białoruskim. Był autorem zbiorków poezji "Dożdż u Karaliszczewiczach" (przekład Ryhora Baradulina, 1984), "Sny" (przekład z języka hiszpańskiego Ryhora Baradulina i Wasila Siomuchy, 1998), esejów "Tajamnicy poczyrku" (1994). Tłumaczył z języka hiszpańskiego na rosyjski i białoruski, a także z białoruskiego na hiszpański. Wykonał przekład z hiszpańskiego na rosyjski powieści "Czarny zagon" kolumbijskiego pisarza Manuela Zapaty Olivelli, opublikowany na łamach czasopisma „Nioman” w 1967 roku. Wraz z Walancinem Tarasem przetłumaczył z hiszpańskiego na rosyjski powieść Gabriela Garcíi Márqueza "Jesień patriarchy" (Moskwa, 1978). Tłumaczył na język białoruski utwory różnych autorów, m.in. Nicolása Guilléna, Gabriela Garcíi Márqueza, F. Pitta Rodriguesa, A. Texado Gomeza. Z języka białoruskiego na hiszpański przełożył książki wierszy i prozy ponad 10 autorów, m.in.: trzy opowieści Wasila Bykaua, wybrane utwory Janki Kupały i Jakuba Kołasa.
Życie prywatne.
Carlos Sherman był żonaty, miał troje dzieci i pięcioro wnuków. Dobrze znał osobiście Gabriela Garcíę Márqueza.

</doc>
<doc id="3067374" url="https://pl.wikipedia.org/wiki?curid=3067374" title="Karłas Szerman">
Karłas Szerman



</doc>
<doc id="3067375" url="https://pl.wikipedia.org/wiki?curid=3067375" title="Karłos Szerman">
Karłos Szerman



</doc>
<doc id="3067377" url="https://pl.wikipedia.org/wiki?curid=3067377" title="Fredo Santana">
Fredo Santana

Derrick Coleman (ur. 4 lipca 1990, zm. 19 stycznia 2018) znany pod pseudonimem Fredo Santana – amerykański raper pochodzący z Chicago.
W 2014 otworzył wytwórnię muzyczną o nazwie Savage Squad Records (SSR), w której znajdują się raperzy tacy jak Caperboy czy Gino Marley. Niegdyś współzałożyciel Glory Boyz Entertainment (GBE).
Derrick od dłuższego czasu zmagał się z niewydolnościami nerek oraz wątroby, spowodowanymi wieloletnim uzależnieniem od kodeiny, prometazyny oraz innych substancji psychoaktywnych. W październiku 2017 roku trafił do szpitala wskutek ataku padaczki. Zmarł cztery miesiące później, 19 stycznia 2018 roku. Ciało Santany zostało odnalezione w jego domu, przez narzeczoną.

</doc>
<doc id="3067379" url="https://pl.wikipedia.org/wiki?curid=3067379" title="Żigolak">
Żigolak

Żigolak – męska prostytutka bądź mężczyzna do towarzystwa, który jest opłacany (wspierany finansowo w zakresie odbiegającym od przyjętych norm społecznych) przez kobietę, przede wszystkim starszą, w zamian za kontynuowanie znajomości. 
Charakterystyka.
Oczekuje się od niego zapewnienia towarzystwa, znajomości dobrych manier, umiejętności społecznych, zabawiania kobiety dowcipem, prowadzenia rozmów towarzyskich na różne tematy. Nierzadko wymaga się również znajomości tańców towarzyskich oraz dotrzymywania towarzystwa kobiecie także w tym zakresie. Otrzymuje on nierzadko wiele prezentów o różnym charakterze, takich jak samochód czy drogie ubrania. Są one prezentowane przez kobietę także celem podkreślenia pozycji społecznej – zarówno jej samej, jak i partnera, którego wspiera finansowo. Relacja między żigolakiem a kobietą może, aczkolwiek nie musi, obejmować usługi seksualne. Nierzadko taki mężczyzna jest jedynie „utrzymankiem”, dotrzymującym towarzystwa kobiecie. 
Termin „żigola” jest najczęściej stosowany w celu określenia mężczyzny, który prowadzi styl życia, składający się z seryjnych relacji towarzyskich tego typu oraz nie szuka innych sposobów utrzymania. 
Pochodzenie słowa.
Pierwotnie terminy „żigolak” i „żigolo” oznaczały fordansera, czyli płatnego partnera do tańca, którego wynajmowano w nocnych lokalach rozrywkowych. Z czasem nabrały pejoratywnego znaczenia jako terminy określające młodego mężczyznę, który czerpie dochody ze świadczenia usług o charakterze seksualnym starszym, zamożnym kobietom.
W języku francuskim słowa „gigolo” używano już od połowy XIX w. Pierwsze użycie terminu „żigolak” w języku angielskim miało miejsce w latach 20. XX wieku. Jest to neologizm pochodzący od francuskiego słowa „gigolette”, oznaczającego kobietę wynajmowaną jako partnerkę do tańca (kobietę do towarzystwa), jak również ladacznicę.

</doc>
<doc id="3067380" url="https://pl.wikipedia.org/wiki?curid=3067380" title="Mark Fuller">
Mark Fuller

Mark Albert Fuller (ur. 25 marca 1961 roku) – amerykański zapaśnik w stylu klasycznym. Trzy razy występował na Igrzyskach Olimpijskich, (Los Angeles 1984, Seul 1988, Barcelona 1992), ale za każdym razem odpadał w eliminacjach. W 1980 roku był członkiem ekipy olimpijskiej, która nie pojechała na igrzyska z powodu ich bojkotu.
Zajął dziewiąte miejsce na mistrzostwach świata w 1989; dziesiąte w 1991; odpadł w eliminacjach w 1981; 1983 i 1985.
Zwycięzca Igrzysk Panamerykańskich z 1991 roku, srebrny medalista z 1983 roku. Dwukrotny medalista Mistrzostw Panamerykańskich. Trzecie miejsce w Pucharze Świata w 1980 i 1991 roku.

</doc>
<doc id="3067392" url="https://pl.wikipedia.org/wiki?curid=3067392" title="Tajfun Haiyan (2013)">
Tajfun Haiyan (2013)



</doc>
<doc id="3067394" url="https://pl.wikipedia.org/wiki?curid=3067394" title="Frank Famiano">
Frank Famiano

Frank Steve Famiano (ur. 22 kwietnia 1961) – amerykański zapaśnik walczący w stylu klasycznym. Olimpijczyk z Los Angeles 1984, gdzie zajął piąte miejsce w kategorii 57 kg.
Trzynasty na mistrzostwach świata w 1991. Brązowy medalista igrzysk panamerykańskich z 1991. Dwukrotny brązowy medalista mistrzostw panamerykańskich, w 1990 i 1992. Trzecie miejsce w Pucharze Świata w 1986 i 1991. Wicemistrz świata juniorów w 1978 roku.
Zawodnik Draper High School w Rotterdamie i SUNY Brockport. Sześć razy All American (1980–1983). Piąty w NCAA Division I w 1982 i szósty w 1983. Pierwszy w 1982 i 1983; czwarty w 1981; siódmy w 1980, w NCAA Division III i tam Outstanding Wrestler w 1982 i 1983 roku.

</doc>
<doc id="3067397" url="https://pl.wikipedia.org/wiki?curid=3067397" title="Brytyjskie okręty podwodne typu S (1932)">
Brytyjskie okręty podwodne typu S (1932)



</doc>
<doc id="3067399" url="https://pl.wikipedia.org/wiki?curid=3067399" title="Abiuracja">
Abiuracja

Abiuracja (łac. "abiurare", „odprzysięgać się”, „wypierać”) − publiczne wyparcie się swoich dotychczasowych przekonań, zwłaszcza na tle religijnym, a także zmuszenie do wyparcia. Procedura znana już w starożytności, ale szczególnie rozwinięta w średniowieczu, w czasach nasilonych walk z heretykami. 
Od XIII wieku karą przewidzianą w prawodawstwie świeckim i kościelnym za herezję była kara śmierci, jeśli heretyk uporczywie trwa w herezji ("impenitento", nieskruszony) lub popadł w nią ponownie ("relapso", recydywista). Jednak zgodnie z praktyką wypracowaną do pewnego stopnia w średniowieczu, nie każde odstępstwo od wiary katolickiej było zagrożone śmiercią, lecz wprowadzono w tym zakresie wiele stopni winy. Aby oskarżonego można było skazać na śmierć, jego poglądy religijne musiały być „formalnie heretyckie” ("heresia de formali"), tzn. oskarżony musiał w sposób świadomy odrzucać któryś z dogmatów głoszonych przez Kościół. W innych przypadkach, gdy poglądy doktrynalne oskarżonego nie dotykały wprost dogmatów wiary, mogły zostać zakwalifikowane jako „błędne” ("erronea"), „bliskie herezji” ("haeresis proxima") lub „pośrednio heretyckie” ("haeresim sapiens"). Poglądy mogły zostać potępione także jako nie będące wprawdzie heretyckie, ale „gorszące dla uszu wierzących” ("piarium atrium offensiva"), „skandalizujące” ("scandalosa") lub „przeciwne teologicznemu konsensusowi”. 
W przypadkach wątpliwych klasyfikacja danych poglądów przypisanych oskarżonemu zależała od opinii teologicznych doradców trybunału, ale często była też przedmiotem negocjacji ("ugoda obrończa") między trybunałem a obrońcą. Jeśli trybunał doszedł do wniosku, że poglądy religijne oskarżonego zasługują na potępienie, ale nie są w żaden sposób heretyckie, oskarżony, aby pojednać się z Kościołem, zobowiązany był te poglądy jedynie „odwołać”, a nie się ich „wyrzec”. W poważniejszych przypadkach natomiast, proces kończył się uznaniem oskarżonego za „winnego herezji” (w przypadku herezji formalnej) lub „podejrzanego o herezję”. Musiał on wówczas dokonać uroczystego wyrzeczenia się (abiuracji) i pojednania z Kościołem, które w zależności od stopnia winy mogło przybrać następujące formy:
Abiuracja nie dotyczyła oczywiście tych występków, które nie były związane z poglądami religijnymi oskarżonego, lecz poddano je jurysdykcji inkwizycji na mocy szczególnych rozporządzeń, nawet jeśli mogły pociągnąć za sobą bardzo surowe kary (np. solicytacje).
Inkwizycja rzymska stosowała bardzo szeroki wachlarz kar. W najbardziej błahych przypadkach możliwe było nawet odstąpienie od kary i poprzestanie na pouczeniu i ostrzeżeniu. W pozostałych przypadkach wymierzano różne kary, począwszy od typowych środków pokutnych (odmawianie modlitw, posty, pielgrzymki itp.), poprzez grzywny, chłostę lub wygnanie, a skończywszy na więzieniu lub galerach, a w skrajnych przypadkach karze śmierci.

</doc>
<doc id="3067406" url="https://pl.wikipedia.org/wiki?curid=3067406" title="Ludmiła Szaramiet">
Ludmiła Szaramiet

Ludmiła Stanisławauna Szaramiet (, , "Ludmiła Stanisławowna Szeriemiet"; ur. 1 sierpnia 1948 w Mińsku) – białoruska działaczka społeczna, matka dziennikarza Pawła Szaramieta; kandydat nauk chemicznych (odpowiednik polskiego stopnia doktora).
Życiorys.
Urodziła się 1 sierpnia 1948 roku w Mińsku, w Białoruskiej SRR, ZSRR. Posiada wykształcenie wyższe. Uzyskała stopień kandydata nauk chemicznych (odpowiednik polskiego stopnia doktora). Temat jej dysertacji kandydackiej brzmiał: "Skład chemiczny i aktywność biologiczna etanolowego ekstraktu smoły wosku torfowego". Pracowała jako starsza pracowniczka naukowa w Instytucie Problemów Wykorzystania Zasobów Naturalnych i Ekologii Narodowej Akademii Nauk Białorusi. Od 1999 roku pełniła funkcję współprzewodniczącej Kobiecego Niezależnego Ruchu Demokratycznego. Napisała 50 artykułów naukowych w czasopismach białoruskich i zagranicznych. Dokonała 7 wynalazków, posiada patenty Białorusi, Federacji Rosyjskiej i Stanów Zjednoczonych. Jest mężatką.
Ludmiła Szaramiet zaangażowała się społecznie pod wpływem kampanii zorganizowanej w obronie jej syna Pawła przez jego kolegów dziennikarzy. Pawieł Szaramiet, korespondent rosyjskiej telewizji ORT, w 1997 roku został zatrzymany na Białorusi podczas przygotowywania reportażu o nieszczelności granicy białorusko-litewskiej i możliwości przemieszczania przez nią ludzi i towarów. Przez kilka miesięcy znajdował się w areszcie śledczym w Grodnie i sądzony był, zdaniem autorów książki "Kto jest kim w Białorusi", w oparciu o wymyślone oskarżenie.

</doc>
<doc id="3067408" url="https://pl.wikipedia.org/wiki?curid=3067408" title="Ludmiła Szeremiet">
Ludmiła Szeremiet



</doc>
<doc id="3067410" url="https://pl.wikipedia.org/wiki?curid=3067410" title="Matti Ranin">
Matti Ranin

Matti Helge Ranin (ur. 21 listopada 1926 w Tampere, zm. 24 listopada 2013 w Helsinkach) – fiński aktor filmowy i telewizyjny.
Filmografia.
seriale
film
Nagrody.
Został uhonorowany nagrodą Jussi.

</doc>
<doc id="3067411" url="https://pl.wikipedia.org/wiki?curid=3067411" title="Zając alaskański">
Zając alaskański

Zając alaskański ("Lepus othus") – gatunek ssaka z rodziny zającowatych (Leporidae), zamieszkujący zachodnią Alaskę.
Zasięg występowania.
Zając alaskański występuje w zależności od podgatunku:
Taksonomia.
Gatunek po raz pierwszy naukowo opisał w 1900 roku amerykański zoolog Clinton Hart Merriam nadając mu nazwę "Lepus othus". Holotyp pochodził z St. Michaels, z Zatoki Nortona, w Alasce, w Stanach Zjednoczonych.
Wcześniej trzy gatunki arktyczne ("L. timidus", "L. arcticus" i "L. othus") były zaliczane na podstawie cech morfologicznych do "L. timidus". Potwierdza to również analiza genetyczna mtDNA, chociaż dowody oparte wyłącznie na mtDNA należy traktować ostrożnie. Istnieje również pogląd, że istnieją dwa gatunki: "L. timidus" w Starym Świecie i "L. arcticus" w Grenlandii, w północnej Kanadzie, na Alasce i półwyspie Czukczi w Rosji. Jeszcze inni taksonomowie uważają "L. arcticus" za konspecyficzny z "L. timidus" i różniący się od "L. othus". Dopóki nie będą dostępne rozstrzygające dowody, te trzy taksony są uważane za odrębne gatunki z "L. timidus" w Starym Świecie, "L. othus" na Alasce i "L. arcticus" w północnej Kanadzie i Grenlandii. Granica zasięgu między "L. timidus" i "L. othus" nie jest wyraźna i może znajdować się w Cieśninie Beringa lub w rejonie Kołymy, w Rosji. Badania przeprowadzone w XXI wieku oparte na analizie filogenezy molekularnej sugerują, że występuje w Cieśninie Beringa, ale nadal zachodzi potrzeba dalszych, dokładniejszych badań. Jeśli zasięg występowania obejmuje takson "tschuktschorum" ze wschodniej Syberii, ma pierwszeństwo przed "othus", ale przed zmianą nazwy należy przeanalizować okaz typowy "tschuktschorum", aby potwierdzić jego status gatunkowy. Badania filogenetyczne sugerują, że populacje ze wschodniej Syberii są bliżej spokrewnione z "L. timidus". Badania morfologiczne wykazały, że "L. othus" jest bliżej spokrewniony "L. townsendii" niż z innymi północnymi gatunkami z rodzaju "Lepus". "L. othus" jest częściowo konspecyficzny z "L. americanus" na Alasce. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) 570–620 mm, długość ogona 65–83 mm, długość ucha 90–91 mm, długość tylnej stopy 164–179 mm; masa ciała 3,9–4,8 kg. Tylne stopy ułatwiają poruszanie się po powierzchni śniegu. Używają ich również do obrony przed drapieżnikami. Ich uszy są krótsze niż u większości innych gatunków zajęcy, dzięki czemu tracą przez nie mniej ciepła w czasie zimy. Ich sierść w szacie letniej jest, z wyjątkiem spodu, koloru szaro-brązowego, natomiast w szacie zimowej przybiera w całości barwę białą.
Ekologia.
Zając alaskański występuje często w tundrze i na skalistych lub krzewiastych terenach, gdzie jego kamuflaż zapewnia ochronę przed drapieżnikami. Odżywia się roślinnością zielną. Aktywny jest głównie o świcie i zmierzchu. Do polujących na niego drapieżników należą lisy, niedźwiedzie polarne, rosomaki, łasice i ptaki drapieżne. Również ludzie polują na ten gatunek, chodź częściej dla futra i sportu niż mięsa.
Zając alaskański jest samotnikiem i zwykle tylko w sezonie rozrodczym, w kwietniu i maju, tworzy grupy. Samica wydaje rocznie jeden miot, w którym znajduje się od 4 do 8 młodych. Zajączki rodzą się w czerwcu i lipcu, z pełną okrywą włosową i otwartymi oczyma, dzięki czemu są aktywne już wkrótce po urodzeniu.

</doc>
<doc id="3067412" url="https://pl.wikipedia.org/wiki?curid=3067412" title="Lepus othus tschuktschorum">
Lepus othus tschuktschorum



</doc>
<doc id="3067414" url="https://pl.wikipedia.org/wiki?curid=3067414" title="Siats">
Siats

Siats (nazwany imieniem potwora–ludojada z legend Ute) – rodzaj dinozaura z grupy teropodów żyjącego na początku późnej kredy (cenoman) na obszarze dzisiejszej Ameryki Północnej. Gatunkiem typowym jest "Siats meekerorum", którego holotypem jest odkryty w osadach ogniwa Mussentuchit formacji Cedar Mountain w amerykańskim stanie Utah niekompletny szkielet niedojrzałego osobnika z zachowaną częścią kręgów, kości miednicy i kości kończyn tylnych, oznaczony FMNH PR 2716.
Oszacowanie całkowitych rozmiarów ciała "Siats" utrudnia niekompletność zachowanego materiału kopalnego okazu holotypowego. Autorzy opisu "Siats meekerorum", Lindsay Zanno i Peter Makovicky, oszacowali długość kości udowej holotypu na ok. 1166–1410 milimetrów; nawet przy przyjęciu najniższej wartości "S. meekerorum" pod względem długości kości udowej byłby porównywalny z czilantajzaurem. Na podstawie wyliczonej długości kości udowej Zanno i Makovicky oszacowali masę okazu holotypowego "S. meekerorum" na prawie cztery tony.
Z przeprowadzonej przez Zanno i Makovicky'ego analizy filogenetycznej wynika, że "Siats" był allozauroidem należącym do kladu Carcharodontosauria i do rodziny Neovenatoridae. Z tej analizy wynika, że w ramach Neovenatoridae "Siats" był przedstawicielem kladu Megaraptora, jednak o niepewnej pozycji filogenetycznej w obrębie tej grupy. Późniejsza analiza filogenetyczna przeprowadzona przez Corrię i Curriego (2016) na podstawie zmodyfikowanej macierzy danych z analizy Carrano, Bensona i Sampsona (2012), potwierdziła przynależność "Siats" do Neovenatoridae, ale już nie jego przynależność do Megaraptora; na drzewie ścisłej zgodności "Siats" jest w nierozwikłanej politomii z neowenatorem, czilantajzaurem i Megaraptora. Niepewne jest również, czy grupa Megaraptora, do której pierwotnie został zaliczony "Siats", istotnie należy do allozauroidów; część autorów zalicza je do celurozaurów. Jednak zdaniem Porfiriego i współpracowników (2014) w zachowanym materiale kopalnym "Siats" nie ma cech, które dowodziły jego bliskiego pokrewieństwa z Megaraptora, czy nawet w ogóle z celurozaurami. Z analizy filogenetycznej przeprowadzonej przez Bella i współpracowników (2016) wynika z kolei, że "Siats" był celurozaurem, jednak jego pozycja filogenetyczna w obrębie tej grupy jest niepewna – mógł być krewnym ornitomimozaurów, celurozaurem bliżej spokrewnionym z maniraptorami niż z tyranozauroidami, przedstawicielem Megaraptora lub tyranozauroidem spokrewnionym z tyranozaurami bliżej niż "Xiongguanlong".
Już przed odkryciem "Siats" wiadomo było, że o ile pod koniec poprzedzającego kredę okresu jurajskiego obszar dzisiejszej zachodniej Ameryki Północnej zasiedlało wiele gatunków dużych i średniej wielkości teropodów z różnych linii ewolucyjnych (ceratozaury, prawdopodobny przedstawiciel rodziny Piatnitzkysauridae – marszozaur, megalozaury, allozaury, wczesne tyranozauroidy), o tyle pod koniec kredy jedynymi wielkimi teropodami na tym obszarze byli przedstawiciele rodziny tyranozaurów. Zdaniem Zanno i Makovicky'ego odkrycie "Siats", a także wcześniejsze odkrycie należącego do karcharodontozaurów akrokantozaura, dowodzi, że w okresie kredowym w Ameryce Północnej nie doszło do prostego zastąpienia wielkich teropodów z grup dominujących pod koniec jury przez tyranozaury; w połowie okresu kredowego największymi drapieżnikami lądowymi w Ameryce Północnej nie byli ani potomkowie największych późnojurajskich teropodów, ani przodkowie późnokredowych tyranozaurów, lecz teropody z innej grupy, tj. przedstawiciele Carcharodontosauria.
Poza skamieniałościami "Siats" w osadach ogniwa Mussentuchit odkryto także zęby niewielkich (porównywalnych z alektrozaurem) tyranozauroidów. Zdaniem Zanno i Makovicky'ego odkrycie "Siats" – uznawanego przez autorów za dużego przedstawiciela allozauroidów żyjącego jeszcze na początku późnej kredy (a więc młodszego od akrokantozaura) – sugeruje, że dopiero wymarcie allozauroidów w późnej kredzie umożliwiło tyranozauroidom uzyskanie pozycji dominujących wielkich drapieżników na obszarze dzisiejszej Ameryki Północnej.

</doc>
<doc id="3067415" url="https://pl.wikipedia.org/wiki?curid=3067415" title="Siats meekerorum">
Siats meekerorum



</doc>
<doc id="3067416" url="https://pl.wikipedia.org/wiki?curid=3067416" title="Leming brunatny">
Leming brunatny

Leming brunatny, leming syberyjski ("Lemmus sibiricus") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae), zamieszkujący północną Palearktykę.
Zasięg występowania.
Leming brunatny występuje w północno-wschodniej europejskiej Rosji, na Nowej Ziemi oraz w zachodniej i środkowej Syberii aż do rzeki Lena.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1792 roku angielski przyrodnik Robert Kerr nadając mu nazwę "Mus lemmus sibiricus". Holotyp pochodził spomiędzy Uralem Polarnym a dolnym biegiem rzeki Ob, w Jamalsko-Nienieckim Okręgu Autonomicznym, w Rosji.
"Lemmus sibiricus" jest blisko spokrewniony z "L. lemmus" i "L. amurensis", a w niewoli swobodnie się między sobą krzyżują. Populacje tego gatunku ze wschodu (w tym formy wyspowe) są obecnie przypisywane gatunkowi wstępnie nazwanemu "L. ognevi" wraz z niektórymi populacjami wcześniej przypisywanymi "L. amurensis". Pierwotnie gatunek ten był definiowany jako obejmujący swym zasięgiem północną Rosję, Alaskę i północną Kanadę. Po badaniach kariotypu i genotypu wyróżnia się w obrębie tego zasięgu 3 różne gatunki: "L. sibiricus", "L. amurensis" i "L. trimucronatus", przy czym "L. sibiricus" obejmuje rejon zachodni i północny pierwotnego zasięgu. Autorzy "Illustrated Checklist of the Mammals of the World" uznają ten takson za gatunek monotypowy.
Nazwa zwyczajowa.
W polskiej literaturze dla oznaczenia gatunku używana była także nazwa zwyczajowa „leming syberyjski”. Ostatecznie w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano oznaczenie leming brunatny.
Morfologia.
Długość ciała (bez ogona) 99–160 mm, długość ogona 8–17,6 mm; masa ciała 49–120 g.
Ekologia.
Gatunek pospolicie występujący w tundrze. Największe zagęszczenie populacja osiąga na nizinnych terenach obficie pokrytych mchem i turzycami. Spotkać go można również na podmokłych i krzewiastych terenach podgórskich oraz podmokłej krawędzi strefy lasów (Archangielsk, północny Ural, Półwysep Gydański, Tajmyr).
Żyje w norach, w dużych koloniach. Zimą kopie tunele pod śniegiem oraz tworzy duże okrągłe gniazda. Odżywia się turzycami, wełniankami, mchami i krzewami.
Sezon rozrodczy trwa od czerwca do sierpnia, ale w latach o niskim zagęszczeniu populacji zaczyna się tuż po roztopach i kończy później. Dorosłe, które przetrwają zimę, giną pod koniec następnego sezonu. Samica wydaje w ciągu lata 4 do 5 miotów po 5 do 6 młodych w każdym. Podobnie jak leming norweski, gatunek odznacza się dużymi fluktuacjami wielkości populacji w cyklu 3-4-letnim, jednakże jego migracje są mniej spektakularne.

</doc>
<doc id="3067418" url="https://pl.wikipedia.org/wiki?curid=3067418" title="Nornica rudogrzbieta">
Nornica rudogrzbieta

Nornica rudogrzbieta ("Clethrionomys rutilus") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Nornica rudogrzbieta występuje od północnej i wschodniej Fennoskandii na wschód przez północną część europejskiej Rosji i Syberię po Kamczatkę, Sachalin, Hokkaido, niektóre wyspy Morza Beringa (Unimak i Wyspa Świętego Wawrzyńca), Alaskę i północną Kanadę; na północy zasięg występowania biegnie wzdłuż syberyjskich rzek, docierając do brzegów Oceanu Arktycznego, a na południu do północnego Kazachstanu, północnej Mongolii, północnej Chińskiej Republice Ludowej (Sinciang, Mongolia Wewnętrzna, Heilongjiang i Jilin) i północnej Korei Północnej. Introdukowany na Wyspę Beringa i Wyspę Miedzianą, u wybrzeży Kamczatki.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1779 roku niemiecki przyrodnik Peter Simon Pallas nadając mu nazwę "Mus rutilus". Holotyp pochodził z obszaru środkowej części delty rzeki Ob, w Syberii, w Rosji. 
"C. rutilus" był zaliczony do rodzaju "Evotomys" lub "Myodes". Obecnie i w przeszłości dochodziło do krzyżowania z "C. gapperi". Podgatunki zostały rozpoznane po obu stronach Beringii, przy czym ich zasadność jest wątpliwav. Rekonstrukcje molekularne pozwoliły wyodrębnić trzy rozbieżne linie allopatryczne ze strefami wtórnego kontaktu, które rozdzieliły się ponad 100 000 lat temu. Linia beringiańska obejmowała populacje w Ameryce Północnej, na Kamczatce, Sachalinie i Hokkaido; pozostałe populacje palearktyczne należą do dwóch linii rozdzielonych rzeką Jenisej. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 85–123 mm, długość ogona 21–50 mm; masa ciała 14,5–50 g. Gryzoń ten posiada krótkie, smukłe ciało o rdzawo ubarwionym grzbiecie, jasnobrązowych bokach i spodzie oraz krótkim, grubym ogonie. Krótkie uszy są widoczne poprzez sierść. Jego wzór zębowy to formula_1.
Rozmnażanie i tryb życia.
Sezon rozrodczy trwa zwykle od maja do sierpnia. Samice są wielorujowe i wydają dwa do trzech miotów w sezonie, z czego pierwszy przychodzi na świat pod koniec maja lub na początku czerwca.
Wielkość miotu waha się od 4 do 9 młodych, średnio 5,93. Młode są niezdolne do właściwej regulacji temperatury ciała przez 18 dni. Po tym okresie przestają być karmione piersią i opuszczają gniazdo. Zimą rosną niewiele z powodu niewielkiej ilości dostępnego pokarmu. Wiek uzyskania dojrzałości płciowej zależy od czasu narodzin. Około 20% samic z pierwszego miotu przystępuje do rozrodu tego samego lata. Pozostałe 80% oraz samice z kolejnych miotów rozmnażają się dopiero w maju roku następnego.
Martell i Fuller odkryli, że wskaźnik samic przystępujących do rozrodu tego samego lata jest uzależniony od czasu zalegania pokrywy śnieżnej. Im późniejsza wiosna, tym mniej samic osiąga dojrzałość tego samego lata, w którym przyszły na świat.
W zagęszczonych populacjach wiek wejścia w dojrzałość samic może być opóźniony lub mogą one migrować do miejsc o mniejszym zagęszczeniu.
Ekologia.
Habitat.
Gryzoń ten występuje w widnej tajdze i zbiorowiskach krzewiastych, ale może być także znajdowany w tundrze. Bytuje zarówno w lasach młodych jak i dojrzałych. Okazjonalnie spotykany też na polach skalnych i piargach. Istotną rolę w jego występowaniu odgrywa grubość ściółki leśnej, która zapewnia mu ochronę przed pogodą i drapieżnikami. Preferuje obszary o grubej warstwie mchów.
Zbiorowiska roślinne.
Gatunek zasiedla różne typy lasów i zakrzewień. Na obszarach tych najczęściej rosną świerk czarny, świerk biały, topola osikowa, olsze, brzoza papierowa, wierzby, borówka brusznica, dereń kanadyjski oraz liczne mszaki, jak rokietnik pospolity, gajnik lśniący, torfowce i porosty, jak chrobotki i pawężnice.
Pożywienie.
Nornica rudogrzbieta odżywia się liśćmi, pąkami, gałązkami i jagodami wielu krzewów. Zjada także rośliny zielne, grzyby, mchy, porosty, a czasem owady. Głównym pokarmem są jagody, jeśli tylko są dostępne. Populacja ze środkowo-zachodniej Alaski jest silnie uzależniona od jagód dostępnych przez cały sezon, w tym borówek, bażyny czarnej, "Comodora livida" oraz dereni. Zwykle jednak jagody stanowią główny pokarm jesienią i zimą. Gdy te się kończą, zimą i wiosną jedzone są porosty. Latem, do czasu pojawienia się jagód, duży udział w pożywieniu mają mchy. Populacja z Kenai National Wildlife Refuge obok jagód zjada także wiele grzybów (w tym trufle), sukulentów i owadów.
Drapieżniki.
Wśród drapieżników polujących na nornice rudogrzbiete znajdują się m.in.: kuna amerykańska, lis polarny, lis rudy, gronostaj europejski oraz kojot preriowy.
Tryb życia.
Gryzoń ten aktywny jest głównie nocą, o zmierzchu oraz o świcie, jednak aktywność dzienna jest mu niezbędna podczas dnia polarnego.
Nornica rudogrzbieta wykorzystuje do przemieszczania ścieżki w ściółce jako stałe korytarze. Gniazda buduje w krótki norkach lub pod kamieniami, kłodami lub korzeniami. Aktywny jest również całą zimę, kiedy to tworzy długie tunele pod śniegiem. Gniazdo zimowe zakłada w ziemi pod grubą warstwą mchów. W okresie zimowym często odwiedza także ludzkie siedziby.

</doc>
<doc id="3067420" url="https://pl.wikipedia.org/wiki?curid=3067420" title="Senno">
Senno

Senno – nieistniejąca już dziś wieś położona na wschód od Bussecza, na północ od klasztoru świętokrzyskiego.
Odmiany nazwy pisowni w źródłach,położenie geograficzne..
W roku 1369 merica Senno, w roku 1476 Sennow, Dąbrowa lub opustoszała osada w powiecie sandomierskim .
Własność.
Duchowna - klasztor świętokrzyski
Lokacja, związane z nią urządzenia i osoby.
W roku 1369 posiadłość Zerzęcin rozciąga się od kopców granicznych klucza łagowskiego do granicy Ratajów obecnie Wólka Milanowska, stąd, wraz z dąbrową Zerzęcin, do ścieżki lechowskiej (wziętej od nazwy miejscowości Lechów) między dąbrowami Senno i Citanika (Kodeks Małopolski. III 830) Od roku 1476 patrz historia Bussecz .
Pierwotnie Senno mogła to być osada, z której, po najazdach tatarskich i Litwinów w drugiej połowie XIII wieku, pozostała tylko nazwa dla porównania Wolnizna Berstana, oraz Raszkowice.

</doc>
<doc id="3067422" url="https://pl.wikipedia.org/wiki?curid=3067422" title="U-183 (1942)">
U-183 (1942)

U-183 – niemiecki oceaniczny U-Boot typu "IXC/40", zwodowany 9 stycznia 1942 roku w Bremie i przyjęty do służby w Kriegsmarine 1 kwietnia 1942 roku. Podczas II wojny światowej U-183 odbył sześć patroli, w tym dwa na Atlantyku, pozostałe zaś na Oceanie Indyjskim oraz Pacyfiku. Podczas służby operacyjnej zatopił 4 jednostki przeciwnika o łącznym tonażu 19 260 BRT, jedną też – o pojemności 6993 BRT – zniszczył. Okręt został zatopiony 23 kwietnia 1945 roku na Morzu Jawajskim przez amerykański okręt podwodny USS „Besugo” (SS-321), który przechwycił go dzięki wskazaniom amerykańskiej Ultry.
Dwukadłubowa jednostka wypierała 1144 tony na powierzchni oraz 1257 ton w zanurzeniu, a jej podstawowe uzbrojenie stanowiły 22 torpedy kalibru 533 mm przenoszone w sześciu wyrzutniach torpedowych na dziobie i rufie, oraz jako zapas w przedziale torpedowym. Napęd U-183 na powierzchni zapewniały dwa silniki Diesla, w zanurzeniu zaś dwa silniki elektryczne, które pozwalały mu na rozwinięcie prędkości odpowiednio 18,2 węzła na powierzchni oraz 7,3 węzła w zanurzeniu. Nominalnie załoga okrętu składała się z 48 osób.
Budowa i konstrukcja.
Stępkę pod okręt położono 28 maja 1941 roku w stoczni AG Weser w Bremie, gdzie został zwodowany 9 stycznia 1942 roku, po czym przyjęty do służby w Kriegsmarine 1 kwietnia 1942 roku. Jednostka należała konstrukcyjnie do typu "IXC/40".
Okręt wypierał 1144 tony na powierzchni oraz 1257 ton w zanurzeniu. Uzbrojenie jednostki stanowiły 22 torpedy wystrzeliwane z 4 wyrzutni kalibru 533 mm na dziobie oraz 2 wyrzutni tego samego kalibru na rufie. Kosztem torped okręt mógł zabrać 66 min. Wyposażony był w jedno działo kalibru 10,5 cm L/45. Otrzymał także działo przeciwlotnicze kal. 3,7 cm oraz jedno działko kal. 2 cm. W późniejszym okresie działo zostało usunięte, zastąpiono je bowiem dodatkowym działkiem przeciwlotniczym. Okręt napędzany był dwoma 9-cylindrowymi czterosuwowymi silnikami wysokoprężnymi MAN M9V40/46 z turbodoładowaniem o łącznej mocy 4400 KM (3300 kW) oraz dwoma silnikami elektrycznymi SSW GU345/34 o łącznej mocy 735 kW. Mógł dzięki temu rozwijać prędkość 18,2 węzła na powierzchni oraz 7,3 węzła w zanurzeniu. Ekonomiczność napędu oraz zapas paliwa pozwalały mu na przebycie 13 850 mil przy prędkości 10 węzłów na powierzchni oraz 63 mil w zanurzeniu przy prędkości 4 węzłów. Załogę okrętu stanowiło zwykle 4 oficerów oraz 44 innych członków personelu.
Służba.
U-183 należał do tzw. "Gruppe Monsun" – grupy U-bootów, które dzięki ich dużemu zasięgowi od połowy 1943 roku były wykorzystywane do rejsów na Daleki Wschód w celu transportu strategicznie ważnych materiałów. O ile jednak nowsze jednostki typu "IX" zdolne były do osiągnięcia Penang bez uzupełniania paliwa po drodze, starsze jednostki – jak U-183 – nie miały takich możliwości i wymagały uzupełnienia paliwa zanim minęły Kapsztad. Tymczasem Brytyjczycy uczynili priorytetem zwalczanie niemieckiego systemu zaopatrzenia na morzu. U-183 przeprowadził dotąd jeden patrol na Atlantyku oraz jeden na Karaibach, w każdej z tych misji zatapiając po jednym statku. Na trzeci patrol U-183 został wybrany na jeden z ośmiu pierwszych „okrętów monsunowych”, które powinny zaopatrzyć się w paliwo z „mlecznej krowy” typu "XIV" w pobliżu Wysp Świętego Piotra i Pawła, po czym odbyć indywidualne patrole na Oceanie Indyjskim. Plan udał się jedynie połowicznie, gdyż okręt zaopatrzeniowy nie dotarł na miejsce spotkania, podobnie jak cztery inne okręty transportowe. Pod dowództwem korvettenkapitana Heinricha Schäfera U-183 spędził ponad miesiąc na Oceanie Indyjskim operując między Seszelami, a wschodnim wybrzeżem Afryki, jednak mimo napotkania w tym rejonie wielu statków, nie udało mu się zatopić żadnego celu. Rozczarowany jego pasywnością – w misji, która kosztowała Rzeszę dużo zasobów i życie wielu ludzi – Karl Dönitz zastąpił go na stanowisku dowódcy okrętu korvettenkapitanem Fritzem Schneewindem, gdy tylko okręt dotarł na Malaje.
U-183 spędził następnie dwa miesiące w stoczni w Singapurze, gdzie rozmontowano jego kil, a wolne przestrzenie w nim zostały wypełnione cyną i wolframem, którego duży deficyt odczuwany był w Niemczech. Wszystkie wolne przestrzenie wewnątrz kadłuba natomiast zostały wypełnione gumą, chininą i opium. Okręt wyszedł ostatecznie z Penangu 10 lutego 1944 roku na patrol w pobliżu Cejlonu, po czym miał udać się do Francji. Spotkał tam brytyjski frachtowiec, który zatopił, podobnie jak uszkodzony wcześniej przez japońską miniaturową łódź podwodną zbiornikowiec, i pod koniec marca wrócił do Penangu. Okręt trapiony był bowiem problemami technicznymi, które zmusiły go do przerwania patrolu. Ponownie na patrol wyszedł w maju, który trwał do czerwca. Udało mu się w tym czasie zatopić jeden statek. U-183 udał się następnie do Japonii, w celu wymiany akumulatorów. Pod koniec lutego 1945 roku jednostka gotowa była do opuszczenia Kobe i udania się w drogę powrotną do Europy, nie była jednak w stanie osiągnąć jej bez tankowania w drodze, tymczasem niemiecki system zaopatrzenia w morzu nie istniał już w tym czasie. Otrzymał wobec tego rozkaz udania się na patrol z Batawi, dokąd okręt przypłynął na początku marca. U-183 nie był jednak gotowy do wyjścia w morze aż do 21 kwietnia 1945 roku. U-Boot otrzymał rozkaz udania się do wschodniego wybrzeża Nowej Gwinei, prawdopodobnie z misją zaopatrzeniową, gdyż został maksymalnie zatankowany dodatkowym olejem napędowym – łącznie ze zbiornikami balastowymi, co w praktyce uniemożliwiało mu zanurzanie. Na białym tle po obu stronach jego kiosku namalowano „Hinomaru”, okręt otrzymał także wielką japońską flagę – prawdopodobnie w celu uniknięcia ataków ze strony sił japońskich.
Nieszczęśliwie dla Niemców, podobnie jak miało to miejsce w przypadku U-537, amerykańska Ultra przechwyciła i odszyfrowała japońskie i niemieckie wiadomości radiowe, zgodnie z którymi U-183 miał wyjść 12 kwietnia z Surabai udając się do Nowej Gwinei. W rzeczywistości niemiecki okręt wyszedł z portu dopiero 21 kwietnia udając się w drogę prosto do Europy. Amerykanie mieli jednak wystarczająco dużo czasu na przygotowania zasadzki, do której zastawienia wyznaczony został USS „Besugo” (SS-321) typu "Balao".
Zatopienie.
23 kwietnia rano „Besugo” patrolował środkowe Morze Jawajskie w zanurzeniu. O godzinie 13:50 przez peryskop amerykańskiego okrętu dostrzeżono niemiecką jednostkę na kursie 262° mocno zygzakującą pod kątem 50° w każdym kierunku, z ogólnym kursem 85° przy prędkości 10 węzłów. Jednostkę zidentyfikowano jako niemiecki okręt z bardzo dużą japońską flagą na kiosku. O godzinie 14:27 z „Besugo” wystrzelonych zostało wachlarzem sześć torped Mark 18, nastawionych na przebieg na głębokości 2,43 metra (8 stóp) pod kątem 90° na bakburtę. Z odległości 1370 metrów uzyskano jedno trafienie, a niemiecki okręt podwodny zatonął w ciągu 4 sekund.
Dowódca USS „Besugo” wynurzył swój okręt celem odnalezienia rozbitków, jednak w miejscu zatopienia U-Boota () na powierzchni znajdowała się tylko jedna osoba – oficer nawigacyjny i kwatermistrz okrętu Karl Wisniewski, który w momencie trafienia torpedą wraz z 6 innymi osobami znajdował się na mostku. Podjęty z wody rozbitek miał złamaną nogę, obojczyk i żebra. Przeżył jednak, jako jedyny z 56 osób z załogi U-Boota w tym rejsie. U-183 był trzecim U-Bootem zatopionym na Pacyfiku przez alianckie okręty podwodne.
Podczas sześciu odbytych patroli na trzech oceanach, U-183 zatopił cztery statki o łącznym tonażu 19 260 BRT, jeden zaś – o pojemności 6993 BRT – zniszczył.

</doc>
<doc id="3067423" url="https://pl.wikipedia.org/wiki?curid=3067423" title="Sylvia Browne">
Sylvia Browne

Sylvia Browne (ur. 19 października 1936, zm. 20 listopada 2013) – amerykańska medium i pisarka.
Życiorys.
Sylvia Browne urodziła się 19 października 1936 roku w Kansas City, Missouri w USA. Uczęszczała do katolickiego kolegium w Kansas City, po którym zaczęła naukę w parafialnej szkole. W 1959 roku wyszła za mąż. Z tego związku urodziła dwoje dzieci, lecz małżeństwo zakończyło się rozwodem. W tym czasie przeniosła się do Kalifornii. W następnym roku poślubiła Dala Browna. W 1974 roku wraz z nim założyła fundację Nirvana. W 1980 roku rozwiodła się z drugim mężem i ogłoszono upadłość fundacji. W 1994 roku wyszła za mąż za Larry'ego Becka. Jest autorką kilku książek, które znalazły się na liście bestsellerów New York Timesa.

</doc>
<doc id="3067424" url="https://pl.wikipedia.org/wiki?curid=3067424" title="Stanisław Michał Wiśniewski">
Stanisław Michał Wiśniewski

Stanisław Michał Wiśniewski herbu Prus I (ur. 1665, zm. XVIII w.) – polski szlachcic, skarbnik i podczaszy nurski, chorąży żydaczowski.
Życiorys.
Stanisław Michał Wiśniewski urodził się 8 sierpnia 1665 w Chodorowie w polskiej rodzinie szlacheckiej Wiśniewskich herbu Prus. Był synem cześnika łomżyńskiego Jana Wiśniewskiego i Agnieszki z Lenartowiczów herbu Pobóg.
6 czerwca 1699 zawarł związek małżeński z Heleną Kamińską herbu Jastrzębiec, córką Stanisława Kamińskiego, sędziego i burgrabiego krzemienieckiego. Z tego związku syn Ignacy Józef.
Stanisław Wiśniewski pełnił urząd skarbnika i podczaszego nurskiego (20 lipca 1699). Posiadał wójtostwo gliniańskie (23 czerwca 1702), był tenutariuszem na Radohoszczu i Zarudzie w powiecie pińskim. W 1709 został mianowany chorążym żydaczowskim.

</doc>
<doc id="3067425" url="https://pl.wikipedia.org/wiki?curid=3067425" title="Morten Sæther">
Morten Sæther

Morten Sæther (12 maja 1959 w Lillehammer) – norweski kolarz szosowy i torowy, brązowy medalista szosowych mistrzostw świata.
Kariera.
Największy sukces w karierze Morten Sæther osiągnął w 1979 roku, kiedy wspólnie z Geirem Digerudem, Josteinem Wilmannem i Hansem Petterem Ødegårdem zdobył brązowy medal w drużynowej jeździe na czas na szosowych mistrzostwach świata w Valkenburgu. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Norwegowie z Sætherem w składzie zajęli też między innymi siódme miejsce na rozgrywanych dwa lata później mistrzostwach świata w Pradze oraz dziesiąte podczas mistrzostw świata w Villach w 1987 roku. Indywidualnie najlepsze wyniki osiągnął na mistrzostwach w Pradze oraz na mistrzostwach w Altenrhein w 1983 roku, gdzie zajmował 29. miejsce w wyścigu ze startu wspólnego amatorów. W 1984 roku wystartował na igrzyskach olimpijskich w Los Angeles, gdzie w drużynie był dziesiąty, a w wyścigu ze startu wspólnego był czwarty. Walkę o podium przegrał tam ze swym rodakiem Dagiem Otto Lauritzenem. Ponadto w latach 1979 i 1983 wygrywał niemiecki Berlin-Rundfahrt, w 1981 roku był najlepszy we włoskim Gran Premio Palio del Recioto, a rok później wygrał Giro del Veneto e delle Dolomiti. Zajął też drugie miejsce w klasyfikacji generalnej austriackiego Österreich-Rundfahrt i brytyjskiego Sealink Race w 1980 roku. Wielokrotnie zdobywał medale mistrzostw krajów nordyckich oraz szosowych mistrzostw Norwegii, a w latach 1980 i 1983 był też mistrzem kraju na torze.

</doc>
<doc id="3067426" url="https://pl.wikipedia.org/wiki?curid=3067426" title="Geir Digerud">
Geir Digerud

Geir Digerud (19 maja 1956 w Oslo) – norweski kolarz szosowy, brązowy medalista mistrzostw świata.
Kariera.
Największy sukces w karierze Geir Digerud osiągnął w 1979 roku, kiedy wspólnie z Mortenem Sætherem, Josteinem Wilmannem i Hansem Petterem Ødegårdem zdobył brązowy medal w drużynowej jeździe na czas na mistrzostwach świata w Valkenburgu. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął dwunaste miejsce w wyścigu ze startu wspólnego amatorów. W 1976 roku wystartował na igrzyskach olimpijskich w Montrealu, gdzie w drużynie był ósmy, a w wyścigu ze startu wspólnego zajął 55. miejsce. Ponadto w 1980 roku zwyciężył w klasyfikacji generalnej austriackiego Österreich-Rundfahrt oraz zajął trzecie miejsce we włoskim Giro del Friuli, a rok później był trzeci w Trofeo Baracchi. Kilkakrotnie zdobywał medale mistrzostw krajów nordyckich, w tym cztery złote. Jest też wielokrotnym medalistą mistrzostw Norwegii, w tym dziewięciokrotnie stawał na najwyższym stopniu podium.

</doc>
<doc id="3067427" url="https://pl.wikipedia.org/wiki?curid=3067427" title="Włodzimierz Kowalski">
Włodzimierz Kowalski

 
Włodzimierz Kowalski (ur. 17 kwietnia 1889 w Marszałkach, zm. 8 sierpnia 1969 w Rawiczu) – podpułkownik piechoty Wojska Polskiego, działacz niepodległościowy, kawaler Orderu Virtuti Militari, uczestnik I wojny światowej, powstania wielkopolskiego, wojny polsko-bolszewickiej i II wojny światowej.
Życiorys.
Urodził się w nauczycielskiej rodzinie Seweryna i Ewy z domu Kostrzewskiej. Ukończył seminarium nauczycielskie w Kcyni i od 1910 pracował jako nauczyciel w Nidomiu i Mielżynie (pow. witkowski) oraz Panigrodzu i Czerlinie (pow. wągrowiecki). W 1914 został powołany do służby wojskowej i jako podporucznik armii niemieckiej brał udział w I wojnie światowej. Przyjechał w grudniu 1918 do Gołańczy, gdzie włączył się do akcji przygotowującej powstanie wielkopolskie.
24 grudnia 1918 mianowany został komendantem okręgu wojskowego w Gołańczy przez Wydział Wojskowy Powiatowej Rady Ludowej w Wągrowcu. Zorganizował tam ochotniczą kompanię gołaniecką i wyzwolił z nią 1 stycznia 1919 Kcynię. Od 2 stycznia zastępca komendanta wojskowego na powiat wągrowiecki i szef sztabu batalionu, który powstawał na tym terenie. Z rozkazu Dowództwa Głównego podjął akcję opanowania terenu po Noteć. 6 stycznia koncentrycznym atakiem powstańców zdobył Chodzież, ale 7 stycznia, na skutek niemieckiego przeciwuderzenia z Piły utracił to miasto. W dniu następnym kierował ponownym szturmem na Chodzież. Wyznaczony został 23 stycznia 1919 komendantem batalionu wągrowieckiego. Dowodząc III odcinkiem Frontu Północnego od 20 stycznia do 1 kwietnia kierował walkami na linii od Sarbi do Margonina. Dowódca IV odcinka Frontu Północnego (Kcynia) od 20 kwietnia do maja.
Po zakończeniu walk wyjechał do Wojskowej Szkoły Sztabu Generalnego w Warszawie, a w 1920 będąc jej absolwentem objął funkcję szefa sztabu VII Brygady Rezerwowej. 30 listopada 1920 został wyznaczony na stanowisko szefa sztabu 23 Rezerwowej Dywizji Piechoty. Mianowany w grudniu 1921 zastępcą dowódcy 61 pułku piechoty w Bydgoszczy. Na własną prośbę w stopniu majora odszedł w lutym 1922 do rezerwy i prowadził gospodarstwo rolne w Krukówku w pow. wyrzyskim. Działał też w oświacie rolniczej i spółdzielczości bankowej. W latach 1923–1924 był oficerem rezerwowym 61 pułku piechoty w Bydgoszczy. Został zweryfikowany w stopniu majora ze starszeństwem z dniem 1 czerwca 1919. W 1923 zajmował 162. lokatę w korpusie oficerów rezerwowych piechoty.
1 września 1927r. powrócił do czynnej służby wojskowej. Początkowo służył jako dowódca baonu w 69 pp. w Gnieźnie, a od 1 grudnia 1927 r. w 58 pp. w Poznaniu. 1 stycznia 1932 r. otrzymał awans na stopień podpułkownika piechoty ze starszeństwem od 1 stycznia 1932 r. z 27 lokatą. 1 marca 1932 został przeniesiony do 18 pułku piechoty w Skierniewicach na stanowisko zastępcy dowódcy pułku. 1 lipca 1933 został mianowany komendantem Korpusu Kadetów Nr 3 (od 1936 - Korpus Kadetów Nr 2) w Rawiczu.
25 sierpnia 1939 dowodził ewakuacją Korpusu Kadetów Nr 2 z Rawicza do Lwowa. 21 września 1939 dostał się do niemieckiej niewoli. Przebywał w Oflagu VII A w Murnau, w którym kierował obozowymi kursami wojskowymi. Po uwolnieniu i powrocie do kraju zamieszkał w Rawiczu. Tam zmarł 8 sierpnia 1969 i został pochowany na miejscowym cmentarzu.
Był żonaty z Marią Kończak i miał dzieci: Seweryna (ur. 1913), Romualda (ur. 1915), Aleksandrę (ur. 1917), Andrzeja (ur. 1919), Barbarę Marię (ur. 1920).
Włodzimierz Kowalski był autorem wspomnień z walk powstania wielkopolskiego, które ukazały się drukiem w „Księdze pamiątkowej Związku Towarzystw Powstańców i Wojaków” – 1925.

</doc>
<doc id="3067428" url="https://pl.wikipedia.org/wiki?curid=3067428" title="Jostein Wilmann">
Jostein Wilmann

Jostein Wilmann (15 lipca 1953 w Viggja) – norweski kolarz szosowy, brązowy medalista mistrzostw świata.
Kariera.
Największy sukces w karierze Jostein Wilmann osiągnął w 1979 roku, kiedy wspólnie z Mortenem Sætherem, Geirem Digerudem i Hansem Petterem Ødegårdem zdobył brązowy medal w drużynowej jeździe na czas na mistrzostwach świata w Valkenburgu. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął 32. miejsce w wyścigu ze startu wspólnego amatorów. Zajął też między innymi piąte miejsce drużynowo na rozgrywanych pięć lat wcześniej mistrzostwach w Montrealu oraz trzynaste miejsce w wyścigu ze startu wspólnego zawodowców podczas mistrzostw świata w Sallanches w 1980 roku. Ponadto w 1978 roku zwyciężył w klasyfikacji generalnej Österreich-Rundfahrt, rok później wygrał niemiecki Rheinland-Pfalz-Rundfahrt, a rok później był najlepszy w szwajcarskim Tour de Romandie i hiszpańskim Setmana Catalana de Ciclisme. W 1980 roku zajął czternaste miejsce w klasyfikacji generalnej Tour de France, a trzy lata później taki sam wynik uzyskał w Giro d'Italia. Kilkakrotnie zdobywał medale mistrzostw krajów nordyckich, w tym dwa złote. Nigdy nie wystąpił na igrzyskach olimpijskich.
Jego syn, Frederik również został kolarzem.

</doc>
<doc id="3067429" url="https://pl.wikipedia.org/wiki?curid=3067429" title="Porek">
Porek



</doc>
<doc id="3067430" url="https://pl.wikipedia.org/wiki?curid=3067430" title="Kurt Ehrensperger">
Kurt Ehrensperger

Kurt Ehrensperger (28 lipca 1954 w Bülach) – szwajcarski kolarz szosowy, brązowy medalista mistrzostw świata.
Kariera.
Największy sukces w karierze Kurt Ehrensperger osiągnął w 1978 roku, kiedy wspólnie z Gilbertem Glausem, Stefanem Mutterem i Richardem Trinklerem zdobył brązowy medal w drużynowej jeździe na czas na mistrzostwach świata w Nürburgu. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął też 29. miejsce w wyścigu ze startu wspólnego, a na rozgrywanych rok później mistrzostwach świata w Valkenburgu był dwunasty drużynowo i trzynasty indywidualnie. Ponadto wygrał między innymi Grand Prix Guillaume Tell w 1978 roku, Giro del Mendrisiotto w 1979 roku oraz Schynberg Rundfahrt w 1982 roku. Nigdy nie wystąpił na igrzyskach olimpijskich.

</doc>
<doc id="3067432" url="https://pl.wikipedia.org/wiki?curid=3067432" title="Jan van Houwelingen">
Jan van Houwelingen

Jan van Houwelingen (ur. 12 stycznia 1955 w Heesselt) – holenderski kolarz szosowy, złoty medalista mistrzostw świata.
Kariera.
Największy sukces w karierze Jan van Houwelingen osiągnął w 1978 roku, kiedy wspólnie z Bertem Oosterboschem, Guusem Bieringsem i Bartem van Estem zdobył złoty medal w drużynowej jeździe na czas na szosowych mistrzostwach świata w Nürburg. Był to jednak jedyny medal wywalczony przez niego na międzynarodowej imprezie tej rangi. Ponadto w 1980 roku był drugi w klasyfikacji generalnej Olympia's Tour, rok później wygrał belgijski Omloop van de Westkust De Panne, a w 1983 roku był najlepszy we francuskim Tour de Lorraine. Kilkakrotnie startował w Tour de France, najlepszy wynik osiągając w 1983 roku, kiedy zajął 80. miejsce w klasyfikacji generalnej. Zajął też 55. miejsce w Vuelta a España w 1979 roku. Nigdy nie wystąpił na igrzyskach olimpijskich.
Jego starszy brat, Adri także był kolarzem.

</doc>
<doc id="3067433" url="https://pl.wikipedia.org/wiki?curid=3067433" title="Ida (film)">
Ida (film)

Ida – dramat filmowy z 2013 roku w reżyserii Pawła Pawlikowskiego, zrealizowany w koprodukcji polsko-duńskiej na podstawie scenariusza Pawła Pawlikowskiego i Rebeki Lenkiewicz. Film, którego akcja rozgrywa się w Polsce w 1962 roku, ukazuje losy postulantki w katolickim zakonie, która od swojej ciotki Wandy dowiaduje się, że jest Żydówką o imieniu Ida. Obie kobiety wyruszają w podróż, która odkrywa mroczną tajemnicę ciążącą na ich życiu. Głównym motywem poruszanym przez "Idę" jest przepracowywanie traumy i żałoby po Zagładzie Żydów na ziemiach polskich podczas II wojny światowej.
"Ida" była pierwszym polskim filmem Pawlikowskiego, dotąd aktywnego głównie jako reżyser filmów anglojęzycznych. Nakręcony z użyciem czerni i bieli film nawiązuje między innymi do estetyki filmów modernistycznych z lat 60. XX wieku, w tym zaliczanych do polskiej szkoły filmowej dzieł: "Nikt nie woła" (1960) Kazimierza Kutza, "Jak być kochaną" (1961) Wojciecha Jerzego Hasa i "Matki Joanny od Aniołów" (1961) Jerzego Kawalerowicza. W role Idy i Wandy wcieliły się odpowiednio Agata Trzebuchowska i Agata Kulesza. Zdjęcia do "Idy" nakręcili Łukasz Żal oraz Ryszard Lenczewski.
W Polsce "Ida" wzbudziła wiele kontrowersji. O ile środowiska prawicowo-konserwatywne zarzucały filmowi nieprzychylne przedstawienie Polaków jako współsprawców Zagłady, o tyle w lewicowych mediach krytykowano powielanie przez reżysera stereotypu żydokomuny, uosabianego przez postać Wandy. Mimo to dzieło Pawlikowskiego i Lenkiewicz zostało uhonorowane Grand Prix Festiwalu Polskich Filmów Fabularnych oraz Polskiej Akademii Filmowej. W Stanach Zjednoczonych powszechnie chwalono film za aktorstwo oraz styl wizualny. Tam też "Ida" otrzymała – jako pierwszy w historii pełnometrażowy polski film – Oscara za najlepszy film nieanglojęzyczny. Spośród innych prestiżowych wyróżnień "Ida" zdobyła także sześć Europejskich Nagród Filmowych (w tym dla najlepszego filmu) oraz nagrodę FIPRESCI na Międzynarodowym Festiwalu Filmowym w Toronto.
Fabuła.
Akcja filmu rozgrywa się w Polsce w 1962 roku. Anna, sierota nieznająca swojej przeszłości, jako postulantka w katolickim zakonie przygotowuje się do ślubów. Film rozpoczyna się, gdy Anna odnawia posąg Chrystusa, po czym wraz z innymi zakonnicami stawia go przed klasztorem. Po wspólnym posiłku siostra przełożona prosi Annę do siebie. Wyraża życzenie, żeby Anna spotkała się z nieznaną jej jedyną krewną, ciotką Wandą.
Dziewczyna przygotowuje się do wyjazdu w stronę Warszawy. Gdy już jest na miejscu, drzwi otwiera Wanda w towarzystwie kochanka, który ubiera się i wychodzi. Wanda wyjawia Annie, że postulantka tak naprawdę jest Żydówką, Idą Lebenstein, urodzoną niedaleko Łomży ze związku Chaima Lebensteina i Róży Herc. Wanda zbywa Idę, odprowadza ją do autobusu i wyjeżdża do pracy w charakterze prokuratora. Gdy wraca do domu, w witrynie sklepowej dostrzega fotografię panny młodej, która przywołuje jej dawne wspomnienia.
Wanda decyduje się pomóc Idzie w odszukaniu grobu rodziców, który – jak sądzi Ida – znajduje się w Piaskowie. Ciotka wyprowadza ją z błędu, twierdząc, że jej rodzice mogli zostać pochowani gdzie indziej. W trakcie podróży Wanda próbuje zakwestionować nieprzejednaną wiarę postulantki w Boga. Zatrzymują się przy wiejskiej chałupie, której gospodyni informuje przyjezdne, że informacji na temat dawnych mieszkańców tego domu może udzielić jedynie jej mąż. Przed odejściem obu kobiet gospodyni prosi Idę o pobłogosławienie swego niemowlęcia, co też ta czyni.
Po kilku godzinach Wanda i Ida wracają do gospodarstwa. Wanda próbuje wymusić groźbą na przybyłym właścicielu informację na temat byłych właścicieli chałupy, nie otrzymuje jednak odpowiedzi. Jadąc z Idą samochodem, wjeżdża pijana do rowu, skąd pojazd musi wyciągnąć chłop z furmanką. Milicjant aresztuje Wandę, choć ta próbuje się zasłonić immunitetem. Noc Ida spędza na rozmyślaniach w pobliskiej parafii.
Gdy Wanda zostaje zwolniona z aresztu, Ida pyta ją o jej zawód. Wanda wyjawia, że w latach 1951–1952 była stalinowską prokurator, która doprowadziła do skazania na śmierć kilku osób w procesach pokazowych, za co zasłużyła na przydomek „krwawa Wanda”. Po drodze kobiety podwożą saksofonistę, który udaje się na koncert do Szydłowa. Parkują przed hotelem „Świt”, gdzie Wanda wypytuje ludzi o Szymona Skibę. W pokoju hotelowym prokurator proponuje Idzie suknię wieczorową, jednak ta w akcie ascezy odmawia. Wanda baluje więc sama, a wróciwszy do pokoju, zarzuca Idzie bycie „małą świętą”. Zawstydzona Ida, gdy Wanda śpi, zakrada się do opustoszałej sali balowej, gdzie ukradkiem wpatruje się w saksofonistę grającego nastrojową muzykę. Później wdaje się z nim w rozmowę, po której wraca do pokoju, odmawia modlitwę wieczorną i kładzie się spać.
Ida wraz z Wandą dociera do szpitala, gdzie przebywa Szymon Skiba, jak się okazuje – polski chłop, którego ojciec ukrywał w czasie wojny rodzinę Lebensteinów. Wanda w obecności Idy zarzuca Skibie, że ten w obawie przed Niemcami zamordował rodzinę przyszłej postulantki. Roztrzęsiona prokurator wyznaje Idzie w łazience, iż zostawiła swoją rodzinę – w tym swojego syna – na śmierć z rąk Skiby i uciekła, by walczyć, „cholera wie, o co”. Wieczorem do hotelu przyjeżdża Feliks Skiba, syn Szymona Skiby, i proponuje Idzie układ: ta zrzeknie się domu, a on zaprowadzi obie kobiety do miejsca pochówku zamordowanej żydowskiej rodziny. Jeszcze przed podróżą Ida odwiedza saksofonistę, by wyznać mu, że za cztery dni składa śluby zakonne. Z inspiracji muzyka, który zwrócił jej uwagę, że „ona nie wie, jak wygląda”, Ida w łazience zdejmuje welon i rozpuszcza włosy.
Następnego dnia Feliks zaprowadza Idę i Wandę do lasu, gdzie wykopuje zwłoki zamordowanych Żydów. Prokurator wpada w rozpacz i odchodzi, natomiast Ida pyta gospodarza, dlaczego ona przeżyła. Feliks odpowiada jej, że jego ojciec oddał maleńką Idę do księdza Andrzeja, gdyż jej żydowskie pochodzenie mogło zostać zatajone. Syn Wandy był obrzezany i dlatego musiał zginąć. Wanda, wsiadłszy do samochodu, proponuje Idzie wyjazd do Lublina, gdzie obie dokonują pochówku szczątków zamordowanych. Potem Wanda odwozi postulantkę do klasztoru, gdzie się rozstają. Jednak Ida zaczyna wątpić w swoją wiarę. Przed posągiem Chrystusa wyznaje, że nie jest gotowa na złożenie ślubów zakonnych. Tymczasem pogrążona w depresji Wanda, zebrawszy fotografie swoich zamordowanych krewnych, popełnia samobójstwo, skacząc przez okno. Na wieść o jej śmierci Ida wraca z klasztoru, zakłada strój wieczorowy Wandy, próbuje palonych przez denatkę papierosów oraz pitej przez nią wódki. Na pogrzebie Wandy spotyka saksofonistę, a po jego koncercie wdaje się z nim w romans. Dręczona wyrzutami sumienia zakłada jednak habit, po czym odchodzi w nieznanym kierunku.
Obsada.
Obsada filmu:
Produkcja.
Przygotowania i dobór obsady.
Reżyser "Idy", Paweł Pawlikowski, urodził się w Polsce i tam spędził pierwsze 14 lat życia. W 1971 roku jego matka niespodziewanie rozwiodła się i wyemigrowała z synem do Wielkiej Brytanii. Tam zaczął pracować jako reżyser filmowy. "Ida" to jego pierwszy polski film; w jednym z wywiadów powiedział, że film „jest próbą powrotu do Polski mojego dzieciństwa”. "Ida" została nakręcona w Polsce z obsadą i ekipą, która pochodziła głównie z polskiego przemysłu filmowego. Film, do którego scenariusz Pawlikowski napisał razem z angielską dramatopisarką Rebeką Lenkiewicz, otrzymał dofinansowanie w wysokości 3 milionów złotych z Polskiego Instytutu Sztuki Filmowej. Uzyskawszy wsparcie z PISF-u, Łódzkiego Funduszu Filmowego, Duńskiego Instytutu Filmowego i Eurimages, producent Eric Abraham rozpoczął produkcję filmu. Pierwsza wersja scenariusza napisana w języku angielskim przez Lenkiewicz i Pawlikowskiego nosiła roboczy tytuł "Siostry Miłosierdzia". Pawlikowski przetłumaczył następnie scenariusz na język polski i zaadaptował go na potrzeby filmu.
Wzorcem dla postaci Wandy Gruz była Helena Wolińska-Brus, choć życie i losy Wandy przebiegały inaczej. Podobnie jak filmowa postać, Wolińska-Brus była polską Żydówką, która przeżyła II wojnę światową jako członkini komunistycznego ruchu oporu. W powojennym reżimie komunistycznym była prokuratorem wojskowym i uczestniczyła w procesach pokazowych. Jednym z ich najbardziej znanych przykładów był proces w 1953 roku, w którym wydano wyrok śmierci na Emila Augusta Fieldorfa. Choć Wolińska-Brus mogła odgrywać pewną rolę w tym procesie, nie pełniła w nim funkcji prokuratora. Pawlikowski spotkał ją w latach 80. w Wielkiej Brytanii, dokąd wyemigrowała w 1971 roku. Powiedział o niej: „nie mogłem pogodzić wizerunku ciepłej, ironicznej kobiety, którą znałem, z postacią bezwzględnej fanatyczki i stalinowskiego cyngla. Ten paradoks prześladuje mnie od lat. Próbowałem nawet napisać o niej film, lecz nie ogarniałem tak sprzecznej osoby”.
Pawlikowski miał trudności z obsadzeniem roli Anny/Idy. Po rozmowie z ponad 400 aktorkami wybrał Agatę Trzebuchowską (zarekomendowaną mu przez Małgorzatę Szumowską), która nie miała doświadczenia aktorskiego ani planowanej kariery aktorskiej. Trzebuchowska zgodziła się spotkać z Pawlikowskim, ponieważ była miłośniczką jego filmu "Lato miłości" (2004).
Okres zdjęciowy.
Autorami zdjęć do filmu zostali Łukasz Żal i Ryszard Lenczewski. Lenczewski wcześniej był autorem zdjęć do "Lata miłości" i w przeciwieństwie do Pawlikowskiego realizował przedtem zdjęcia do filmów polskich. "Ida" jest filmem czarno-białym w formacie obrazu 4:3. Kiedy Pawlikowski zdecydował się na taki format, producenci filmu podobno skomentowali tę decyzję następująco: „Paweł, nie jesteś już studentem, nie bądź głupi”. Lenczewski twierdził: „Wybraliśmy odcienie szarości oraz format 4:3, ponieważ nawiązywał on do polskich filmów z początku lat 60. Zaprojektowaliśmy niezwykłą kompozycję obrazu, żeby publiczność czuła się niepewnie, inaczej odebrała film”. Pierwotnie Żal miał pomagać Lenczewskiemu, jednak z powodu choroby tego ostatniego Żal przejął projekt. Produkcja filmu została przerwana w połowie zdjęć z powodu burzy śnieżnej. Pawlikowski wykorzystał dwutygodniową przerwę, aby dopracować scenariusz, znaleźć nowe plenery i przeprowadzić próby aktorskie. Przerwa pozwoliła mu „uspójnić film w pewien szczególny sposób”. Obraz był kręcony w Łodzi na ulicach: Legionów, Rzgowskiej i Dowborczyków 13, na cmentarzu żydowskim, cmentarzu Doły, w pałacu Zamoyskich „Klemensów” w Michalowie (filmowy klasztor), w Mianowie, Jeżewie, Dzierżanowie, Pabianicach, Szczebrzeszynie oraz w Zgierzu przy ulicy Dąbrowskiego 18 i skrzyżowaniu ulic Wróbla i Szerokiej. Łączny budżet "Idy" wyniósł około 6,2 miliona złotych.
"Idę" zmontował weteran polskiego kina Jarosław Kamiński (poprzednie dwa angielskie filmy Pawlikowskiego zmontował David Cherep). Poza ostatnią sceną filmu nie ma w nim ścieżki muzycznej. Jak wyjaśnia krytyk Dana Stevens, „ścieżka dźwiękowa nie zawiera muzyki niediegetycznej – to znaczy muzyki, której bohaterowie sami nie słuchają, ale cała muzyka, która się w niej znajduje, jest znacząca i starannie wyselekcjonowana – począwszy od cennych zbiorów klasycznych winyli Wandy, aż po bladą polską muzykę popową, która gra w radiu samochodowym, podczas gdy kobiety mierzą się ze swym ponurym przeznaczeniem”. Jeśli chodzi o scenę finałową, Pawlikowski stwierdził: „Jedynym utworem muzycznym spoza świata filmu jest utwór Bacha na końcu. Byłem trochę zdesperowany ostatnią sceną i wypróbowałem utwór w studiu nagraniowym. Jest on utrzymany w tonacji minorowej, lecz wydaje się pogodnym peanem na cześć świata i jego złożoności”.
Wydania.
Za dystrybucję "Idy" w Polsce odpowiadała spółka Solopan. W 2015 roku rozpoczęła się w Polsce dystrybucja "Idy" na dwuwarstwowych płytach DVD, a w 2017 na płytach Blu-ray, z obsługą wielokanałowego dźwięku Dolby Digital 5.1.
Odbiór.
Premiera.
Światowa premiera "Idy" odbyła się podczas 40. Telluride Film Festival w stanie Kolorado, trwającego od 29 sierpnia do 2 września 2013 roku. Na Telluride pokazano łącznie około 100 filmów, a "Ida" znalazła się w ściślejszym gronie 27 najbardziej interesujących filmów z całego świata. Polska premiera filmu natomiast odbyła się 11 września 2013 roku w ramach 38. Festiwalu Filmowego w Gdyni, gdzie zdobył on główną nagrodę imprezy – Złote Lwy. "Ida" była wyświetlana również na takich międzynarodowych festiwalach filmowych, jak MFF w Toronto (wrzesień 2013), FF w Londynie (październik 2013), MFF w Salonikach (listopad 2013), FF w Turynie (listopad 2013), Sundance Film Festival (styczeń 2014), FF w Sarajewie (sierpień 2014) i MFF w Sztokholmie (listopad 2014).
Do dystrybucji kinowej w Polsce film wszedł 25 października 2013 roku. Międzynarodowa dystrybucja "Idy" poza obiegiem festiwalowym rozpoczęła się 12 lutego 2014 roku, kiedy film został pokazany w kinach we Francji oraz w Belgii. Wśród innych państw europejskich, w których "Ida" weszła do dystrybucji, były Włochy (13 marca), Hiszpania (28 marca) oraz Wielka Brytania (26 września). 2 maja 2014 roku rozpoczął się obieg kinowy "Idy" w Stanach Zjednoczonych, 22 maja – w Australii, natomiast 12 czerwca – w Argentynie.
Frekwencja kinowa i dochód.
"Ida" cieszyła się względnym powodzeniem w kinach amerykańskich i francuskich. Wedle szacunków portalu JPBox-Office w Stanach Zjednoczonych film obejrzało około 468 tysięcy widzów, natomiast we Francji – około 510 tysięcy; mniejsze zainteresowanie "Ida" wzbudziła w Hiszpanii, gdzie film obejrzało około 108 tysięcy widzów. „Dziennik Gazeta Prawna” podawał, że łącznie na seanse kinowe "Idy" za granicą przyszło ponad milion widzów w ciągu dwóch lat od premiery. Film Pawlikowskiego i Lenkiewicz miał wprawdzie problemy z frekwencją w Polsce; w ciągu roku od premiery w rodzimym kraju obejrzało ją jedynie 130 tysięcy widzów. Dopiero po międzynarodowym sukcesie festiwalowym "Ida" zanotowała wzrost frekwencji kinowej; na stan ze stycznia 2019 roku ogólna frekwencja wzrosła do 243 tysięcy widzów. Według serwisu Box Office Mojo szacowany łączny dochód z dystrybucji filmu sięgnął 11,2 miliona dolarów, a portal The Numbers szacuje go na 15,3 miliona dolarów. Ten ostatni serwis również szacuje dochody ze sprzedaży płyt DVD z "Idą" na 773 tysiące dolarów, a ze sprzedaży płyt Blu-ray – na 312 tysięcy dolarów (stan z sierpnia 2020).
Recepcja krytyczna w Polsce.
"Ida" wzbudziła w Polsce szereg kontrowersji, oprócz głosów pochwały zbierając również recenzje skrajnie krytyczne. Jakub Majmurek dla „Kina” pisał, iż „ten kameralny, cichy film jest dziełem w polskim kinie rewolucyjnym”, gdyż subtelnie opowiada o wydarzeniach takich jak udział Polaków w zagładzie Żydów, udział – z kolei – tych ostatnich w budowie komunizmu w Polsce oraz mit „żydokomuny”. Również Łukasz Maciejewski z „Dziennika” twierdził, iż „Pawlikowski jest reżyserem zbyt wysokiej próby, żeby mogły go zadowolić oczywistości”, oceniając "Idę" „jako obraz bliski katastrofizmowi Becketta z jego wiecznymi, skażonymi sarkazmem i przerażeniem pytaniami o celowość ludzkiej drogi”.
Tadeusz M. Płużański na łamach prawicowego portalu „Niezależna” zarzucił natomiast filmowi antypolskie przesłanie, sprowadzające się do tego, iż „Polska nie była okupowana, to nie Niemcy dokonali zagłady Polaków i Żydów. Mordowali Polacy, którzy nie byli ofiarami, tylko katami”; Płużański porównywał przy tym "Idę" do książki Jana Grossa "Sąsiedzi". Piotr Zaremba z pisma „W Sieci” twierdził, iż w "Idzie" „nie dowiemy się niczego o okupacyjnych realiach, ale dowiemy się, że zabójcami ukrywających się Żydów byli polscy chłopi”. W związku z tymi zarzutami ponad 50 tysięcy osób z organizacji Reduty Dobrego Imienia podpisało petycję dla Polskiego Instytutu Sztuki Filmowej, w której zażądano załączania w filmie informacji, iż "Ida" opisuje fikcyjne wydarzenia. Do tej decyzji odniosła się Telewizja Polska, w lutym 2016 roku emitując "Idę" ze specjalnymi napisami i komentarzem.
"Ida" naraziła się również na krytykę w lewicowych mediach. Anna Zawadzka z portalu Lewica.pl zarzuciła "Idzie", że film ostentacyjnie przeciwstawia Wandę trwającą „w mściwym, straumatyzowanym żydostwie” – tytułowej bohaterce, która dzięki posłannictwu Bogu zyskuje „dostęp do Tajemnicy”. Zawadzka ironicznie oceniała również symetryzm filmu: „Był antysemityzm, ale była i żydokomuna. A prawda jest pośrodku. Czyli tam, gdzie stoi gipsowy Jezus”. Zdaniem Agnieszki Graff z „Krytyki Politycznej” zastosowana przez Pawlikowskiego estetyka była nieodpowiednia do ukazania współudziału Polaków w Holokauście oraz do rozprawy z mitem „żydokomuny”, albowiem z jednej strony „polityka jest z "Idy" wypłukana czy, jak kto woli, zasłonięta przez estetykę”, z drugiej zaś – „filmowa Wanda jest stalinowską prokurator […] dlatego, że Polacy wymordowali jej rodzinę. To się nazywa zemsta, nie racja”. Podobne zdanie wyraziła Helena Datner z Żydowskiego Instytutu Historycznego, twierdząc: „"Ida" przedstawia bohaterkę według prostej zasady – co Polacy chcieliby myśleć o Żydówce, budującej powojenny socjalizm? Że to k... i alkoholiczka”. Roman Kurkiewicz podczas audycji w radiu Tok FM precyzował ów argument: „Mamy do czynienia z obrazem, który pokazuje, że można być dobrą Żydówką, jeśli jest się katolicką zakonnicą. To utrwala stereotyp, że Żydówki są złe, a zakonnice dobre”. Krytyk filmowy Wiesław Kot, doceniając wprawdzie „formalną maestrię” filmu, zarzucał mu zarazem uproszczenie na użytek festiwalowy „tego, co my w Polsce wiemy na temat Holokaustu i tych, którzy z niego ocaleli. Wartość informacyjna tego filmu jest porównywalna z tym, co o kolonizacji Dzikiego Zachodu mówią nam stare westerny z Tomem Mixem”. Zarzuty lewicowych kręgów Agnieszka Holland kwitowała jako „zaciekłą furię”, która uderzała w jeden z niewielu polskich filmów, „który odniósł tak spektakularny sukces, film, który zjednoczył w przeżyciu i porwał miliony ludzi […] na świecie”.
Próbę zajęcia ugodowego stanowiska wobec skrajnie odmiennych opinii podjął Tadeusz Sobolewski na łamach „Gazety Wyborczej”. Sobolewski zauważył, że film Pawlikowskiego jest „trudny i nieoczywisty”. W filmie Pawlikowskiego Wanda nie jest typową reprezentantką „żydokomuny”, lecz „postacią tragiczną, przy której Ida musi na nowo odkrywać sens swojego powołania […]. Obie kobiety uzupełniają się, coś sobie wzajemnie dają”. Zdaniem Sobolewskiego „ten film przez swój niezwykły punkt widzenia pozwala widzowi przekroczyć światopoglądowe zasieki”. Niezależnie od kontrowersji historycznych powszechnie chwalono stronę estetyczną filmu. Majmurek notował: „Czerń i biel. Kadr o formacie zbliżonym do kwadratu, dziś, w dobie panoramicznych ekranów, rzadko stosowany”; Maciejewski również chwalił zdjęcia Lenczewskiego i Żala, twierdząc, iż „nad fakturą fotograficzną tego filmu unosi się aura epickiej poezji, w ramach której na pozór realistyczne obrazy rozmazują się w wyrafinowanej wizualnie strukturze”. Nawet negatywnie nastawiony do filmu Sebastian Smoliński z „Krytyki Politycznej” zauważał, że „"Ida" funkcjonuje w rozmowach jako wzorzec arthouse’owego minimalizmu. Jej «piękne czarno-białe obrazy» zawłaszczyły wyobraźnię kinomanów i trudno już pomyśleć o kolejnym filmie poświęconym relacjom polsko-żydowskim, który nie nawiązywałby z "Idą" dialogu”. Karolina Wigura z „Kultury Liberalnej” podsumowywała, iż mimo scenariuszowych uproszczeń „z całą pewnością ten film zadaje pytania, które warto usłyszeć”.
Recepcja krytyczna za granicą.
Za granicą "Ida" spotkała się z powszechnym uznaniem. W Stanach Zjednoczonych, według agregatora Rotten Tomatoes, spośród 164 krytyków 96% oceniło film pozytywnie, a średnia ocen wystawionych na podstawie ich recenzji wyniosła 8,40/10, a na portalu Metacritic średnia ocen z 35 recenzji wyniosła 91 na 100 punktów, co zdaniem agregatora jest równoznaczne z „powszechnym uznaniem”.
A.O. Scott z „The New York Timesa” pisze, iż „z zapierającą dech w piersiach zwięzłością i klarownością – 80 minut surowej, starannie kadrowanej czerni i bieli – pan Pawlikowski penetruje najciemniejsze gąszcze polskiej historii, rozliczając się ze zbrodniami stalinizmu i Holokaustu”. David Denby z „The New Yorkera” nazwał "Idę" „skończonym arcydziełem”, opisując powściągliwość filmu w odniesieniu do historii, w której jest on osadzony: „W latach 1939–1945 Polska straciła piątą część swojej ludności, w tym trzy miliony Żydów. W dwa lata po wojnie komuniści przejęli rząd pod okiem Armii Czerwonej i sowieckiej tajnej policji NKWD. Wiele wybitnych Polaków walczących przeciw nazistom oskarżono o niedorzeczne zbrodnie, niezależnych ludzi rozstrzelano lub powieszono. W filmie nie ma o tym żadnej wzmianki, ale wszystko to jest wbudowane, że tak powiem, w atmosferę...”. Peter Debruge z „Variety” zachował większą powściągliwość, pisząc, iż „odejście tak daleko w przeszłość, jak w tym filmie, niesie ze sobą ryzyko utraty większości potencjalnych widzów, co zamiast przeżycia emocjonalnego oferuje jedynie ćwiczenie intelektualne wszystkim pozostałym, z wyjątkiem sporadycznych kinofili”.
"Ida" jest po części filmem drogi, w którym relacja między Anną/Idą a Wandą rozwija się w miarę podróży w głąb Polski i odkrywania ich wspólnej historii. Obie aktorki otrzymały za swoje występy przychylne recenzje od licznych krytyków. Peter Bradshaw napisał dla „The Guardiana”, iż „Agata Trzebuchowska jako 17-letnia postulantka w odległym klasztorze jest niezwykle tajemnicza: ma bezczelność i nieustępliwość młodzieży”. Riva Beardon pisze, że „w swojej debiutanckiej roli aktorka mistrzowsko negocjuje subtelność filmu, oferując wgląd w jego bohaterkę jedynie lekkim ruchem kącika ust lub spojrzeniem niesamowicie czarnych oczu”. Denby pisał, iż „Wanda opowiada jej o swojej przeszłości w krótkich fragmentach, a Kulesza robi z tymi fragmentami więcej – dodając gest, pauzę – jak nikt tego nie robił od czasu Grety Garbo, która zawsze więcej sugerowała, niż mówiła”. Zdaniem Dany Stevens w wykonaniu Kuleszy „Wanda jest postacią wirtuozerską, z którą można fascynująco spędzić czas, nawet gdy jest bezdennie smutna”.
We Francji również film został odebrany pozytywnie. Bruno Icher dla pisma „Libération” ocenił "Idę" jako „bardzo piękny film”. Pierre Murat na łamach „Téléramy” pisał, że "Ida" jest „znakomitą, utrzymaną w czerni i bieli medytacją o roli absolutu w naszym życiu”. Marie-Noëlle Tranchant z „Le Figaro” wyraziła następującą opinię: „Można ubolewać nad nadmiernym manieryzmem inscenizacji, z jej dekadenckimi i przesadnie przestudiowanymi planami, które czasami psują wrażenia z filmu. Ale fabuła jest znaczeniowo obfita, a obie aktorki – niezwykłe”. W bardziej sceptycznej recenzji na łamach „Cahiers du Cinéma” recenzent Joachim Lepastier zarzucał "Idzie" akademizm, jednakże przyznawał, że „jest to akademizm wciąż żywotny”.
Analizy i interpretacje.
Ksiądz Andrzej Luter w swej interpretacji "Idy" stwierdzał, iż „film Pawła Pawlikowskiego opowiada o odwiecznym splocie dobra ze złem; o poszukiwaniu wiary, o odnajdowaniu jej sensu po katastrofie, jaką była Zagłada, i o szukaniu sensu życia w ogóle”. Luter zauważał, że film Pawlikowskiego poświęcony jest sprawom ostatecznym: „Gdzie był Bóg wtedy, gdy Wanda wysyłała na śmierć bohaterów i «wrogów»? Pawlikowski nie ma na te pytania odpowiedzi, zresztą wcale ich nie szuka, udało mu się za to zrealizować film o religijnej i duchowej kondycji człowieka będącego ofiarą czasów apokaliptycznych”. Zdaniem Matyldy Mróz "Idę" można uznać za przykład filmu posttraumatycznego (termin ukuty przez Marianne Hirsch), który przepracowuje traumę przeżywaną przez potomków nieżyjących już świadków Zagłady. Magdalena Podsiadło-Kwiecień zinterpretowała film jako przedstawienie projektu widmontologicznego, w którym widmo przeszłości wciąż dotyka bohaterki. Po powtórnym pochówku zamordowanych krewnych Wanda nie godzi się na przepracowanie traumy, „nie domyka krypty, lecz oddaje się we władanie dybukowi i dołącza do świata umarłych”. Joanna Rydzewska traktowała "Idę" jako przykład filmu posługującego się transnarodową estetyką, wpisanego w całą twórczość Pawlikowskiego jako „outsidera szukającego zakotwiczenia w nieustannie zmieniającym się i niestabilnym zglobalizowanym świecie”.
Sebastian Jagielski analizował "Idę" przez pryzmat jej estetycznych nawiązań do polskiej szkoły filmowej. Zastosowanie przez Pawlikowskiego formatu 4:3 oraz konsekwentne tworzenie przez reżysera przestrzeni zamkniętej wytwarza zdaniem Jagielskiego wrażenie izolacji, osiągnięte „tymi samymi zabiegami formalnymi, którymi Kazimierz Kutz posłużył się w "Nikt nie woła" [1960]”. Za pomocą środków przejętych od Kutza w "Idzie" dokonuje się separacja przestrzenna (obecność drzwi, filarów, kolumn, linii), która podkreśla „bolesne współistnienie Polaków i Żydów”. Według Jagielskiego „świat "Idy" to świat naznaczony pustymi miejscami, wewnętrznymi granicami, nieobecnymi twarzami i ciężarem śmierci”. Innym przykładem świadomego nawiązania Pawlikowskiego do dzieł polskiej szkoły filmowej jest scena samobójstwa Wandy, zainscenizowana dokładnie tak jak w filmie Wojciecha Jerzego Hasa "Jak być kochaną" (1962); Wanda, choć charakterologicznie jest podobna do Felicji z filmu Hasa, ginie jak uosabiany przez Zbigniewa Cybulskiego Wiktor. Katarzyna Mąka-Malatyńska zauważała, że filmowa asceza "Idy" dotyczy również szczególnego użycia światłocienia oraz kontrastu czerni i bieli. W scenie, w której Ida i Wanda przebywają w oborze z oknem w postaci witrażu, „Annie/Idzie przypisany jest blask, biel i jasne odcienie szarości”, natomiast Wanda „przynależy zdecydowanie do czerni, do ciemności, co związane jest z jej życiową przegraną, zmierzaniem do nieuchronnego końca”. Symbolika przenika również figurę Chrystusa, widoczną zarówno w prologu, jak i w jednej z ostatnich scen. Chrystus powiązany zostaje z symboliką koła, które konotuje „pełnię, poczucie jedności z Bogiem, wewnętrznej jedności i harmonii”. Kiedy Ida przed figurą Chrystusa deklaruje swoją niegotowość do służby Bogu, klasztor zaczyna spowijać ciemność. Pod tym względem "Matka Joanna od Aniołów" (1961) Jerzego Kawalerowicza była przytaczana jako kolejne źródło inspiracji. Sheila Skaff dostrzegła podobieństwa między "Idą" a filmami dokumentalnymi nieznanymi w szerszym obiegu: "Archeologią" (1967) Andrzeja Brzozowskiego oraz "Miejscem urodzenia" (1992) Pawła Łozińskiego, w których wykopywanie zwłok zamordowanych Żydów stanowiło ważny punkt kulminacyjny.
W artykułach zagranicznych pojawiały się także interpretacje wskazujące na podobieństwo stylistyczne między "Idą" a innymi filmami problematyzującymi kwestię religijności: "Męczeństwem Joanny d’Arc" (1928) Carla Theodora Dreyera, "Dziennikiem wiejskiego proboszcza" (1951) Roberta Bressona, "Viridianą" (1961) Luisa Buñuela.
Nagrody i nominacje.
14 września 2013 roku "Ida" została zaprezentowana na Festiwalu Polskich Filmów Fabularnych, gdzie pomimo rozbieżnych opinii krytyków otrzymała nagrodę główną Złote Lwy oraz nagrody za pierwszoplanową rolę kobiecą, zdjęcia i scenografię. Oprócz tego w Polsce film Pawlikowskiego został uhonorowany między innymi Złotą Żabą na festiwalu Camerimage, Grand Prix Warszawskiego Festiwalu Filmowego oraz trzema Polskimi Nagrodami Filmowymi, w tym dla najlepszego filmu. Ponadto "Ida" jest laureatem nagrody Lux Prize – przyznawanej przez Parlament Europejski – oraz pięciu Europejskich Nagród Filmowych, w tym dla najlepszego filmu europejskiego. Film otrzymał również nagrodę Goya, był dwukrotnie nominowany do nagrody Brytyjskiej Akademii Filmowej (zdobywając statuetkę dla najlepszego filmu nieanglojęzycznego), a także do takich wyróżnień jak Złoty Glob, nagroda Satelita, Independent Spirit Awards, David di Donatello, Guldbagge. Dwukrotnie (na międzynarodowych festiwalach w Toronto i Tromso) "Ida" otrzymała nagrodę FIPRESCI.
8 sierpnia 2014 roku "Ida" została oficjalnym polskim kandydatem do Oscara za najlepszy film nieanglojęzyczny podczas 87. ceremonii wręczenia Oscarów. O wystawieniu "Idy" zdecydowała komisja przy Ministerstwie Kultury, w składzie: Filip Bajon, Kasia Adamik, Jacek Bławut, Michał Komar, Agnieszka Odorowicz, Anda Rottenberg, Janusz Zaorski i Marek Żydowicz. 20 grudnia 2014 film znalazł się na skróconej liście dziewięciu tytułów, które nadal ubiegały się o oficjalną nominację w wyżej wymienionej kategorii, natomiast w czwartek 15 stycznia 2015 roku, "Ida" otrzymała jako dziesiąty polski film w historii oficjalną nominację do Oscara w kategorii najlepszy film nieanglojęzyczny. Nominowani zostali również autorzy zdjęć do filmu – Łukasz Żal i Ryszard Lenczewski – w kategorii najlepsze zdjęcia. Podczas ceremonii, która odbyła się 22 lutego 2015, film zdobył Oscara w kategorii: najlepszy film nieanglojęzyczny.
Znaczenie.
"Ida" stanowiła punkt zwrotny w karierze Pawła Pawlikowskiego. O ile jego "Kobieta z piątej dzielnicy" spotkała się z mieszaną reakcją krytyków, o tyle za sprawą "Idy" reżyser odzyskał swoją międzynarodową pozycję cenionego autora filmowego. Jednocześnie owo dzieło cieszy się splendorem pierwszego pełnometrażowego polskiego filmu fabularnego, który został uhonorowany Oscarem dla najlepszego filmu obcojęzycznego. Dzięki "Idzie" Pawlikowski mógł powrócić do Polski, gdzie nakręcił swój kolejny film osadzony w realiach Polskiej Rzeczypospolitej Ludowej – równie celebrowaną "Zimną wojnę" (2018), która z kolei była pierwszym filmem polskim dopuszczonym do konkursu głównego Festiwalu Filmowego w Cannes od czasu nominowanego w 1990 roku "Przesłuchania" (1982) Ryszarda Bugajskiego. Jednakże, jak zaznaczał reżyser, po wyborach parlamentarnych w Polsce w 2015 roku i objęciu władzy przez partię Prawo i Sprawiedliwość "Ida" znajdowała coraz większe problemy z dystrybucją na terenie Polski; Pawlikowski twierdził w 2018 roku, że znalazł się wręcz na czarnej liście „pisarzy, reżyserów teatralnych i filmowców”, których dzieła dostały nieoficjalny zakaz prezentacji za granicą (ówczesny minister kultury i dziedzictwa narodowego Piotr Gliński zdementował tę informację). Piotr Zaremba w felietonie dla „Rzeczpospolitej” ironicznie komentował, że wsparcie udzielone reżyserowi przy produkcji "Zimnej wojny" to „finał «prześladowań» Pawlikowskiego”, jednak zarazem zauważał, że „pierwsze incydenty” związane z reakcją prawicy na "Idę „"nie powinny się zdarzyć”.
Film Pawlikowskiego i Lenkiewicz znalazł się na 8. miejscu w zestawieniu najlepszych filmów wyświetlonych w 2014 roku w Wielkiej Brytanii według „The Guardiana”. W 2016 roku "Ida" została sklasyfikowana na 55. miejscu na liście stu najwybitniejszych filmów XXI wieku według plebiscytu krytyków BBC. W 2019 roku portal Total Film wyróżnił "Idę" (na 74. miejscu) na liście 100 najlepszych filmów dekady 2010–2019. Pod względem estetycznym na "Idzie" wzorował się Alfonso Cuarón, realizując wielokrotnie nagradzaną, również utrzymaną w czerni i bieli "Romę" (2018). W 2020 roku w plebiscycie Stowarzyszenia Rozwoju Kultury Filmowej „Słowo i Film” "Ida" znalazła się na 3. miejscu na liście najlepszych filmów polskich wyprodukowanych po 1989 roku, przegrywając rywalizację z "Dniem świra" (2002) Marka Koterskiego oraz "Długiem" (1999) Krzysztofa Krauzego.

</doc>
<doc id="3067434" url="https://pl.wikipedia.org/wiki?curid=3067434" title="Vendée (rzeka)">
Vendée (rzeka)

Vendée – rzeka we Francji, przepływająca przez tereny departamentów Deux-Sèvres oraz Wandea, o długości 81,7 km. Stanowi dopływ rzeki Sèvre Niortaise. 
Geografia.
Vendée ma długość 81,7 km. Swoje źródło ma w Saint-Paul-en-Gâtine w departamencie Deux-Sèvres. Przepływa przez miasto Fontenay-le-Comte. Uchodzi do Sèvre Niortaise w L’Île-d’Elle niedaleko Marans.

</doc>
<doc id="3067435" url="https://pl.wikipedia.org/wiki?curid=3067435" title="Bart van Est">
Bart van Est

Bart van Est (ur. 1 listopada 1956 w Dinteloord) – holenderski kolarz szosowy, złoty medalista mistrzostw świata.
Kariera.
Największy sukces w karierze Bart van Est osiągnął w 1978 roku, kiedy wspólnie z Bertem Oosterboschem, Guusem Bieringsem i Janem van Houwelingenem zdobył złoty medal w drużynowej jeździe na czas na szosowych mistrzostwach świata w Nürburg. Był to jednak jedyny medal wywalczony przez niego na międzynarodowej imprezie tej rangi. Ponadto w 1977 roku wygrał Ronde van Noord-Holland, a w 1983 roku zajął drugie miejsce w Omloop van de Braakman. Nigdy nie wystąpił na igrzyskach olimpijskich.

</doc>
<doc id="3067436" url="https://pl.wikipedia.org/wiki?curid=3067436" title="Hoshi Ryokan">
Hoshi Ryokan



</doc>
<doc id="3067437" url="https://pl.wikipedia.org/wiki?curid=3067437" title="Zajazd w Sanoku (Zamkowa 2)">
Zajazd w Sanoku (Zamkowa 2)



</doc>
<doc id="3067439" url="https://pl.wikipedia.org/wiki?curid=3067439" title="Zajazd w Sanoku (Traugutta 3)">
Zajazd w Sanoku (Traugutta 3)



</doc>
<doc id="3067440" url="https://pl.wikipedia.org/wiki?curid=3067440" title="Guus Bierings">
Guus Bierings

Gustaaf "Guus" Bierings (ur. 28 września 1956 w Uden) – holenderski kolarz szosowy, złoty medalista mistrzostw świata.
Kariera.
Największy sukces w karierze Guus Bierings osiągnął w 1978 roku, kiedy wspólnie z Bertem Oosterboschem, Janem van Houwelingenem i Bartem van Estem zdobył złoty medal w drużynowej jeździe na czas na mistrzostwach świata w Nürburg. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Holendrzy z Bieringsem w składzie zajęli też szóste miejsce na rozgrywanych rok później mistrzostwach świata w Valkenburgu. W 1980 roku wystąpił na igrzyskach olimpijskich w Moskwie, gdzie wraz z kolegami zajął piętnaste miejsce w drużynowej jeździe na czas. Ponadto w 1977 roku zajął trzecie miejsce w klasyfikacji generalnej belgijskiego Tour de la Province de Namur, a w 1981 roku był trzeci w holenderskim Omloop van de Glazen Stad.

</doc>
<doc id="3067442" url="https://pl.wikipedia.org/wiki?curid=3067442" title="Wyspa Bennetta">
Wyspa Bennetta

Wyspa Bennetta (ros. Остров Бе́ннетта) – największa wyspa z archipelagu Wysp De Longa na Morzu Wschodniosyberyjskim, za północnym kołem podbiegunowym. Administracyjnie przynależy do rosyjskiej Jakucji.
Geologia.
Wyspa Bennetta złożona jest z wczesnopaleozoicznych, późnokredowych i czwartorzędowych skał osadowych i magmowych. Najstarsze z nich to morskie skały osadowe z kambru i ordowiku. Składają się one z 500-metrowej grubości warstwy kambryjskich argilitów z mniejszą domieszką mułowców i wapieni zawierających skamieniałości trylobitów oraz 1000–1200 m warstwy ordowickich argilitów, mułowców i kwarcowych piaskowców zawierających graptolity. Te paleozoiczne skały przykryte są warstwą późnokredowych węglonośnych argilitów, kwarcytopodobnych piaskowców i bazaltowej magmy i tufu wulkanicznego. Nad nią z kolei leży bazaltowa magma z czasów od pliocenu do czwartorzędu.
Lodowce.
Wyspa Bennetta jest przykryta stałą pokrywą lodową. W 1987 na pokrywę lodową wyspy składały się cztery oddzielne lodowce o łącznej powierzchni 65,87 km². Wszystkie położone były na wysokich bazaltowych płaskowyżach otoczonych przez strome, poszarpane zbocza.
W 1992 Wierkulicz wraz z współpracownikami nadali lodowcom nazwy Wschodni De Longa, Zachodni De Longa, Mały oraz Tolla. Największym był Lodowiec Tolla o powierzchni 55,5 km², zajmujący środkową część wyspy na wysokości od 380 do 390 m n.p.m. i grubości 160–170 m w środkowej części. W jego skład wchodził lodowiec ujściowy Zachodni Seeberga, przez który lód z Tolla spływał do morza. Drugim co do wielkości był lodowiec Wschodni De Longa o powierzchni 5,16 km² w 1987. Położony był na wysokości 420 m n.p.m. w południowo-wschodniej części wyspy i miał grubość 40–45 m. Kolejnym był Mały o powierzchni 4,04 km² położony na wysokości 40–50 m w północno-wschodniej części wyspy i grubości 40–50 m. Najmniejszym był Zachodni De Longa z powierzchnią 1,17 km², na wysokości 330–340 m n.p.m. i grubości 40 m. W 1987 objętość ich wszystkich kurczyła się w ciągu ostatnich 40 lat.
Wszystkie opisane przez zespół Wierkulicza lodowce, Głazowski omówił jako pokrywę lodową Tolla, która według Wierkulicza odnosiła się do lodowca Tolla. W 1996 jej powierzchnia wynosiła 54,2 km², a wysokość sięgała 384 m n.p.m. z linią równowagi na wysokości 200 m n.p.m.
Według badań z 1992, 1997 i 2002 lodowce na Wyspie Bennetta i innych Wysp De Longa przykryte są resztkami małych pokryw lodowych uformowanych w czasie ostatniego maksimum glacjalnego około 17 000 do 24 000 lat p.n.e. Wyspy te były wówczas głównymi wzgórzami dużej równiny nazywanej Wielką Równiną Arktyczną, która obecnie leży pod wodami Oceanu Arktycznego i Morza Wschodniosyberyjskiego.
Historia odkrycia.
Wyspa Bennetta została odkryta przez amerykańskiego podróżnika George’a Washingtona De Longa w 1881 i nazwana na cześć Jamesa Gordona Bennetta Juniora, który sfinansował ekspedycję. De Long wyruszył w podróż w 1879 na pokładzie „Jeannette” z zamiarem dopłynięcia do Wyspy Wrangla i odkrycia otwartego morza w rejonie bieguna północnego. Jednakże statek wpłynął na pak lodowy w pobliżu Wyspy Geralda w 1879, gdzie utknął, a następnie został zniszczony przez lód w czerwcu 1881. Wówczas członkowie wyprawy zostali zmuszeni do przemierzania lodu pieszo. W ten sposób została w lipcu 1881 odkryta Wyspa Bennetta, gdzie spędzili kilka dni, by później trafić na Wyspy Nowosyberyjskie i następnie na Syberię kontynentalną.

</doc>
<doc id="3067444" url="https://pl.wikipedia.org/wiki?curid=3067444" title="Baza lotnicza RAF Megiddo">
Baza lotnicza RAF Megiddo

Baza Lotnicza Megiddo (ang. "Megiddo Airfield") – dawna baza lotnicza Royal Air Force położona przy mieście Afula, w Dolinie Jezreel na północy Izraela.
Położenie.
Baza lotnicza była położona w centralnej części Doliny Jezreel w Dolnej Galilei. Leży 4 km na południowy zachód od miasta Afula.
Historia.
Podczas II wojny światowej Brytyjczycy w rejonie Afuli utworzyli kilka ważnych baz wojskowych. W 1942 roku na północny zachód od miejscowości baza lotnicza RAF Ramat Dawid. Następnie, na południowy zachód od Afuli utworzono bazę lotniczą RAF Magiddo, która pełniła funkcję lotniska pomocniczego dla bazy Ramat Dawid. Przy bazie lotniczej Megiddo powstały koszary z magazynami wojskowymi (obecnie baza wojskowa Amos). Po powstaniu w maju 1948 roku niepodległego państwa Izrael, tutejsze bazy wojskowe przejęły Siły Obronne Izraela.
Po 1948 roku znajdowała się tutaj baza lotnicza Sił Powietrznych Izraela, nazywana "Szachar 7". Tutejszy pas startowy pełnił przez długie lata funkcję rezerwowego lądowiska dla pobliskiej bazy lotniczej Ramat Dawid. Została ona jednak zlikwidowana w latach 80. XX wieku. Obecnie jest to port lotniczy Megiddo, na którym mogą lądować niewielkie samoloty prywatne.

</doc>
<doc id="3067445" url="https://pl.wikipedia.org/wiki?curid=3067445" title="Turkan">
Turkan



</doc>
<doc id="3067446" url="https://pl.wikipedia.org/wiki?curid=3067446" title="18 Komenda Odcinka Słupsk">
18 Komenda Odcinka Słupsk

18 Komenda Odcinka Słupsk – samodzielny pododdział Wojsk Ochrony Pogranicza.
16 Komenda Odcinka sformowana została w 1946 roku w strukturze organizacyjnej 4 Morskiego Oddziału Ochrony Pogranicza. Później jej komendantura została przeniesiona do Ustki. W 1948 roku, na bazie 18 Komendy Odcinka sformowano Samodzielny Batalion Ochrony Pogranicza nr 24.
Struktura organizacyjna.
Dyslokacja 18 Komendy Odcinka Słupsk przedstawiała się następująco:

</doc>
<doc id="3067447" url="https://pl.wikipedia.org/wiki?curid=3067447" title="Jacob van Oost (młodszy)">
Jacob van Oost (młodszy)

Jacob van Oost (młodszy) (ochrz. 11 lutego 1637 w Brugii, zm. 29 września 1713 w Lille) – flamandzki malarz okresu baroku.
Był synem i uczniem Jacoba van Oosta St. Kształcił się też w Paryżu i we Włoszech. Działał głównie w Lille, gdzie wykonywał liczne zamówienia dla tamtejszych kościołów i klasztorów. Kontynuował osiągnięcia swego ojca. Tworzył dzieła religijne w konwencji późnego baroku, głównie sceny z Nowego Testamentu i żywotów świętych. Kopiował też dzieła uznanych twórców, w tym Antoona van Dycka. Był także utalentowanym portrecistą. Jego dzieła charakteryzują się żywą kolorystyką, subtelnym duktem pędzla i troską o wierne oddanie detalu (np. tkanin i futer).
Jego brat Willem (1651-1686) oraz syn Dominique (1677-1738) również byli malarzami.

</doc>
<doc id="3067449" url="https://pl.wikipedia.org/wiki?curid=3067449" title="Mauro De Pellegrin">
Mauro De Pellegrin

Mauro De Pellegrin (ur. 10 października 1955 w Castelnovo di Sotto) – włoski kolarz szosowy, srebrny medalista mistrzostw świata.
Kariera.
Największy sukces w karierze Mauro De Pellegrin osiągnął w 1977 roku, kiedy wspólnie z Mirko Bernardim, Vito Da Rosem i Dino Porrinim zdobył srebrny medal w drużynowej jeździe na czas na mistrzostwach świata w San Cristóbal. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Włosi z De Pellegrinem w składzie zajęli też między innymi piąte miejsce na rozgrywanych cztery lata później mistrzostwach świata w Pradze oraz siódme podczas mistrzostw świata w Valkenburgu w 1979 roku. W 1980 roku wystartował na igrzyskach olimpijskich w Moskwie, gdzie wraz z kolegami z reprezentacji był piąty w drużynowej jeździe na czas. Ponadto w 1978 roku wygrał włoski Coppa Varignana, a na rozgrywanych rok później igrzyskach śródziemnomorskich w Splicie zdobył złoto w drużynowej jeździe na czas.

</doc>
<doc id="3067450" url="https://pl.wikipedia.org/wiki?curid=3067450" title="Vito Da Ros">
Vito Da Ros

Vito Da Ros (ur. 21 maja 1957 w Canevie) – włoski kolarz szosowy, srebrny medalista mistrzostw świata.
Kariera.
Największy sukces w karierze Vito Da Ros osiągnął w 1977 roku, kiedy wspólnie z Mirko Bernardim, Mauro De Pellegrinem i Dino Porrinim zdobył srebrny medal w drużynowej jeździe na czas na mistrzostwach świata w San Cristóbal. Był to jednak jedyny medal wywalczony przez niego na międzynarodowej imprezie tej rangi. W 1976 roku wystartował na igrzyskach olimpijskich w Montrealu, gdzie wraz z kolegami z reprezentacji był jedenasty w drużynowej jeździe na czas. W tym samym roku wygrał też włoskie Gran Premio Industria del Cuoio e delle Pelli i zajął trzecie miejsce w Coppa Bologna.

</doc>
<doc id="3067451" url="https://pl.wikipedia.org/wiki?curid=3067451" title="Virenque">
Virenque

Virenque – rzeka we Francji, przepływająca przez tereny departamentów Aveyron, Hérault oraz Gard, o długości 24,6 km. Stanowi dopływ rzeki Vis.
Geografia.
Rzeka ma długość 24,5 km. Swoje źródło ma w Sewennach na południowy zachód od góry Mont Aigoual niedaleko Rocher de Saint-Guiral. Uchodzi do Vis w pobliżu Vissec.

</doc>
<doc id="3067452" url="https://pl.wikipedia.org/wiki?curid=3067452" title="Jacob Cornelisz. van Oostsanen">
Jacob Cornelisz. van Oostsanen

Jacob Cornelisz. van Oostsanen, zw. też Jacob van Amsterdam (ur. ok. 1472/77 w Oostsanen, zm. 18 października 1533 w Amsterdamie) – niderlandzki malarz i grafik okresu renesansu.
Był synem malarza portrecisty. Działał głównie w Amsterdamie, ale pracował także w Alkmarze (1518-19), Hoorn (1522) i w opactwie Egmond (1527). Tworzył głównie obrazy religijne pod wpływem Geertgena tot Sint Jansa oraz drzeworyty pod wpływem Albrechta Dürera, z którym być może spotkał się w Antwerpii w 1521. Wykonywał też kartony do witraży i projektował tkaniny. Pozostawił 27 obrazów i ponad 200 drzeworytów (m.in. cykle: "Życie Marii, Pasja"). 
Był nauczycielem Jana van Scorela. Jego syn Dirck Jacobsz. (1496-1567) również był malarzem. 

</doc>
<doc id="3067453" url="https://pl.wikipedia.org/wiki?curid=3067453" title="Olimpiada Szachowa 1957">
Olimpiada Szachowa 1957



</doc>
<doc id="3067454" url="https://pl.wikipedia.org/wiki?curid=3067454" title="Jewhen Bezzubko">
Jewhen Bezzubko

Jewhen Mykołajowycz Bezzubko, ukr. Євген Миколайович Беззубко (ur. 25 grudnia 1971 w Tarnopolu) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Piłkarskiej w Tarnopolu. Pierwszy trener M.Zawalniuk. Po zakończeniu służby wojskowej w 1992 rozpoczął karierę piłkarską w amatorskim zespole Zoria Chorostków. Na początku 1994 przeszedł do innego amatorskiego zespołu Łysonia Brzeżany. Latem 1994 został zaproszony do pierwszoligowej Nywy Tarnopol, skąd jesienią 1995 został wypożyczony do Krystału Czortków. Latem 1996 wyjechał do Mołdawii, gdzie zasilił skład Nistru Otaci. Jesienią 1997 powrócił do Zorii Chorostków. Na początku 1999 wyjechał do Kazachstanu, gdzie bronił barw klubów Tobył Kostanaj i Kajsar Kyzyłorda. W 2001 zakończył karierę piłkarską, po czym powrócił do Ukrainy, gdzie występował w amatorskich zespołach, m.in. CzTEI Czerniowce i Iskra-Podilla Teofipol.

</doc>
<doc id="3067455" url="https://pl.wikipedia.org/wiki?curid=3067455" title="Dino Porrini">
Dino Porrini

Dino Porrini (ur. 28 lutego 1953 w Volta Mantovana) – włoski kolarz szosowy, srebrny medalista mistrzostw świata.
Kariera.
Największy sukces w karierze Dino Porrini osiągnął w 1977 roku, kiedy wspólnie z Mirko Bernardim, Mauro De Pellegrinem i Vito Da Rosem zdobył srebrny medal w drużynowej jeździe na czas na mistrzostwach świata w San Cristóbal. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął też 27. miejsce w wyścigu ze startu wspólnego amatorów. W 1976 roku wystartował na igrzyskach olimpijskich w Montrealu, gdzie wraz z kolegami z reprezentacji był jedenasty w drużynowej jeździe na czas. Ponadto wygrał między innymi Giro delle Due Province Marciana w 1974 roku, Coppa Caduti Nervianesi i wyścig Mediolan-Busseto w 1975 roku oraz Freccia dei Vini dwa lata później. W 1979 roku wygrał jeden z etapów Giro d'Italia, ale cały wyścig ukończył na 108. pozycji w klasyfikacji generalnej.

</doc>
<doc id="3067457" url="https://pl.wikipedia.org/wiki?curid=3067457" title="Edredon">
Edredon



</doc>
<doc id="3067458" url="https://pl.wikipedia.org/wiki?curid=3067458" title="Mirko Bernardi">
Mirko Bernardi

Mirko Bernardi (ur. 16 lipca 1953 w Torrile) – włoski kolarz szosowy, srebrny medalista mistrzostw świata.
Kariera.
Największy sukces w karierze Mirko Bernardi osiągnął w 1977 roku, kiedy wspólnie z Dino Porrinim, Mauro De Pellegrinem i Vito Da Rosem zdobył srebrny medal w drużynowej jeździe na czas na mistrzostwach świata w San Cristóbal. Był to jednak jedyny medal wywalczony przez niego na międzynarodowej imprezie tej rangi. Ponadto w 1972 roku wygrał włoski Trofeo Mauro Pizzoli, a w 1977 roku jeden z etapów Tour de l’Avenir, ale całego wyścigu nie ukończył. Nigdy nie wystąpił na igrzyskach olimpijskich.

</doc>
<doc id="3067459" url="https://pl.wikipedia.org/wiki?curid=3067459" title="Mistrzostwa Afryki w Piłce Ręcznej Mężczyzn 2014">
Mistrzostwa Afryki w Piłce Ręcznej Mężczyzn 2014

Mistrzostwa Afryki w Piłce Ręcznej Mężczyzn 2014 – dwudzieste pierwsze mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się wraz z turniejem żeńskim w dniach 16–25 stycznia 2014 roku w Algierze. Tytułu zdobytego w 2012 roku broniła reprezentacja Tunezji.
Mistrzostwa rozegrane w trzech halach w Algierze były jednocześnie eliminacjami do MŚ 2015.
Do turnieju awans zapewniony miały cztery czołowe drużyny poprzednich mistrzostw, pozostała ósemka została wyłoniona na podstawie kontynentalnego rankingu. Po uwzględnieniu wycofujących się zespołów i nominowaniu rezerwowych wykrystalizowała się ostateczna dwunastka, a losowanie grup odbyło się 9 października 2013 roku w Algierze.
Faworyci turnieju łatwo przeszli fazę grupową i ćwierćfinały. W turnieju triumfowali gospodarze w finale pokonując Tunezyjczyków. Prócz nich do Mistrzostw Świata 2015 awansowali zdobywcy brązowego medalu, reprezentanci Egiptu.

</doc>
<doc id="3067461" url="https://pl.wikipedia.org/wiki?curid=3067461" title="Wolnizna Berstana">
Wolnizna Berstana

Wolnizna Berstana – taką nazwę nosiła wieś u podnóża Łyśca, koło Wólki Milanowskiej i Zerzęcina. W roku 1374 w piśmiennictwie – "Libertatem Berstani". Dziś wieś nieistniejąca, jej dawna lokalizacja to obecny teren powiatu kieleckiego w gminie Nowa Słupia u podstawy Łyśca. 
Źreb lub sołectwo w powiecie sandomierskim.
Własność klasztoru świętokrzyskiego, podobnie jak w tym okresie także już nieistniejący Zerzęcin.
Lokacja.
Wolnizna Berstana określona została w 1369 r. jak i nowo lokowana na prawie niemieckim wieś klasztorna Rataje, czyli obecnie Wólka Milanowska.
Jak sugeruje Marek Derwich w Słowniku historyczno-geograficznym ziem polskich w średniowieczu, być może Wolnizna Berstana była sołectwem należącym do Berstana i stanowi ślad jakiejś nieudanej akcji osadniczej klasztornej . 
Podjęcie prób takiej działalności w drugiej połowie XIV wieku wynika z dokumentów lokacyjnych Ratajów i Zerzęcina.
Wskazują na nią także istniejące właśnie w tym czasie na zachód i północ od Wólki Milanowskiej trudne do bliższej identyfikacji punkty osadnicze lub topograficzne tak jak Bussecz i Citanika, często określane wieloznacznym terminem „merica” (dla porównania Raszkowice, Senno, i Zerzęcin).
Według autorów słownika jedne z nich zdają się być śladami dawnego osadnictwa zniszczonego być może na skutek najazdów Mongołów w latach 1259-1260 i 1287 oraz Litwinów około połowy XIV wieku (np. Raszkowice, Wólka Milanowska, Senno, Zerzęcin), inne - rezultatem współczesnej owym czasom akcji osadniczej (prócz Wolizny Berstena także Bussecz). Z osad tych do dnia dzisiejszego przetrwały tylko Rataje dziś występujące jako Wólka Milanowska. 
W XVI w. na miejscu wsi Bussecz i Zerzęcin powstały wsie Budzyn i Paprocice.

</doc>
<doc id="3067462" url="https://pl.wikipedia.org/wiki?curid=3067462" title="Porek brzozowy">
Porek brzozowy



</doc>
<doc id="3067463" url="https://pl.wikipedia.org/wiki?curid=3067463" title="Al Pearce">
Al Pearce

Al Pearce (ur. 25 lipca 1898, zm. 2 czerwca 1961) – amerykański aktor, komik, piosenkarz, gitarzysta i osobowość radiowo-telewizyjna.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3067464" url="https://pl.wikipedia.org/wiki?curid=3067464" title="Synagoga w Sanoku przy ulicy Cerkiewnej 6">
Synagoga w Sanoku przy ulicy Cerkiewnej 6



</doc>
<doc id="3067466" url="https://pl.wikipedia.org/wiki?curid=3067466" title="Mistrzostwa Afryki w Piłce Ręcznej Kobiet 2014">
Mistrzostwa Afryki w Piłce Ręcznej Kobiet 2014

Mistrzostwa Afryki w Piłce Ręcznej Kobiet 2014 – dwudzieste pierwsze mistrzostwa Afryki w piłce ręcznej kobiet, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej żeńskiej reprezentacji narodowej w Afryce, który odbył się wraz z turniejem męskim w dniach 16–25 stycznia 2014 roku w Algierze. Tytułu zdobytego w 2012 roku broniła reprezentacja Angoli.
Mistrzostwa rozegrane w trzech halach w Algierze były jednocześnie eliminacjami do MŚ 2015.
Do turnieju awans zapewniony miały cztery czołowe drużyny poprzednich mistrzostw, pozostała czwórka została wyłoniona na podstawie kontynentalnego rankingu. Po uwzględnieniu wycofujących się zespołów i nominowaniu rezerwowych wykrystalizowała się ostateczna ósemka, a losowanie grup odbyło się 9 października 2013 roku w Algierze.
Broniące tytułu zawodniczki z Angoli łatwo przeszły fazę grupową i ćwierćfinały, w półfinale doznały zaś sensacyjnej porażki i ostatecznie zajęły trzecią pozycję. W mistrzostwach triumfowały Tunezyjki, które w decydującym pojedynku pokonały reprezentantki Demokratycznej Republiki Konga. Wszyscy medaliści uzyskali awans na Mistrzostwa Świata 2015. Późniejszymi decyzjami przyznano Algierkom prawo do gry w turnieju barażowym.

</doc>
<doc id="3067467" url="https://pl.wikipedia.org/wiki?curid=3067467" title="Lądowisko TDJ S.A. Klecza">
Lądowisko TDJ S.A. Klecza

Lądowisko TDJ S.A. Klecza – lądowisko śmigłowcowe w Kleczy Górnej, w gminie Wadowice, w województwie małopolskim, ok. 6 km na południowy wschód od Wadowic. Przeznaczone jest do wykonywania startów i lądowań śmigłowców zarówno w dzień jak i w nocy, o dopuszczalnej masie startowej do 5700 kg. 
Zarządzającym lądowiskiem jest firma TDJ S.A. z siedzibą w Katowicach, ul. Armii Krajowej 51. Otwarte zostało w roku 2013 i jest wpisane do ewidencji lądowisk Urzędu Lotnictwa Cywilnego pod numerem 241

</doc>
<doc id="3067469" url="https://pl.wikipedia.org/wiki?curid=3067469" title="Synagoga w Sanoku">
Synagoga w Sanoku



</doc>
<doc id="3067471" url="https://pl.wikipedia.org/wiki?curid=3067471" title="Leming wyspowy">
Leming wyspowy

Leming wyspowy ("Lemmus ognevi") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Leming wyspowy występuje we wschodniej Rosji we wschodniej Syberii między rzekami Lena i Kołyma, na Kamczatce, Wyspach Nowosyberyjskich i Wyspie Wrangla.
Taksonomia.
Gatunek zgodnie z zasadami nazewnictwa binominalnego opisał w 1933 roku rosyjski zoolog Boris Winogradow nadając mu nazwę "Lemmus amurensis ognevi". Holotyp pochodził z rzeki Nelgese, w okolicy Wierchojańska, w Jakucji, w Rosji. 
Nazwa ognevi jest tradycyjnie uważana za synonim "L. sibiricus"; jednak dane genetyczne dopasowują wschodnią część rozmieszczenia "L. sibiricus" do północnej populacji "L. amurensis", gdzie "L. ognevi" i "L. sibiricus" są taksonem siostrzanym "L. amurensis", co przemawia za wyróżnieniem go jako gatunku. Nadal potrzebne są dane morfometryczne, aby lepiej odróżnić "L. ognevi" od "L. sibiricus" i "L. amurensis". Nazwy "ognevi", "bungei", "flavescens" (obecnie uważana za "nomen nudum"), "novosibiricus" i "portenkoi" są wstępnie uważane za synonimy tego gatunku, chociaż nazwa "portenkoi" często była traktowana jako odrębny gatunek. Albo "bungei" lub "novosibiricus", albo "portenkoi" mogą być najstarszą dostępną nazwą dla tego gatunku, chociaż okazy z miejsc typowych nie zostały przetestowane. Po publikacji rozpoznającej "L. ognevi" nazwa ta została zachowana, choć prawdopodobnie nie jest to najstarsza dostępna dla tego gatunku nazwa. Autorzy "Illustrated Checklist of the Mammals of the World" uznają ten takson za gatunek monotypowy.
Biologia i ekologia.
Zamieszkuje doliny rzek i strumieni o umiarkowanie wilgotnej glebie, porośnięte roślinnością zielną, dębikiem ośmiopłatkowym i wierzbami. W środkowej części wyspy kolonie są częste na równinach rzeki Mamontowaja i niskich terasach. Kiedy na początku sierpnia zaczynają się opady śniegu, lemingi te przenoszą się na tereny o grubszej jego pokrywie, takie jak brzegi rzek i strumieni, nizinne mokradła i małe wyschnięte jeziora tundrowe. Do roztopów na początku czerwca przebywają pod pokrywą śniegową. Migracje sezonowe tego gatunku odbywają się na krótkie dystanse i nie są masowe.
W skład diety leminga wyspowego wchodzą 53 różne gatunki roślin, w tym szczególnie wrzosy, wełnianki, zboża i zielone mchy.
Samica wydaje w miocie od 5 do 7 młodych.

</doc>
<doc id="3067474" url="https://pl.wikipedia.org/wiki?curid=3067474" title="Lemmus sibiricus portenkoi">
Lemmus sibiricus portenkoi



</doc>
<doc id="3067475" url="https://pl.wikipedia.org/wiki?curid=3067475" title="Turzyca punktowana">
Turzyca punktowana

Turzyca punktowana ("Carex punctata" Gaudin) – gatunek byliny z rodziny ciborowatych. 
Rozmieszczenie geograficzne.
Występuje na Makaronezji, w Europie, Turcji i północno-zachodniej Afryce. W Polsce jest gatunkiem rzadkim; rośnie tylko na wybrzeżu.
Zmienność.
Gatunek zróżnicowany na dwie odmiany:
Zagrożenia i ochrona.
Gatunek umieszczony na Czerwonej liście roślin i grzybów Polski (2006) w kategorii zagrożenia V (narażony). W wydaniu z 2016 roku otrzymał kategorię RE (wymarły na obszarze Polski).

</doc>
<doc id="3067476" url="https://pl.wikipedia.org/wiki?curid=3067476" title="Carex punctata">
Carex punctata



</doc>
<doc id="3067477" url="https://pl.wikipedia.org/wiki?curid=3067477" title="Vis (rzeka)">
Vis (rzeka)

Vis – rzeka we Francji, przepływająca przez tereny departamentów Gard oraz Hérault, o długości 57,8 km. Stanowi prawy dopływ rzeki Hérault. 
Geografia.
Vis ma długość 57,8 km. Jej źródło znajduje się na terenie Parku Narodowego Sewennów, niedaleko przełęczy Col de l'Homme-Mort w departamencie Gard. Uchodzi do rzeki Hérault w Cazilhac.
Przepływa przez: Arrigas "(źródło)", Alzon, Campestre-et-Luc, Blandas, Vissec, Saint-Maurice-Navacelles, Rogues, Gorniès, Saint-Laurent-le-Minier, Saint-Julien-de-la-Nef, Cazilhac "(ujście)".
Ochrona przyrody.
Na powierzchni 5590 ha utworzono obszar Natura 2000 Wąwozy Vis i Virenque, który został zaproponowany w ramach obszaru mającego znaczenie dla Wspólnoty (dyrektywa siedliskowa) w grudniu 1998 roku.
Obecne są tu ryby z gatunków: brzana południowa "(barbus meridionalis)", jelec nadkamiennik "(leuciscus souffia)" czy głowacz białopłetwy "(cottus gobio)".
Występują tu takie bezkręgowce jak: "oxygastra curtisii", "macromia splendens", przeplatka aurinia "(euphydryas aurinia)", krasopani hera "(euplagia quadripunctaria)", kozioróg dębosz "(cerambyx cerdo)", barczatka kataks "(eriogaster catax)", jelonek rogacz "(lucanus cervus)", nadobnica alpejska "(rosalia alpina)", piękniś sułtanek "(charaxes jesius)" czy rohatyniec nosorożec "(oryctes nasicornis)".
Żyją tu ssaki reprezentujące takie gatunki jak: mopek zachodni "(barbastella barbastellus)", podkowiec duży "(rhinolophus ferrumequinum)", podkowiec mały "(rhinolophus hipposideros)", podkowiec śródziemnomorski "(rhinolophus euryale)", podkasaniec wąskoskrzydły "(miniopterus schreibersi)", nocek ostrouchy "(myotis blythii)", nocek orzęsiony "(myotis emarginatus)", nocek długopalcy "(myotis capaccinii)" czy wydra "(lutra lutra)".
Na powierzchni 20 321 ha utworzono obszar Natura 2000 Wąwozy Vis i Cirque de Navacelles, który powstał w kwietniu 2006 roku w ramach obszaru specjalnej ochrony ptaków.
Obecne są tu ptaki z następujących gatunków: orzeł przedni "(aquila chrysaetos)", lerka "(lullula arborea)", ortolan "(emberiza hortulana)", błotniak łąkowy "(circus pygargus)", błotniak zbożowy "(circus cyaneus)", gadożer zwyczajny "(circaetus gallicus)", wrończyk "(pyrrhocorax pyrrhocorax)", lelek zwyczajny "(caprimulgus europaeus)", sokół wędrowny "(falco peregrinus)", pokrzewka kasztanowata "(sylvia undata)", puchacz zwyczajny "(bubo bubo)", zimorodek zwyczajny "(alcedo atthis)", kulon "(burhinus oedicnemus)", dzięcioł czarny "(dryocopus martius)", gąsiorek "(lanius collurio)", świergotek polny "(anthus campestris)", sęp płowy "(gyps fulvus)", sęp kasztanowaty "(aegypius monachus)" czy pluszcz zwyczajny "(cinclus cinclus)". 

</doc>
<doc id="3067481" url="https://pl.wikipedia.org/wiki?curid=3067481" title="Bostowska Wola (województwo świętokrzyskie)">
Bostowska Wola (województwo świętokrzyskie)



</doc>
<doc id="3067486" url="https://pl.wikipedia.org/wiki?curid=3067486" title="Steccherinum ochraceum">
Steccherinum ochraceum



</doc>
<doc id="3067487" url="https://pl.wikipedia.org/wiki?curid=3067487" title="Koszary przy ul. Adama Mickiewicza w Sanoku">
Koszary przy ul. Adama Mickiewicza w Sanoku

Koszary przy ul. Adama Mickiewicza w Sanoku – zabudowania stanowiące byłe koszary wojskowe w Sanoku, położone przy ulicy Adama Mickiewicza w dzielnicy Śródmieście.
W okresie autonomii galicyjskiej w ramach Austro-Węgier na przełomie XIX/XX w Sanoku z infrastruktury korzystał 45 Pułk Piechoty c. i k. armii; pod koniec XIX wieku szereg budynków w posiadaniu jednostki stanowiło realność miejską, od których pobierano czynsz: dwa domy na Stawisku (koszary 45pp), 6 domów na Wójtostwie (4 koszar, 2 aresztu, 1 kuchni), nowe koszary obrony krajowej z magazynem i barakami, dom murowany (szpital wojskowy), magazyn 45pp, prochownia 45pp i prochownia obrony krajowej położone na folwarku w Posadzie Olchowskiej.
Kwestia budowy koszar wojskowych w Sanoku była podnoszona na początku XX wieku, zaś zabudowania były planowane na potrzeby batalionu 45 Pułku Piechoty c. i k. armii (w tym celu na przełomie 1904/1905 rady miejska w Sanoku podjęła uchwałę, zatwierdzoną następnie przez radę powiatu sanockiego, o zaciągnięciu pożyczki w kwocie 300 tys. koron na budowę koszar wojskowych w Sanoku). Budowę prowadzono za kadencji burmistrza Sanoka, Feliksa Gieli; po kilku latach starań w 1910 przystąpiono do rozpoczęcia pracy budowlanych, których koszt szacowano na ok. pół miliona koron. Budynki zostały oddane do użytku w styczniu 1912. Celem oddania do użytku koszar powołano komisje wojskową, miejską i polityczną 28 grudnia 1911, wprowadzenie wojsk do budynków zaplanowano na 15 stycznia 1911, a kontrakt zapisano na 25 lat. Zgodnie z planem w koszarach stacjonował w nich austriacki 45 Pułk Piechoty. Pierwotnie budynki koszary były pod numerami 540, 541, 542, 543. W 1909 szpital zyskał pobliskie budynki koszar wojskowych 4 i 5 Pułku Piechoty Liniowej im. księcia Zygmunta w 1909 zostały przeznaczone na rzecz Szpitala Powszechnego w Sanoku.
U kresu I wojny światowej 1 listopada 1918 delegacja sanockiej Rady Miejskiej (w jej składzie byli m.in.: burmistrz Paweł Biedka, kpt. Franciszek Stok, kpt. Antoni Kurka, Feliks Giela, Michał Słuszkiewicz, Karol Zaleski, adwokaci Wojciech Ślączka, dr Adolf Bendel i dr Jonasz Spiegel, działacze sokoli Adam Pytel i Marian Szajna, Tomasz Rozum, Michał Guzik) podjęła rozmowy z komendantem wojskowej załogi c. i k. w Sanoku płk. Iwanem Maksymowiczem i mimo jego oporu dokonano rozbrojenia stacjonującego wówczas w koszarach – pochodzącego z ziemi czeskiej – 54 Pułku Piechoty, po czym ok. 1000 żołnierzy jednostki (ok. 600 narodowości czeskiej i 300 narodowości niemieckiej) opuściło miasto. Po zakończeniu wojny, w listopadzie 1918 ulokował się w nich ochotniczy 3 Batalion Strzelców Sanockich i zajmował do 1919.
W okresie II Rzeczypospolitej (1920-1939) w obiektach stacjonował II batalion 2 Pułku Strzelców Podhalańskich. Ok. 1920 budynki koszar zostały poświęcone. Według stanu z 1931 przy ul. Adama Mickiewicza koszary były zlokalizowane pod numerami: 15, 15a, 17, 17a, 19 - baraki wojskowe, 21, 23. Przed 1939 obiekty były określane jako „Koszary Jagiellonów” bądź „Koszary Jagiellońskie”.
Tuż po II wojnie światowej 12 lipca 1945 do Sanoka przybył I batalion 34 Pułku Piechoty Ludowego Wojska Polskiego i został zakwaterowany w koszarach, do 1939 należących do 2 Pułku Strzelców Podhalańskich. W okresie PRL do 1952 stacjonował 26 Pułk Piechoty (wówczas koszary istniały pod numerem 15 ulicy A. Mickiewicza), a do 1991 były siedzibą oddziału Wojsk Ochrony Pogranicza (WOP).
Na północnym krańcu nieruchomości koszar istniał dworek rodziny Tchorznickich (Aleksander Mniszek-Tchorznicki), gdzie później powstały magazyny wojskowe (miejsce to znajduje się naprzeciw wejścia głównego na stadion „Wierchy” przy ul. Żwirki i Wigury 6).
Pod koniec XX wieku zdecydowano o zagospodarowaniu obiektów. Obiekty zlokalizowane topograficznie wyżej, pod adresem ulicy Mickiewicza 21 samorząd lokalny przekazał je na rzecz powstałej uczelni, Państwowej Wyższej Szkoły Zawodowej w Sanoku. Jeszcze przed decyzją powołującą uczelnię podjęto remont zabudowań byłych koszar, trwający od 10 lipca 2000 do 2001. Budynki zostały odremontowane i na nowo dostosowane dla potrzeb dydaktycznych. Od 2004 był remontowany, a na przełomie 2005/2006 oddany do użytku został budynek byłego arsenału, zlokalizowany przy ul. Żwirki i Wigury (w strukturze uczelni PWSZ określony jako F) (w przeszłości istniał przy nim staw). Budynek położony przy ulicy Mickiewicza 23, przejęła sanocka placówka Straży Granicznej, przynależna do Bieszczadzkiego Oddziału SG.

</doc>
<doc id="3067488" url="https://pl.wikipedia.org/wiki?curid=3067488" title="Raszkowice (województwo świętokrzyskie)">
Raszkowice (województwo świętokrzyskie)

Raszkowice w roku 1374 merica Raskowice dziś wieś nie istnieje, leżała na północny zachód od Wólki Milanowskiej, na północ od klasztoru.
Była to dąbrowa lub osada w powiecie sandomierskim własność klasztoru świętokrzyskiego w sołectwie Rataje.
W roku 29 kwietnia 1374 Albert opat świętokrzyski przyłącza do sołectwa i wsi Rataje Stare (obecnie Wólka Milanowska) dwie dąbrowy (mericae), Zerzęcin z lasem i łąkami oraz w jej granicach Raszkowice, rozciągające się od Świętego Krzyża (Sanctam Crucem) do ścieżki wsi Lechowiec {obecnie Lechówek), a stąd do Bussecza.
Raszkowice, Bussecz, Zarzęcin i Rataje zatraciły swoje nazwy zostały wchłonięte poprzez inne rozwijające się osady lub też zniszczone w drugiej połowie XIV wieku podczas najazdu Mongołów a następnie Litwinów.

</doc>
<doc id="3067491" url="https://pl.wikipedia.org/wiki?curid=3067491" title="Idu">
Idu

Idu (hangul: 이두, hancha: 吏讀) – dawny system zapisu języka koreańskiego przy pomocy znaków pisma chińskiego, opracowany pod koniec VII wieku przez Solch’onga, uczonego z państwa Silla, w oparciu o wcześniejsze metody zapisu. Pomimo swojego znacznego stopnia skomplikowania, pozostał w użyciu mimo opracowania alfabetycznego pisma hangul aż do XIX wieku.
System idu oparty został na piśmie hancha, z użyciem dodatkowych znaków dla oznaczenia koreańskich końcówek gramatycznych. Przykładem zapisu w idu jest fragment chińskiego kodeksu prawnego z okresu dynastii Ming: 雖犯七出有三不去, przełożony na koreański jako 必于七出乙犯爲去乃三不去有去乙. Widoczne jest wprowadzenie koreańskiego tłumaczenia chińskiego terminu 雖 → 必于, dodanie do chińskiego elementu 七出 końcówki przyimkowej 乙, oraz dodatkowe znaki 爲去乃 i 有去乙 dla oznaczenia koreańskiej deklinacji czasowników.

</doc>
<doc id="3067492" url="https://pl.wikipedia.org/wiki?curid=3067492" title="Petr Matoušek">
Petr Matoušek

Petr Matoušek (ur. 19 grudnia 1949 w Teplicach nad Bečvou) – czechosłowacki kolarz szosowy, dwukrotny medalista mistrzostw świata.
Kariera.
Pierwszy sukces w karierze Petr Matoušek osiągnął w 1970 roku, kiedy wspólnie z Františkiem Řezáčem, Milanem Puzrlą oraz Jiřím Mainušem zdobył srebrny medal w drużynowej jeździe na czas na mistrzostwach świata w Leicester. W tej samej konkurencji reprezentacja Czechosłowacji w składzie: Petr Matoušek, Vlastimil Moravec, Vladimír Vondráček i Petr Bucháček zdobyła brązowy medal podczas mistrzostw świata w Yvoir. W 1972 roku wystąpił na igrzyskach olimpijskich w Monachium w 1972 roku, gdzie był trzynasty w drużynie, a w wyścigu ze startu wspólnego zajął 47. miejsce. Na rozgrywanych cztery lata później igrzyskach w Montrealu razem z kolegami z reprezentacji zajął piąte miejsce w drużynowej jeździe na czas, a wyścigu ze startu wspólnego nie ukończył. Ponadto w 1970 roku zajął drugie miejsce w Bohemia Tour, w 1972 roku był drugi w wyścigu Wiedeń-Rabenstein-Gresten-Wiedeń, a w 1975 roku zwyciężył w klasyfikacji generalnej Tour of Yugoslavia.

</doc>
<doc id="3067496" url="https://pl.wikipedia.org/wiki?curid=3067496" title="Gronie (powiat suski)">
Gronie (powiat suski)

Gronie – osada w Polsce położona w województwie małopolskim, w powiecie suskim, w gminie Maków Podhalański.
W latach 1975–1998 miejscowość położona była w województwie bielskim.

</doc>
<doc id="3067498" url="https://pl.wikipedia.org/wiki?curid=3067498" title="Vlastimil Moravec">
Vlastimil Moravec

Vlastimil Moravec (ur. 7 maja 1949 w Novym Městie nad Metují, zm. 15 kwietnia 1986 w Brnie) – czechosłowacki kolarz szosowy, dwukrotny medalista mistrzostw świata.
Kariera.
Największy sukces w karierze Vlastimil Moravec osiągnął w 1975 roku, kiedy wspólnie z Petrem Matouškiem, Vladimírem Vondráčkiem oraz Petrem Bucháčkiem zdobył brązowy medal w drużynowej jeździe na czas na mistrzostwach świata w Yvoir. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji reprezentacja Czechosłowacji zajęła też trzynaste miejsce podczas igrzysk olimpijskich w Monachium w 1972 roku. Na tych samych igrzyskach trzynasty był także w wyścigu ze startu wspólnego. Ponadto w 1970 roku wygrał wyścig Okolo Slovenska, w 1972 roku wygrał Wyścigu Pokoju, a trzy lata później był najlepszy w Ytong Bohemia Tour. W 1974 roku został mistrzem Czechosłowacji w wyścigu ze startu wspólnego.
Zmarł 15 kwietnia 1986 w Brnie po tym, jak został potrącony przez ciężarówkę podczas jazdy na rowerze.

</doc>
<doc id="3067499" url="https://pl.wikipedia.org/wiki?curid=3067499" title="Twierdza Arabacka">
Twierdza Arabacka

Twierdza Arabacka (ros. Арабатская крепость; ukr. Арабатська фортеця) – zbudowana w pierwszej połowie XVII wieku twierdza tatarsko-turecka we wschodniej części Krymu. Nazwa pochodzi od arabskiego słowa الرباط "ar-ribat" oznaczającego twierdzę polową. Zbudowana została w odległości 2 km od współczesnej miejscowości Kamjanśke (do 1945 roku "Ak Manaj") u południowego zakończenia Mierzei Arabackiej blokując wraz z twierdzą Perekop dostęp do półwyspu od północy, a wraz z Twierdzą Jenikale blokowała dostęp do Krymu od wschodu.
Twierdza została wybudowana w kształcie nieregularnym z trzymetrowymi ścianami, pięcioma basztami, dwoma bramami i otoczona fosami. We wnętrzu znajdowały się pomieszczenia dla załogi, magazyny i meczet.
Po raz pierwszy wzmiankowana przez pracującego dla polskiego króla francuskiego kartografa Guillaume Le Vasseur de Beauplana w 1651 roku. W 1668 roku zdobyta przez Kozaków i uszkodzona. W 1737 roku zdobyta przez wojska rosyjskie. Ponownie oblężona przez Rosjan w 1771 roku. Po aneksji Krymu przez Rosję była nadal wykorzystywana militarnie. Po 1853 roku wykorzystywana przez wojska rosyjskie w czasie wojny krymskiej.
W 1856 roku Arabat został pozbawiony statusu miasta.

</doc>
<doc id="3067500" url="https://pl.wikipedia.org/wiki?curid=3067500" title="Judaszówka (osada)">
Judaszówka (osada)

Judaszówka – osada w Polsce położona w województwie małopolskim, w powiecie suskim, w gminie Maków Podhalański.
W latach 1975–1998 miejscowość administracyjnie należała do województwa bielskiego.

</doc>
<doc id="3067504" url="https://pl.wikipedia.org/wiki?curid=3067504" title="Jurki (województwo małopolskie)">
Jurki (województwo małopolskie)

Jurki – osada w Polsce położona w województwie małopolskim, w powiecie suskim, w gminie Maków Podhalański.
W latach 1975–1998 miejscowość położona była w województwie bielskim.

</doc>
<doc id="3067505" url="https://pl.wikipedia.org/wiki?curid=3067505" title="Mistrzostwa Ameryki Południowej Juniorów w Lekkoatletyce 2013">
Mistrzostwa Ameryki Południowej Juniorów w Lekkoatletyce 2013

40. Mistrzostwa Ameryki Południowej Juniorów w Lekkoatletyce – zawody lekkoatletyczne dla sportowców do lat 19, które odbyły się między 18 a 20 października 2013 w argentyńskim mieście Resistencia.
Rekordy.
Podczas zawodów ustanowiono 3 krajowe rekordy w kategorii seniorów:

</doc>
<doc id="3067507" url="https://pl.wikipedia.org/wiki?curid=3067507" title="Vladimír Vondráček">
Vladimír Vondráček

Vladimír Vondráček (ur. 22 maja 1949 w Znojmie) – czechosłowacki kolarz szosowy, brązowy medalista mistrzostw świata.
Kariera.
Największy sukces w karierze Vladimír Vondráček osiągnął w 1975 roku, kiedy wspólnie z Petrem Matouškiem, Vlastimilem Moravcem oraz Petrem Bucháčkiem zdobył brązowy medal w drużynowej jeździe na czas na mistrzostwach świata w Yvoir. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął 33. miejsce w wyścigu ze startu wspólnego, a na mistrzostwach świata w San Cristóbal był piąty w drużynowej jeździe na czas. W 1976 roku wystartował na igrzyskach olimpijskich w Montrealu, gdzie drużynowo był piąty, a wyścigu ze startu wspólnego nie ukończył. Ponadto w 1975 roku zajął drugie miejsce w Milk Race, a rok później wydał jeden etap Vuelta a Colombia, ale całego wyścigu nie ukończył.

</doc>
<doc id="3067508" url="https://pl.wikipedia.org/wiki?curid=3067508" title="Petr Bucháček">
Petr Bucháček

Petr Bucháček (ur. 9 czerwca 1948 we wsi Řetová) – czechosłowacki kolarz szosowy, brązowy medalista mistrzostw świata.
Kariera.
Największy sukces w karierze Petr Bucháček osiągnął w 1975 roku, kiedy wspólnie z Petrem Matouškiem, Vlastimilem Moravcem oraz Vladimírem Vondráčkiem zdobył brązowy medal w drużynowej jeździe na czas na mistrzostwach świata w Yvoir. Był to jednak jedyny medal wywalczony przez niego na międzynarodowej imprezie tej rangi. W 1976 roku wystartował na igrzyskach olimpijskich w Montrealu, gdzie drużynowo był piąty, a w wyścigu ze startu wspólnego zajął 41. miejsce. Ponadto w 1975 roku zajął drugie miejsce w Ytong Bohemia Tour, a rok później wydał jeden etap Vuelta a Colombia, ale całego wyścigu nie ukończył.

</doc>
<doc id="3067509" url="https://pl.wikipedia.org/wiki?curid=3067509" title="Adelaide Kane">
Adelaide Kane

Adelaide Victoria Kane (ur. 9 sierpnia 1990 w Perth) – australijska aktorka, która grała m.in. w filmie "Noc oczyszczenia" i serialu "Nastoletnia Maria Stuart".
Wczesne życie.
Kane urodziła się 9 sierpnia 1990 roku w Claremont, na przedmieściach Perth. Jej ojciec jest Szkotem (pochodzi z Glasgow), a jej matka ma szkockich, irlandzkich i francuskich przodków. Dorastała w Perth i uczęszczała do anglikańskiej szkoły dla dziewcząt św. Hildy.
Ma brata Williama, który jest od niej o 3 lata młodszy. Ich rodzice rozstali się, gdy Adelaide miała 7 lat, a opiekę nad nią i jej bratem przejęła matka. Kiedy dołączyła do obsady "Sąsiadów" wraz z matką przeniosła się do Melbourne, podczas gdy jej brat i ojczym pozostali w Perth. Na krótki czas mieszkała także w Nowej Zelandii, podczas kręcenia seriali telewizyjnych dla dzieci "Power Rangers RPM".
Kariera.
W 2013 wystąpiła w filmie "Noc oczyszczenia", grając u boku Ethana Hawke’a oraz Leny Headey. W tym samym roku zagrała też Corę Hale, siostrę Dereka w serialu "" i zaczęła występować w roli Marii Stuart, królowej Szkotów w serialu "Nastoletnia Maria Stuart". W czerwcu 2017, dołączyła do obsady serialu "Dawno, dawno temu", gdzie wcieliła się w rolę złej przyrodniej siostry Kopciuszka – Drizelli, która jest jednocześnie jedną z antagonistek sezonu.

</doc>
<doc id="3067510" url="https://pl.wikipedia.org/wiki?curid=3067510" title="Ekspansyny">
Ekspansyny

Ekspansyny (z łac. "expando," sup. "expansum" "rozrastać się") – grupa białek o masie 29-30 kDa, obecnych w ścianie komórkowej roślin, odpowiedzialnych za wzrost komórki roślinnej związany z rozluźnieniem struktury ściany komórkowej. Wyróżniane są cztery rodziny ekspansyn: α-ekspansyny, β-ekspansyny, ekspansyny typu A i ekspansyny typu B. Ekspansyny α i β mają wykazaną doświadczalnie zdolność rozluźniania ścian komórkowych. Pozostałe dwie rodziny zostały poznane jedynie jako sekwencje genów. Zwykle cząsteczka ekspansyny składa się z 250-275 reszt aminokwasowych tworzących dwie domeny.
Funkcja.
Ekspansyny zostały zidentyfikowane jako czynnik odpowiedzialny za wzrost objętościowy komórek, tzw. wzrost kwasowy. Najwyższą aktywność biologiczną ekspansyny wykazują przy niskim pH. Wzrost kwasowy indukowany jest przez auksyny, które powodują zarówno obniżenie pH apoplastu, jak i rozluźnienie struktury ściany komórkowej. Rozciągnięcie ściany komórkowej następuje pod wpływem turgoru po jej rozluźnieniu przez ekspansyny. Rola ekspansyn we wzroście kwasowym została potwierdzona przy wykorzystaniu roślin modyfikowanych genetycznie w doświadczeniach, polegających na wprowadzeniu dodatkowego genu ekspansyny, co prowadzi do wzmożenia wzrostu lub wyciszeniu genów komórki co skutkuje zahamowaniem wzrostu rośliny.
Poza wzrostem objętościowym komórki ekspansyny uczestniczą w procesie mięknięcia owoców, odcinanie liści, kiełkowaniu nasion, wzrostu łagiewki pyłkowej, formowania ksylemu, tworzenia połączenia korzeni z organizmem grzyba w mikoryzie, formowaniu się brodawek korzeniowych tak zwanym zmartwychwstaniu "Craterostigma plantagineum" po wysuszeniu tkanek wegetatywnych. Mogą być również cząstką sygnałową dla roślin pasożytniczych.

</doc>
<doc id="3067512" url="https://pl.wikipedia.org/wiki?curid=3067512" title="Rośliny transgeniczne">
Rośliny transgeniczne



</doc>
<doc id="3067513" url="https://pl.wikipedia.org/wiki?curid=3067513" title="Niedźwiedź Czarny">
Niedźwiedź Czarny

Niedźwiedź Czarny − polski herb szlachecki z nobilitacji.
Opis herbu.
Opis zgodnie z klasycznymi regułami blazonowania:
"W polu zielonym, niedźwiedź kroczący czarny. Klejnotu oraz labrów brak, nad tarczą tylko korona szlachecka."
Najwcześniejsze wzmianki.
Herb nadany razem z przywilejem nobilitacji w roku 1764 neofitom Adamowi, Pawłowi, Piotrowi, Janowi i Ignacemu Zbitniewskim w witebskiem.
Herbowni.
Jedna rodzina herbownych (herb własny):
Zbitniewski.

</doc>
<doc id="3067514" url="https://pl.wikipedia.org/wiki?curid=3067514" title="Jack Pearl">
Jack Pearl

Jack Pearl (ur. 29 października 1894, zm. 25 grudnia 1982) – amerykański wodewilowy aktor i osobowość radiowa.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3067525" url="https://pl.wikipedia.org/wiki?curid=3067525" title="42 batalion WOP">
42 batalion WOP



</doc>
<doc id="3067526" url="https://pl.wikipedia.org/wiki?curid=3067526" title="Séraphin Rouamba">
Séraphin Rouamba

Séraphin François Rouamba (ur. w 1942 w Wagadugu) – duchowny katolicki z Burkina Faso, arcybiskup Koupéla w latach 1995–2019.
Życiorys.
Święcenia kapłańskie przyjął 27 czerwca 1970.
Episkopat.
1 czerwca 1995 został mianowany biskupem ordynariuszem diecezji Koupéla. Sakry biskupiej udzielił mu 21 października 1995 arcybiskup Antonio Mattiazzo.
5 grudnia 2000 został po podniesieniu diecezji do rangi metropolii został jej pierwszym arcybiskupem metropolitą.
7 grudnia 2019 przeszedł na emeryturę.

</doc>
<doc id="3067532" url="https://pl.wikipedia.org/wiki?curid=3067532" title="Złydnia">
Złydnia

Złydnia – w wierzeniach wschodniosłowiańskich mieszkający za piecem złośliwy duch, sprowadzający wszelakie nieszczęścia na dom i jego mieszkańców. Złydni wyobrażano sobie w postaci małych istot w wielkich butach i kapeluszach. W Polsce znane na Polesiu oraz w regionie przemyskim.

</doc>
<doc id="3067533" url="https://pl.wikipedia.org/wiki?curid=3067533" title="Drew Pearson">
Drew Pearson

Drew Pearson (ur. 13 grudnia 1897, zm. 1 września 1969) – amerykański dziennikarz prasowy i radiowy.
Nagłośnił tzw. incydent ze spoliczkowaniem, czym negatywnie wpłynął na losy II wojny światowej.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3067537" url="https://pl.wikipedia.org/wiki?curid=3067537" title="Bielawy (powiat turecki)">
Bielawy (powiat turecki)

Bielawy – kolonia w Polsce położona w województwie wielkopolskim, w powiecie tureckim, w gminie Malanów.
Zobacz też: Bielawy

</doc>
<doc id="3067539" url="https://pl.wikipedia.org/wiki?curid=3067539" title="Frances Ruffelle">
Frances Ruffelle

Frances Ruffelle (ur. 29 sierpnia 1965 w Londynie) – angielska aktorka i śpiewaczka musicalowa. Była premierową wykonawczynią roli Éponine w pierwszej anglojęzycznej produkcji musicalu "Les Misérables" (z 1985), za której wykonanie zdobyła w 1987 Tony Award.
Życie osobiste.
Frances Ruffelle urodziła się w Londynie. Jej ojciec był managerem i inżynierem w firmie telekomunikacyjnej, zaś matka, Sylvia Young - założycielką szkoły teatralnej, którą ukończyła również Frances. Młodszą siostrą artystki jest aktorka Alison Ruffelle.
Ruffelle poślubiła w 1990 reżysera teatralnego Johna Cairda, ze związku z nim (zakończonego rozwodem w 1992) ma 2 dzieci: piosenkarkę Elizę Sophie (znaną jako Eliza Doolittle), urodzoną w 1988 oraz Nathaniela George'a (rocznik 1990). Jej trzecie dziecko, Felix Bailey (urodzony w 1995) jest synem byłego partnera Roba Manleya.
Kariera.
Debiut aktorski artystki miał miejsce już w roku 1975 roku, gdy zagrała epizodyczną rólkę w filmie "The Hiding Place". Pierwszym występem na West Endzie była w 1983 roku rola Louisy w " The Sleeping Prince" Terence Rattigana. W roku 1984 otrzymała główną rolę Dinah w nowym musicalu Andrew Lloyd Webbera "Starlight Express". Rok później opuściła obsadę, by wziąć udział w anglojęzycznej prapremierze francuskiego musicalu "Les Misérables" występując jako Éponine. Po sukcesie na West Endzie powtórzyła tę rolę na Broadwayu. Za kreację zdobyła w 1987 roku Nagrodę Tony.
Artystka współpracowała jeszcze wielokrotnie zarówno z twórcami "Les Misérables" Schönbergiem i Boublilem (przy komponowaniu "Miss Saigon"), jak również Lloyd Webberem (przy pokazach przedpremierowych "Sunset Boulevard" i "Whistle Down the Wind" na Sydmonton Festival). W roku 2010 artystka wystąpiła na rocznicowym koncercie galowym "25th Anniversary Concert of Les Misérables" w O2 Arena jako część oryginalnej obsady. W roku 2012 zagrała epizodyczną rolę prostytutki w Les Misérables. Nędznicy będąc jedną z dwóch osób z oryginalnej obsady biorącą udział w ekranizacji tego musicalu.
Od 2013 roku występuje w musicalowej wersji biografii Édith Piaf, "Piaf, the Musical" w roli tytułowej.
W roku 1994, Ruffelle reprezentowała Wielką Brytanię na Konkursie Eurowizji piosenką "Lonely Symphony," która zajęła 10 miejsce.

</doc>
<doc id="3067550" url="https://pl.wikipedia.org/wiki?curid=3067550" title="Wilanów... zobacz różnicę">
Wilanów... zobacz różnicę

Wilanów... zobacz różnicę – pierwszy album studyjny polskiego zespołu hip-hopowego Olimpu Muzyczna Plejada (OMP). Wydawnictwo ukazało się 16 grudnia 1998 roku nakładem wytwórni muzycznej Asfalt Records w dystrybucji KOCH International Poland. Materiał był promowany singlem "Otzafszetu", który ukazał się 23 czerwca 1999 roku na 12 "płycie gramofonowej.
Lista utworów.
Opracowano na podstawie materiału źródłowego.

</doc>
<doc id="3067551" url="https://pl.wikipedia.org/wiki?curid=3067551" title="Ekstensyny">
Ekstensyny

Ekstensyny – rodzina glikoprotein bogatych w hydroksyprolinę, budujących strukturę ściany komórek roślin.
Masa monomerów ekstensyny została początkowo oszacowana na 80 kDa. W kolejnych badaniach natywny prekursor ekstensyn miała masę 240-300 kDa. Do licznych reszt hydroksyproliny przyłączona jest L-arabinoza. Ściana komórkowa roślin jest kompozytem składającym się z trzech wzajemnie przenikających się sieci. Dwie z tych sieci zbudowane są z polisacharydów a trzecia z glikoprotein. W genomie "Arabidopsis thaliana" kodowanych jest 20 ściśle homologicznych polipeptydów ekstensyn. Polipeptydy te są niezbędne do wykształcenia ściany komórkowej podczas cytokinezy. Potwierdzają to obserwowane zaburzenia na etapie embriogenezy u mutanta niezdolnego do syntezy ekstensyny. Podwyższona zawartość ekstensyn umożliwia ochronę tkanek roślinnych przed patogenami. Usieciowanie powstające w wyniku działania peroksydaz i pozwala uzyskać barierę przez która nie są w stanie przeniknąć mikroorganizmy.

</doc>
<doc id="3067554" url="https://pl.wikipedia.org/wiki?curid=3067554" title="Mokujin">
Mokujin

Mokujin (jap. "drewniany człowiek") – postać fikcyjna z serii gier komputerowych "Tekken", stworzona przez Namco Bandai Games. Po raz pierwszy pojawia się w grze "Tekken 3".
Opis postaci.
Mokujin jest drewnianym manekinem, postawionym w muzeum, wykonanym z dębu mającego dwa tysiące lat. Stworzony został do walki z nadprzyrodzonymi siłami. Ożywił się i uzyskał świadomość w momencie, gdy Ogr, bóg wojny został uwolniony. Po tym jak Jin Kazama pokonał Ogra w trzecim turnieju żelaznej pięści, Mokujin powrócił do swojego pierwotnego stanu. Mokujin nie posiada własnego stylu walki. Potrafi natomiast naśladować style innych postaci. Mokujin jest niemy, ale umie komunikować się z ludźmi przy pomocy telepatii. W "Tekken 3" posiada swój żeński odpowiednik.
Inspiracja.
Bezpośrednią inspiracją dla twórców "Tekkena" przy projektowaniu Mokujina był hongkoński film pod tytułem "Zemsta tygrysa z Shaolin" z 1976 roku. Niemowa, główny bohater filmu (w tej roli Jackie Chan) w jednej ze scen przechodzi „ścieżkę drewnianych ludzi”, czyli musi przejść przez szpaler drewnianych manekinów, które boksują i kopią, wprawiane w ruch przy pomocy przymocowanych do rąk i nóg łańcuchów. Mokujin wygląda dokładnie tak samo jak pokazane w filmie manekiny i nawet pozostawione zostały łańcuchy.

</doc>
<doc id="3067557" url="https://pl.wikipedia.org/wiki?curid=3067557" title="Lennart Fagerlund">
Lennart Fagerlund

Lennart Sven Arne Fagerlund (ur. 2 kwietnia 1952 w Nässjö) – szwedzki kolarz szosowy, dwukrotny medalista mistrzostw świata.
Kariera.
Pierwszy sukces w karierze Lennart Fagerlund osiągnął w 1973 roku, kiedy wspólnie z Tordem Filipssonem, Svenem-Åke Nilssonem i Leifem Hanssonem zdobył brązowy medal w drużynowej jeździe na czas na mistrzostwach świata w Barcelonie. W tej samej konkurencji Szwedzi w składzie: Tord Filipsson, Lennart Fagerlund, Bernt Johansson i Sven-Åke Nilsson zwyciężyli podczas rozgrywanych rok później mistrzostw świata w Montrealu. W 1972 roku wystartował na igrzyskach olimpijskich w Monachium, gdzie w drużynie był szósty, a w wyścigu ze startu wspólnego zajął 42. miejsce. Wielokrotnie zdobywał medale mistrzostw krajów nordyckich, w tym pięć złotych. Ponadto w latach 1973–1976 zdobywał złote medale mistrzostw Szwecji w drużynowej jeździe na czas.

</doc>
<doc id="3067560" url="https://pl.wikipedia.org/wiki?curid=3067560" title="Osona">
Osona



</doc>
<doc id="3067563" url="https://pl.wikipedia.org/wiki?curid=3067563" title="Tord Filipsson">
Tord Filipsson

Tord Ingemar Filipsson (ur. 7 maja 1950 w Katrineholmie) – szwedzki kolarz szosowy, dwukrotny medalista mistrzostw świata.
Kariera.
Pierwszy sukces w karierze Tord Filipsson osiągnął w 1973 roku, kiedy wspólnie z Lennartem Fagerlundem, Svenem-Åke Nilssonem i Leifem Hanssonem zdobył brązowy medal w drużynowej jeździe na czas na mistrzostwach świata w Barcelonie. W tej samej konkurencji Szwedzi w składzie: Tord Filipsson, Lennart Fagerlund, Bernt Johansson i Sven-Åke Nilsson zwyciężyli podczas rozgrywanych rok później mistrzostw świata w Montrealu. Ponadto Szwedzi z Filipssonem w składzie zajęli szóste miejsce na igrzyskach olimpijskich w Monachium w 1972 roku oraz siódme na igrzyskach w Montrealu cztery lata później. Ponadto w latach 1974 i 1975 zajmował trzecie miejsce w klasyfikacji generalnej brytyjskiego Milk Race, a w 1973 roku był trzeci we francuskim Grand Prix de France. Wielokrotnie zdobywał medale mistrzostw krajów nordyckich, w tym sześć złotych. Siedmiokrotnie zdobywał złote medale mistrzostw Szwecji.
Jego siostra, Sylvia reprezentowała Szwecję w łyżwiarstwie szybkim.

</doc>
<doc id="3067565" url="https://pl.wikipedia.org/wiki?curid=3067565" title="CORS">
CORS



</doc>
<doc id="3067569" url="https://pl.wikipedia.org/wiki?curid=3067569" title="Leif Hansson">
Leif Hansson

Leif Anders Valfrid Hansson (ur. 18 marca 1946 w Ystad) – szwedzki kolarz szosowy, brązowy medalista mistrzostw świata.
Kariera.
Największy sukces w karierze Leif Hansson osiągnął w 1973 roku, kiedy wspólnie z Lennartem Fagerlundem, Svenem-Åke Nilssonem i Tordem Filipssonem zdobył brązowy medal w drużynowej jeździe na czas na mistrzostwach świata w Barcelonie. W tej samej konkurencji Szwedzi z Hanssonem w składzie zajęli też między innymi ósme miejsce na mistrzostwach świata w Leicester w 1970 roku, a podczas rozgrywanych pięć lat później mistrzostw świata w Yvoir był siódmy w wyścigu ze startu wspólnego amatorów. W 1972 roku wystartował na igrzyskach olimpijskich w Monachium, gdzie w drużynie był szósty, a wyścigu ze startu wspólnego nie ukończył. Na rozgrywanych cztery lata później igrzyskach w Montrealu wystąpił tylko w wyścigu indywidualnym, ale ponownie nie ukończył rywalizacji. Wielokrotnie zdobywał medale mistrzostw krajów nordyckich, w tym cztery złote. Kilkakrotnie zdobywał też medale mistrzostw Szwecji, w tym złoty w drużynowej jeździe na czas w 1971 roku.

</doc>
<doc id="3067571" url="https://pl.wikipedia.org/wiki?curid=3067571" title="Peter S. Harper">
Peter S. Harper

Sir Peter Stanley Harper (ur. 28 kwietnia 1939 w Barnstaple, zm. 23 stycznia 2021) – brytyjski profesor genetyki człowieka w "Institute of Medical Genetics", Cardiff University (Cardiff), autor popularnej książki na temat poradnictwa genetycznego (ang. "Practical Genetic Counselling".
Praca zawodowa.
Peter Harper był profesorem genetyki człowieka (genetyka medyczna) w "Cardiff University School of Medicine", uczelni założonej w roku 1893 jako część "University College of South Wales and Monmouthshire" (najstarsza uczelnia medyczna w Walii). "School of Medicine" prowadzi działalność dydaktyczną, naukową i usługową. Do roku 2004 P.S. Harper zajmował stanowisko "research professor", a w następnych latach miał tytuł "profesora emeriti".
Był specjalistą w dziedzinie neurogenetyki; zajmował się przede wszystkim problemami pląsawicy Huntingtona i dystrofii miotonicznej. Przyczynił się do rozwoju "Wales Medical Genetics Service", był członkiem Komisji Genetyki Człowieka w Departamencie Zdrowia i Komitetu Doradczego ds. Badań Genetycznych; uczestniczył w opracowywaniu dokumentów urzędowych dotyczących badań genetycznych, m.in. umożliwiających wczesne wykrywanie wad genetycznych oraz informowanie o prawdopodobieństwie wystąpienia nowotworów lub
różnych zaburzeń neurologicznych. Po przejściu na emeryturę uczestniczył w działalności swojego środowiska naukowego – opracowywał specjalistyczne publikacje oraz brał udział w konferencjach naukowych. W roku 2010 należał do Komitetu Organizacyjnego "Fourth International Workshop on Genetics, Medicine and History" na temat "Early History of Human Molecular Genetics" (Göteborg, Szwecja). Przedstawił referat nt. "Historical lessons from Huntington’s disease".
Był pierwszym patronem "Myotonic Dystrophy Support Group" (MDSG). Jego opinia, wyrażona m.in. w książce "Practical Genetic Counselling" (wydanej w roku 2010 po raz siódmy), jest podstawą programów „poradnictwa genetycznego”.
Publikacje.
Opublikował ponad 350 prac naukowych. Wybór według www.google obejmuje 15 pozycji z lat 1979–2010, z których część była kilkakrotnie wznawiana ("Practical Genetic Counselling" przetłumaczono na język chiński, niemiecki i słoweński):
Odznaczenia i wyróżnienia.
W 1995 odznaczony Komandorią Orderu Imperium Brytyjskiego (CBE). W tym samym roku Royal College of Physicians przyznało mu tytuł "Lumleian Lectures". W latach 2004–2010 był członkiem "Nuffield Council on Bioethics". W 2004 został uhonorowany tytułem szlacheckim sir.

</doc>
<doc id="3067573" url="https://pl.wikipedia.org/wiki?curid=3067573" title="Trần Huệ Hoa">
Trần Huệ Hoa

Trần Huệ Hoa (ur. 8 sierpnia 1991) – wietnamska lekkoatletka specjalizująca się w skoku wzwyż i trójskoku.
Wielokrotna złota medalistka mistrzostw Wietnamu
Rekordy życiowe: skok wzwyż – 1,80 (20 grudnia 2010, Đà Nẵng); trójskok – 14,12 (17 grudnia 2013, Naypyidaw) – rekord Wietnamu.

</doc>
<doc id="3067575" url="https://pl.wikipedia.org/wiki?curid=3067575" title="Tran Hue Hoa">
Tran Hue Hoa



</doc>
<doc id="3067578" url="https://pl.wikipedia.org/wiki?curid=3067578" title="Cross-Origin Resource Sharing">
Cross-Origin Resource Sharing

Cross-origin resource sharing (w skrócie CORS) – mechanizm umożliwiający współdzielenie zasobów pomiędzy serwerami znajdującymi się w różnych domenach. Ściślej rzecz biorąc chodzi o możliwość wykonywania żądań AJAX między takimi serwerami przy zachowaniu pewnych ograniczeń co do dopuszczalnego źródła żądania.

</doc>
<doc id="3067580" url="https://pl.wikipedia.org/wiki?curid=3067580" title="Cisy (osada w powiecie malborskim)">
Cisy (osada w powiecie malborskim)

Cisy – osada w Polsce położona w województwie pomorskim, w powiecie malborskim, w gminie Malbork.
Zobacz też: Cisy

</doc>
<doc id="3067582" url="https://pl.wikipedia.org/wiki?curid=3067582" title="Louis Codet">
Louis Codet

Louis Codet (ur. 8 października 1876 w Perpignan, Francja, zm. 27 grudnia 1914 w Hawr, Francja) – francuski pisarz i poeta.
Zarys biograficzny i twórczość.
Pochodził z szacownej rodziny, która wywodziła się z miejscowości Saint-Junien i zamieszkiwała tam od sześciu stuleci. Był synem Jeana Codeta, deputowanego i senatora, a także kuzynem matki francuskiego noblisty z dziedziny literatury Claude'a Simona.
Jako porucznik armii francuskiej, brał udział w walkach I wojny światowej. 5 listopada 1914 został ranny w Steenstrate w belgijskiej Flandrii. Niecałe dwa miesiące później, w wyniku odniesionych ran, zmarł we francuskim Hawr.
Po śmierci pozostawił po sobie wiele niepublikowanych tekstów, w tym powieść "César Capéran", którą francuski wydawca Gaston Gallimard opublikował w 1918.
W Polsce jego prace nie były szerzej tłumaczone. Bardziej znany jest tylko przekład jego wiersza "La flûte verte" (pl. "Do pastuszka cicho rzeknę...") autorstwa Krzysztofa Kamila Baczyńskiego.

</doc>
<doc id="3067584" url="https://pl.wikipedia.org/wiki?curid=3067584" title="Dryas integrifolia">
Dryas integrifolia

 
Dryas integrifolia – gatunek roślin z rodziny różowatych. Pospolity gatunek arktyczny. Występuje w północnej części Ameryki Północnej, od Alaski, przez Kanadę po Grenlandię.
Morfologia.
Krzewinka o wysokości od 10 do 17 cm. Łodygi płożące i rozgałęziające się horyzontalnie. Liście osadzone na pokrytych aksamitnymi lub wełnistymi włoskami ogonkach. Blaszka liściowa równowąska do lancetowatej, długości do 2,2 cm. Górna powierzchnia blaszki gładka, spodnia owłosiona. Łodyga kwiatowa bezlistna, pokryta długimi, wełnistymi włoskami. Na łodydze jeden kwiat z korona składającą się do 11 płatków barwy zwykle białej, czasem z żółtym lub kremowym cieniowaniem. W środku wiele pręcików zakończonych żółtymi pylnikami. Zalążnie początkowo małe, rosną do 2,5 cm, gdy owoc dojrzewa, pokrywając się pióropodobnym owłosieniem. Struktury te plączą się ze sobą tworząc kępki kłaczków, dzięki którym owoce mogą być rozsiewane przez wiatr.
Niektóre kwiaty wykazują heliotropizm, podczas gdy inne rosną zwrócone ku pozycji słońca w południe. Kwiaty zwrócone do słońca stanowią miejsce odpoczynku wielu owadów, będąc nieco cieplejszymi niż otaczające je środowisko.
Ekologia.
Gatunek wchodzi w symbiozę z promieniowcami, bakteriami wiążącymi azot. Tworzy także ektomykoryzę z grzybem "Hebeloma cylindrosporum".
Roślina ta jest pospolita w wielu rejonach Arktyki i występuje w kilku zimnych i wilgotnych środowiskach. Rośnie na łąkach tundry, w dolinach rzecznych i na piarżystych zboczach. Ukorzenia się równie dobrze na skalistym jak i żwirowatym podłożu oraz potrafi rozwijać się na glebach o małej zawartości związków organicznych. Jest organizmem pionierskim wielu niegościnnych terenów. Prawdopodobnie skolonizowała duże obszary odsłonięte przez cofający się lądolód arktyczny. Gatunek ten jest dominantem kilku typów arktycznych siedlisk, gdzie bywa pierwszą rośliną zasiedlającą podłoże i staje się najobficiej występującą. Na wrzosowiskach Montany dominuje wspólnie z turzycami takimi jak "Carex rupestris". W części Alaski współdominuje na krioturbacyjnych glebach z porostem "Ochrolechia frigida", a na wilgotnych równinach nadbrzeżnych z turzycą "Carex aquatilis".
Zdolność tej rośliny do kolonizacji odsłoniętych krajobrazów Arktyki może być wykorzystana do rekultywacji terenów pogórniczych. Dywany tych roślin mają tendencję do akumulacji materii organicznej, której to przyrost ma kluczowe znaczenie dla powodzenia rekultywacji.

</doc>
<doc id="3067586" url="https://pl.wikipedia.org/wiki?curid=3067586" title="Freshmarket">
Freshmarket

Freshmarket – polska sieć sklepów o charakterze "proximity supermarket", czyli sklepów w pobliżu osiedli mieszkaniowych lub miejsc pracy, zaspokajających kompleksowo potrzeby klientów, działająca od 2009 roku, prowadzona przez spółkę Żabka Polska, która postanowiła, że do końca 2019 roku wszystkie sklepy Freshmarket przejdą pod szyld Żabki.
Historia.
Inicjatorem powstania nowej sieci handlowej był Jacek Roszyk, ówczesny prezes zarządu spółki Żabka Polska. Pierwszy sklep sieci został otwarty w Lesznie w 2009. Rok później sklepy Freshmarket otrzymały nagrodę Laur Konsumenta w kategorii Odkrycie Roku. W 2011 sieć została uznana za Market Roku 2011 w plebiscycie organizowanym przez miesięcznik Wiadomości Handlowe. Również w tym roku sieci sklepów Freshmarket zostały przyznane tytuły: "Najwyższa Jakość" oraz "Złote Godło QI 2011" w kategorii QI Services za oferowanie usług o najwyższej jakości. W 2013 sieć ponownie została nominowana do nagrody Market Roku.
Działalność.
Sklepy Freshmarket to placówki convenience, działające w konwencji deli (oferujące markowe produkty FMCG oraz usługi i asortyment poszerzony o dania gotowe, ciepłe przekąski i napoje), w systemie samoobsługowym, czynne siedem dni w tygodniu od 6.00 do 23.00, zlokalizowane w centrach miast oraz w pobliżu osiedli.
Właściciel sieci Freshmarket – firma Żabka Polska sp. z o.o. ma cztery centra dystrybucyjne – w Plewiskach k. Poznania, Tychach, Nadarzynie i Pruszczu Gdańskim.
W 2018 część sklepów przeszło pod szyld Żabka, jednak właściciel sieci nie potwierdził całkowitej rezygnacji z marki. W 2019 roku pozostało mniej niż 100 sklepów Freshmarket.
Usługi.
Oprócz zakupów klienci mają możliwość skorzystania z pakietu usług, takich jak: opłacenie rachunków, wysłanie kuponu lotto, zakup doładowań na telefony komórkowe, wypłata gotówki. W sklepie jest również stoisko FreshCafe, które oferuje kupującym świeżo parzoną kawę oraz drobne przekąski.
Ajencja.
Sklepy Freshmarket, działają na zasadzie ajencji. Ajenci są indywidualnymi przedsiębiorcami i prowadzą własną działalność gospodarczą. Ajent sklepu Freshmarket podpisuje umowę z firmą Żabka Polska sp. z o.o. Na mocy tej umowy ajenci otrzymują w podnajem wyposażony sklep, z pełnym zatowarowaniem. Osoby prowadzące sklepy Freshmarket otrzymują także zasób wiedzy firmy Żabka Polska sp. z o.o. Celem tego działania jest utrzymanie jednolitego, dla całej sieci, standardu obsługi oraz jednakowej wizualizacji wewnętrznej i zewnętrznej. Ajenci w ramach rozwoju mają możliwość rozwoju kompetencji menedżerskich i zarządzania większym sklepem oraz liczniejszym zespołem sprzedaży.
Kampania reklamowa.
We wrześniu 2014 roku Freshmarket ruszył z kampanią reklamową prezentującą nową strategię firmy. Sieć zainwestowała w rozwój kategorii produktów świeżych, takich jak: warzywa, owoce, mięso i wędliny, które są dostarczane do sklepów 6 razy w tygodniu. W tym celu spółka Żabka Polska Sp. z o.o. nawiązała współpracę z lokalnymi dostawcami. W sklepach sieci Freshmarket były dostępne również produkty tradycyjne m.in. nabiał, wędliny, konfitury i piwa, dostarczane m.in. przez spółkę Produkty Klasztorne oraz pieczywo wypiekane na miejscu. Do współpracy przy kampanii zaproszono artystów: Kayah i Andrzeja Piasecznego, którzy wspólnie nagrali odświeżoną wersję piosenki „I Say a Little Prayer” wykonywanej wcześniej przez Arethę Franklin.

</doc>
<doc id="3067588" url="https://pl.wikipedia.org/wiki?curid=3067588" title="Markaczka">
Markaczka



</doc>
<doc id="3067590" url="https://pl.wikipedia.org/wiki?curid=3067590" title="Or Aqiva">
Or Aqiva



</doc>
<doc id="3067594" url="https://pl.wikipedia.org/wiki?curid=3067594" title="Twierdza Arabat">
Twierdza Arabat



</doc>
<doc id="3067595" url="https://pl.wikipedia.org/wiki?curid=3067595" title="Carolina Araujo">
Carolina Araujo

Carolina Araujo (ur. 11 czerwca 1971) – mozambicka pływaczka.
Brała udział w Letnich Igrzyskach w 1988 w Seulu, na których startowała w zawodach na 50 i 100 m stylem dowolnym oraz 100 m stylem grzbietowym. Na najkrótszym dystansie w stylu dowolnym, mimo ustanowienia rekordu olimpijskiego z czasem 29,64 i zajęcia pierwszego miejsca w swoim wyścigu eliminacyjnym, odpadła z rywalizacji w pierwszej rundzie i w klasyfikacji generalnej została sklasyfikowana na 48. pozycji. Na dwukrotnie dłuższym dystansie także zakończyła rywalizację w pierwszej rundzie plasując się na 1. lokacie w swoim wyścigu eliminacyjnym z czasem 1:05,11. W końcowej klasyfikacji zajęła 53. miejsce. Na 100 m stylem grzbietowym Araujo także odpadła w pierwszej rundzie plasując się na ostatniej, 3. pozycji w swoim wyścigu eliminacyjnym z czasem 1:15,86. W ostatecznej klasyfikacji była 40.
Wygranie pierwszego biegu eliminacyjnego w zawodach na 50 m stylem dowolnym pozwoliło zawodniczce stać się pierwszą w historii posiadaczką rekordu olimpijskiego na tym dystansie, gdyż zawody kobiet w tej konkurencji podczas igrzysk olimpijskich 1988 roku odbyły się po raz pierwszy, zaś pływaczka miała w tym biegu jedną rywalkę, Nancy Khalaf z Libanu. Rekord ten (29,64) przetrwał do czasu rozegrania drugiego biegu eliminacyjnego, w którym wszystkie osiem biorących w nim udział zawodniczek uzyskało lepsze rezultaty od czasu Araujo, a nową rekordzistką z czasem 27,96 została Carolina Mauri z Kostaryki.

</doc>
<doc id="3067597" url="https://pl.wikipedia.org/wiki?curid=3067597" title="Afrykański Medal Wojenny">
Afrykański Medal Wojenny

Medal Wojenny Afrykański (fr. "Médaille de la Guerre Africaine", fl. "Afrikaanse Oorlogsmedaille") – belgijskie wojskowe odznaczenie państwowe nadawane za służbę wojskową na terenie kolonii belgijskich w Afryce w okresie II wojny światowej.
Historia.
Odznaczenie został ustanowione dekretem księcia regenta Belgii Karola w dniu 30 stycznia 1947 roku dla wyróżnienia oficerów i żołnierzy belgijskich oddziałach kolonialnych służących w okresie od 10 maja 1940 do 7 maja 1945 roku na terenie afrykańskich kolonii belgijskich oraz biorących udział w działaniach zbrojnych na terenie Afryki i Azji.
Zasady nadawania.
Zgodnie ze statutem medal nadawany był oficerom i żołnierzom służącym w belgijskich oddziałach kolonialnych na terenie Afryki przez co najmniej rok w okresie od 10 maja 1940 do 7 maja 1945 roku. Medal ten nadawany tak był nadawany także za służbę na terenie Bliskiego Wschodu i Birmy.
Oprócz medalu nadawano także okucia do niego, które przyznawano za co najmniej 6 miesięczną służbę na terenach poza koloniami, a nazwa obszarze wymieniona była na okuciu. Zgodnie ze statutem były cztery rodzaje okuć:
Dodatkowo oficerowie i żołnierze lotnictwa służący w jednostkach bojowych lub transportowych mogli umieszczać okucie w postaci miniaturki znaku lotnictwa belgijskiego wykonaną z brązu.
Opis odznaki.
Odznakę medalu jest prostokąt z zaokrąglonymi kątami o szer. 33 mm i wysokości 52 mm wykonany z brązu.
Na awersie medalu w środku we wklęsłej tarczy znajdują się głowy dwóch żołnierzy kolonialnych wojsk belgijskich – żołnierz tubylczy w kepi i żołnierz belgijski w hełmie typu francuskiego. Poniżej znajdują się daty 1940 i 1945. Pod popiersiem żołnierza afrykańskiego znajduje się napis DUPAGNE
Rewers odznaki jest gładki.
Medal zawieszony jest na wstążce o szer. 37 mm koloru jasnoniebieskiego, z trzema paskami koloru żółtego, w środku o szer. 5 mm i dwa o szer. 3 mm. Na wstążce mogły być umieszczane cztery rodzaje okuć z napisami: NIGERIE, MOYEN-ORIENT, MADAGASCAR i BIRMANIE oraz miniaturowy wykonany z brązu symbol lotnictwa belgijskiego.

</doc>
<doc id="3067600" url="https://pl.wikipedia.org/wiki?curid=3067600" title="Jedrij Notz">
Jedrij Notz



</doc>
<doc id="3067601" url="https://pl.wikipedia.org/wiki?curid=3067601" title="Juliusz Cywilis">
Juliusz Cywilis

Gajusz Juliusz Cywilis (łac. "Gaius Iulius Civilis") – przywódca antyrzymskiego powstania Batawów w latach 69–70.
Pochodzący z germańskiego plemienia Batawów Cywilis był obywatelem rzymskim i służył w jednym z oddziałów pomocniczych rzymskiej armii. W trakcie walki o władzę między Witeliuszem i Wespazjanem w 69 roku poderwał do buntu 8 kohort batawskich i sąsiednie plemiona germańskie mieszkające nad Renem, ogłaszając iż występuje w imieniu Wespazjana. Gdy jednak Witeliusz poniósł ostateczną klęskę, Cywilis nie złożył broni, występując teraz otwarcie przeciwko panowaniu rzymskiemu. Wykorzystując dezercję nielicznych rzymskich kohort stacjonujących w Galii, przy poparciu m.in. Trewerów pod wodzą Juliusza Klassykusa, Juliusza Tutora i Tulliusza Walentynusa oraz Lingonów pod wodzą Juliusza Sabinusa, rebelianci oblegli i zdobyli obóz rzymski Castra Vetera (obecnie Xanten), opanowując bez większych przeszkód całą dolinę Renu począwszy od Moguncji do brzegu morza. Plany opanowania całej Galii nie powiodły się jednak wskutek międzyplemiennych animozji, a przybycie nad Ren legionów rzymskich pod wodzą Kwintusa Petyliusza Cerialisa, którego wsparła część plemion galijskich, doprowadziło do upadku powstania. Dalsze losy Cywilisa są nieznane, a zachowana część "Dziejów" Tacyta urywa się w momencie, gdy wystąpił do Rzymian z prośbą o pokój.

</doc>
<doc id="3067605" url="https://pl.wikipedia.org/wiki?curid=3067605" title="Katedra w Eczmiadzynie">
Katedra w Eczmiadzynie

Katedra w Eczmiadzynie (arm. "Էջմիածնի Մայր Տաճար") – najstarsza i najważniejsza świątynia ormiańska, kościół macierzysty Apostolskiego Kościoła Ormiańskiego, wybudowany na fundamentach pogańskiej bazyliki przez Grzegorza Oświeciciela w latach 301–303, zaraz po tym jak król Tiridates III jako pierwszy władca w historii przyjął chrześcijaństwo; jednocześnie najstarsza katedra na świecie. Znajduje się w mieście Wagharszapat, około 18 km na zachód od Erywania. Została poważnie zniszczona, po czym w 483 odbudowana niemal od podstaw w obecnej formie przez Wagana I Mamikoniana. W 618 kopuła wykonana z drewna została zastąpiona kamienną, która przetrwała w stanie niemal nienaruszonym do czasów obecnych.
Masywna budowla opiera się na czterech filarach połączonych za pośrednictwem smukłych arkad z zewnętrznymi murami świątyni. Mury znajdujące się na północnej stronie pochodzą z IV i V wieku. W XVII w. naprzeciwko zachodniego wejścia została wzniesiona trzykondygnacyjna dzwonnica. Sześciokolumnowe rotundy, wybudowane w XVII w. w północnej, wschodniej i południowej części świątyni, nadają katedrze pięciokopułowy obrys.
W świątyni znajdują się liczne zabytkowe rękopisy, ikony, rzeźby, krucyfiksy. Najcenniejszym skarbem jest grot Włóczni Przeznaczenia (zwana także włócznią Longinusa), uważanej za relikwię Męki Pańskiej, przechowywany w złotym relikwiarzu w skarbcu katedralnym. Według pochodzącego z XIII w. armeńskiego manuskryptu i tradycji włócznia została przewieziona w to miejsce przez apostoła Judę Tadeusza.
W 2000, razem z kilkoma kościołami znajdującymi się w pobliżu, katedra w Eczmiadzynie została wpisana na listę światowego dziedzictwa UNESCO.

</doc>
<doc id="3067607" url="https://pl.wikipedia.org/wiki?curid=3067607" title="Wandea (rzeka)">
Wandea (rzeka)



</doc>
<doc id="3067609" url="https://pl.wikipedia.org/wiki?curid=3067609" title="Lądowisko Limanowa-Szpital">
Lądowisko Limanowa-Szpital

Lądowisko Limanowa-Szpital – lądowisko sanitarne w Limanowej, w województwie małopolskim, położone przy ul. Józefa Piłsudskiego 61. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg.
Zarządzającym lądowiskiem jest Szpital Powiatowy w Limanowej. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 247

</doc>
<doc id="3067612" url="https://pl.wikipedia.org/wiki?curid=3067612" title="Iris folding">
Iris folding

Iris folding – sztuka wykonywania wzorów z kolorowych, nachodzących na siebie pasków papieru w taki sposób, aby środek wzoru tworzył "irys" - kształt przypominający przysłonę fotograficzną.
Historia.
Iris folding zapoczątkowano w Holandii, gdzie młodzi rzemieślnicy tworzyli swoje własne wzory używając odciętego z kopert papieru. Dzisiaj, twórcy używają jakichkolwiek, lekkich papierów, takich jak ścinki, papier do origami, papier pakowy, koperty lub strony z kolorowych czasopism. Czasem używa się także wstążek.
Techniki.
Iris folding zostaje ukończone wraz z wykonaniem wzoru. Twórca używa swojego produktu do udekorowania kartki z życzeniami, wyklejanek, jako ozdoby książki oraz w dowolnym, innym celu.
Do wykonania iris folding są używane wzory, paski papieru, taśma klejąca, nożyczki (lub inne tnące narzędzia) i tymczasowa taśma w stylu taśmy pakowej. Taśma pakowa używana jest do przytrzymania formy w jednym miejscu, podczas gdy rzemieślnik wykonuje pracę.
Desenie i wzory iris folding dostępne są w książkach lub jako pliki do pobrania z internetu, gdzie każdy może tworzyć swoje własne wzory. 

</doc>
<doc id="3067614" url="https://pl.wikipedia.org/wiki?curid=3067614" title="Bryndís Ólafsdóttir">
Bryndís Ólafsdóttir

Bryndís Ólafsdóttir (ur. 17 sierpnia 1969) – islandzka pływaczka.
Brała udział w igrzyskach w 1988, na których startowała w zawodach na 50, 100 i 200 m stylem dowolnym. Na najkrótszym dystansie odpadła w pierwszej rundzie, zajmując 2. miejsce w swoim wyścigu eliminacyjnym z czasem 28,38. W klasyfikacji generalnej została sklasyfikowana na 37. pozycji. Na 100 m także zakończyła rywalizację w pierwszej rundzie, zajmując 7. lokatę w swoim wyścigu eliminacyjnym z czasem 59,56 i w końcowej klasyfikacji była 40, natomiast na dystansie dwukrotnie dłuższym uplasowała się na 32. miejscu, odpadając w pierwszej rundzie mimo zajęcia 1. pozycji w swoim wyścigu eliminacyjnym z czasem 2:07,11. Była najmłodszym reprezentantem Islandii na tych igrzyskach. Trzykrotnie startowała na mistrzostwach Europy.
Po zakończeniu kariery rozpoczęła starty w zawodach Strongwoman. W wieku 16 lat zaczęła uprawiać podnoszenie ciężarów; w 1995 roku wygrała pierwsze zawody. W 2011 wygrała mistrzostwa kraju, natomiast rok później była 5. na mistrzostwach świata.
Po zakończeniu startów wyczynowych pracuje jako fizjoterapeutka.

</doc>
<doc id="3067615" url="https://pl.wikipedia.org/wiki?curid=3067615" title="Lądowisko Clip Logistics">
Lądowisko Clip Logistics

Lądowisko Clip Logistics – śmigłowcowe lądowisko w Jasinie, w gminie Swarzędz, w województwie wielkopolskim. Lądowisko należy do Clip Logistics Sp. z o.o.
Lądowisko figuruje w ewidencji lądowisk Urzędu Lotnictwa Cywilnego od 2013.

</doc>
<doc id="3067617" url="https://pl.wikipedia.org/wiki?curid=3067617" title="Ettore Bassi">
Ettore Bassi

Ettore Francesco Maria Bassi (ur. 16 kwietnia 1970 w Bari we Włoszech) – włoski aktor telewizyjny i filmowy.
Zastąpił Kaspara Capparoni (jego bohater Lorenzo Fabbri zginął w wybuchu samochodu-pułapki) i otrzymał rolę Davide Riviery w czternastym sezonie serialu "Komisarz Rex" ("Il Commissario Rex", 2011-2013), gdzie jego partnerem był tytułowy pies rasy owczarek niemiecki, Rex. Na scenie grał m.in. w sztuce "Widok z mostu" ("Uno sguardo dal ponte") Arthura Millera (1996-98).

</doc>
<doc id="3067619" url="https://pl.wikipedia.org/wiki?curid=3067619" title="Fedor Schuchardt">
Fedor Schuchardt

Fedor Schuchardt (ur. 3 sierpnia 1848 w Saalburgu, zm. 7 listopada 1913 w Rostocku) – niemiecki lekarz psychiatra i specjalista medycyny sądowej, profesor psychiatrii i medycyny sądowej na Uniwersytecie w Rostocku, tajny radca medyczny.
Do gimnazjum uczęszczał w Gerze. Studia medyczne odbył na Uniwersytecie w Jenie, Berlinie, Fryburgu i Strassburgu. Tytuł doktora medycyny otrzymał w Strassburgu po przedstawieniu rozprawy "Ueber die anatomischen Veränderungen bei Dementia paralytica in Beziehung zu den klinischen Erscheinungen". Przez dwa lata był asystentem klinik w Strassburgu, u Leydena i Kussmaula. Od 1879 roku był asystentem Wernera Nassego w zakładzie psychiatrycznym w Andernach. Przez cztery i pół roku lekarz prowincjonalnego zakładu psychiatrycznego w Bonn. Habilitował się w 1885 roku na Uniwersytecie w Bonn i wykładał jako Privatdozent. Od 1886 lekarz w zakładzie Sachsenberg pod Schwerinem, w 1896 powołany na katedrę Uniwersytetu w Rostocku oraz stanowisko pierwszego kierownika kliniki i zakładu psychiatrycznego Gehlsheim. W roku 1908/1909 pełnił funkcję rektora uczelni.
Od 1888 do 1903 redaktor działu sprawozdań rocznych literatury psychiatrycznej w „Allgemeine Zeitschrift für Psychiatrie”. Członek założyciel Towarzystwa Psychiatrów Niemiec północnych ("Verein norddeutscher Irrenärzte"). W 1886 roku mianowany radcą medycznym, od 1895 naczelny radca medyczny, od 1903 tajny radca medyczny.
Na jego cześć nazwano jedną z ulic w Rostocku ("Fedor-Schuchardt-Straße").

</doc>
<doc id="3067623" url="https://pl.wikipedia.org/wiki?curid=3067623" title="Lądowisko Pszczyna">
Lądowisko Pszczyna

Lądowisko Pszczyna – śmigłowcowe lądowisko w Piasku, w gminie Pszczyna, w województwie śląskim, ok. 4 kilometry na północny wschód od Pszczyny. Lądowisko należy do firmy "Karol Kania i Synowie" Sp. z o.o.
Lądowisko figuruje w ewidencji lądowisk Urzędu Lotnictwa Cywilnego od 2011.

</doc>
<doc id="3067624" url="https://pl.wikipedia.org/wiki?curid=3067624" title="Þórdís Árnadóttir">
Þórdís Árnadóttir

Þórdís Jóhanna Árnadóttir (ur. 19 września 1933 w Reykjavíku, zm. 6 listopada 2013 w Garðabær) – islandzka pływaczka.
Brała udział w igrzyskach w 1948, na których startowała na 200 m stylem klasycznym. Odpadła z rywalizacji w pierwszej rundzie zajmując ostatnie, 7. miejsce w swoim wyścigu eliminacyjnym z czasem 3:26,1. Jest najmłodszym islandzkim olimpijczykiem.
Zmarła 6 listopada 2013 w domu opieki w Garðabær, a pochowana została 19 listopada 2013 w Reykjavíku.

</doc>
<doc id="3067627" url="https://pl.wikipedia.org/wiki?curid=3067627" title="Rostelecom Cup 2013">
Rostelecom Cup 2013

Rostelecom Cup 2013 – szóste w kolejności zawody łyżwiarstwa figurowego z cyklu Grand Prix 2013/2014. Zawody rozgrywano od 22 do 24 listopada 2013 roku w hali Mała Arena Sportowa Łużniki w Moskwie.
Wśród solistów triumfował reprezentant Japonii Tatsuki Machida, natomiast w rywalizacji solistek reprezentantka gospodarzy Julija Lipnicka. W parach sportowych wygrali Niemcy Alona Sawczenko i Robin Szolkowy. W rywalizacji par tanecznych zwyciężyła para rosyjska Jekatierina Bobrowa i Dmitrij Sołowjow.

</doc>
<doc id="3067628" url="https://pl.wikipedia.org/wiki?curid=3067628" title="Białęcinko">
Białęcinko

Białęcinko – osada w Polsce położona w województwie zachodniopomorskim, w powiecie sławieńskim, w gminie Malechowo.

</doc>
<doc id="3067631" url="https://pl.wikipedia.org/wiki?curid=3067631" title="Cup of Russia 2012">
Cup of Russia 2012



</doc>
<doc id="3067634" url="https://pl.wikipedia.org/wiki?curid=3067634" title="Bitwa nad Vuelta de Obligado">
Bitwa nad Vuelta de Obligado

Bitwa nad Vuelta de Obligado – bitwa morska z dnia 20 listopada 1845 roku na wodach rzeki Parana pomiędzy siłami Konfederacji Argentyńskiej pod przywództwem generała Lucio Norberto Mansilli a flotą brytyjsko-francuską.
Przyczyny.
Juan Manuel de Rosas, dyktator Konfederacji Argentyńskiej, uprawiał politykę gospodarczą opartą na wysokich cłach handlowych. Stało to w sprzeczności z interesami gospodarczymi Wielkiej Brytanii i Francji, szczególnie, że szerokie koryto Parany stanowiło bramę nie tylko do wewnętrznych prowincji Argentyny, omijając punkty celne skoncentrowane przy Buenos Aires, ale także do Paragwaju. Ponieważ Rosas stał na stanowisku, że transport po rzekach argentyńskich jest wewnętrzną sprawą Argentyny, Wielka Brytania i Francja postanowiły przeciwstawić się mu płynąc w górę rzeki w sile 11 okrętów wojennych, które miały oczyścić drogę dla czekających okrętów handlowych.
Wynik bitwy.
Argentyńczycy posiadali tylko 3 okręty wojenne (w tym brygantynę "Republicano" i dwie kanonierki: "Restaurador" i "Lagos"), słabiej wyposażone niż okręty brytyjskie i francuskie, oraz nadbrzeżne baterie armat i pewną liczbę barek. Rozciągnięto także łańcuchy w poprzek Parany.
Chociaż siły brytyjsko-francuskie przebiły się przez argentyńską blokadę rzeki, to jednak poniosły straty zaś uszkodzenia ich okrętów wymagały napraw awaryjnych. Okręty brytyjsko-francuskie były także później atakowane w górnej części rzeki, zaś część okrętów handlowych zrezygnowała z wyprawy w górę Parany.
Chociaż siły brytyjsko-francuskie odniosły zwycięstwo militarne, to Konfederacja Argentyńska odniosła zwycięstwo polityczno-gospodarcze, gdyż pokazała, że jest w stanie stawić opór siłom brytyjsko-francuskim oraz zablokować dostęp do Parany brytyjskim i francuskim okrętom handlowych.
Następstwa.
Wielka Brytania i Francja uznały, że otwarty konflikt militarny nie jest dobrym rozwiązaniem, i zrewidowały swoje stanowisko względem wewnętrznej polityki gospodarczej Konfederacji Argentyńskiej.
Bitwa miała także znaczenie dla polityki południowo-amerykańskiej: Chile i Brazylia zmieniły swoje stanowisko i stały się bardziej przyjazne Argentynie, zaś opór przeciwko wspólnemu wrogowi zjednoczył część podzielonych argentyńskich frakcji politycznych, co ułatwiło późniejsze uchwalenie konstytucji w 1853 roku.
Rocznica bitwy nad Vuelta de Obligado jest świętowana podczas Dnia Suwerenności Narodowej.

</doc>
<doc id="3067635" url="https://pl.wikipedia.org/wiki?curid=3067635" title="Hildebrand Gurlitt">
Hildebrand Gurlitt

Hildebrand Gurlitt (ur. 15 września 1895, zm. 9 listopada 1956) − niemiecki historyk sztuki i handlarz dziełami sztuki.
Życiorys.
Gurlitt urodził się 15 września 1895. Jego dziadek był malarzem, a ojciec historykiem sztuki. W czasie I wojny światowej Hildebrand Gurlitt służył w armii jako oficer piechoty. Po zakończeniu walk podjął w rodzinnym Dreźnie studia w zakresie historii sztuki, uzyskał też w tej dziedzinie doktorat. W 1925 został dyrektorem Muzeum Króla Alberta w Zwickau, przebudował wówczas budynek w stylu Bauhausu i co roku organizował ówczesnym twórcom duże wystawy. W 1930 jako „mieszaniec drugiego stopnia” i miłośnik modernizmu stracił stanowisko szefa muzeum po naciskach nazistów. Po jego dymisji lokalna prasa i mieszkańcy powszechnie wyrażali swoje zadowolenie. Po utracie pracy Gurlitt przeniósł się do Hamburga i zaangażował się w prace w tamtejszym stowarzyszeniu artystów, ale stracił stanowisko, gdy w 1933 jedna z miejscowych gazet, już po przejęciu władzy przez nazistów, zarzuciła mu „zażydzenie środowiska artystycznego”.
Straciwszy pracę zajął się handlem sztuką, który mimo Wielkiego Kryzysu dobrze się rozwijał. Szybko w swojej działalności zawodowej zyskał uznanie środowiska i gdy w 1937 dzieła modernistów zaczęto usuwać z muzeów jako „sztukę zdegenerowaną”, a Joseph Goebbels postanowił niechciane dzieła sprzedać, Gurlitt znalazł się wśród handlarzy sztuki, których wciągnięto do współpracy przy obrocie tymi pracami.
Gdy Gurlitt zdobył zaufanie nazistów, ci wyznaczyli mu zadanie zbierania w okupowanej zachodniej Europie obrazów dla wielkiego muzeum sztuki w Linzu, które tworzono z polecenia Hitlera. Dysponujący kilkumilionowym budżetem Gurlitt do końca wojny kupił od kolekcjonerów i handlarzy dzieł sztuki ponad 100 obrazów i rzeźb. Zakupione obrazy przechowywał w Dreźnie, dokąd przeniósł się w 1942.
Zimą 1945 zabrał 25 skrzyń z obrazami i wyjechał z rodziną do Aschbach, gdzie kilka miesięcy później aresztowali go amerykańscy żołnierze. Po trzech dniach przesłuchań został jednak zwolniony z braku dowodów na nielegalne posiadanie tych dzieł. Gurlitt twierdził po wojnie, że reszta jego kolekcji została zniszczona podczas bombardowań Drezna. Zarekwirowane w 1945 dzieła sztuki oddano mu dopiero w 1950. Po wojnie dalej handlował sztuką i działał w nadreńskim stowarzyszeniu artystów.
Zginął w wypadku samochodowym 9 listopada 1956.
Miał syna Corneliusa.
W lutym 2012 kolekcja 1406 obrazów Gurlitta o szacunkowej wartości miliarda euro została odnaleziona w domu jego syna. Aresztowanie kolekcjonera i zajęcie kolekcji nastąpiło z powodu podejrzeń o przestępstwa podatkowe. Sprawa była trzymana przez wymiar sprawiedliwości w tajemnicy, opinii publicznej znana stała się dopiero w listopadzie 2013. Konsul generalna Justyna Lewańska jako pierwsza wystąpiła do prokuratury w Augsburgu z wnioskiem o udostępnienie pełnej listy zabezpieczonych obrazów z kolekcji Gurlitta. Zapowiedziano wówczas, że prawdopodobnie około 400 obrazów wróci do właściciela, gdyż nie znalazły się one na listach zaginionych dzieł sztuki, a pretensji do nich nikt nie zgłosił. Cornelius Gurlitt całe życie poświęcił ochronie kolekcji, czyniąc to jedyną aktywnością swojego życia. W 2011 sprzedał jednak kilka obrazów, by uzyskać środki do życia.

</doc>
<doc id="3067636" url="https://pl.wikipedia.org/wiki?curid=3067636" title="Malinalla">
Malinalla



</doc>
<doc id="3067640" url="https://pl.wikipedia.org/wiki?curid=3067640" title="Warren Coye">
Warren Coye

Warren Coye (ur. 7 grudnia 1965) – belizeński kolarz.
Brał udział na igrzyskach w 1984, na których startował w wyścigu ze startu wspólnego oraz jeździe drużynowej na czas. Wyścigu ze startu wspólnego nie ukończył, natomiast drużyna reprezentująca Belize na tych igrzyskach w składzie Joslyn Chavarria, Warren Coye, Kurt Cutkelvin, Merlyn Dawson zajęła w wyścigu drużynowym na czas 25. miejsce z czasem 2:36:55. Jest najmłodszym olimpijczykiem z Belize.

</doc>
<doc id="3067647" url="https://pl.wikipedia.org/wiki?curid=3067647" title="Madżid at-Taki">
Madżid at-Taki

Madżid at-Taki, "Majed Al-Taqi" (arab. ماجد التقي, ur. 9 marca 1970) – kuwejcki skoczek do wody.
Brał udział w igrzyskach olimpijskich w 1984 i 1988. Na obu imprezach startował w skokach z trampoliny. W Los Angeles zajął ostatnie, 30. miejsce w kwalifikacjach z 299,16 pkt, natomiast w Seulu uplasował się w kwalifikacjach na 31. pozycji z 387,60 pkt i również nie dostał się do finału. Jest najmłodszym olimpijczykiem w historii Kuwejtu.

</doc>
<doc id="3067652" url="https://pl.wikipedia.org/wiki?curid=3067652" title="Antica Pizzeria Port’Alba">
Antica Pizzeria Port’Alba

Antica Pizzeria Port'Alba – nadal działająca pierwsza na świecie pizzeria, znajdująca się w Neapolu, która rozpoczęła działalność jako restauracja w 1830 roku, lecz już od 1738 roku zajmowała się wytwarzaniem pizzy.

</doc>
<doc id="3067653" url="https://pl.wikipedia.org/wiki?curid=3067653" title="John S. McCain Jr.">
John S. McCain Jr.

John Sidney McCain Jr. (ur. 17 stycznia 1911 w Council Bluffs, zm. 22 marca 1981 nad północnym Atlantykiem) – amerykański wojskowy, admirał Marynarki Wojennej Stanów Zjednoczonych. Syn adm. Johna S. McCaina Sr. oraz ojciec senatora Johna McCaina.
Życiorys.
Urodził się 17 stycznia 1911 w Council Bluffs w stanie Iowa. Dorastał w Waszyngtonie. W 1931 ukończył Akademię Marynarki Wojennej Stanów Zjednoczonych i rozpoczął czynną służbę na pancerniku USS „Oklahoma”. Następnie zaliczył kursy podwodniackie w Submarine School zlokalizowanej w Naval Submarine Base New London. Podczas II wojny światowej dowodził okrętami podwodnymi operującymi na Pacyfiku. W 1965 poprowadził inwazję na Dominikanę, a podczas wojny w Wietnamie był dowódcą naczelnym. W 1972 przeszedł na emeryturę. Zmarł na zawał serca 22 marca 1981. Znajdował się wówczas na pokładzie samolotu wojskowego lecącego nad północnym Atlantykiem z Europy do Stanów Zjednoczonych. Został pochowany na Cmentarzu Narodowym w Arlington 27 marca 1981.

</doc>
<doc id="3067660" url="https://pl.wikipedia.org/wiki?curid=3067660" title="Puchar Świata w skokach narciarskich 2013/2014 – Ruka">
Puchar Świata w skokach narciarskich 2013/2014 – Ruka

Drugie zawody Pucharu Świata w skokach narciarskich w sezonie 2013/2014 odbywają się w fińskiej Ruce. Rozegranie konkursów indywidualnych zaplanowano na 29 i 30 listopada. Kwalifikacje do pierwszego konkursu miały odbyć się 28 listopada, ale z powodu zbyt silnego wiatru zostały przełożone na dzień następny. Wygrał je Austriak Thomas Morgenstern. W pierwszym konkursie indywidualnym zwyciężył Austriak Gregor Schlierenzauer, który po pierwszej serii zajmował 15. pozycję. Liderem Pucharu Świata po tym konkursie pozostał Krzysztof Biegun. Drugi konkurs miał odbył się bez kwalifikacji i być ograniczony do jednej serii, jednak po skokach 37 zawodników podjęto decyzję o przerwaniu zawodów i anulowaniu wyników.
Wyniki.
Kwalifikacje do drugiego konkursu indywidualnego.
Z powodu zbyt silnego wiatru kwalifikacje zostały odwołane. Do konkursu zakwalifikowali się wszyscy zawodnicy umieszczeni na liście starowej.
Drugi konkurs indywidualny.
Z powodu niekorzystnych warunków atmosferycznych konkurs po skokach 37 zawodników został odwołany.

</doc>
<doc id="3067663" url="https://pl.wikipedia.org/wiki?curid=3067663" title="Maxime Isiah">
Maxime Isiah

Alain Maxime Isiah (ur. 19 grudnia 1977) – lekkoatleta z Saint Kitts i Nevis.
Startował na igrzyskach w 1996, na których startował w sztafecie 4 × 100 m. Drużyna zajęła 4. miejsce w drugim biegu eliminacyjnym z czasem 40,12 i nie zakwalifikowała się do półfinału. Jest najmłodszym olimpijczykiem z Saint Kitts i Nevis.

</doc>
<doc id="3067670" url="https://pl.wikipedia.org/wiki?curid=3067670" title="Dzień Suwerenności Narodowej">
Dzień Suwerenności Narodowej

Dzień Suwerenności Narodowej (hiszp: Día de la Soberanía Nacional) - święto obchodzone w Argentynie około dnia 20 listopada na pamiątkę bitwy nad Vuelta de Obligado.
Rys historyczny.
Podczas bitwy nad Vuelta de Obligado mała armia Konfederacji Argentyńskiej stawiła czoło flocie brytyjsko-francuskiej. Chociaż siły brytyjsko-francuskie odniosły zwycięstwo militarne, to Konfederacja Argentyńska odniosła zwycięstwo polityczno-gospodarcze, gdyż pokazała, że jest w stanie stawić opór siłom brytyjsko-francuskim oraz zablokować dostęp do Parany brytyjskim i francuskim okrętom handlowym, zaś opór przeciwko wspólnemu wrogowi zjednoczył część podzielonych argentyńskich frakcji politycznych.
Ustanowienie święta.
Święto Dnia Suwerenności Narodowej zostało zaproponowane w 1974 roku podczas repatriacji generała Juan Manuel de Rosas. Propozycję wprowadzono w życie za kadencji prezydent Cristiny Fernández de Kirchner, dekretem z dnia 3 listopada 2010.
Chociaż bitwa nad Vuelta de Obligado miała miejsce 20 listopada, Dzień Suwerenności Narodowej jest świętem ruchomym. Na przykład w 2013 roku był obchodzony 25 listopada, w 2014 roku obchodzony był 24 listopada, zaś w 2015 roku obchodzony będzie 27 listopada.

</doc>
<doc id="3067672" url="https://pl.wikipedia.org/wiki?curid=3067672" title="Doménica González">
Doménica González

Doménica González (ur. 12 lutego 1996 w Guayaquil) – ekwadorska tenisistka, finalistka juniorskiego French Open 2013 w grze podwójnej.
Zadebiutowała pod koniec 2009, wygrywając juniorski turniej w rodzinnym Guayaquil. W sierpniu 2010 po raz pierwszy wystąpiła w seniorskich rozgrywkach ITF. W listopadzie dotarła do finału imprezy w Quito, gdzie przegrała ze swoją rodaczką Marie Elise Casares. Przez większość roku 2011 występowała w turniejach juniorskich, wygrywając m.in. w Caracas czy Porto Alegre. W listopadzie odniosła swój pierwszy sukces w turnieju rangi ITF – w brazylijskim Salvador pokonała Gabrielę Cé 3:6, 6:3, 6:2. Na początku czerwca 2013 dotarła do finału gry podwójnej dziewcząt podczas French Open. González i jej partnerka, Beatriz Haddad Maia, przegrały z Barborą Krejčíkovą i Kateřiną Siniakovą 5:7, 2:6. W październiku tego samego roku González, grając w parze z Camilą Silvą, wygrała dwa turnieje ITF.
Reprezentantka Ekwadoru w Pucharze Federacji.

</doc>
<doc id="3067674" url="https://pl.wikipedia.org/wiki?curid=3067674" title="Sokół Szczyrk">
Sokół Szczyrk

Sokół Szczyrk, właśc. Stowarzyszenie Sportowo-Rekreacyjne Ludowe Zespoły Sportowe Sokół Szczyrk – polski klub sportowy z siedzibą w Szczyrku.
Klub powstał w latach 1948–1949 w miejscu działającego od 1937 roku Klubu Narciarskiego Szczyrk. Posiada sekcje w trzech dyscyplinach sportu: skokach narciarskich, narciarstwie alpejskim i kolarstwie górskim. Jego zawodnicy startują również w zawodach w kombinacji norweskiej.
Barwy klubu reprezentują między innymi Krzysztof Biegun, Kinga Rajda, czy Kacper Kupczak. W przeszłości w klubie występowali również Stefan Hula, Maciej Bydliński, czy Szczepan Kupczak.

</doc>
<doc id="3067678" url="https://pl.wikipedia.org/wiki?curid=3067678" title="Żachy-Pawły (osada leśna)">
Żachy-Pawły (osada leśna)

Żachy-Pawły – dawna osada leśna w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość administracyjnie należała do województwa ostrołęckiego.
Nazwę zniesiono z 2023 r.

</doc>
<doc id="3067680" url="https://pl.wikipedia.org/wiki?curid=3067680" title="Orło (osada leśna w województwie mazowieckim)">
Orło (osada leśna w województwie mazowieckim)

Orło – osada leśna w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość położona była w województwie ostrołęckim.

</doc>
<doc id="3067681" url="https://pl.wikipedia.org/wiki?curid=3067681" title="Malinówka (leśniczówka w gminie Małkinia Górna)">
Malinówka (leśniczówka w gminie Małkinia Górna)

Malinówka – osada leśna (leśniczówka) w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość należała administracyjnie do województwa ostrołęckiego.

</doc>
<doc id="3067682" url="https://pl.wikipedia.org/wiki?curid=3067682" title="Malinówka (gajówka w gminie Małkinia Górna)">
Malinówka (gajówka w gminie Małkinia Górna)

Malinówka – osada leśna (gajówka) w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość należała administracyjnie do województwa ostrołęckiego.

</doc>
<doc id="3067683" url="https://pl.wikipedia.org/wiki?curid=3067683" title="Szmaciak krótkotrzonowy">
Szmaciak krótkotrzonowy



</doc>
<doc id="3067684" url="https://pl.wikipedia.org/wiki?curid=3067684" title="Glina (osada leśna w województwie mazowieckim)">
Glina (osada leśna w województwie mazowieckim)

Glina – osada leśna w Polsce, położona w województwie mazowieckim, w powiecie ostrowskim, w gminie Małkinia Górna.
W latach 1975–1998 osada należała administracyjnie do województwa ostrołęckiego.

</doc>
<doc id="3067686" url="https://pl.wikipedia.org/wiki?curid=3067686" title="Błędnica-Leśniczówka">
Błędnica-Leśniczówka

Błędnica-Leśniczówka – osada leśna w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość należała administracyjnie do województwa ostrołęckiego.

</doc>
<doc id="3067688" url="https://pl.wikipedia.org/wiki?curid=3067688" title="Wyspy planety układy">
Wyspy planety układy

Wyspy planety układy – drugi studyjny album polskiej grupy muzycznej Alicetea, wydany 20 kwietnia 2013 roku nakładem wytwórni Fonografika. Album promowany był singlem "Są tacy" z gościnnym udziałem kieleckiego rapera Tau (Medium). Do singla powstał teledysk.

</doc>
<doc id="3067689" url="https://pl.wikipedia.org/wiki?curid=3067689" title="Coral Harbour">
Coral Harbour

Coral Harbour (Inuktitut: "Salliq/Salliit") – niewielki inuicki przysiółek położony na wyspie Southampton w kanadyjskim regionie Nunavut. Jego nazwa wywodzi się od skamieniałych koralowców znajdujących się w okolicznych wodach. Z kolei inuicka nazwa "Salliq", bywa czasem używana w odniesieniu do całej wyspy Southampton.
Coral Harbour to także jedyna miejscowość na terytorium Nunavutu, która nie zmienia czasu z zimowego na letni, choć znajduje się we wschodnio-amerykańskiej strefie czasowej.
Klimat.
Pomimo surowego klimatu przyroda na wyspie jest bardzo obfita. Wśród różnych gatunków zwierząt występują tu m.in.: morsy, niedźwiedzie polarne, renifery karibu, nerpy obrączkowane, białozory oraz sporadycznie sokoły wędrowne.
Średnie temperatury oscylują wokół –12 °C. Jednak na przełomie grudnia 2010 i stycznia 2011 roku na terytorium Nanavutu, północnego Quebecu oraz Grenlandii zanotowano wyjątkowo wysokie temperatury. W Coral Harbour rekord z 1963 r. wynoszący 1,7 °C został wówczas pobity i wyniósł 3,3 °C. Z kolei dzienna minimalna temperatura w styczniu 2011 r. była wyższa o średnio 30 °C niż zazwyczaj o tej porze.
Historia.
Przed pojawieniem się Inuitów, tereny Coral Harbour zajmowali Sadlermiuci (mieszkańcy Salliq), którzy jak się uważa, wywodzili się z kultury Dorset. Etnicznie i kulturowo przestała ona istnieć ok. 1902-1903 roku, z powodu wyniszczającej choroby, która w przeciągu kilku tygodni zabiła całą społeczność. Jednak niektórzy badacze sądzą, że Sadlermiuci w rzeczywistości byli potomkami kultury Thule i rozwinęli się od niej niezależnie w odizolowanych geograficznie rejonie wyspy Southampton. Według trzeciej teorii niekoniecznie musieli należeć do którejś z grup, a ich faktyczne korzenie mogły się wywodzić zarówno z kultury Dorset, jak i Thule.
Na początku XX wieku obszar zasiedlili Aivilingmiuci, inuicki lud tradycyjnie żyjący na dalekiej północy Kanady. 25 lat później zaczęli przybywać tam również dotychczasowi mieszkańcy Wyspy Baffina, którzy stali się najliczniejszą społecznością tych terenów.
W 2011 r. populacja osady wyniosła 834 osoby i w porównaniu z poprzednim spisem ludności w 2006 roku wzrosła o 8,5%.
Transport.
Ponieważ do Coral Harbour nie prowadzi żadna droga, jedynym sposobem na kontakt z osadą pozostaje droga lotnicza lub wodna (każdego lata pływają tam barki z Churchill w Manitobie). Na samej wyspie zimą można poruszać się skuterem śnieżnym lub psimi zaprzęgami, a wiosną quadem.

</doc>
<doc id="3067693" url="https://pl.wikipedia.org/wiki?curid=3067693" title="Fumilay Fonseca">
Fumilay Fonseca

Fumilay Fonseca (ur. 24 maja 1988) – lekkoatletka z Wysp Świętego Tomasza i Książęcej specjalizująca się w biegach długodystansowych.
W 2003 brała udział w mistrzostwach Afryki juniorów, na których startowała w biegu na 10000 m. Zajęła 4. miejsce z czasem 1:02:13.
Rok później wystartowała na igrzyskach olimpijskich, na których była chorążym reprezentacji swojego kraju. Na igrzyskach wystąpiła w chodzie na 20 km i uplasowała się na 52. pozycji, ostatniej spośród zawodniczek, które ukończyły bieg, z czasem 2:04:54. Jest najmłodszym olimpijczykiem z Wysp Świętego Tomasza i Książęcej.
W 2005 została sklasyfikowana na 24. miejscu, ostatnim spośród zawodniczek, które dobiegły do mety, w biegu na 5000 m na Mistrzostwach Świata Juniorów Młodszych 2005.

</doc>
<doc id="3067694" url="https://pl.wikipedia.org/wiki?curid=3067694" title="Biel (gmina Małkinia Górna)">
Biel (gmina Małkinia Górna)

Biel – osada leśna w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość należała administracyjnie do województwa ostrołęckiego.

</doc>
<doc id="3067697" url="https://pl.wikipedia.org/wiki?curid=3067697" title="AZS Zakopane">
AZS Zakopane

AZS Zakopane – polski klub sportowy, założony w 1949 roku, z siedzibą w Zakopanem. Prowadzi następujące sekcje: skoki narciarskie, narciarstwo alpejskie, biegi narciarskie, snowboard, łyżwiarstwo szybkie, hokej na lodzie.
Historia.
Na przestrzeni lat klub wychował wielu olimpijczyków, uczestników mistrzostw świata i medalistów mistrzostw Polski.

</doc>
<doc id="3067699" url="https://pl.wikipedia.org/wiki?curid=3067699" title="Polaris (kopalnia)">
Polaris (kopalnia)

Polaris – podziemna kopalnia cynku położona na Little Cornwallis Island w kanadyjskim Nunavucie. Znajduje się 1120 km za kołem podbiegunowym oraz 96 km od osady Resolute. W 2002 roku została zamknięta po ponad dwudziestu latach pracy .
Historia.
W 1964 roku przedsiębiorstwo górnicze Teck Resources Ltd. z siedzibą Vancouver przy pomocy opcji wysunęło roszczenia do wszystkich minerałów znajdujących się w arktycznej części Kanady, które kontrolowało Bankaro Mines. W wyniku badań górniczych zasoby cynku w tym rejonie oszacowano na 23 miliony ton. W 1979 roku projekt otrzymał aprobatę premiera Kanady Joe Clarka, który wyraził na nią zgodę pomimo głosów o ekologiczne skutki takiego przedsięwzięcia. Zobowiązał się również na częściowe udostępnienie federalnego lodołamacza MV Arctic do przewozu rudy. Całą infrastrukturę do przetwórstwa górniczego, mini elektrownię i pracownię zbudowano na barce w Quebecu, która następnie musiała przepłynąć blisko 5600 km, by dotrzeć na miejsce. Otwarcie kopalni nastąpiło w 1981 roku. Łącznie zatrudniała ona 250 osób, z czego ok. 30 procent pochodziło z oddalonej o prawie 100 km osady Resolute.
Przez cały okres działalności kopalni wydobyto z niej 21 milionów ton rudy o rynkowej wartości 15 miliardów dolarów. Wydobyte złoża składowano w długim na 210 m magazynie.
Zamknięcie.
Początkowo kopalnia miała zostać zamknięta w 2001 roku, jednak dzięki ulepszeniu technik górniczych, pozostała czynna jeszcze przez rok. W trakcie jej działania rozpoczęto również proces rekultywacji terenów pokopalnianych. Działania te zaplanowano tak, by nie zakłócały prac górniczych, zaczęto usuwać m.in. nieużywane budynki. Część z nich firma Teck Resources planowała zakopać w pobliskim kamieniołomie z wieczną zmarzliną, by zapobiec zanieczyszczeniu. Kwatery załogi, z kolei zaoferowano rządowi federalnemu do wykorzystania w kolonii karnej na wyspie, a niepotrzebne rzeczy gospodarstwa domowego postanowiono przekazać pobliskim społecznościom inuickim. Oczyszczanie miejsc pokopalnianych zajęło dwa lata, a monitoring środowiskowy trwał do 2011 roku.

</doc>
<doc id="3067703" url="https://pl.wikipedia.org/wiki?curid=3067703" title="Whale Cove">
Whale Cove

Whale Cove (Inuktitut: ᑎᑭᕋᕐᔪᐊᖅ; "Tikiraqjuaq") – niewielki inuicki przysiółek położony 72 km na południe od Rankin Inlet na zachodnim brzegu Zatoki Hudsona.
Miejscowi Inuici są bardzo tradycyjną społecznością, dlatego 99% z nich nadal nosi futra, poluje, łowi ryby oraz je surowe mięso. Wielu mieszkańców zajmuje się również wielorybnictwem, z których wytwarza się żywność i olej. Zimą mieszkańcy regularnie podróżują na nartach do osady Rankin Inlet, a w miesiącach letnich pływają tam łodzią.
W 2006 r. populacja osady wyniosła 353 osoby i w porównaniu z poprzednim spisem ludności w 2001 roku wzrosła o 15,7 procent.
Historia.
Nazwa osady wywodzi się od białuchów, które licznie zbierają się na wybrzeżu. Okolice Whale Cove początkowo zajmowały trzy odmienne grupy Inuitów (jedna w głębi lądu, a dwie na wybrzeżu). W połowie XVIII wieku zaczęli handlować futrami, wielorybim olejem oraz kłami i skórą morsów z Kompanią Zatoki Hudsona, kiedy w Churchill otworzono jej punkt handlowy.
W latach 50. i 60. XX wieku wiele inuickich grup z powodu braku pożywienia było przesiedlanych z jednego miejsca w inne. Część z nich trafiła do Whale Cove z Ennadai Lake i Back River. W latach 70. przybyli osadnicy z Rankin Inlet i Arviat, a także wielu innych miejsc z zachodniego wybrzeża Zatoki Hudsona.
W 1973 r. organizacja Inuit Tapirisat of Canada zainicjował projekt „Inuit Land Use and Occupancy Project”, w ramach którego antropolog David Hoffman wraz z zespołem ekspertów prowadził badania terenowe w okolicach Whale Cove. Programowi przewodniczył Milton Freeman, który powiedział, że projekt działał na całym obszarze zajmowanym przez Inuitów, czyli od rzeki Mackenzie do Ziemi Baffina. Dodał też, że badania potwierdziły przypuszczenia, że Inuici zajmowali ogromne tereny na północy Kanady od niepamiętnych czasów. Z kolei Hoffman był pod wrażeniem precyzji z jaką Inuici potrafią bez pomocy mapy określić specyfikę danego terenu i wiedzy, jaką posiadają na jej temat.

</doc>
<doc id="3067706" url="https://pl.wikipedia.org/wiki?curid=3067706" title="Trasy koncertowe Filipinek">
Trasy koncertowe Filipinek

Trasy koncertowe były dla wokalistek zespołu Filipinki – podobnie jak dla wszystkich polskich wykonawców w tamtym czasie – podstawowym źródłem utrzymania, bo nagranie piosenek dla archiwum radiowego, czy na płytę wynagradzane było tylko jednorazowo, według stałej stawki, niezależnie od ilości późniejszych emisji zarejestrowanej piosenki, czy sprzedanego nakładu płyty, na której została zamieszczona. Każda z Filipinek za jeden koncert otrzymywała stałą stawkę 250 zł. Zazwyczaj Filipinki opracowywały jesienią każdego roku nowy program, z którym wyruszały w trasy wraz z początkiem roku następnego, choć w niektórych latach przygotowywały po dwa, lub trzy programy. W pierwszą dużą trasę koncertową Filipinki wyjechały latem 1964, gdy wszystkie wokalistki zdały maturę i ukończyły naukę w szczecińskim Technikum Handlowym, a grupa stała się zespołem zawodowym.
Wybrane trasy koncertowe zespołu Filipinki:
1964.
I trasa koncertowa – "Filipinki i my" – od czerwca do sierpnia.
Impresariat – Koszalińska Orkiestra Symfoniczna
Kierownik organizacyjno-administracyjny – Leszek Lewandowski
Kierownik artystyczny – Jan Janikowski
Prowadzenie – Jerzy Górny
Akompaniament – Jan Janikowski (fortepian), zespół jazzowy Coma 5
Artyści towarzyszący – Koszalińska Orkiestra Symfoniczna pod dyrekcją Zbigniewa Bytnara
W ramach trasy Filipinki dały około 50 koncertów w większych miastach Polski.
II trasa koncertowa – "Filipinki" – od sierpnia do listopada.
Impresariat – Koszalińska Orkiestra Symfoniczna, Wojewódzki Dom Kultury w Kielcach
Kierownik organizacyjno-administracyjny – Leszek Lewandowski
Kierownik artystyczny – Jan Janikowski
Prowadzenie – Jerzy Górny
Akompaniament – Jan Janikowski (fortepian), zespół jazzowy Coma 5
Artyści towarzyszący – Włodzimierz Patuszyński – konkursy, Irena Bychowiec – solistka
W ramach trasy Filipinki dały około 70 koncertów w większych miastach Polski.
III trasa koncertowa – "Filipinki" – od listopada 1964 do lutego 1965.
Impresariat – Koszalińska Orkiestra Symfoniczna, Wojewódzki Dom Kultury w Kielcach
Kierownik organizacyjno-administracyjny – Leszek Lewandowski
Kierownik artystyczny – Jan Janikowski
Akustyk – Czesław Grychczyński
Prowadzenie – Jerzy Górny i Włodzimierz Patuszyński
Akompaniament – Jan Janikowski (fortepian), zespół jazzowy Warszawscy Stompersi
Artyści towarzyszący – Zbigniew Kurtycz – solista, Aleksander Nizowicz – solista
W ramach trasy Filipinki dały około 90 koncertów w całej Polsce.
1965.
I trasa koncertowa – "Filipinki i my" – od marca do maja.
Impresariat – Koszalińska Orkiestra Symfoniczna im. Stanisława Moniuszki w Koszalinie
Kierownik organizacyjno-administracyjny – Leszek Lewandowski
Kierownik artystyczny – Jan Janikowski
Akustyk – Czesław Grychczyński
Prowadzenie – Jerzy Górny i Włodzimierz Patuszyński
Akompaniament – Jan Janikowski (fortepian), zespół jazzowy Warszawscy Stompersi
Artyści towarzyszący – Zbigniew Kurtycz – solista, Aleksander Nizowicz – solista
W ramach trasy Filipinki dały około 100 koncertów w całej Polsce.
II trasa koncertowa – "Filipinki i my" – od czerwca do sierpnia.
Impresariat – Wojewódzka Agencja Imprez Artystycznych w Sopocie
Kierownik organizacyjno-administracyjny – Zbigniew Mirosław
Kierownik artystyczny – Jan Janikowski
Reżyseria – Czesław Szpakowicz
Choreografia – Witold Gruca
Akustyk – Czesław Grychczyński
Prowadzenie – Jerzy Górny i Włodzimierz Patuszyński
Akompaniament – Jan Janikowski (fortepian), zespół jazzowy Warszawscy Stompersi
Artyści towarzyszący – Jan Świąć – parodie, Aleksander Nizowicz – solista
W ramach trasy Filipinki dały około 50 koncertów w całej Polsce.
III trasa koncertowa – "Filipinki i my" – od sierpnia do września.
Impresariat – Wojewódzka Agencja Imprez Artystycznych w Sopocie
Kierownik organizacyjno-administracyjny – Zbigniew Mirosław
Kierownik artystyczny – Jan Janikowski
Choreografia – Witold Gruca
Akustyk – Czesław Grychczyński
Prowadzenie – Jerzy Górny i Włodzimierz Patuszyński
Akompaniament – Jan Janikowski (fortepian), zespół jazzowy Warszawscy Stompersi
Artyści towarzyszący – Anton Valery – solista, Mieczysław Gajda – aktor
W ramach trasy Filipinki dały około 50 koncertów w całej Polsce.
W dniach 2 – 17 września Filipinki powtórzyły program trasy II (bez Jana Świącia) na południu Polski. Dały 25 koncertów w Tarnobrzegu, Sarzynie, Dębicy, Przemyślu, Sanoku, Jaśle, Gorlicach, Krośnie, Ustrzykach, Solinie, Rzeszowie (kino "Świt"), Kolbuszowej, Jarosławiu i Lubaczowie.
IV trasa koncertowa – "Piosenka nie zna granic" – Kanada i Stany Zjednoczone, od 5 października do 12 grudnia.
Impresariat – Jan Wojewódka i Pagart
Kierownik organizacyjno-administracyjny – Zbigniew Mirosław
Kierownik artystyczny – Jan Janikowski
Kierownik trasy – Aleksander Świtaj
Reżyseria – Ludwik Sempoliński
Choreografia – Witold Gruca i Krystyna Mazurówna
Prowadzenie – Włodzimierz Patuszyński
Akompaniament – Jan Janikowski (fortepian), trio z zespołu jazzowego Warszawscy Stompersi (Mieczysław Wadecki, Bogdan Sobiesiak i Władysław Brzezicki)
Artyści towarzyszący – Andrzej Bychowski – parodie, Aleksander Nizowicz – solista
Program:
Część I
1. "A może razem" – Prolog – cały zespół
2. Powitanie – Włodzimierz Patuszyński
3. "Dzień dobry Polonio", "Filipinki – to my", "Charleston nastolatków" – Filipinki
4. Parodie – Andrzej Bychowski
5. Piosenki – Aleksander Nizowicz
6. Migawki – Włodzimierz Patuszyński i Andrzej Bychowski
7. "Babunia z portretu", "Do widzenia, profesorze", "Ave Maria no morro" – Filipinki
8. Jak przed wojną – Włodzimierz Patuszyński
9. "Piosenka nie zna granic" – melodie ludowe w wykonaniu całego zespołu
Część II
10. Wiązanka melodii – cały zespół
11. "A może razem...", "Serwus panie Chief", "Rówieśnicy" – Filipinki
12. Migawki – Włodzimierz Patuszyński
13. Piosenki – Aleksander Nizowicz
14. Parodie – Andrzej Bychowski
15. "Mr Wonderful", "Daleko od Aten", "Bal Arlekina" – Filipinki
16. Finał "Piosenką chcemy podziękować" – cały zespół
BIS I – "Batumi" – Filipinki
BIS II – "Pity pity" – Filipinki
Program "Piosenka nie zna granic" został zaprezentowany przez Filipinki w Kanadzie i USA 49 razy, a obejrzało go 25 tys. widzów.
Grupa występowała w miastach:
W ramach trasy "Piosenka nie zna granic" Filipinki wystąpiły także dwukrotnie na pokładzie statku MS Batory, którym płynęły do Kanady.
1966.
I trasa koncertowa – "Filipinki i my" – od stycznia do lipca.
Impresariat – Wojewódzka Agencja Imprez Artystycznych w Sopocie
Kierownik organizacyjno-administracyjny – Zbigniew Mirosław
Kierownik artystyczny – Jan Janikowski
Choreografia – Witold Gruca
Akustyk – Czesław Grychczyński
Prowadzenie – Jerzy Górny i Włodzimierz Patuszyński
Akompaniament – Jan Janikowski (fortepian), zespół jazzowy Warszawscy Stompersi
Artyści towarzyszący – Aleksander Nizowicz – solista
Trasa podzielona była na dwa etapy – pierwszy, polski trwał od stycznia do końca marca i w jego ramach odbyło się około 120 koncertów. W kwietniu Filipinki brały udział w zdjęciach do filmu Zofii Dybowskiej-Aleksandrowicz "Marynarka to męska przygoda". Z końcem maja zespół wyruszył na drugą część trasy do NRD, gdzie w północno-wschodniej części kraju dał kilkanaście koncertów. Trasa została przerwana w lipcu ze względu na chorobę jednej z wokalistek. Tournée wznowiono we wrześniu i trwało około 2 tygodni.
II trasa koncertowa – "Siedem uśmiechów" – Kanada, Stany Zjednoczone i Wielka Brytania, od 5 października do 8 grudnia.
Impresariat – Jan Wojewódka i Pagart
Kierownik organizacyjno-administracyjny – Zbigniew Mirosław
Kierownik artystyczny – Jan Janikowski
Kierownik trasy – Aleksander Świtaj
Reżyseria – Jan Janikowski
Choreografia – Witold Gruca i Krystyna Mazurówna
Prowadzenie – Włodzimierz Patuszyński i Jerzy Górny
Akompaniament – Jan Janikowski (fortepian), kwartet z zespołu jazzowego Warszawscy Stompersi (Mieczysław Wadecki, Wiesław Ejssymont, Włodzimierz Kruszyński i Jerzy Kruszyński)
Artyści towarzyszący – Violetta Villas – solistka, Aleksander Nizowicz – solista
W programie rewii "Siedem uśmiechów" obok największych przebojów Filipinki śpiewały piosenki z nowej płyty "Filipinki – to my" (Polskie Nagrania „Muza” XL0323), a luźna oś fabularna programu dotyczyła plotkowania i wynikających z niego zabawnych sytuacji. Według wstępnych przewidywań Jana Wojewódki koncerty miało obejrzeć 40 tys. widzów, jednak ostatecznie okazało się, że na amerykańskie koncerty Filipinek sprzedano ponad 50 tys. biletów. Zespół występował w tych samych miastach, które odwiedził rok wcześniej.
W drodze powrotnej do Polski Filipinki oraz reszta uczestników tournée (bez Violetty Villas) opuściła pokład Batorego w Wielkiej Brytanii. Filipinki wystąpiły z rewią "Siedem uśmiechów" m.in. w Southampton, Liverpoolu, Manchester (4 grudnia w Manchester Free Trade Hall), Birmingham, Bristolu i Londynie.
1967.
Trasa koncertowa – "Piosenka nie zna granic" – Związek Radziecki od 14 lutego do 12 kwietnia.
Impresariat – Goskoncert ZSRR i Pagart
Kierownik organizacyjno-administracyjny – Zbigniew Mirosław
Kierownik artystyczny – Jan Janikowski
Reżyseria – Ludwik Sempoliński
Choreografia – Witold Gruca i Krystyna Mazurówna
Akustyk – Czesław Grychczyński
Prowadzenie – Jerzy Górny i Włodzimierz Patuszyński
Akompaniament – Jan Janikowski (fortepian), zespół jazzowy Warszawscy Stompersi w pełnym składzie
Artyści towarzyszący – Nina Urbano – solistka, Aleksander Nizowicz – solista
Program "Piosenka nie zna granic" został zaprezentowany przez Filipinki w ZSRR 87 razy, a obejrzało go 300 tys. widzów.
Grupa występowała w miastach:
1968.
Trasa koncertowa – "Filipinki i Dzikusy" – od lutego do lipca.
Impresariat – Wojewódzkie Przedsiębiorstwo Imprez Artystycznych w Szczecinie
Kierownik organizacyjno-administracyjny – Eugeniusz Rybarczyk
Kierownik artystyczny – Mateusz Święcicki
Choreografia – Filipinki
Reżyseria – Mateusz Święcicki i Wiktor Stroiński
Akustyk – Czesław Grychczyński
Prowadzenie – Filipinki
Akompaniament – zespół Dzikusy
Artyści towarzyszący – Tadeusz Woźniak – solista
Eugeniusz Rybarczyk, opiekun zespołu z ramienia Wojewódzkiego Przedsiębiorstwa Imprez Artystycznych w Szczecinie, zachował częściową dokumentację trasy "Filipinki i Dzikusy", w ramach której oba zespoły dały około 150 koncertów w zachodniej i północnej Polsce oraz w NRD. Przetrwały 42 blankiety rozliczeń imprez, na które łącznie sprzedano około 15 tys. biletów za sumę 497.308,40 zł. Bilet normalny na koncert Filipinek w 1968 r. kosztował 35 zł, a studencki – 30 zł.
Udokumentowane koncerty Filipinek i Dzikusów w 1968 r.:
1969.
Trasa koncertowa – "Filipinki &amp; No Trump. Beat &amp; Folk Show" – od stycznia do grudnia.
Impresariat – Estrada Dolnośląska
Kierownik organizacyjno-administracyjny – Andrzej Szlachetko
Kierownik artystyczny – Mateusz Święcicki
Choreografia – Filipinki
Reżyseria – Mateusz Święcicki i Wiktor Stroiński
Akustyk – Czesław Grychczyński
Prowadzenie – Wiesław Wierusz Kowalski, Cezary Szczygielski
Akompaniament – zespół Bez Atu
Artyści towarzyszący – Jerzy Malota – solista, Roman Remelski – solista zespołu Bez Atu, Stanisław Piechaczek – solista zespołu Bez Atu
"Filipinki &amp; No Trump" ("No Trump" to angielskie tłumaczenie nazwy zespołu Bez Atu, część afiszy reklamujących koncerty drukowano w wersji polskiej, a show nosił na nich tytuł "Filipinki i Bez Atu. Beat &amp; Folk Show") było największym show, z jakim jeździły Filipinki w całej swojej historii. Grupa podróżowała z własnym systemem nagłaśniającym, scenografią oraz oświetleniem, na które składały się nowoczesne lampy stroboskopowe i fluorescencyjne. Program składał się z dwóch części przedzielonych przerwą i trwał od 130 do 150 minut w zależności od ilości bisów i reakcji widowni. Filipinki oprócz nowych przebojów – m.in. "Nie ma go", "Znam go na pamięć", "Własny świat", "Dlaczego płaczesz mały", "Weselmy się", "Wiosna majem wróci", "Jurek i ja" – śpiewały także kilka piosenek w językach obcych – np. ormiańskim ("Carik Ner") i estońskim ("Teretibukene"). Wokaliści zespołu Bez Atu – Roman Remelski i Stanisław Piechaczek wykonywali m.in. piosenki "Znajoma z kolejki" (muz. M. Święcicki, sł. Z. Kuthan), "Sześciu braci Agaty" (muz. W. Rutkowski, sł. J. Dumnicka) i "Nocą śpią dziewczęta" (muz. W. Iwanicki, A. Dołęgowski, sł. A. Kamil), a Jerzy Malota – m.in. "Daleko stąd" (muz. P. Kott, sł. J. Malota), "Gdzie szumi wielki las" (muz. M. Święcicki, sł. G. Walczak) – oraz wspólnie z Filipinkami piosenkę "Pali się moja panienko", która otwierała drugą część koncertu. W pierwszej wersji programu poprzedzało ją wycie syren strażackich, a muzycy Bez Atu wybiegali na scenę krzycząc: "Pali się!", ponieważ jednak na koncertach kilkakrotnie wśród widzów wybuchła panika, intro złagodzono.
Trasa podzielona była na cztery etapy:
Etap I – od stycznia do czerwca. Grupa koncertowała w Polsce południowej i wschodniej, gdzie "Filipinki &amp; No Trump" zaprezentowano około 120 razy. Wczesną wiosną Filipinki wystąpiły w Telewizyjnej Giełdzie Piosenki, którą wygrały utworem "Wiosna majem wróci". W czerwcu Filipinki i Bez Atu wystąpili na VII Krajowym Festiwalu Polskiej Piosenki w Opolu, gdzie otrzymały wyróżnienie za piosenkę "Weselmy się", a następnie na Festiwalu Piosenki Żołnierskiej w Kołobrzegu. W ramach I etapu trasy Filipinki dały też kilkanaście koncertów w NRD w kwietniu, lub na początku maja.
Etap II – od połowy lipca do połowy sierpnia. Filipinki i Bez Atu wyruszyli z show na trasę koncertową do Bułgarii.
"Filipinki &amp; No Trump" zaprezentowano w miastach:
Tournée trwało miesiąc, a grupa wystąpiła 54 razy. Większość z koncertów odbywała się w amfiteatrach pod gołym niebem, a imprezy opłacane były przez organizatorów ryczałtowo, więc dokładna ilość widzów bułgarskich koncertów Filipinek nie jest znana. Na koncerty biletowane, które odbywały się w teatrach i klubach miast Sofia, Płowdiw, Jamboł, Razgrad i Pleven przyszło ponad 40 tys. widzów. Prosto z Bułgarii zespół pojechał na tygodniową trasę do NRD, gdzie dał 10 koncertów i wystąpił w telewizji.
Etap III – od drugiej połowy sierpnia do połowy września. "Filipinki &amp; No Trump" prezentowano na Mazurach oraz w Polsce Północnej (około 40 koncertów). 6 września Filipinki wystąpiły w pierwszym nadawano na żywo ze Szczecina ogólnopolskim programie rozrywkowym. Program nosił tytuł "Z wizytą u Neptuna", a zespół zaśpiewał w nim: "Piosenkę o północnym wietrze", "Jach kapitana Teligi", "Wiosna majem wróci" oraz "Odmienił się wiatr". Dwie pierwsze piosenki włączono do programu "Filipinki &amp; No Trump". W drugiej połowie września oba zespoły wyjechały na dwutygodniowe wakacje.
Etap IV – od końca września do drugiej połowy grudnia. Filipinki i Bez Atu występowali w Polsce zachodniej, gdzie odbyło się około 80 koncertów "Filipinki &amp; No Trump".
W 1969 Filipinki dały ponad 320 koncertów, nie licząc występów na festiwalu opolskim i kołobrzeskim oraz występów telewizyjnych.
1970.
Trasa koncertowa – "Nie wierz chłopcom" – od 22 stycznia do 26 lipca.
Impresariat – Estrada Dolnośląska
Kierownik organizacyjno-administracyjny – Ignacy Burak
Kierownik artystyczny – Mateusz Święcicki
Choreografia – Filipinki
Reżyseria – Mateusz Święcicki i Wiktor Stroiński
Akustyk – Czesław Grychczyński
Prowadzenie – Cezary Szczygielski
Akompaniament – zespół Bez Atu
Artyści towarzyszący – Jerzy Malota – solista, Roman Remelski – solista zespołu Bez Atu, Stanisław Piechaczek – solista zespołu Bez Atu, Hana Flanderkova – solistka (od stycznia do kwietnia), Henri Seroka – solista (od kwietnia do lipca)
Trasa koncertowa "Nie wierz chłopcom" była najbardziej intensywnym tournée w historii zespołu Filipinki i doprowadziła do rozłamu w zespole, z którego w lipcu odeszły Niki Ikonomu i Anna Sadowa-Stroińska. Zespół po raz kolejny zmienił styl i repertuar, który wyraźniej skręcił w stronę rocka i R’n’B: "Pod względem stylu nowy program Filipinek nawiązuje do wzorów zespołów The Supremes, Sweet Inspirations i Patterson Singers".
Program
CZĘŚĆ I
1. Sygnał "Wang" – Bez Atu
2. Prezentacja Bez Atu – Cezary Szczygielski
3. "Może ty, może ja" (muz. J. Pełczyński, sł. M. Kilarski) – Bez Atu
4. Zapowiedź – Cezary Szczygielski
5. "Ty czarownico" (muz. M. Święcicki, sł. G. Walczak) – Roman Remelski
6. Sygnał "Filipinki – to my" – Bez Atu
7. "Nie wierz chłopcom" – Filipinki
8. Prezentacja Filipinek – Cezary Szczygielski
9. "Cały mój świat" – Filipinki
10. Blok anegdot – Cezary Szczygielski
11. "Co powiedzą ludzie" (muz. B. Mat, sł. M. Kilarski) – Jerzy Malota
12. Prezentacja Jerzego Maloty – Cezary Szczygielski
13. "Jak wędrowny ptak" (muZ.A. Zimny, sł. M. Kilarski) – Jerzy Malota
14. "Ogień" (muZ.A. Brown) – Bez Atu
15. "Dam ci wszystko, co zechcesz" – Filipinki
16. "Wiosna majem wróci" – Filipinki
17. "Może miłość jest za trudna" – Filipinki
PRZERWA 10 min.
CZĘŚĆ II
1. Utwór muzyczny – Bez Atu
2. Prezentacja Hany Flanderkovej/Henriego Seroki – Cezary Szczygielski
3. – 7. Mini recital Hany Flonderkovej/Henriego Seroki
8. "Telefon" – blok anegdot – Cezary Szczygielski
9. "Jutro" (muz. S. Piechaczek, sł. M. Kilarski) – Bez Atu
10. "Leśne nastroje" – Filipinki
11. "Za dużo wrażeń, za mało marzeń" – Filipinki
12. "Tango chuligana" (muz. Z. Kapka, sł. G. Walczak) – Roman Remelski
13. "Zimową porą" (muz. Z. Kapka, sł. G. Werner) – Roman Remelski
14. "Bal rzeźnicki" (muz. L. Stem-Sebastian, sł. B. Choiński) – Roman Remelski
15. "Długa droga" (muz. M. Święcicki, sł. M. Kilarski) – Jerzy Malota
16. "To my, nieznajomi" – Jerzy Malota i Filipinki
17. "Pali się moja panienko" – Jerzy Malota i Filipinki
18. "Piąta pora roku" – Filipinki
19. "On jest tu" – Filipinki
20. Finał – cały zespół
BIS I – "Weselmy się" – Filipinki
BIS II – "Jurek i ja" – Filipinki
Dzięki wokalistce Filipinek Marii Hardy, która zachowała swój kalendarz z 1970 r., udało się odtworzyć przebieg trasy dzień po dniu – w poniższej tabeli zostały ujęte także występy telewizyjne Filipinek oraz koncerty podczas VIII Krajowego Festiwalu Piosenki Polskiej w Opolu i Festiwalu Piosenki Żołnierskiej w Kołobrzegu:
Od 22 stycznia do 26 lipca Filipinki dały ponad 170 koncertów w ramach trasy "Nie wierz chłopcom" (w tym sześciokrotnie prezentowały nowy program w TVP, m.in. w "Telewizyjnej Giełdzie Piosenki" i "Telewizyjnym Ekranie Młodych") oraz wzięły udział w kilkunastu koncertach festiwalowch w Opolu i Kołobrzegu. Był to zaledwie I etap trasy – w drugiej połowie roku według planów Estrady Dolnośląskiej program "Nie wierz chłopcom" miał być prezentowany w Polsce zachodniej i północnej, jednak wyjątkowo intensywne i źle zorganizowane tournée doprowadziło do rozłamu w zespole. Dwie wokalistki odeszły z grupy, a pozostałe zerwały kontrakt z Estradą Dolnośląską i przeszły pod opiekę Stołecznej Estrady. Niefortunne wydarzenie spowodowało, że Polskie Nagrania „Muza” zrezygnowały z planów wydania jesienią 1970 r. longplaya Filipinek roboczo zatytułowanego "Nie wierz chłopcom", a materiał zgromadzony na płytę, prezentowany podczas trasy koncertowej "Nie wierz chłopcom", w większości nie doczekał się promocji, bo np. piosenki "Cały mój świat", "Piąta pora roku", "Leśne nastroje" i "Może miłość jest za trudna" miały trafić do odtworzeń radiowych dopiero w drugiej połowie roku.
Trasa koncertowa – "Piosenki znad Wisły i Odry. Czerwone Gitary i Filipinki" – ZSRR, od 25 września do 12 grudnia.
Impresariat – Goskoncert ZSRR i Pagart
Kierownik organizacyjno-administracyjny – Jan Górecki
Kierownik muzyczny – Bohdan Kezik
Kierownik artystyczny – Włodzimierz Patuszyński
Reżyseria – Janusz Rzeszewski
Scenariusz – Jan Górecki
Akustycy i oświetleniowcy – A. Górecka i I. Pisarek
Prowadzenie – Włodzimierz Patuszyński
Akompaniament – zespół Kwartet Warszawski
Artyści towarzyszący – Czerwone Gitary, Kwartet Warszawski, Zdzisława Sośnicka – solistka, Teresa Tutinas – solistka, Bolesław Gromnicki – parodie
Koncerty trasy „Piosenki znad Wisły i Odry” były gigantycznym sukcesem i przyciągały w ZSRR ogromną ilość widzów, o czym donosił na swoich łamach nawet amerykański tygodnik Billboard, informując, że podczas koncertów Czerwonych Gitar i Filipinek w Leningradzie na każdy ich koncert przychodzi 5 tys. osób. Zatem tylko w tym mieście, gdzie program zaprezentowano 12 razy, obejrzało go 60 tys. widzów. Artyści występowali w halach sportowych, których widownie mogły pomieścić od kilku do kilkunastu tysięcy wielbicieli muzyki – w moskiewskiej Hali Sportowej Łużniki, gdzie "Piosenki znad Wisły i Odry" prezentowane były 15 razy na widowni zasiadało podczas każdego występu polskiej grupy 13 tys. 700 osób – łącznie więc moskiewskich widzów było ponad 200 tys. Ponieważ ogółem w ZSRR odbyło się 108 koncertów w ramach tej trasy, obejrzało je około miliona widzów.
Program
CZĘŚĆ I
1. Muzyczne otwarcie – cały zespół
2. Powitanie – Włodzimierz Patuszyńki i cały zespół
3. "Nadwiślański marsz" (muz. B. Kezik, sł. J. Odrowąż) – Kwartet Warszawski
4. "Nadchodzi jesień" (muz. B. Kezik, sł. W. Jeżewski) – Kwartet Warszawski
5. "Leniwy Maciej" (muz. B. Kezik, sł. J. Odrowąż) – Kwartet Warszawski
6. "Co się odwlecze, to nie uciecze" – Filipinki
7. "Jadą wozy kolorowe" (muz. S. Rembowski, sł. J. Ficowski) – Filipinki
8. "Dlaczego płaczesz mały" – Filipinki
9. "Ślubne migawki" (muz. M. Święcicki, sł. W. Patuszyński) – Zdzisława Sośnicka
10. "Tristan i Izolda" (muz. R. Poznakowski, sł. W. Patuszyński) – Zdzisława Sośnicka
11. "Jak cię miły zatrzymać" (muz. J.A. Marek, sł. A. Kreczmar) – Teresa Tutinas
12. "Między nami nic nie było" (muz. J.A. Marek, sł. A. Kreczmar) – Teresa Tutinas
13. Parodie – Bolesław Gromnicki
14. "Piosenka nie chce spać" (muz. B. Kezik, sł. W. Patuszyński) – Filipinki, Zdzisława Sośnicka i Teresa Tutinas
15. "Szkolny bal" (muz. J. Krzeczek, sł. W. Patuszyński) – Czerwone Gitary
16. "Tak bardzo się starałem" (muz. S. Krajewski, sł. K. Dzikowski) – Czerwone Gitary
17. "Anna Maria" (muz. S. Krajewski, sł. K. Dzikowski) – Czerwone Gitary
PRZERWA
CZĘŚĆ II
1. "Jutro Warszawa" (muz. W. Piętowski, sł. W. Młynarski) – Teresa Tutinas
2. "Dziękuję miłości" (muz. M. Święcicki, sł. W. Patuszyński) – Teresa Tutinas
3. "Gorzko mi" (muZ.A. Zieliński, sł. A. Osiecka) – Teresa Tutinas i Filipinki
4. "Wiosna majem wróci" – Filipinki
5. "Chcę mieć ciebie na własność" – Filipinki
6. "Orkiestry dęte" (muz. U. Rzeczkowska, sł J. T. Stanisławski) – Filipinki
7. "Bach i Mozart w nowych aranżacjach" – Kwartet Warszawski
8. Parodie – Bolesław Gromnicki
9. "Gdy wyjeżdżam gdzieś daleko" (muZ.A. Millian, sł. W. Patuszyński) – Zdzisława Sośnicka
10. "Kiedy przyjdzie wiosna" (muz. R. Gardo, sł. W. Patuszyński) – Zdzisława Sośnicka
11. "Piosenki znad Wisły i Odry" – Filipinki i Czerwone Gitary
12. "Bez naszej winy" (muz. S. Krajewski, sł. K. Dzikowski) – Czerwone Gitary
13. "Dawno i daleko" (muz. S. Krajewski, sł. B. Loebl, M. Gaszyński) – Czerwone Gitary
14. "Biały krzyż" (muz. K. Klenczon, sł. J. Kondratowicz) – Czerwone Gitary
Przebieg trasy:

</doc>
<doc id="3067707" url="https://pl.wikipedia.org/wiki?curid=3067707" title="Akt schodzący po schodach nr 2">
Akt schodzący po schodach nr 2

Akt schodzący po schodach nr 2 () – obraz olejny Marcela Duchampa namalowany na początku 1912 roku. Obraz został odrzucony w lutym 1912 roku przez Salon Niezależnych i wystawiony jesienią tego samego roku na Section d’Or. Pokazany w lutym 1913 roku na nowojorskiej wystawie Armory Show wywołał sensację i skandal. Obecnie znajduje się w Philadelphia Museum of Art jako część The Louise and Walter Arensberg Collection.
"Akt schodzący po schodach nr 2" stał się pierwszym z dzieł seryjnych Duchampa. Został poprzedzony "Aktem schodzącym po schodach nr 1" ("Nu descendant un escalier n° 1"; 1911), po nim zaś nastąpiła pełnowymiarowa, ręcznie kolorowana kopia fotograficzna, zatytułowana "Akt schodzący po schodach nr 3" ("Nu descendant un escalier n° 3"; 1916). Część czwartą serii stanowił miniaturowy rysunek wykonany ołówkiem i atramentem, "Akt schodzący po schodach nr 4" ("Nu descendant un escalier n° 4"; 1918).
"Akt schodzący po schodach nr 2" jest jednym z serii obrazów Duchampa wykorzystujących kubistyczne eksperymenty z formą w przestrzeni, nawiązujących zarazem do futurystycznych obsesji ewokowania ruchu; jest także własną propozycją artysty, jeśli chodzi o ewokowanie ruchu w malarstwie, zbliżoną do wynalazku chronofotografii.
Historia.
Obraz we Francji (1912).
W 1911 roku Duchamp działał w kręgu artystów spotykających się regularnie w podparyskim Puteaux. Byli wśród nich Fernand Léger, Robert Delaunay i Josef Csáky. Namalowany w 1911 roku "Akt schodzący po schodach nr 1" stanowi wyraz zainteresowania artysty czymś, co później określił jako „problem ruchu w obrazie”. W "Akcie... nr 1" Duchamp powtórzył elementy ciała nagiej kobiety ukazanej w końcowym etapie jej schodzenia po spiralnych schodach. To nawiązanie do upływu czasu w kompozycji statycznej koresponduje z futurystycznymi dziełami takich artystów jak Giacomo Balla czy Gino Severini.
W 1912 roku Duchamp namalował "Akt schodzący po schodach nr 2" i zgłosił go na wystawę Salonu Niezależnych w Paryżu, ale spotkał się z chłodnym przyjęciem. Malarz kubistyczny i krytyk sztuki Albert Gleizens, wchodzący w skład komisji wystawowej, zwrócił się do braci artysty, Jacques’a Villona i Raymonda Duchamp-Villona, aby przekonali Marcela do „dobrowolnego” wycofania obrazu z wystawy. Obraz nie zgadzał się z opiniami kubistów uważających go za zbyt „futurystyczny” z uwagi na to, iż zawierał element ruchu: „akt nigdy nie schodzi po schodach, akt leży” Kubiści chcieli sprecyzować swoje pozycje w stosunku do innych –izmów, które się wówczas pojawiły. Bracia odwiedzili Marcela 18 marca 1912 roku w jego studiu w Neuilly-sur-Seine i poinformowali do o stanowisku komisji.
Obraz na Armory Show (1913).
Obraz wywołał sensację, kiedy został zaprezentowany w lutym 1913 roku w Nowym Jorku na wystawie sztuki współczesnej International Exhibition of Modern Art (znanej jako Armory Show), gdzie skonsternowani Amerykanie postrzegali go jako reprezentanta wszystkich tricków, które według ich odczuć, europejscy artyści czynili na ich koszt. Obraz był postrzegany przez większość krytyków sztuki jako całkowicie niezrozumiały i wkrótce stał się przedmiotem żartów, kpin i karykatur.
Płótno Duchampa wyróżniało się z powodu swego graficznego rozczłonkowania, intensywnego i bardziej poszarpanego niż na innych, podobnych obrazach. Dzięki gęsto rysowanym i nakładającym się na siebie kreskom obraz bardziej przypomina szkic, niż tradycyjne malowidło. Wydaje się on przedstawiać kobietę schodzącą po schodach, ukazaną w kolejnych fazach ruchu i ujętą z różnych kątów widzenia. Taki sposób potraktowania czasu łączy obraz Duchampa z eksperymentalną fotografią ruchu Eadwearda Muybridge’a, a w dalszej kolejności, z kinem. Nowojorski eseista Julian Leonard Street określił obraz jako „eksplozję w fabryce gontów”.
Duchamp ucieszył się na wieść o skandalu. Powszechny rozgłos, jaki przyniósł mu obraz, zachęcił go do przeniesienia się do Nowego Jorku dwa lata później. Obraz został kupiony bezpośrednio z Armory Show za 300 dolarów przez dealera z San Francisco. W 1927 roku obraz zakupił kolekcjoner i przyjaciel Duchampa, Walter Conrad Arensberg, który jedenaście lat wcześniej wykonał kopię fotograficzną obrazu naturalnej wielkości, ręcznie kolorowaną. Obecnie zarówno kopia, jak i oryginał, wraz ze studium przygotowawczym, zatytułowanym "Akt schodzący po schodach nr 1", wchodzą w skład kolekcji Philadelphia Museum of Art.
Tradycyjne pojęcie aktu jako gatunku w malarstwie, istniejącego od czasów renesansu, zostało zakwestionowane przez malarzy takich jak Édouard Manet w obrazach "Olimpia" (1863) i "Śniadanie na trawie" (1862–1863). "Akt" Duchampa wpisuje się w ciąg dalszy tej ewolucji stanowiąc przejście od figuracji do abstrakcji poprzez redukcję anatomicznego aktu do serii kolejno pękających brył.
Zapytany przez krytyka sztuki Pierre’a Cabanne’a o to, w jaki sposób obraz powstał, Duchamp odpowiedział, iż obraz wywodzi się z idei aktu jako takiego, wyjaśniając przy tym, iż chciał stworzyć akt inny, niż klasyczny akt leżący lub stojący, i wprawić go w ruch:
Jeśli "Akt schodzący po schodach nr 2" zgorszył zarówno krytyków, jak i publiczność Nowego Jorku, to dlatego, że zakwestionował nominalne oczekiwania widza w stopniu większym, niż którakolwiek z wcześniejszych prac Duchampa. Odrzucenie obrazu przez Salon Niezależnych w 1912 roku i zamieszanie spowodowane jego wystawieniem na Armory Show w 1913 roku, stały się barometrem transgresywnego charakteru tego płótna. Dezintegracja zmechanizowanej postaci i monochromatyczne tonacje były typowe dla malarstwa kubistycznego w tamtym czasie. Jednak sekwencyjne przedstawianie ruchu jako próby odwzorowania poruszania się i energii ciała przechodzącego przez przestrzeń wykraczało poza kubizm. Zainteresowanie Duchampa sporządzaniem statycznych faz poruszającego się obiektu było często porównywane do prac włoskich futurystów, którzy mieli obsesję na punkcie pojęć prędkości.

</doc>
<doc id="3067708" url="https://pl.wikipedia.org/wiki?curid=3067708" title="Góry Lasochowskie">
Góry Lasochowskie

Góry Lasochowskie – kolonia w Polsce położona w województwie świętokrzyskim, w powiecie jędrzejowskim, w gminie Małogoszcz.
W latach 1975–1998 miejscowość administracyjnie należała do województwa kieleckiego.
Spis powszechny z roku 1921 wymienia Lasochowskie Góry - wieś, było tu wówczas 16 domów i 96 mieszkańców

</doc>
<doc id="3067711" url="https://pl.wikipedia.org/wiki?curid=3067711" title="Halecium arcticum">
Halecium arcticum

Halecium arcticum – gatunek morskiego stułbiopława z rodziny Haleciidae, odkryty w lipcu 2003 podczas polskiej ekspedycji we fiordzie Hornsund w południowej części Spitsbergenu (Svalbard). Został znaleziony wśród wodorostów. Próbki pobrano w 3 miejscach, na głębokościach 5 i 10 m, podczas nurkowania w wodach fiordu. Materiały typowe zostały zdeponowane w Muzeum Historii Naturalnej w Genewie ("Muséum d'histoire naturelle de la Ville de Genève", MHNG) w Szwajcarii. Naukowy opis taksonu sporządziła w 2007 Marta Ronowicz z Instytutu Oceanologii PAN oraz Peter Schuchert z MHNG.
Poza wodami Svalbardu "Halecium arcticum" występuje na obszarze północno-wschodniej Kanady. Tworzy krzaczaste kolonie o nieregularnych rozgałęzieniach, dorastających do 16 mm. Spotykany jest na różnorodnych podłożach, w tym skalnych, roślinnych i zwierzęcych. 

</doc>
<doc id="3067718" url="https://pl.wikipedia.org/wiki?curid=3067718" title="Dipika Chanmugam">
Dipika Chanmugam

Dipika Rukshana Chanmugam (ur. 9 marca 1972) – lankijska pływaczka.
Rozpoczęła karierę w wieku dwunastu lat. 
W 1988 wzięła udział w igrzyskach olimpijskich, na których wystartowała w zawodach na 100 i 200 metrów stylem grzbietowym i 200 m stylem zmiennym. Na 100 m stylem grzbietowym odpadła w pierwszej rundzie, zajmując 6. miejsce w swoim wyścigu eliminacyjnym z czasem 1:20,18. W klasyfikacji generalnej uplasowała się na 38. pozycji. Na dystansie dwukrotnie dłuższym także zakończyła rywalizację w pierwszej rundzie, zajmując ostatnią, 3. lokatę w swoim wyścigu eliminacyjnym z czasem 2:51,60. W końcowej klasyfikacji była 42., ostatnia spośród zawodniczek, które zostały sklasyfikowane. Na 200 m stylem zmiennym również odpadła w pierwszej rundzie zajmując 3. miejsce w swoim wyścigu eliminacyjnym z czasem 2:33,58. W ostatecznej klasyfikacji uplasowała się na 31. pozycji. Jest najmłodszym lankijskim olimpijczykiem oraz pierwszą w historii kobietą reprezentującą Sri Lankę na igrzyskach olimpijskich.
W 1989 pobiła sześć rekordów kraju. 
W 1991 zdobyła siedem złotych medali na igrzyskach Azji Południowej.
Życie prywatne.
W 1990 ukończyła liceum na Hawajach. Jej matką jest Oosha Chanmugam (z domu de Saram), która także była pływaczką, a ojcem – Neil Chanmugam (1940-2014), który uprawiał krykiet. Jest najmłodszym dzieckiem tej pary. Jej ciotką jest Tara Bolling (z d. de Saram), która również była pływaczką. Jest szwagierką lankijskiego strzelca, olimpijczyka – Zala Chitty′ego.

</doc>
<doc id="3067719" url="https://pl.wikipedia.org/wiki?curid=3067719" title="Polish Bowl II">
Polish Bowl II



</doc>
<doc id="3067721" url="https://pl.wikipedia.org/wiki?curid=3067721" title="Rena (Norwegia)">
Rena (Norwegia)

Rena – miasto we wschodniej Norwegii, siedziba gminy Åmot, w okręgu Hedmark. W 2016 w miejscowości mieszkało 2152 osób.
W mieście znajduje się stacja kolejowa Rena oraz kompleks skoczni narciarskich Renabakkene.

</doc>
<doc id="3067722" url="https://pl.wikipedia.org/wiki?curid=3067722" title="Sędzia (futbol amerykański)">
Sędzia (futbol amerykański)

Sędzia (ang. "official") w futbolu amerykańskim – osoba odpowiedzialna za egzekwowanie przepisów gry podczas meczu.
Podczas meczów lig zawodowych (najbardziej znana liga NFL) i ligi akademickiej (college football) na boisku znajduje się siedmiu sędziów. Ligi halowe (arena football), szkół średnich i inne używają odmiennych standardów.
Z uwagi na pozycję na boisku i specyfikę obowiązków wyróżnia się następujące pozycje sędziowskie: referee, umpire, head linesman, line judge, back judge, side judge oraz field judge. Ponieważ "referee" jest szefem składu sędziowskiego i odpowiedzialny jest za ogólny nadzór nad meczem, czasem nazywa się go head referee.
Ekwipunek.
Sędziowie futbolu amerykańskiego zwyczajowo używają następującego ekwipunku:
Strój.
Sędziowie ubrani są w tradycyjne koszule w pionowe czarno-białe pasy, białe spodnie, białe kolanówki (z czarnymi pasami) oraz czarne buty i czapkę. Sędziowie ligi akademickiej ("college football") na plecach mają literę oznaczającą ich pozycję, podczas gdy sędziowie National Football League indywidualny numer i literę pozycji. Wkrótce po zamachach z 11 września 2001 na koszulach sędziów NFL pojawiła się flaga Stanów Zjednoczonych.
Pasy na koszulach wprowadzono w latach 20. XX wieku, wcześniej sędziowie ubrani byli w zwykłe białe koszule. Pomysł czarno-białych pasów na koszulach sędziowskich zaproponował Lloyd Olds z Michigan, po tym, gdy podczas meczu ligi akademickiej rozgrywający podczas zagrywki podał do niego piłkę, myląc go z zawodnikiem swojej drużyny (ubranej w białe koszulki). Z uwagi na czarno-białe pasy na koszulach sędziowie są potocznie nazywani zebrami. Wkrótce potem koszule w pasy stały się tradycyjnym ubiorem sędziów innych sportów wywodzących się z Ameryki Północnej: hokej na lodzie, koszykówka czy lacrosse.
Inne futbolowe ligi zawodowe, będące konkurencją dla NFL wyróżniały się innym ubiorem sędziów. W trakcie trwania American Football League (1960–1969) sędziowie ubrani byli w koszule z czerwono-pomarańczowymi pasami. "Referee" zakładał czerwoną czapkę, pozostali białe (wszystkie z logo AFL). Ten uniform został odtworzony w sezonie 2009, podczas "AFL Legacy Weekends" z okazji upamiętnienia 50. rocznicy utworzenia AFL. Sędziowie World Football League (1973–1974) zakładali koszule w niebiesko-złote pasy. Liga United Football League, która rozpoczęła działalność w październiku 2009, wyróżniała się sędziami ubranymi w czerwone koszule (bez pasów) z czarnymi numerami i czarnymi spodniami. Jednocześnie żadna z drużyn UFL nie używała czerwonych lub pomarańczowych strojów. Od sezonu 2010 UFL zmieniła uniform sędziów do tradycyjnych czarno-białych pasów. Ale na przykład United States Football League (1982–1987) od początku ubierała sędziów w tradycyjne czarno-białe pasy.
Najbardziej znane ligi (NFL, NCAA) również postanowiły wyróżniać swoich sędziów. W 2006 roku NFL całkowicie przeprojektowała koszule sędziów, nadając im bardziej elegancki wygląd, jednakże zrezygnowano z litery oznaczającej pozycje i rolę sędziego z przodu koszuli. Pasy na koszulach sędziów NFL są nierówne (ku górze są coraz szersze), a getry, gdy jeszcze używano białych spodni, miały inny krój. Podczas gdy tradycyjne pasy są szerokości jednego cala, pasy na koszulach sędziów NCAA są dwucalowe (od 2011).
Również w 2006 roku NFL wprowadziła nowe czarne spodnie z białym paskiem, używane podczas chłodnych dni. Są one bardziej luźne niż tradycyjne białe spodnie, aby umożliwić założenie warstwy cieplejszych ubrań pod spodnie. Począwszy od sezonu 2010 sędziowie futbolu akademickiego oraz szkół średnich (w wielu stanach) również mają możliwość noszenia czarnych spodni w chłodne dni. W rozgrywkach akademickich (od 2011) i lidze NFL (od 2012) zrezygnowano z tradycyjnych białych spodni na rzecz czarnych. W polskiej lidze czarne spodnie pojawiły się w sezonie 2013 (w Toplidze), a od 2014 już na wszystkich poziomach rozgrywek.
Przez wiele dekad wszyscy sędziowie NFL nosili białe czapki. W 1979 "refeere" zakładał czarną czapkę z białymi paskami, podczas gdy pozostali sędziowie wciąż nosili białe czapki. Wreszcie w 1988 NFL zmieniła kolory czapek do używanych w futbolu akademickim i szkół średnich: "refeere" zakłada białą czapkę (obecnie z logo ligi, po raz pierwszy użyto logo podczas finału Super Bowl XXXIX w 2005), podczas gdy pozostali sędziowie czarnych czapek z białymi paskami.
Czapki sędziów pełnią czasem rolę dodatkowego ekwipunku. Jeśli gracz bez piłki wyjdzie na aut ("out of bounds"), sędzia upuszcza czapkę w miejscu, w którym zawodnik wyjdzie na aut. Jednocześnie czapka jest często używana jako sygnalizacja drugiego faulu podczas zagrywki (gdy sędzia miał tylko jedną flagę), niesportowego zachowania popełnionego wobec sędziego. Niektóre konferencje zachęcają sędziów, by w takich sytuacjach używali "bean bag" (wykonanego z materiału, z którego łatwiej jest usunąć błoto i kurz).
Liczba sędziów.
Liga zawodowa NFL oraz liga akademicka używa systemu z siedmioma sędziami. Ligi futbolu halowego (arena football), szkół średnich lub innych szczebli rozgrywek, używają innych systemów.
Kiedy liga National Football League rozpoczęła rozgrywki, na boisku znajdowało się trzech sędziów (Referee, Umpire i Head Linesman). Field Judge dołączył w 1929 roku, a Back Judge w 1947, Line Judge w 1965 roku. Side Judge pojawił się na boisku w 1978 roku.
Pozycje i odpowiedzialność.
Poniżej przedstawione są pozycje sędziów i ich obowiązki w ramach standardowego systemu z pełną obsadą sędziowską. Przedstawiono również różnice ich obowiązków w systemach z mniejszą liczbą sędziów.
Referee.
Sędzia główny, referee (R) jest odpowiedzialny za ogólny nadzór nad meczem; jego decyzje odnośnie do przepisów gry są wiążące. Ponieważ jego pozycję określa się jako sędzia główny ("head referee"), jest często uważany jako szef składu sędziowskiego ("the crew chief"). Spośród pozostałych sędziów wyróżnia się białą czapką (pozostali sędziowie zakładają czarną z białymi paskami).
Podczas każdej zagrywki ze wznowienia ("scrimmage play") referee zajmuje pozycje za formacją ataku ("offensive team") po prawej stronie; chyba że rozgrywający ("quarterback") jest leworęczny. Referee jest odpowiedzialny za policzenie zawodników formacji ataku.
Podczas akcji z podaniem swoją uwagę skupia głównie na rozgrywającym i zawodników obrony zmierzających do niego. Referee ocenia, czy popełniono faul na rozgrywającym ("roughing the passer"), a także w przypadku zgubienia piłki przez rozgrywającego, czy był to "fumble" czy niekompletne podanie.
Podczas akcji biegowych referee obserwuje rozgrywającego podczas i po tym, gdy przekazuje piłkę do biegacza ("running back"). Obserwuje dalej biegacza na wypadek, gdyby to on wykonał podanie w przód lub wykonał inny trik. Gdy jest pewne, że jest to akcja biegowa, obserwuje zawodnika z piłką i bloki przed nim.
Podczas akcji z kopnięciem obserwuje kopacza ("kicker") i zawodnika trzymającego piłkę ("holder") i wszystkie bloki obrońców zbliżających się to tej dwójki zawodników. Podczas puntów wychodzących na aut ("punt out of bounds") jego punkt widzenia służy do wyznaczenia miejsca w którym piłka opuściła pole gry.
Od 1975 NFL rozpoczęła praktykę ogłaszania przez sędziego głównego za pomocą mikrofonu bezprzewodowego przewinień, numeru zawodnika popełniającego faul, a także złożone lub nietypowe orzeczenia (zarówno dla zawodników, trenerów, kibiców i mediów). Liga akademicka i inne ligi zawodowe wkrótce przyjęły tę praktykę.
Podczas oglądania powtórki wideo spornej zagrywki ("instant replay reviews") w NFL i futbolu akademickim referee współpracuje z dodatkowym sędzią, który ma dostęp do bieżących nagrań ("replay official") i następnie ogłasza przez mikrofon ostateczne rozstrzygnięcie. W lidze NFL referee ogląda powtórkę na monitorze znajdującym się przy linii bocznej, natomiast w futbolu akademickim ostateczną decyzję podejmuje "replay official".
Ponadto referee przewodzi rozpoczęciem meczu ceremonię rzutu monetą przed rozpocząciem meczu (a także, podczas ewentualnej dogrywki).
Umpire.
Sędzia umpire (U) stoi za zawodnikami obrony ("defensive line" oraz "linebacker"), z wyjątkiem ligi NFL. Obserwuje legalność bloków zawodników ataku i obrony. Przed rozpoczęciem akcji (wraz z referee) liczy zawodników ataku.
Podczas akcji z podaniem przesuwa się na linię wznowienia ("line of scrimmage") i (1) ocenia, czy nieuprawieni zawodnicy liniowi formacji ataku przemieszczają się w głąb pola przed wykonaniem podania lub (2) ocenia, czy zawodnik wykonujący podanie wykonał je sprzed, czy za linii wznowienia. Pomaga również w ocenie, czy podanie było kompletne lub nie w krótkich podaniach.
Z uwagi na pozycję na boisku (w miejscu gdzie rozgrywa się większość akcji biegowych środkiem boiska) pozycja umpire jest często określana jako najbardziej niebezpieczna. Z tego też powodu NFL przeprowadziła testy z ustawieniem sędziego umpire za linią ataku (tak jak referee). Następnie w marcu 2010 NFL podjęła decyzję o stałej zmianie pozycji po tym, jak w 2009 pięciu sędziów umpire odniosło kontuzje (w tym trzech, którzy musieli poddać się operacji kolan lub ramion). Podczas ostatnich dwóch minut pierwszej połowy i ostatnich pięciu w drugiej połowie, a także gdy formacja ataku znajduje się wewnątrz pięciu jardów do linii punktowej przeciwnika, sędzia umpire powraca na pozycję za zawodnikami obrony.
Sędzia umpire jest również odpowiedzialny za sprawdzenie, czy wszyscy zawodnicy posiadają ekwipunek zgodny z przepisami gry.
Head linesman/Down Judge.
Sędzia head linesman/Down Judge (H lub HL/DJ) stoi na linii bocznej przeciwnej do trybuny głównej ("press box", najczęściej linii drużyny gości) w miejscu linii wznowienia akcji. Obserwuje ewentualne faule, takie jak: "offside", "encroachment" i wszystkie mające miejsce przed snapem. W trakcie akcji jest odpowiedzialny za ocenę akcji dziejących się bliżej jego linii bocznej, wliczając to, czy zawodnik ataku opuścił dobrowolnie pole gry. Podczas akcji z podaniem odpowiada za obserwowanie skrzydłowych bliżej jego linii bocznej.
Wyznacza miejsce zakończenia akcji ("forward progress"), a także odpowiada za obsługę łańcucha ("chain crew"). Odpowiada także za "chain clip", używany przez "chain crew" dla właściwego oznaczenia łańcucha, by prawidłowo oznaczyć miejsce na boisku podczas mierzenia ("measuring").
Line judge.
Sędzia line judge (L lub LJ) asystuje sędziemu head linesman na linii bocznej po stronie "press box" (najczęściej wybierana przez drużynę gospodarzy) na linii wznowienia akcji. Również odpowiada za faule mające miejsce na linii wznowienia. Podczas akcji ma takie same obowiązki, jak sędzia "head linesman".
Podczas akcji z kopnięciem, w szczególności podczas odkopnięcia ("punt"), ocenia, czy kopnięcie miało miejsce sprzed czy za linią wznowienia.
W trakcie meczów sędziowanych przez czteroosobowy skład sędziowski ("four-man crew") line judge ustawia się za bramką i ocenia, czy kop na bramkę ("field goal") został zdobyty. Jest także sędzią odmierzającym czas meczu (podczas meczów, w których czas meczu jest odmierzany na zegarze stadionowym), line judge odmierza zapasowy czas gry (na wypadek błędnego odmierzania czasu przez zegar stadionowy).
Field judge.
Sędzia Field judge (F lub FJ) stoi za tylnymi obrońcami ("defensive back") na tej samej linii bocznej, co Line Judge. Ocenia sytuacje mające miejsce w pobliżu „jego” linii bocznej. Głównymi zadaniami jest ocena, czy podanie do przodu było kompletne, zdobyto przyłożenie w długich akcjach biegowych i podaniowych, a także oznacza miejsca fauli takich, jak nielegalny blok w plecy czy przeszkadzanie w odebraniu podania. Odpowiada również za liczenie zawodników drużyny obrony, często odpowiada za odmierzanie zegara meczowego. Wraz z Back Judge ocenia, czy kopnięcia na bramkę ("field goal") było udane.
Side judge.
Sędzia Side judge (S lub SJ) stoi na tej samej linii jardowej, co Field judge, jednak po przeciwnej stronie. Posiada analogiczną odpowiedzialność, co "field judge". W zależności od ligi odmierza zegar meczowy lub czas na rozpoczęcie zagrywki. Podczas prób kopnięcia na bramkę stoi w środku pola dzieląc się odpowiedzialnością z sędzią "umpire" (w składach sześcioosobowych towarzyszy sędziemu "field judge" za bramką).
Back judge.
Sędzia Back judge (B lub BJ) stoi na kilka jardów za sędziami field i side judge w pośrodku boiska. Obserwuje boisko w okolicach zawodników "running back" oraz skrzydłowych (zwłaszcza "tight end"). Ocenia, czy podanie było kompletne, czy bloki w jego strefie były legalne oraz czy nie było nielegalnego kontaktu przy podaniu ("pass interference"). Ponadto, podczas prób kopnięcia na bramkę, stoi pod bramką (z FJ w składzie 7-osobowym, lub z LJ w 5-osobowym). W składach pięcioosobowych jest odpowiedzialny za odmierzanie zegara meczowego.
Ósmy sędzia.
Latem 2010 w czterech meczach w trakcie meczów przedsezonowych ("preseason"), NFL eksperymentował z dodatkowym ósmym sędzią, deep judge, ustawionym blisko sędziego back judge. Podstawowym obowiązkiem nowego sędziego było obserwowanie skrzydłowych oraz obserwowanie zawodników obrony w związku z przesunięciem sędziego umpire za linię ataku. Rok później eksperyment ten został powtórzony podczas dwunastu meczów przedsezonowych, a następnie zaniechany.
W sezonie 2013 w rozgrywkach NCAA pojawił się alternate referee (A) ustawiony pośrodku za zawodnikami ataku po przeciwnej (w porównaniu do referee) stronie rozgrywającego (analogicznie jak umpire w NFL). To ustawienie jest testowane wyłącznie w meczach wewnątrz Big 12 Conference.
Zmiana posiadania.
W trakcie akcji ze zmianą posiadania (przechwyty, fumble, punty) i tym samym zmiany kierunku ataku, zmienia się odpowiedzialność sędziów. Sędziowie field judge, siede judge i back judge podążają za zawodnikiem z piłką, natomiast head linesman, line judge i referee kierują się w kierunku pola punktowego. Sędzia umpire, zajmujący pozycję w środku boiska, zwykle czeka aż zawodnik z piłką minie go i wtedy podąża za nim.
Kobiety.
Zdecydowaną większość sędziów stanowią mężczyźni, co odzwierciedla zdominowany przez tę płeć sport. W 2007 Sarah Thomas została pierwszą kobietą sędziującą mecze najwyższego poziomu rozgrywek akademickich, Football Bowl Subdivision, mecz pomiędzy University of Memphis a Jacksonville State University. Thomas została także pierwszą kobietą w składzie sędziowskim podczas meczu bowl, Little Caesars Pizza Bowl w 2009.
Terri Valenti została pierwszą kobietą sędziującą mecz ligi zawodowej, gdy w 2009 dołączyła do United Football League. W 2010 liga zatrudniła Sarah Thomas, która sędziowała również mecz o mistrzostwo ligi.
Pierwszą kobietą sędziującą mecz ligi National Football League była Shannon Eastin. Jednakże nie jako regularny sędzia, a sędzia zastępczy w trakcie lockout-u w sezonie 2012.
W 2021 roku Sarah Thomas była pierwszą kobietą sędziującą mecz finałowy Super Bowl LV
W Polsce.
Wraz z inauguracją rozgrywek Polskiej Ligi Futbolu Amerykańskiego w 2006 powstał Wydział Sędziowski działający przy PZFA (WS PZFA), który zrzesza wszystkich sędziów w Polsce. WS PZFA organizuje coroczne szkolenia ("clinic"), na które zaprasza znanych i doświadczonych sędziów z Europy i Stanów Zjednoczonych (m.in. Norweg Einar Bolstad, Brytyjczyk Steve Tonkinson, Duńczyk Frank Kristensen, Amerykanin Bill LeMonnier).
Polscy sędziowie gościnnie sędziują lub sędziowali mecze kilku lig europejskich: czeskiej, brytyjskiej, austriackiej i włoskiej. Kilkoro sędziów posiada licencje federacji międzynarodowych (EFAF, IFAF). Współtwórca i wieloletni przewodniczący WS PZFA Krzysztof Walentynowicz na pozycji "field judge" sędziował mecze Mistrzostw Świata Juniorów 2012 (w tym finał) oraz Eurobowl 2012 (finał najbardziej prestiżowych rozgrywek klubowych w Europie). Joanna Tybiszewska jako "line judge" sędziowała Mistrzostwa Świata Kobiet w 2013 (w tym mecz o 3.miejsce).
W sezonie 2013 mecze Topligi sędziowano w składach 6-osobowych (playoffy w pełnych 7-osobowych składach), natomiast mecze pozostałych lig w składach 5-osobowych.
W sezonie 2013 WS PZFA liczył 59 aktywnych sędziów. Od roku 2019 sędziów nadzoruje Polskie Stowarzyszenie Sędziów Futbolu Amerykańskiego.
Lista Przewodniczących WS PZFA (do 2017) oraz Prezesów Zarządu PSSFA (od 2018):

</doc>
<doc id="3067724" url="https://pl.wikipedia.org/wiki?curid=3067724" title="Feldheim (Treuenbrietzen)">
Feldheim (Treuenbrietzen)

Feldheim — dzielnica miasta Treuenbrietzen w Niemczech, w kraju związkowym Brandenburgia, w powiecie Potsdam-Mittelmark.
Jest pierwszą samowystarczalną energetycznie miejscowością w Niemczech w 100% opartą na źródłach odnawialnych. Feldheim otrzymała kilka nagród za swoją pracę w dziedzinie odnawialnych źródeł energii.
Współpraca.
Miejscowość partnerska:

</doc>
<doc id="3067725" url="https://pl.wikipedia.org/wiki?curid=3067725" title="Szpital Specjalistyczny im. dr Józefa Babińskiego">
Szpital Specjalistyczny im. dr Józefa Babińskiego



</doc>
<doc id="3067727" url="https://pl.wikipedia.org/wiki?curid=3067727" title="Vezouze">
Vezouze

Vezouze – rzeka we Francji, przepływająca przez teren departamentu Meurthe i Mozela, o długości 114,9 km. Stanowi prawy dopływ rzeki Meurthe. 

</doc>
<doc id="3067729" url="https://pl.wikipedia.org/wiki?curid=3067729" title="Autonomiczny Dom Dostępny">
Autonomiczny Dom Dostępny



</doc>
<doc id="3067733" url="https://pl.wikipedia.org/wiki?curid=3067733" title="Szmaciak gałęzisty">
Szmaciak gałęzisty



</doc>
<doc id="3067735" url="https://pl.wikipedia.org/wiki?curid=3067735" title="Szmaciak (grzyb)">
Szmaciak (grzyb)



</doc>
<doc id="3067738" url="https://pl.wikipedia.org/wiki?curid=3067738" title="Vaige">
Vaige

Vaige – rzeka we Francji, przepływająca przez tereny departamentów Mayenne oraz Sarthe, o długości 53,6 km. Stanowi dopływ rzeki Sarthe.

</doc>
<doc id="3067740" url="https://pl.wikipedia.org/wiki?curid=3067740" title="Głupia i głupsza">
Głupia i głupsza

Głupia i głupsza (ang. "Blonde and Blonder") – kanadyjska komedia kryminalna z 2007 roku w reżyserii Deana Hamiltona oraz wyprodukowany przez Rigel Entertainment i First Look Studios.
Tytuł filmu to nawiązanie do amerykańskiej komedii z 1994 roku "Głupi i głupszy".
Opis fabuły.
Przyjaciółki Dee (Pamela Anderson) i Dawn (Denise Richards), piękne, choć niezbyt mądre blondynki, zatrudniają się w klubie ze striptizem. Stają się świadkami mafijnych porachunków. Członkowie gangu biorą je za płatne morderczynie, Cat i Kit. Zlecają im zabicie szefa chińskiej mafii.
Obsada.
i inni

</doc>
<doc id="3067745" url="https://pl.wikipedia.org/wiki?curid=3067745" title="Lāsma Kauniste">
Lāsma Kauniste

Lāsma Kauniste (z domu Avotiņa, ur. 19 kwietnia 1942 w Rydze) – łotewska panczenistka.
Edukacja.
W 1964 ukończyła Latvijas Sporta pedagoģijas akadēmija (odpowiednik AWF) w Rydze.
Kariera.
Jej trenerami byli Alfons Bērziņš, Arvīds Leinerts i Jevgeņijs Krasiļņikovs.
W 1966 po raz pierwszy wystąpiła na wielobojowych mistrzostwach świata i zajęła 7. miejsce. Rok później została wicemistrzynią świata. W 1968 była 4. na MŚ, a w 1969 została mistrzynią świata. W 1970 uplasowała się na 5. pozycji na MŚ i 7. na ME. W tym samym roku startowała też na nieoficjalnych mistrzostwach świata i zajęła 10. lokatę. W latach 1968-1970 trzykrotnie zostawała wicemistrzynią Związku Radzieckiego. Trzykrotnie wygrywała też na poszczególnych dystansach, ale nie zostawała mistrzynią w wieloboju.
Brała udział w igrzyskach olimpijskich w 1968, na których wystartowała w wyścigach na 1000, 1500 i 3000 metrów. Na 1000 m była 11. z czasem 1:35,3. Na 1500 m zajęła 5. miejsce z czasem 2:25,4, a na dystansie dwukrotnie dłuższym uplasowała się na 15. pozycji z czasem 5:16,0.
W 1969 odznaczona Orderem Czerwonego Sztandaru Pracy i nagrodzona tytułem Zasłużonego Mistrza Sportu. Została najpopularniejszym sportowcem na Łotwie w 1969.
W latach 2002-2004 wygrywała mistrzostwa świata weteranów w kategorii powyżej 60 lat. W 2011 zwyciężyła w kategorii 65-70 lat.
Życie prywatne.
W 1962 wzięła ślub z estońskim panczenistą Toivo Kauniste. Od 1976 do 1989 była dyrektorem szkoły sportowej w Rydze.
Rekordy życiowe.
Na podstawie

</doc>
<doc id="3067746" url="https://pl.wikipedia.org/wiki?curid=3067746" title="Barefoot College">
Barefoot College

Barefoot College (tłum. Bosonogi Uniwersytet) – organizacja społeczna działająca w zakresie edukacji, rozwoju umiejętności, zdrowia, dostępu do wody pitnej, równouprawnienie kobiet i elektryfikacji realizowanym dzięki energii słonecznej, w szczególności na obszarach wiejskich. 
Organizacja została założona w 1972 roku w Indiach. Absolwentkami szkoły są w głównie kobiety biedne, często niepiśmienne, które zdobywają kwalifikacje w zawodach inżynieryjnych, m.in. instalatorek paneli solarnych. Od 2005 roku (momentu rozpoczęcia kursu) ponad 500 instalatorek przekonało do korzystania z odnawialnych źródeł energii właścicieli ponad 13 tysięcy budynków w Indiach.

</doc>
<doc id="3067751" url="https://pl.wikipedia.org/wiki?curid=3067751" title="Margareta Kępińska Jakobsen">
Margareta Kępińska Jakobsen

Margareta Kępińska Jakobsen (ur. 19 października 1941 w Zawadzie) – polska prawniczka, działaczka społeczna, współzałożycielka Duńskiego Komitetu Helsińskiego Praw Człowieka, zaangażowana m.in. w prace związane z reformą polskiego systemu penitencjarnego.
Życiorys.
W latach 1958-1963 odbyła studia prawnicze i ekonomiczne na Wydziale Prawa i Ekonomii Uniwersytetu Adama Mickiewicza w Poznaniu (praca magisterska z zakresu prawa międzynarodowego).
W latach 1963-1965 odbyła aplikację sędziowską w Sądzie Wojewódzkim w Poznaniu. W lipcu 1965 wyemigrowała do Danii. Podjęła pracę w Bibliotece Królewskiej w Kopenhadze, w której pracowała do 1968 roku. Równocześnie w latach 1966–1971 studiowała w Instytucie Słowiańskim Uniwersytetu Kopenhaskiego (studia językowe). W okresie 1971-1977 studiowała z kolei w Instytucie Europy Wschodniej Uniwersytetu Kopenhaskiego, w którym następnie do 1987 roku była asystentka, a później nauczycielka akademicka.
W roku 1977 złożyła egzamin państwowy na Wydziale Lingwistyki Stosowanej w Copenhagen Business School i otrzymała tytuł Tłumacza Królewsko-Prawnego języka polskiego i duńskiego.
W roku 1986 otrzymała stypendium naukowe Fundacji Carlsberga na badania "Prawo, jako instrument presji politycznej", kontynuowane w Instytucie Praw Człowieka przy Uniwersytecie Kopenhaskim (1987), a następnie w Instytucie Kryminologii Uniwersytetu Kopenhaskiego (1988-1989). W latach 1989–2006 była równocześnie etatową pracowniczką akademicką i kierowniczką programów Komitetu Helsińskiego.
Od czasu studiów łączyła działalność naukową z aktywnością społeczną. W latach 1967-1970 pracowała w Komitecie Pomocy Uchodźcom Politycznym. Od 1980 r. organizowała pomoc humanitarną dla Polski i pomoc dla opozycji politycznej. Działalność ta była kontynuowana i sformalizowana w powołanej w 1986 r. organizacji pomocy „Solidarni z Polską”. Organizowała pomoc dla Hospicjum Palium, powstającego w Poznaniu i dla Domu Opieki „Złota Jesień” w Gdańsku.
Należała do grupy założycieli w 1985 r. Duńskiego Komitetu Helsińskiego Praw Człowieka, w którym pracuje do dnia dzisiejszego jako wolontariuszka i kierowniczka projektów. Przez wiele lat aktywnie uczestniczyła w działalności organizacji społecznych i polonijnych w Danii, jak Towarzystwo Kultury Polskiej, Towarzystwo Przyjaźni Polsko-Duńskiej, w którym pełniła funkcję sekretarza.
W ramach Komitetu prowadziła monitoring łamania praw człowieka w Polsce, zwłaszcza w zakresie wymiaru sprawiedliwości i więziennictwa. Na początku 1989 roku wraz z dyrektorem duńskiego Departamentu Więziennictwa i Probacji i przy udziale Polskiego Komitetu Helsińskiego przeprowadziła monitoring polskich więzień. W następstwie monitoringu Duński Komitet Helsiński przy współpracy z duńskim Departamentem Więziennictwa i Probacji rozpoczął na szeroką skalę prace związane z reformą polskiego systemu penitencjarnego i kodeksu karnego wykonawczego. Między innymi ze środków duńskiego Funduszu Demokratyzacji współorganizowała w Danii szkolenia i seminaria dla funkcjonariuszy więziennictwa, kadry kierowniczej oraz kuratorów sądowych i polityków. Po roku 1994 podobnymi działaniami objęto również przestępczość nieletnich, w tym formy karania, standardy w pogotowiach opiekuńczych i zakładach poprawczych, działalność prewencyjną i współpracę z władzami socjalnymi, kuratorami sądowymi i organizacjami pozarządowymi. W sumie zorganizowała w Danii szkolenia i seminaria dla około 24 grup liczących od 20 do 28 osób.
Od połowy lat 90. XX wieku programy te rozszerzono na Kraje Bałtyckie. Uczestniczący w nich Polacy odgrywali już role „ekspertów”, dzieląc się z Bałtami swoimi doświadczeniami. Wiele seminariów i konferencji odbywało się nie tylko w Danii i Polsce, ale również w trzech stolicach Krajów Bałtyckich. Za tę działalność otrzymała wysokie odznaczenia Republiki Estonii (Pro Lex et Jus w roku 2003), Republiki Łotwy (Order Lacplesis – Order Niedźwiedzia w roku 2000) oraz Medal Parlamentu Litwy (w 2005).
Przykładając dużą wagę do współpracy wymiaru sprawiedliwości z organizacjami pozarządowymi podejmowała inicjatywy rozpowszechnienia w Polsce duńskiego modelu „Szkoły Kofoeda”- tj. Instytutu Pomocy Społecznej i Resocjalizacji. W Polsce powstały cztery takie „szkoły” (Siedlce, Poznań, Warszawa i Śląsk Cieszyński). Poza Polską placówki takie powstały także w Czechach, Estonii, Bułgarii, Rumunii, na Litwie i Ukrainie, a także w Armenii. Wszystkie współpracują z wymiarem sprawiedliwości przy orzekaniu kar wolnościowych. Środki na tę działalność zdobywała w funduszach duńskich i europejskich.
Nagrody i odznaczenia.
W Polsce została uhonorowana następującymi odznaczeniami:

</doc>
<doc id="3067753" url="https://pl.wikipedia.org/wiki?curid=3067753" title="Hormony sterydowe">
Hormony sterydowe



</doc>
<doc id="3067757" url="https://pl.wikipedia.org/wiki?curid=3067757" title="Nowa Zelandia na Zimowych Igrzyskach Olimpijskich 1976">
Nowa Zelandia na Zimowych Igrzyskach Olimpijskich 1976

Nowa Zelandia na Zimowych Igrzyskach Olimpijskich 1976 – pięcioosobowa kadra sportowców reprezentujących Nową Zelandię na igrzyskach w 1976 roku w Innsbrucku.
Reprezentacja składała się z dwóch kobiet i trzech mężczyzn, którzy wystąpili w jednej z dziesięciu dyscyplin, które Międzynarodowy Komitet Olimpijski włączył do kalendarza igrzysk. Zawodnicy wystartowali w zawodach narciarstwa alpejskiego i dla każdego z nich był to debiut na igrzyskach olimpijskich. Najmłodszym reprezentantem Nowej Zelandii była osiemnastoletnia Janet Wells, najstarszym zaś mający dwadzieścia dwa lata Robin Armstrong, chorążym reprezentacji był Stuart Blakely.
Nowozelandzki Komitet Olimpijski, powstały w 1911 roku i uznany przez MKOl w roku 1919, po raz pierwszy wysłał zawodników na zimowe igrzyska w 1952 roku, następnie w roku 1960, a od 1968 roku sportowcy z tego kraju regularnie uczestniczą w tych zawodach. Brak reprezentacji w latach 1956 i 1964 spowodowany był niskim w ocenie selekcjonerów kadry poziomem zawodników. Igrzyska w Innsbrucku były zatem piątym startem Nowozelandczyków – w poprzednich czterech występach reprezentanci tego kraju nie zdobyli żadnego medalu.
Selekcjonerzy kadry postanowili użyć tych samych kryteriów co przy wyborze zawodników na igrzyska letnie – każdy ze sportowców musiał posiadać umiejętności, by uplasować się w górnej połowie uczestników swojej konkurencji. Po konflikcie z zawodnikami selekcjonerzy ustąpili i do udziału w igrzyskach nominowali pięcioosobową kadrę. Wraz ze sportowcami biorącymi udział w zawodach na igrzyska pojechało sześciu oficjeli oraz jeden dziennikarz radiowy.
Najwyższą pozycję – dziewiętnastą – zajęła Sue Gibson w żeńskim slalomie. Była to pierwsza lokata w czołowej dwudziestce w historii występów Nowozelandczyków na zimowych igrzyskach, Gibson w tej konkurencji była jednak ostatnią spośród sklasyfikowanych zawodniczek.
Wyniki.
Narciarstwo alpejskie.
Wszyscy reprezentanci Nowej Zelandii na tych igrzyskach – dwie kobiety i trzech mężczyzn – wystartowali w narciarstwie alpejskim. Wzięli oni udział we wszystkich trzech konkurencjach zaliczając łącznie trzynaście startów.
Mężczyźni
Każdy z trzech Nowozelandczyków – Robin Armstrong, Stuart Blakely i Brett Kendall – wziął udział we wszystkich trzech konkurencjach. Pierwszą z nich był rozegrany 5 lutego zjazd. Spośród sześćdziesięciu sześciu zawodników, którzy ukończyli zawody, Stuart Blakely był 53., a Brett Kendall 60., Robin Armstrong swojego przejazdu zaś nie ukończył. Triumfatorem okazał się Austriak Franz Klammer.
Zawody w slalomie gigancie rozpoczęły się 9 lutego. Stuart Blakely i Brett Kendall zajęli miejsca pod koniec siódmej dziesiątki, a Robin Armstrong wypadł z trasy podczas pierwszego przejazdu. To samo uczynił Stuart Blakely w rozegranym dzień później drugim przejeździe, zaś 43. lokata Bretta Kendalla dała mu w klasyfikacji końcowej 44. miejsce. Złoty medal zdobył Szwajcar Heini Hemmi.
Slalomowa rywalizacja odbyła się 14 lutego, a Robin Armstrong również i tej konkurencji nie ukończył. Pozostali dwaj Nowozelandczycy w obu przejazdach zajmowali miejsca wśród ostatnich pięciu zawodników i zajęli ostatecznie miejsca 35–36. Wśród trzydziestu ośmiu sklasyfikowanych zawodników najlepszy był Włoch Piero Gros.
Kobiety
Podobnie jak mężczyźni kobiety rywalizację rozpoczęły od zjazdu. W nim 8 lutego na stoku zaprezentowała się Sue Gibson zajmując ostatnią, 38. pozycję, Janet Wells nie stanęła zaś na starcie. Triumfatorką tej konkurencji została Niemka Rosi Mittermaier.
Niemka zwyciężyła również w rozegranym trzy dni później slalomie, a odbył się on z udziałem tylko jednej z reprezentantek Nowej Zelandii. Sue Gibson w obu przejazdach plasowała się na ostatniej pozycji wśród sklasyfikowanych zawodniczek. Dało jej to ostatnią, dziewiętnastą pozycję w zawodach, których nie ukończyła ponad połowa startujących.
Obydwie nowozelandzkie alpejki wystartowały 13 lutego w kończącym żeńskie zawody slalomie gigancie. Janet Wells w olimpijskim debiucie zajęła 41. lokatę, jedną pozycję niżej sklasyfikowano Sue Gibson – wyprzedziły one jedynie reprezentującą Liban Faridę Rahmeh. Złoty medal zdobyła Kanadyjka Kathy Kreiner.

</doc>
<doc id="3067761" url="https://pl.wikipedia.org/wiki?curid=3067761" title="W krainie ognia i lodu">
W krainie ognia i lodu

W krainie ognia i lodu (oryg. "Fire &amp; Ice") – rumuński telewizyjny film fantasy z 2008 roku w reżyserii Pitofa.
Treść.
Królestwo Carpii jest atakowane przez smoka, który sieje grozę, śmierć i zniszczenie...

</doc>
<doc id="3067762" url="https://pl.wikipedia.org/wiki?curid=3067762" title="Robin Armstrong">
Robin Armstrong

Robin Armstrong (ur. 16 sierpnia 1953) – nowozelandzki narciarz alpejski, olimpijczyk. Na zimowych igrzyskach olimpijskich w Innsbrucku wystartował w slalomie, zjeździe i slalomie gigancie, żadnej z tych konkurencji nie ukończył.

</doc>
<doc id="3067763" url="https://pl.wikipedia.org/wiki?curid=3067763" title="Cukunft (zespół muzyczny)">
Cukunft (zespół muzyczny)

Cukunft – polski zespół muzyczny grający muzykę żydowską, głównie na motywach miejskich melodii przedwojennych, wykorzystując improwizacje w stylu muzyki jazzowej, swingu, awangardowej oraz muzyki klezmerskiej. 
Założycielem zespołu jest gitarzysta Raphael Rogiński realizujący wiele projektów związanych z odnowieniem tradycji muzyki żydowskiej Europy Wschodniej. „Cukunft” w języku jidysz znaczy „przyszłość”.
W pierwszym trzyosobowym składzie (R. Rogiński, Paweł Szamburski – klarnet, Tomasz Duda – saksofon barytonowy) kapela pracowała nad utworami przedwojennego kompozytora i poety żydowskiego Mordechaja Gebirtiga z Krakowa.
W 2005 ukazała się ich pierwsza płyta "Lider fun Mordechaj Gebirtig" zawierająca tematy z utworów Gebirtiga: "Szlof Szoyn Majn Kind", "A Malach Wert Gebojrn", "Mayn Joyvl", "Hulyet, Hulyet Beyze Vint", "Tik – Tak", "Hanele Mayn Lebn"
Następnie zespół zajął się utworami innych polskich kompozytorów i poetów żydowskich (Icyk Manger, Mosche Shneur, David Beigelman i innych) oraz kompozycjami własnymi lidera zespołu. 
Od 2010 zespół występował w 4 osobowym składzie: Raphael Rogiński – gitara elektryczna, Paweł Szamburski – klarnet, Paweł Szpura – perkusja, Kacper Szroeder – trąbka, flugelhorn. Do głównego składu zapraszani są gościnnie m.in. Kuba Kossak – fagot, Adam Różański – perkusja, Piotr Kaliński – perkusjonalia, Tomasz Duda – saksofon barytonowy, Konstanty Usenko – wiolonczela.
W styczniu 2010 r. ukazał się dwupłytowy album "Itstikeyt/Fargangenheit", z koncertu z 2009 r. oraz zbiór nagrań studyjnych z lat 2004-2006.

</doc>
<doc id="3067764" url="https://pl.wikipedia.org/wiki?curid=3067764" title="Ołeksandr Bessarab">
Ołeksandr Bessarab

Ołeksandr Mykołajowycz Bessarab, ukr. Олександр Миколайович Бессараб (ur. 13 września 1978 w Winnicy) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek Szkoły Piłkarskiej w Winnicy. 1 czerwca 1995 rozpoczął karierę piłkarską w pierwszoligowym klubie Nywa Winnica. W latach 1997-1998 występował z przerwami w farm-klubie Nywa Berszad. Podczas przerwy zimowej sezonu 1999/2000 został zaproszony do Dynama Kijów, ale występował tylko w trzeciej i drugiej drużynie Dynama, a latem 2000 powrócił do Winnicy. We wrześniu 2000 rozegrał jeden mecz w składzie Podilla Chmielnicki. Na początku 2001 przeszedł do Worskły Połtawa, w której występował do lata 2003. W kolejnym sezonie 2003/04 bronił barw czeskiego SFC Opava. Potem ponownie grał w FK Berszad. 20 lipca 2005 wyjechał do Kazachstanu, gdzie podpisał kontrakt z FK Aktöbe. Po pół roku powrócił do Ukrainy, gdzie został piłkarzem Dnipra Czerkasy. W 2007 występował w amatorskim zespole O.L.KAR. Szarogród, a w 2008 zakończył karierę piłkarską w rodzimej Nywie Winnica.

</doc>
<doc id="3067766" url="https://pl.wikipedia.org/wiki?curid=3067766" title="To co było">
To co było

To co było – pierwszy singel z drugiego albumu studyjnego Ani Rusowicz. Utwór pierwotnie miał być zatytułowany "Hitowy" ze względu na swoją melodyjność i chwytliwy refren.

</doc>
<doc id="3067768" url="https://pl.wikipedia.org/wiki?curid=3067768" title="Thomas Joseph Carr">
Thomas Joseph Carr

Thomas Joseph Carr (ur. 10 maja 1839 w Moylough, zm. 6 maja 1917 w Melbourne) – irlandzki duchowny rzymskokatolicki, biskup diecezjalny Galway-Kilmacduagh w latach 1883–1886, arcybiskup metropolita Melbourne w latach 1887–1917, biskup polowy Australii w latach 1912–1917.
Życiorys.
Pochodził z rodziny zamożnych rolników. W wieku 15 lat wstąpił do niższego seminarium duchownego. 22 maja 1866 przyjął święcenia prezbiteratu jako kapłan archidiecezji Tuam. 12 czerwca 1883 papież Leon XIII mianował go biskupem diecezjalnym Galway-Kilmacduagh. Sakrę otrzymał 26 sierpnia tego samego roku, głównym konsekratorem był arcybiskup metropolita Tuam John MacEvilly. 16 listopada 1886 został skierowany do posługi w Australii, gdzie 11 czerwca 1887 odbył ingres do archikatedry w Melbourne. W latach 1912–1917 łączył stanowisko arcybiskupa Melbourne z funkcją pierwszego w historii katolickiego biskupa polowego Australii. Od 1912 w zarządzie archidiecezją pomagał mu mianowany arcybiskupem koadiutorem Daniel Mannix, któremu Carr przekazał większość obowiązków administracyjnych, samemu przechodząc bardziej na pozycję autorytetu religijnego i moralnego. Od 1916 walczył z chorobą nowotworową. Zmarł 6 maja 1917 roku, na cztery dni przed swoimi 78. urodzinami. Został pochowany w archikatedrze św. Patryka w Melbourne.

</doc>
<doc id="3067771" url="https://pl.wikipedia.org/wiki?curid=3067771" title="Brett Kendall">
Brett Kendall

Brett Kendall (ur. 3 kwietnia 1957) – nowozelandzki narciarz alpejski, olimpijczyk.
Na zimowych igrzyskach olimpijskich w Innsbrucku wystartował w slalomie, zjeździe i slalomie gigancie, plasując się odpowiednio na pozycjach 36., 60. i 44.
Brat Scotta, również narciarza alpejskiego, olimpijczyka z Lake Placid.

</doc>
<doc id="3067773" url="https://pl.wikipedia.org/wiki?curid=3067773" title="Wojna syjamsko-kambodżańska (1587)">
Wojna syjamsko-kambodżańska (1587)

Wojna syjamsko-kambodżańska – krótkotrwała wojna spowodowana kambodżańską inwazją i zakończona tajskim zwycięstwem w 1587. 
W roku 1584 książę Naret – późniejszy król Syjamu Naresuan – ogłosił niezależność Królestwa Ajutthaja spod władzy Birmy. Birmański król Nanda Bayin uderzył na Syjam dążąc do połączenia sił z armią państwa Chiang Mai, ale syjamski dowódca zdołał temu zapobiec, bijąc obie armie osobno. Dwa lata później kolejna inwazja birmańska wkroczyła do Syjamu, i obległ Ajutthaję przez pięć miesięcy wiosną 1587 roku. Źle zorganizowane oblężenie zakończyło się porażką Birmańczyków, którzy zmuszeni zostali do odwrotu.
Od całkowitej klęski uratował ich zapewne fakt, że w międzyczasie na Syjam uderzyły także wojska khmerskie pod wodzą króla Satthy. Satta zajął miasto Prachim i Naret, zamiast ścigać Birmańczyków, musiał zwrócić się na południe. Jego kampania okazała się dużym sukcesem: odbił Prachim, zajął Battambang oraz Pursat i doszedł do stolicy kraju Logvek, którą obległ. Z uwagi na problemy zaopatrzeniowe wydał jednak rozkaz odwrotu do Syjamu, przyrzekając jednak zemstę królowi Sattcie, co doprowadziło do wojny w 1593 roku

</doc>
<doc id="3067775" url="https://pl.wikipedia.org/wiki?curid=3067775" title="Patres Ecclesiae">
Patres Ecclesiae

Patres Ecclesiae (łac. "Ojcowie Kościoła") − list apostolski papieża Jana Pawła II ogłoszony 2 stycznia 1980 z okazji tysiąc sześćsetnej rocznicy śmierci św. Bazylego.
List podzielony został na cztery części. W pierwszej części papież przypomniał rolę, jaką dla Kościoła powszechnego, zarówno w sensie historycznym jak i doktrynalnym odgrywają Ojcowie Kościoła. W części drugiej autor przedstawił życie i pracę duszpaterską św. Bazylego Wielkiego. Odnosząc się do wielu pism świętego biskupa, papież nazwał go jednym z wielkich mnichów-pasterzy. Bazyli, zatroskany o dobro Kościoła, przyczynił się do rozwoju monastycyzmu, reformy liturgii i czystości doktryny. Święty bronił wolności Kościoła, wzywał do prostoty, miłości ubogich i jedności w wierze. Trzecia część listu jest prezentacją nauczania św. Bazylego. Papież przypomniał nauczanie dotyczące Objawienia, Trójcy Świętej i uprzywilejowanej pozycji człowieka w planach Bożych (godność dziecka Bożego; zanurzenie w misterium Chrystusa, w męce i zmartwychwstaniu, poprzez sakrament chrztu św.). Poprzez chrzest człowiek rozpoczyna życie w jedności z Trójcą Świętą, w zjednoczeniu z Bogiem. Dzięki odrodzeniu w wodzie i Duchu Św. człowiek nareszcie może stać się tym, czym jest w zamierzeniu Boga Ojca: nowym stworzeniem, synem w Synu. Pokarmem nowego życia w chrześcijaninie jest eucharystia. Nowe życie musi być wcieleniem Ewangelii, stąd potrzeba życia Słowem Bożym. Ważne miejsce w doktrynie prezentowanej przez Bazylego w jego pismach zajmuje Maryja. Święty biskup nazywa ją prorokinią. W zakończeniu Jan Paweł II zachęcił do lektury listu zakony żeńskie i męskie, żyjące w jakiś sposób charyzmatem św. Bazylego Wielkiego.

</doc>
<doc id="3067780" url="https://pl.wikipedia.org/wiki?curid=3067780" title="Jørgen Skjelvik">
Jørgen Skjelvik

Jørgen Skjelvik (ur. 5 lipca 1991 w Bærum) – piłkarz norweski grający na pozycji lewego obrońcy w Odense Boldklub.
Kariera klubowa.
Swoją karierę piłkarską Skjelvik rozpoczął w klubie Hosle IL. W 2009 roku został zawodnikiem klubu Stabæk Fotball. Zadebiutował w nim 16 maja 2009 w wygranym 4:1 domowym meczu z Sandefjord Fotball. W zespole Stabæku występował do 2011 roku.
W połowie 2011 roku Skjelvik został wypożyczony do Helsingborgs IF. W szwedzkiej lidze swój debiut zaliczył 14 sierpnia 2011 w zwycięskim 3:1 wyjazdowum spotkaniu z Trelleborgs FF, w którym zdobył gola. W 2011 roku zdobył z Helsingborgiem Puchar Szwecji oraz wywalczył mistrzostwo kraju.
W listopadzie 2011 roku Skjelvik podpisał trzyletni kontrakt z Kalmar FF, który zaczął obowiązywać od początku 2012. Swój debiut w tym klubie zanotował 31 marca 2012 w zwycięskim 1:0 wyjazdowym meczu z GIF Sundsvall. W Kalmarze spędził rok.
W lipcu 2013 roku Skjelvik podpisał kontrakt z Rosenborgiem Trondheim. 25 sierpnia 2013 zadebiutował w nim w wygranym 3:2 wyjazdowym spotkaniu z Sandnes Ulf. Na koniec sezonu 2013 wywalczył z Rosenborgiem wicemistrzostwo Norwegii. W późniejszych latach zdobywał z klubem tytuł mistrza Norwegii w 2015, 2016 i 2017. Wygrywał również puchar krajowy w 2015 i 2016 roku.
W 2018 został piłkarzem Los Angeles Galaxy. W MLS zadebiutował 5 marca 2018 w wygranym 2:1 meczu z Portland Timbers. W 2020 roku został wypożyczony na rok do Odense Boldklub. W Superligaen zadebiutował 8 marca 2020 w zremisowanym 1:1 meczu z SønderjyskE Fodbold.
7 stycznia 2021 Skjelvik został wykupiony przez Odense Boldklub. Podpisał z tym klubem kontrakt do lata 2023 roku.
Kariera reprezentacyjna.
Skjelvik grał w młodzieżowych reprezentacjach Norwegii. W dorosłej reprezentacji Norwegii zadebiutował 15 listopada 2013 w przegranym 1:2 towarzyskim meczu z Danią, rozegranym w Herning. W 64. minucie meczu zmienił Toma Høgliego.

</doc>
<doc id="3067781" url="https://pl.wikipedia.org/wiki?curid=3067781" title="Jorgen Skjelvik">
Jorgen Skjelvik



</doc>
<doc id="3067782" url="https://pl.wikipedia.org/wiki?curid=3067782" title="Jeremias Antônio de Jesus">
Jeremias Antônio de Jesus

Jeremias Antônio de Jesus (ur. 27 maja 1966 w Atibaia) – brazylijski duchowny katolicki, biskup Guanhães w latach 2012–2018.
Życiorys.
10 grudnia 1993 otrzymał święcenia kapłańskie i został inkardynowany do diecezji Bragança Paulista. Po święceniach pracował głównie jako rektor seminarium. W 2006 mianowany proboszczem jednej z parafii w rodzinnym mieście, a rok później także dziekanem miejscowego dekanatu.
30 maja 2012 papież Benedykt XVI mianował go biskupem diecezji Guanhães. Sakry biskupiej udzielił mu 4 sierpnia 2012 biskup Bragança Paulista - Sérgio Aparecido Colombo.
4 lipca 2018 papież przyjął jego rezygnacją z pełnionego urzędu.

</doc>
<doc id="3067783" url="https://pl.wikipedia.org/wiki?curid=3067783" title="Filipe Neri António Sebastião do Rosário Ferrão">
Filipe Neri António Sebastião do Rosário Ferrão



</doc>
<doc id="3067784" url="https://pl.wikipedia.org/wiki?curid=3067784" title="Prosto (singel)">
Prosto (singel)

Prosto – piąty singel promujący album Prosto zespołu Kult. Został wydany 20 listopada 2013 przez S.P. Records. Piosenka zadebiutowała na 1. miejscu Listy Przebojów Trójki. Na singlowej płycie znajduje się utwór "Prosto" w różnych propozycjach interpretacyjnych muzyków Kultu, jak i zaproszonych artystów (Sobota, Maciej "Ślepy" Głuchowski i Michał Wiraszko).

</doc>
<doc id="3067785" url="https://pl.wikipedia.org/wiki?curid=3067785" title="Oswald Krüger">
Oswald Krüger

Oswald Krüger (ur. ok. 1589 w Prusach, zm. 6 kwietnia 1655 w Grodnie, znany także jako Oswald Krygier) – polski matematyk, fizyk, teolog, specjalista od techniki wojskowej i jezuita. Jest znany z prac dotyczących zagadnień związanych z artylerią i fortyfikacjami.
Życiorys.
Niewiele wiadomo o jego wczesnym życiu i rodzinie. Do zakonu jezuitów wstąpił 18 lipca 1618 roku w Wilnie. Po trwającym dwa lata nowicjacie, wyjechał w 1622 roku do Rzymu. We Włoszech rozpoczął studia filozoficzne, ale już w 1623 roku wrócił do Wilna, gdzie oprócz filozofii studiował także fizykę. Po ukończeniu studiów w 1625 roku, przeniósł się do Połocka, gdzie rozpoczął pracę jako nauczyciel. W tym samym charakterze pracował później w Pułtusku i Nieświeżu. Jego praca została doceniona i w 1632 roku, został wykładowcą matematyki w Akademii Wileńskiej. W latach 1632,1636,1641 i 1642 nauczał także hebrajskiego, a w 1647 roku również teologii moralnej. Oprócz nauczania zajmował się także pisaniem prac z zakresu matematyki, fizyki i astronomii. Jednym z jego najbardziej znanych dzieł matematycznych jest, wydany w 1635 roku, podręcznik "Arithmetica practica in usum studiosae juventutis Academiae et Universitatis Vilnensis Societatis Jesu". Zajmował się również konstruowaniem przyrządów astronomicznych. Dzięki jego staraniom Akademia Wileńska zakupiła pierwszy w Wilnie teleskop, wykorzystywany później między innymi do obserwowania księżyców Jowisza. Krüger miał kilku zdolnych uczniów, do najbardziej znanych należą Jan Rudomina Dusiatski i Albert Dybliński. Dusiatski spisał wykłady Oswalda dotyczące nauk ścisłych a Dybliński napisał pracę pod tytułem "Centuria Astronomica", będącą przeglądem dotychczasowych osiągnięć astronomii.
Oswald Krüger interesował się także zagadnieniami związanymi z techniką wojskową, zwłaszcza artylerią. Swoje spostrzeżenia w tym temacie zawarł w opublikowanej w Wilnie, w 1636 roku, pracy pod tytułem "Parallela horoscopa ad bellicorum tormentorum militarium directionem recens inventa et practica probata". Zawiera ona, między innymi, opis przyrządu celowniczego z matematycznym uzasadnieniem jego działania. Krügerowi przypisuje się również opracowanie dział lżejszych od dotychczas używanych i przez to łatwiejszych do przetransportowania, ale kwestia ta jest dopiero badana. To samo tyczy się zatrudnienia Krügera przez Jana Kazimierza, do nadzoru nad budową różnego rodzaju dział w Grodnie oraz rękopisów "Compendium mathematicarum disciplinarum" i "Horolographia practica", mających zawierać wiele informacji na temat inżynierii wojskowej. Wykłady i prace Oswalda dotyczące nauk ścisłych zostały spisane przez Jana Rudominę Dusiatskiego i wydane jako "Illustriora theoremata et problemata mathematica ex opticis, geometria, astronomia, sphaera elementari, computo ecclesiastico, in alma Academia Vilnensi Societatis Jesu publice praelecta, Ioannes Rudomina Dusiatski, eques Lithuanus, physicae et matheseos auditor in eadem Academia publice tuebitur". Praca dzieli się na pięć działów, dotyczących między innymi optyki, geometrii, astronomii i sfer. Sprawy związane z wojskowością są omawiane w części "Geometria practica". Autor poświęcił artylerii osiem stron a fortyfikacjom pięć.
Część dotycząca fortyfikacji zatytułowana jest "De munitionibus". Zawiera tekst omawiający podstawowe pojęcia, elementarne części fortyfikacji, rodzaje umocnień oraz wymiary poszczególnych elementów fortyfikacji bastionowej typu staroholenderskiego. Do tego dochodzą ilustracje i tabela zawierająca dane liczbowe dla twierdz od czworo- aż do dwunastobocznych. Krüger inspirował się pracami holenderskiego matematyka, Metiusa. W dalszej części pracy Oswald omawia sześć problemów związanych z planowaniem i budowanie fortyfikacji. Część poświęcona zagadnieniom artyleryjskim nosi tytuł "De tormentorum directione" i poświęcona jest nadaniu lufie odpowiedniego kąta podniesienia, tak aby uzyskać pożądaną donośność. Krüger podszedł do problemu matematycznie, wykorzystując zasady geometryczne. Zagadnienie to również opisał w formie rozwiązywania siedmiu problemów. Praca ta była pierwszą książką dotyczącą artylerii i fortyfikacji wydrukowaną na terenie Rzeczypospolitej Obojga Narodów.

</doc>
<doc id="3067786" url="https://pl.wikipedia.org/wiki?curid=3067786" title="Teymuraz Gabashvili">
Teymuraz Gabashvili



</doc>
<doc id="3067787" url="https://pl.wikipedia.org/wiki?curid=3067787" title="Evgeny Donskoy">
Evgeny Donskoy



</doc>
<doc id="3067788" url="https://pl.wikipedia.org/wiki?curid=3067788" title="Mikhail Youzhny">
Mikhail Youzhny



</doc>
<doc id="3067789" url="https://pl.wikipedia.org/wiki?curid=3067789" title="Dmitry Tursunov">
Dmitry Tursunov



</doc>
<doc id="3067790" url="https://pl.wikipedia.org/wiki?curid=3067790" title="Stefan Johansen">
Stefan Johansen

Stefan Marius Johansen (ur. 8 stycznia 1991 w Vardø) – norweski piłkarz grający na pozycji środkowego pomocnika. Od 2021 jest zawodnikiem klubu Queens Park Rangers.
Kariera klubowa.
Swoją karierę piłkarską Johansen rozpoczął w klubie Vardø IL. W 2005 roku został zawodnikiem klubu FK Bodø/Glimt. W 2007 roku awansował do kadry pierwszej drużyny i wtedy też zadebiutował w nim w norweskiej 1. divisjon. Na koniec sezonu wywalczył z Bodø/Glimt awans do Tippeligaen. W 2009 roku spadł z Bodø/Glimt do 1. divisjon.
W 2011 roku Johansen podpisał kontrakt ze Strømsgodset IF. 20 marca 2011 zadebiutował w nim w wygranym 2:1 domowym spotkaniu z Sogndal Fotball. W 2012 roku stał się podstawowym zawodnikiem Strømsgodset. W 2012 roku wywalczył z nim wicemistrzostwo Norwegii, a w 2013 roku został mistrzem tego kraju.
Na początku 2014 Johansen przeszedł do Celtiku. 2 lutego 2014 zaliczył w nim swój debiut w wygranym 1:0 domowym meczu z St. Mirren. W sezonach 2013/2014, 2014/2015 i 2015/2016 wywalczył z Celtikiem trzy wicemistrzostwa Szkocji z rzędu.
Latem 2016 Johansen został zawodnkiem Fulham. Swój debiut w nim zanotował 10 września 2016 w przegranym 0:1 domowym spotkaniu z Birmingham City. W sezonie 2017/2018 awansował z Fulham z EFL Championship do Premier League.
Zimą 2019 Johansen został wypożyczony do West Bromwich Albion. Zadebiutował w nim 19 lutego 2019 w zwycięskim 3:2 wyjazdowym meczu z Queens Park Rangers. W sezonie 2019/2020 ponownie grał w Fulham.
Na początku 2021 Johansen został wypożyczony do Queens Park Rangers. Swój debiut w tym klubie zaliczył 1 lutego 2021 w wygranym 2:1 wyjazdowym meczu z Watfordem. Latem 2021 przeszedł na stałe do Queens Park Rangers.
"Stan na: koniec sezonu 2020/2021"
Kariera reprezentacyjna.
Johansen grał w młodzieżowych reprezentacjach Norwegii. Był w kadrze U-21 na Mistrzostwa Europy U-21. Wraz z Norwegią dotarł do półfinału tego turnieju.
W seniorskiej reprezentacji Norwegii Johansen zadebiutował 14 sierpnia 2013 w przegranym 2:4 towarzyskim meczu ze Szwecją, rozegranym w Solnie. W 43. minucie tego meczu zdobył gola.

</doc>
<doc id="3067791" url="https://pl.wikipedia.org/wiki?curid=3067791" title="Nikolay Davydenko">
Nikolay Davydenko



</doc>
<doc id="3067792" url="https://pl.wikipedia.org/wiki?curid=3067792" title="Oswald Krygier">
Oswald Krygier



</doc>
<doc id="3067793" url="https://pl.wikipedia.org/wiki?curid=3067793" title="Roland Garros 1981">
Roland Garros 1981



</doc>
<doc id="3067794" url="https://pl.wikipedia.org/wiki?curid=3067794" title="Marian Kuczyński (cichociemny)">
Marian Kuczyński (cichociemny)

Marian Michał Kuczyński pseud.: „Zwrotnica”, „Nurek”, „Korwin” (ur. 26 lipca 1915 w Sasowie, zm. po 25 czerwca 1944) – podporucznik piechoty Polskich Sił Zbrojnych i Armii Krajowej, cichociemny.
Życiorys.
Był synem Juliana i Zofii z domu Sierakiewicz. W 1933 roku ukończył 6. klasę szkoły powszechnej i zaczął pracę w Straży Kolejowej, m.in. na stacji Lwów. W 1938 ukończył szkołę podoficerską w 6 Pułku Artylerii Ciężkiej we Lwowie.
W kampanii wrześniowej 1939 walczył w szeregach 12 Dywizjonu Artylerii Ciężkiej. 13 października przekroczył granicę polsko-rumuńską. W listopadzie znalazł się we Francji, gdzie został skierowany do Szkoły Podchorążych Piechoty w Camp de Coëtquidan. Następnie walczył w 3. kompanii 3 Pułku Grenadierów Śląskich. 17 czerwca był ranny, dostał się do niewoli niemieckiej i do 21 września 1941 roku przebywał w szpitalu w Niemczech, kiedy to uciekł do nieokupowanej Francji. Przedostał się przez Gibraltar (gdzie był 19 lipca 1942 roku) do Wielkiej Brytanii, gdzie przebywał od września 1942 roku do kwietnia 1944 roku. Służył w 16 kompanii warsztatowej 16 Samodzielnej Brygady Pancernej. 
Po przeszkoleniu ze specjalnością w dywersji został zaprzysiężony 4 sierpnia 1943 w Oddziale VI Sztabu Naczelnego Wodza i przeniesiony do Głównej Bazy Przerzutowej w Brindisi we Włoszech. Na stopień podporucznika został mianowany ze starszeństwem z 1 marca 1944.
Został zrzucony w Polsce w nocy z 16 na 17 kwietnia 1944 roku w ramach operacji lotniczej o kryptonimie „Weller 12” dowodzonej przez kpt. naw. Edwarda Bohdanowicza i przydzielony do Ośrodka Dywersyjnego „Karol” w Drohobyczu działającego w strukturach Kedywu Obszaru Lwów AK na stanowisko dowódcy ośrodka (po „Osecie”).
Po aresztowaniu przez policję ukraińską, 25 czerwca 1944 roku w Drohobyczu i przekazaniu gestapo został rozstrzelany, albo otruł się w więzieniu w Drohobyczu lub w czasie transportu, do Lwowa.
Upamiętnienie.
W lewej nawie kościoła pw. św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Marian Kuczyński.

</doc>
<doc id="3067798" url="https://pl.wikipedia.org/wiki?curid=3067798" title="Robert' Shavlaq'adze">
Robert' Shavlaq'adze



</doc>
<doc id="3067804" url="https://pl.wikipedia.org/wiki?curid=3067804" title="Sos bolognese">
Sos bolognese

Bolognese (wł. "ragù bolognese" ) – ciepły sos mięsny pochodzący z włoskiej Bolonii. Jego historia sięga czasów średniowiecza.
Składniki i sporządzenie.
Sporządza się go z wielu rodzajów mięs (tradycyjnie krojonych na bardzo drobne kawałeczki, obecnie najczęściej mielonych). Używa się głównie wieprzowiny i wołowiny, Guanciale, zestawu warzyw, czyli marchewki, selera naciowego , oliwy, pomidorów i czerwonego wina (tradycyjnie wina białego, ze względu na ładniejszy kolor i mocniejszy smak, Włosi zaczęli używać czerwonego). 
Podstawą udanego sosu jest długie gotowanie: co najmniej przez dwie godziny, najlepiej cztery. Trzeba uwzględnić, by nie zawierał on zbyt wiele pomidorów, gdyż jest to sos mięsny, do którego Włosi jedynie dorzucali dostępne akurat warzywa.
Sos bolognese powinno się podawać na makaronie tagliatelle lub pappardelle. Nie powinno się go serwować ze spaghetti, gdyż jest zbyt cienki by utrzymać cięższy sos. Najczęściej tak podaną potrawę posypuje się serem Pecorino Romano lub drobno startym Parmiggiano Reggiano. Sos można jednak wykorzystać w innych tradycyjnych włoskich potrawach, jak pizza czy lasagne.

</doc>
<doc id="3067805" url="https://pl.wikipedia.org/wiki?curid=3067805" title="Ola Kamara">
Ola Kamara

Ola Williams Kamara (ur. 15 października 1989 w Oslo) – piłkarz norweski pochodzenia sierraleońskiego grający na pozycji napastnika w Los Angeles Galaxy.
Kariera klubowa.
Swoją karierę piłkarską Kamara rozpoczął w klubie Frigg Oslo FK. W 2006 roku został zawodnikiem klubu Stabæk Fotball. Zadebiutował w nim 1 października 2006 w zremisowanym 2:2 wyjazdowym meczu z Lillestrøm SK. W 2007 roku został wypożyczony do Hønefoss BK, grającego w 1. divisjon. W 2008 roku wywalczył ze Stabækiem mistrzostwo Norwegii.
W 2009 roku Kamara podpisał kontrakt ze Strømsgodset IF. 3 maja 2009 zadebiutował w nim w przegranym 0:1 wyjazdowym spotkaniu z Sandefjord Fotball. W 2010 roku zdobył ze Strømsgodset Puchar Norwegii, a w 2012 roku wywalczył z nim wicemistrzostwo tego kraju.
W 2013 roku Kamara został zawodnikiem SV Ried. Jeszcze w tym samym roku został wypożyczony do TSV 1860 Monachium. Swój debiut w TSV 1860 zaliczył 4 lutego 2013 w przegranym 0:1 domowym meczu z 1. FC Kaiserslautern. W TSV grał do lata 2013.
Latem 2013 Kamarę wypożyczono do Strømsgodset IF. Na koniec sezonu 2013 został z tym klubem mistrzem Norwegii. Na początku 2014 roku przeszedł do zespołu Austrii Wiedeń. W 2015 wypożyczono go do Molde FK. W 2016 przeszedł do Columbus Crew.
Kariera reprezentacyjna.
W reprezentacji Norwegii Kamara zadebiutował 11 października 2013 w przegranym 0:3 meczu eliminacji do MŚ 2014 ze Słowenią. W 61. minucie tego meczu zmienił Daniela Braatena.

</doc>
<doc id="3067806" url="https://pl.wikipedia.org/wiki?curid=3067806" title="Lu’ajj al-Atasi">
Lu’ajj al-Atasi

Lu’ajj al-Atasi (ur. 1926, zm. 2003) – syryjski wojskowy i polityk, prezydent Syrii między marcem a lipcem 1963.
Życiorys.
Pochodził z ustosunkowanej politycznej rodziny z Hims. Ukończył znajdującą się w tym samym mieście Akademię Wojskową, po czym został oficerem armii syryjskiej. Walczył w wojnie izraelsko-arabskiej 1948-1949. W 1954, za prezydentury Haszima al-Atasiego, został dyrektorem protokołu wojskowego, zaś dwa lata później - zastępcą attaché wojskowego w ambasadzie syryjskiej w Egipcie. W Kairze, pod wpływem obserwacji polityki Gamala Abdel Nasera, stał się sympatykiem naseryzmu i panarabizmu. Poparł utworzenie w 1958, poprzez unię Egiptu i Syrii, Zjednoczonej Republiki Arabskiej i protestował przeciwko jej zerwaniu po zamachu stanu Abd al-Karima an-Nahlawiego.
W 1962 grupa sympatyzujących z naseryzmem oficerów usiłowała objąć drogą zamachu stanu władzę w Syrii, jednak ich zamierzenia nie powiodły się. Al-Atasi bez powodzenia próbował mediować między puczystami a rządem. Został następnie mianowany attaché wojskowym w Stanach Zjednoczonych. Jeszcze w tym samym roku, na procesie organizatorów nieudanego puczu, odmówił składania zeznań pogrążających oskarżonych, za co został pozbawiony wszystkich funkcji i uwięziony.
Po zamachu stanu w Syrii w nocy z 7 na 8 marca 1963, zorganizowanym przez Komitet Wojskowy partii Baas z Salahem Dżadidem, Hafizem al-Asadem i Muhammadem Umranem na czele, został zwolniony z więzienia i wszedł w skład Narodowej Rady Rewolucyjnego Dowództwa. Jego doświadczenie i wysoki stopień wojskowy sprawiły, że 23 marca właśnie jego ogłoszono jej przewodniczącym, co odpowiadało urzędowi prezydenta Syrii. Teoretycznie posiadał ograniczone prerogatywy (wypowiadanie wojny, mianowanie ministrów, wydawanie ustaw w sprawach dotyczących gospodarki), faktycznie jednak nie miał żadnego wpływu na politykę państwa, którą niepodzielnie kreowali przywódcy Komitetu Wojskowego.
Al-Atasi zrezygnował z urzędu krótko po stłumieniu próby przewrotu przeprowadzonej przez grupę oficerów-naserystów, 27 lipca 1963. Wycofał się z życia politycznego i spędził resztę życia w rodzinnym mieście.

</doc>
<doc id="3067807" url="https://pl.wikipedia.org/wiki?curid=3067807" title="Puchar Świata w skokach narciarskich 2013/2014 – Klingenthal 2013">
Puchar Świata w skokach narciarskich 2013/2014 – Klingenthal 2013



</doc>
<doc id="3067808" url="https://pl.wikipedia.org/wiki?curid=3067808" title="30 Dywizjon Artylerii Ciężkiej">
30 Dywizjon Artylerii Ciężkiej



</doc>
<doc id="3067809" url="https://pl.wikipedia.org/wiki?curid=3067809" title="Sanikiluaq">
Sanikiluaq

Sanikiluaq (inuktitut: ᓴᓂᑭᓗᐊᖅ) – inuicka osada mieszcząca się w północnej części Flaherty Island, w zatoce Hudsona, na wyspach Belchera, w regionie Qikiqtaaluk, Nunavut, Kanada.
Historia.
Osada rozwinęła się we wczesnych latach 70. zastępując "Obóz południowy", zlokalizowany w południowej części wyspy.
Transport.
Transport skupia się głównie w południowej części osady, wokół lotniska Sanikiluaq. Linie lotnicze obsługujące lokalne połączenia to Air Inuit oraz Kivalliq Air.

</doc>
<doc id="3067810" url="https://pl.wikipedia.org/wiki?curid=3067810" title="Amantissima Providentia">
Amantissima Providentia

Amantissima Providentia (łac. "Godna miłości Opatrzność") − list apostolski papieża Jana Pawła II ogłoszony 29 kwietnia 1980 z okazji sześćsetnej rocznicy śmierci św. Katarzyny ze Sieny.
List składa się ze wstępu, dwóch rozdziałów i zakończenia. W pierwszej części Jan Paweł II przedstawił biografię świętej, uwypuklając jej działania dla dobra Kościoła. Święta starała się nakłonić papieża Grzegorz XI, by mianował sprawiedliwych biskupów, by przedsięwziął kolejną krucjatę i by przeniósł się z dworem z Awinionu do Rzymu (koniec tzw. niewoli awiniońskiej). W drugiej części autor przedstawił spuściznę literacką świętej. Będąc prawie całe życie analfabetką, dyktowała listy i dzieła, które są świadectwem bogatego życia wewnętrznego i przeżyć mistycznych. Św. Katarzyna ze Sieny była stygmatyczką. Ze względu na pisma i zawartą w nich doktrynę, papież Paweł VI ogłosił świętą 4 października 1970 doktorem Kościoła. W zakończeniu papież przypomniał patronaty świętej i udzielił błogosławieństwa.

</doc>
<doc id="3067811" url="https://pl.wikipedia.org/wiki?curid=3067811" title="Barbara Tadros">
Barbara Tadros

Barbara Tadros, z d. Borowska, primo voto Bełdzińska, secundo voto Chmielnicka (ur. 28 listopada 1952 w Łodzi) – polska siatkarka, mistrzyni i reprezentantka Polski.
Kariera sportowa.
Była związana z klubami łódzkimi - AZS Łódź, Widzewem, ŁKS Łódź i Startem. Z ŁKS (występującym jako reprezentacja Łodzi) zwyciężyła w 1969 w Spartakiadzie Młodzieży, a w 1971 wywalczyła awans do I ligi. Ze Startem wywalczyła mistrzostwo Polski w 1973 i 1977, wicemistrzostwo Polski w 1978 i 1980, brązowe medale mistrzostw Polski w 1976 i 1979, a także Puchar Polski w 1972 i 1974. W latach 1981–1993 grała w klubach niemieckich: VC Schwerte, VC Wiesbaden, TV Vilsbiburg, TuS Stuttgart i USC Freiburg. W tym ostatnim klubie pracowała także jako trener. Następnie trenowała klub SSC Freisen.
Z reprezentacją Polski juniorek zdobyła brązowy medal mistrzostw Europy w 1971. W reprezentacji Polski seniorek debiutowała 24 listopada 1975 w towarzyskim spotkaniu z CSKA Moskwa, wystąpiła także w nieudanych kwalifikacjach do Igrzysk Olimpijskich w Montrealu (1976), a następnie na mistrzostwach Europy w 1977 (4. miejsce) i mistrzostwach świata w 1978 (11. miejsce). Ostatni raz w reprezentacji wystąpiła 10 maja 1981 w meczu eliminacji mistrzostw Europy ze Szwajcarią. Łącznie w biało-czerwonych barwach wystąpiła w 91 spotkaniach.

</doc>
<doc id="3067812" url="https://pl.wikipedia.org/wiki?curid=3067812" title="Jełowicze">
Jełowicze



</doc>
<doc id="3067813" url="https://pl.wikipedia.org/wiki?curid=3067813" title="Barbara Bełdzińska">
Barbara Bełdzińska



</doc>
<doc id="3067815" url="https://pl.wikipedia.org/wiki?curid=3067815" title="Ewa Dubaj">
Ewa Dubaj



</doc>
<doc id="3067816" url="https://pl.wikipedia.org/wiki?curid=3067816" title="Moor Island">
Moor Island

Moor Island - niezamieszkana wyspa należąca do archipelagu arktycznego znajdująca się w regionie Kivalliq, Nunavut, Kanada.

</doc>
<doc id="3067817" url="https://pl.wikipedia.org/wiki?curid=3067817" title="Siarhiej Androsienka">
Siarhiej Androsienka

Siarhiej Androsienka (, , "Siergiej Androsienko"; ur. 30 sierpnia 1988 w Mińsku) – białoruski działacz społeczny, obrońca praw środowisk LGBT; przewodniczący Centrum Obrony Praw Człowieka „Lambda” i Projektu „HiejBiełaruś”.
Życiorys.
Młodość, działalność polityczna i społeczna.
Urodził się 30 sierpnia 1988 roku w Mińsku w Białoruskiej SRR, ZSRR. Pochodzi z robotniczej rodziny. Ukończył szkołę wieczorową nr 5 w rejonie zawodskim stolicy. Pracował w firmach prywatnych, był m.in. barmanem i administratorem mińskiego klubu gejowskiego „6_А”. Należał do Młodzieży BNF – młodzieżowej organizacji opozycyjnej Partii BNF. Odszedł z niej z powodu, jak twierdzi, homofobicznej nagonki w tej organizacji. Ze względu na, według jego słów, ciągle doświadczane przejawy homofobii ze strony białoruskiego społeczeństwa, w 2006 roku podjął decyzję o zaangażowaniu się w obronę praw środowisk LGBT. Był administratorem białoruskiej strony internetowej dla gejów, lesbijek i transseksualistów gayby.org. W 2008 roku uczestniczył w Czarnobylskiej Drodze – corocznej demonstracji środowisk demokratycznych na Białorusi dla upamiętnienia katastrofy w Czarnobylu – w czasie której jako jedyny szedł z tęczową flagą. Był to pierwszy przypadek pojawienia się symbolu środowisk LGBT na demonstracji ulicznej w historii Białorusi.
Od 2009 roku pełni funkcję przewodniczącego Projektu Obrony Praw Człowieka „HiejBiełaruś”, zajmującego się obroną praw mniejszości seksualnych na Białorusi. Był głównym organizatorem Mińskiego Gay Pride w roku 2010, 2011 oraz 2012. Ten ostatni miał formę przejażdżki specjalnie udekorowanym tramwajem po ulicach Mińska. W czasie wyborów parlamentarnych w 2012 roku był mężem zaufania kandydata do Izby Reprezentantów Ihara Słuczaka – koordynatora kampanii „Urzędy po białorusku!”, który kandydował z Homelskiego-Sowieckiego Okręgu Wyborczego Nr 34. Ihar Słuczak poparł wprowadzenie na Białorusi związków partnerskich, w tym dla osób tej samej płci. 8 grudnia 2012 roku, podczas zjazdu założycielskiego Centrum Obrony Praw Człowieka „Lambda”, Androsienka został wybrany na przewodniczącego tej organizacji. Utworzenie Centrum było próbą zarejestrowania na Białorusi stowarzyszenia o celach podobnych do „HiejBiełaruś”.
Konflikt z władzami i emigracja.
16 grudnia 2009 roku Siarhiej Androsienka uczestniczył z demonstracją przed ambasadą Iranu w Mińsku przeciwko karze śmierci dla gejów w tym kraju. 23 grudnia sąd uznał go za winnego organizacji nielegalnej demonstracji i ukarał grzywną 350 tysięcy rubli białoruskich. 19 stycznia 2010 roku sąd wyższej instancji oddalił skargę kasacyjną Androsienki. Taką samą decyzję podjął później Sąd Najwyższy. Skarga w tej sprawie została skierowana do Komitetu Praw Człowieka ONZ. 2 listopada 2010 roku Siarhiej Androsienka wystąpił do sądu z pozwem o odszkodowanie za straty moralne przeciwko Administracji Prezydenta Republiki Białorusi. Pozew dotyczył jednego z rozporządzeń Prezydenta, które zdaniem Androsienki ograniczało jego prywatność w Internecie. 8 listopada sąd odmówił rozpatrzenia sprawy. 3 września 2011 roku Androsienka był zatrzymany przez milicję i przetrzymywany bez sporządzenia protokołu. W 2013 roku białoruska Straż Graniczna dwukrotnie odbierała mu paszport podczas przekraczania granicy (17 stycznia podczas powrotu z Warszawy i 27 marca na granicy białorusko-litewskiej). W sumie w 2013 roku Androsienka spędził bez paszportu 62 dni. W czerwcu 2013 roku opuścił kraj z powodu, jak twierdzi, "długotrwałego nacisku psychologicznego ze strony współpracowników milicji" na niego i jego rodzinę. Trzy miesiące mieszkał w Kiszyniowie, miesiąc w Belgradzie, następnie w Warszawie, Wilnie i Sztokholmie, bywał w Kijowie. Żyjąc w Szwecji był członkiem rady i sekretarzem ds. Europy Wschodniej w organizacji LGBT działaczy kultury państw Europy Północnej „Tupilak”, a także aktywistą organizacji „Białorusini Szwecji”. Po półtora roku mieszkania w Sztokholmie zwrócił się wraz ze swoim partnerem o azyl polityczny w Szwecji. Jego prośba została jednak odrzucona.
Siarhiej Androsienka nazywany jest przez niezależne białoruskie media "liderem białoruskiego ruchu gejowskiego". Często udziela dla nich komentarzy w sprawach dotyczących LGBT na Białorusi.
Poglądy.
Siarhiej Androsienka ma bardzo negatywny stosunek do przywódcy Białorusi Alaksandra Łukaszenki, którego nazywa „tyranem”. Jednocześnie nierzadko krytykuje polityków opozycji, jeżeli ci, jego zdaniem, przejawiają homofobiczną postawę. Negatywnie odniósł się m.in. do wypowiedzi lidera Młodego Frontu Dzmitryja Daszkiewicza, w której ten stwierdził, że wolałby jako prezydenta Łukaszenkę, niż geja.
Życie prywatne.
Siarhiej Androsienka od 2010 roku jest w związku z partnerem. Jest ateistą.

</doc>
<doc id="3067819" url="https://pl.wikipedia.org/wiki?curid=3067819" title="Stanisław Solski">
Stanisław Solski

Stanisław Solski (ur. 21 września 1622 w Kaliszu, zm. 9 sierpnia 1701 w Krakowie) – polski matematyk, architekt i jezuita. Zajmował się również poetyką i retoryką. Część jego dzieł powstała w języku polskim.
Życiorys.
Informacje na temat jego wczesnego okresu życia i pochodzenia są bardzo szczupłe. Do zakonu jezuitów wstąpił w 1638 roku, przedtem uczył się w którejś z kaliskich szkół. Po wstąpieniu do zakonu uczył się filozofii w kolegium jezuitów w Kaliszu, a potem teologii w kolegium w Poznaniu. Od 1652 do 1653 roku był nauczycielem poetyki w Krośnie a od 1653 do 1654 roku nauczał poetyki i retoryki w Kamieńcu Podolskim. Zgłosił się jako ochotnik do wzięcia udziału w misji, chciał wyjechać do Indii. Jego przełożeni nie wydali jednak zgody. W 1654 roku udał się do Turcji, jako członek poselstwa Bieganowskiego. W poselstwie tym brał udział między innymi Jan Sobieski, przyszły król Polski, z którym Solski prawdopodobnie nawiązał wówczas znajomość. Stanisław pozostawał tam do 1661 roku jako kapelan jeńców polskich i ruskich, przebywających w niewoli tureckiej. Nauczył się tureckiego.
Interesował się naukami ścisłymi, planował skonstruować perpetuum mobile. Po powrocie do kraju z wykupionymi jeńcami, pełnił przez rok funkcję prokuratora Prowincji Polskiej. Zaraz po powrocie zaprezentował hydrauliczną maszynę, mającą nigdy się nie zatrzymać. Opublikował również dwie prace dotyczące mechaniki: "Machina motum perpetuum exhibens" i "Machina exhibendo motui perpetuo artificiali idonea". Pomysł zbudowania własnego "perpetuum mobile" powstał u Solskiego w 1660, gdy płynąc do Turcji obserwował wiadra spuszczane ze statku w celu nabrania wody. W 1661 był już gotowy model maszyny, który został zaprezentowany w Warszawie przed królem Janem Kazimierzem. W konstrukcji tej jako napęd Solski zastosował kule żelazne. Mechanizmy konstruowane przez Solskiego i teoretyczne rozważania na temat ich budowy znalazły zainteresowanie w europejskim środowisku naukowym. W 1678 miesięcznik „Journal des savants”, pierwsze w Europie pismo naukowe, zamieścił opis maszyny i pochlebną opinię o jej konstruktorze i jego doświadczeniach. W dziele niemieckiego uczonego G. Schotta "Technica curiosa sive mirabilia artis", wyd. w 1687, znalazło się omówienie eksperymentu warszawskiego i informacje o budowie machiny Solskiego. Od 1667 do 1670 był kapelanem na dworze Jana III Sobieskiego i spowiednikiem królowej Marii Kazimiery.
Z racji nieukończonych studiów teologicznych, Solski nie mógł sprawować wyższych funkcji w zakonie. W 1670 roku opuścił dwór i zamieszkał w Krakowie, gdzie zajmowały go przede wszystkim prace architektoniczne, był bowiem nadwornym architektem biskupa Jana Małachowskiego. Projektował i nadzorował przebudowy i budowy kościołów oraz klasztorów, między innymi kościoła Świętej Barbary. Kontynuował pracę naukową i zajmował się pisaniem. Od 1683 do 1686 roku publikował "Geometrę polskiego". Był to wykład geometrii teoretycznej i praktycznej, mający służyć jako praktyczny podręcznik. Dzieło to obejmowało trzy księgi podzielone na czternaście rozdziałów. Księga pierwsza dotyczy geometrii elementarnej czyli figur płaskich, odcinków, kątów, hiperbol, figur przestrzennych itd. Każdy z wymienionych elementów został dokładnie opisany przez Solskiego. Księga druga poświęcona jest praktycznemu zastosowaniu geometrii i miernictwu, zawiera ona dokładny opis używanych w ówczesnej Polsce jednostek i tablice do ich przeliczania. Księga trzecia koncentruje się na zagadnieniach związanych z obliczeniami powierzchni i objętości brył, zawiera również arytmetyczne uzasadnienia. Solski odznaczył się zwłaszcza w wypracowywaniu polskiej terminologii geometrycznej i arytmetycznej. Książka ta była jedną z ważniejszych jeśli chodzi o rozwój polskiego języka matematyki.
W 1688 roku ukazały się kolejne prace Solskiego. "Praxis nova et expeditissima geometricae mensurandi" i "Architekt Polski", poświęcony mechanice stosowanej. "Architekt Polski" zawierał opisy budowy i zastosowania maszyn, i to zarówno tych najprostszych jak i najbardziej skomplikowanych. Poruszał również kwestię maszyn hydraulicznych, m.in. młynów wodnych. Solski tworzył również dzieła o charakterze religijnym, jak na przykład wydana w 1671 roku "Nauka o częstym używaniu Najświętszego Sakramentu" czy opublikowane w 1676 roku "Rozmyślania codzienne na cały rok".

</doc>
<doc id="3067820" url="https://pl.wikipedia.org/wiki?curid=3067820" title="Michael Bratman">
Michael Bratman

Michael E. Bratman (ur. 25 lipca 1945) jest profesorem Durfee w "School of Humanities &amp; Sciences" oraz profesorem filozofii na Stanford University. Uczeń Donalda Davidsona. Jego zainteresowania obejmują filozofię działania oraz metaetykę i filozofię moralną. We wczesnym etapie swojej twórczości znany głównie jako autor Modelu Przekonanie-Pragnienie-Intencja (ang. "Belief-Desire-Intention", stąd "BDI"), wykorzystywanego do dziś m.in. w badaniach nad sztuczną inteligencją. W późniejszym okresie zaproponował m.in. wpływowe w filozofii działania ujęcia kolektywnej intencjonalności.

</doc>
<doc id="3067823" url="https://pl.wikipedia.org/wiki?curid=3067823" title="Michał Sobkowski">
Michał Sobkowski

Michał Jerzy Sobkowski (ur. 5 lutego 1962 w Poznaniu) – polski chemik, doktor habilitowany nauk chemicznych specjalizujący się w chemii organicznej, a zwłaszcza w chemii naturalnych organicznych związków fosforu. Pracownik naukowy, b. Zastępca Dyrektora ds. Naukowych Instytutu Chemii Bioorganicznej PAN, gdzie kieruje Zakładem Chemii Komponentów Kwasów Nukleinowych. Prowadzi badania mechanistyczne, syntetyczne i stereochemiczne nad analogami nukleotydów i oligonukleotydów. Jest także współautorem nowego systemu nazewnictwa stereochemicznego P-chiralnych pochodnych nukleotydów.
Życiorys.
Jest synem Eugenii i Władysława Sobkowskich. W roku 1981 ukończył VIII Liceum Ogólnokształcące im. Adama Mickiewicza w Poznaniu, a w roku 1986 – studia chemiczne na Wydziale Chemii UAM. Po obronie pracy magisterskiej zatytułowanej „Poszukiwania optymalnej metody benzylowania grupy 2'-hydroksylowej nukleozydów” rozpoczął pracę w Instytucie Chemii Bioorganicznej PAN w zespole docenta Adama Kraszewskiego. W roku 1997 obronił pracę doktorską „Chemiczna synteza nieradioizotopowych sond molekularnych”. W trakcie jej przygotowania został współautorem siedemnastu publikacji naukowych. W roku 2011 na podstawie pracy „Chemia i stereochemia reakcji "H"-fosfonianów nukleozydów z alkoholami” otrzymał stopień doktora habilitowanego. Od roku 2012 jest zatrudniony w IChB PAN na stanowisku profesora nadzwyczajnego, a w roku 2013 został kierownikiem Zespołu Stereochemii Nukleotydów funkcjonującego w ramach Zakładu Chemii Kwasów Nukleinowych IChB PAN. Od 2015 r. członek rady naukowej IChB PAN, w tym w kadencji 2023–2026 zastępca przewodniczącego. W latach 2016–2021 zastępca dyrektora IChB PAN do spraw naukowych. Od 2018 r. członek rady nadzorczej Wielkopolskiego Centrum Zaawansowanych Technologii; był też członkiem rady nadzorczej Fundacji ICHB PAN.
Projekty badawcze.
W latach 2002–2005 jako kierownik grantu KBN prowadził projekt: „Źródłami stereoselektywności podczas tworzenia wiązania internukleotydowego metodą "H"-fosfonianową. Badania metodyczne i aplikacyjne”.
W latach 2012–2015 jako kierownik grantu NCN prowadził projekt: „Opracowanie stereospecyficznych czynników fosforylujących zawierających nukleofilowe grupy katalityczne”.
Prowadził badania nad amidofosforanowymi pochodnymi analogów nukleotydów. Poszukiwał metody syntezy arylonukleozydoamidofosforanodiestrów. Prowadził prace nad nukleozydo 5'-difosforanami. W wyniku tych prac jest łatwiejsza dostępność syntetyczna różnych analogów 5’-difosforanów nukleozydów.
Staże zagraniczne.
Odbył dwa długoterminowe staże naukowe:
Publikacje.
Jest autorem lub współautorem ok. 50 publikacji naukowych w czasopismach z listy filadelfijskiej, dwóch patentów i kilkunastu komunikatów konferencyjnych. Jest współautorem rozdziału „Oligonukleotydowe sondy molekularne o detekcji nieradioizotopowej” w pracy zbiorowej "Na pograniczu chemii i biologii".
Wedle stanu na koniec listopada 2011 Scopus podawał 51 publikacji cytowanych 517 razy przez 281 prac. Wskaźnik Hirscha wynosił 11. Publikował głównie z takimi autorami jak Adam Kraszewski i Jacek Stawiński (ponad 40 wspólnych prac).
Najważniejsze z prac Sobkowskiego dotyczyły badań nad arylowymi H-fosfonianami. Dotyczyły one syntezy 3′-H-fosfonianów deoksyrybonukleozydów i rybonukleozydów poprzez transestryfikację H-fosfonianu difenylu, badał wpływ związków dwufukcyjnych, jak aminoalkohole, na transestryfikację, opisywał kwestie dysproporcjonacji H-fosfonianów difenylowych, syntezy związków h-fosfamidanowych aktywowanych związkami chloru z H-fosfonianów i amin. Opracowywał także syntezę alkilowych monoestrów H-fosfonianowych oraz siarkowych pochodnych fosfonianów.

</doc>
<doc id="3067825" url="https://pl.wikipedia.org/wiki?curid=3067825" title="Kościół Ewangelicko-Augsburski w Prószkowie">
Kościół Ewangelicko-Augsburski w Prószkowie

Kościół Ewangelicko-Augsburski – ewangelicko-augsburski kościół filialny, położony w Prószkowie, gmina Prószków w powiecie opolskim.
Kościół należy do parafii ewangelicko-augsburskiej w Opolu w diecezji katowickiej.
Historia kościoła.
Informacje o protestantach w Prószkowie pochodzą z XVII wieku. Początkowo nabożeństwa i kazania odbywały się w domu zarządca majątku króla Fryderyka Wielkiego, radcy Jana Bogumiła Leopolda. W 1793 roku kaznodzieją prószkowskiej parafii (wówczas zbór w Prószkowie był samodzielną parafią), został Fryderyk Fromhold. Nauki jednak nadal odbywały się w domach wiernych. W 1866 roku zbudowano kościół i plebanię. Koniec protestantów w Prószkowie przyniosła II wojna światowa. W 1945 roku, po zakończeniu działań wojennych, zbór nie wznowił już działalności. Plebania została przekształcona w Ośrodek Zdrowia, kościół do dzisiaj stoi pusty, a niewielki ewangelicki cmentarz przejęły prószkowskie władze samorządowe.

</doc>
<doc id="3067834" url="https://pl.wikipedia.org/wiki?curid=3067834" title="Ziemowit Szczerek">
Ziemowit Szczerek

Ziemowit Cyprian Szczerek (ur. 10 kwietnia 1978 w Radomiu) – polski dziennikarz, pisarz i tłumacz. Współpracuje z czasopismami „Polityka” i „Nowa Europa Wschodnia”.
Życiorys.
Ziemowit Szczerek jest synem inżyniera i profesora trybologii Mariana Szczerka. Ukończył studia na kierunku prawo na Uniwersytecie Jagiellońskim oraz studia podyplomowe w zakresie nauk politycznych. Mieszka w Warszawie i Krakowie. 
Wraz z Thymnem Chase'em w latach 2011–2012 prowadził autorski program radiowy "ZaWschód" w krakowskim radiu radiofonia 100.5fm, prezentując wschodnie covery zachodnich piosenek. 
W grudniu 2013 Szczerek został nominowany do Paszportów Polityki w dziedzinie literatury. Laureat Paszportu Polityki za rok 2013 w kategorii literatura "za przewrotną i wspaniale napisaną książkę, która pokazuje, że żadna podróż, a zwłaszcza podróż na Wschód, nie jest niewinna". W 2016 został nominowany do Nagrody Literackiej „Nike” za książkę "Tatuaż z tryzubem" wydaną przez Wydawnictwo Czarne.
W lutym 2021 rozpoczął współpracę z internetową rozgłośnią Halo.Radio, której jest stałym felietonistą.
Twórczość.
Interesuje się Europą Wschodnią, historią alternatywną, literaturą gonzo oraz literaturą i dziennikarstwem podróżniczym. Jest także autorem jednej powieści kryminalnej.
Jest autorem m.in. pierwszego w Polsce tłumaczenia "Upadku i demoralizacji na Derby Kentucky" Huntera S. Thompsona, wielu publikacji naukowych z dziedziny politologii (poruszających kwestie separatyzmów i regionalizmów w Europie), a także współautorem książki „Paczka Radomskich” (wyd. Paczka Radomskich).
Napisał również książki "Przyjdzie Mordor i nas zje", która jest fabularyzowanym reportażem na temat Ukrainy (Korporacja Ha!art, 2013) oraz "Rzeczpospolita zwycięska" będąca alternatywną historią Polski utrzymaną w formie eseju (Wydawnictwo Znak, 2013 r.). Obie książki doczekały się wielu pozytywnych recenzji, w tym m.in. na portalu Onet.pl, Interia.pl, kulturaonline.pl, w "Polityce", "Przekroju", "Lampie" i wielu innych). Książka "Przyjdzie Mordor i nas zje" była nominowana do Nagrody Literackiej Nike 2014.
Ziemowit Szczerek jest także autorem wielu wywiadów, reportaży literackich i opowiadań publikowanych m.in. w "Tygodniku Powszechnym", "Nowej Europie Wschodniej", "New Eastern Europe", "Lampie", "Ha!Arcie". Jest także stałym felietonistą portalu Ha!Art.
W 2015 ukazała się jego książka "Siódemka" nakładem wydawnictwa Korporacja Ha!art, nominowanej do nagrody literackiej "Angelus". 
W 2020 roku ukazała się pierwsza powieść kryminalna autora pt. "Cham z kulą w głowie". Prawa do jej ekranizacji rok później zakupiło HBO Europe.

</doc>
<doc id="3067836" url="https://pl.wikipedia.org/wiki?curid=3067836" title="Kurt Haydn">
Kurt Haydn



</doc>
<doc id="3067837" url="https://pl.wikipedia.org/wiki?curid=3067837" title="János Haidú">
János Haidú



</doc>
<doc id="3067838" url="https://pl.wikipedia.org/wiki?curid=3067838" title="Berta Jékely">
Berta Jékely



</doc>
<doc id="3067839" url="https://pl.wikipedia.org/wiki?curid=3067839" title="Stalingrad (film 2013)">
Stalingrad (film 2013)

Stalingrad () – rosyjski dramat wojenny z 2013 r., poświęcony walkom o to miasto w trakcie II wojny światowej, w reż. Fiodora Bondarczuka. Jest to pierwszy rosyjski film wykonany w całości w technologii 3D.
Film miał swoją rosyjską premierę 10 października 2013 r., tego samego dnia został również po raz pierwszy zaprezentowany w Armenii i na Ukrainie. Polska premiera miała miejsce 29 listopada. Film został zgłoszony do rywalizacji o Oscara w kategorii filmu nieangielskojęzycznego za 2013 r.

</doc>
<doc id="3067841" url="https://pl.wikipedia.org/wiki?curid=3067841" title="Vincent Limo Kipruto">
Vincent Limo Kipruto



</doc>
<doc id="3067842" url="https://pl.wikipedia.org/wiki?curid=3067842" title="Hanbok">
Hanbok

Hanbok (Hangul: 한복 – w Korei Południowej) lub Chosŏn-ot (Hangul: 조선옷 – w Korei Północnej) – określenie tradycyjnych koreańskich ubrań. Szaty hanbok znane są już od bardzo dawna, prawdopodobnie od czasów Trzech Królestw Korei. Początkowo szaty męskie i kobiece były takie same, z czasem zaczynały się różnić. W okresie Joseon wygląd szat uległ niewielkim zmianom.
Górna część zwana jest jeogori i jest podobna do bluzy z długimi rękawami, w wersji męskiej dłuższymi niż w kobiecej, sięgającymi do pasa. Żeński hanbok zawiera długą spódnicę (chima), męski natomiast workowate, luźne spodnie. Ubranie to nie zawiera kieszeni. Jedną z form hanboka jest chima jeogori. Tradycyjny kapelusz zwany jest gwanmo.
Wygląd szaty odzwierciedlał status społeczny noszącej ją osoby. Władcy i klasa rządząca posiadali wspaniałe i kosztowne, choć często niewygodne ubrania. Używali także biżuterii, w odróżnieniu od pospólstwa. Zwyczajni ludzie używali na co dzień prostych szat, zwykle w kolorze białym, które upiększano na święta i ceremonie. Podczas zimy używano ubrań podbitych bawełną albo futrem. 
Hanboki dzieli się w zależności od ich celu na ubrania: codzienne, ceremonialne i specjalne. Ceremonialne używano na oficjalnych okazjach, włączając w to pierwsze urodziny dziecka, śluby czy pogrzeby. Specjalne szaty zakładane zaś były przez szamanów czy urzędników.
Dziś hanbok zakładany jest głównie podczas oficjalnych okazji. Zanikł już zwyczaj ubierania się w codzienne hanboki.

</doc>
<doc id="3067843" url="https://pl.wikipedia.org/wiki?curid=3067843" title="Harold Peary">
Harold Peary

Harold Peary, właśc. Harrold Jese Pereira de Faria (ur. 25 lipca 1908 w San Leandro, zm. 30 marca 1985 w Torrance) – amerykański aktor filmowy, telewizyjny, radiowy, komik, piosenkarz i osobowość radiowa.
Wyróżnienia.
Posiada dwie gwiazdy na Hollywoodzkiej Alei Gwiazd.

</doc>
<doc id="3067845" url="https://pl.wikipedia.org/wiki?curid=3067845" title="Ludmiła Szeriemiet">
Ludmiła Szeriemiet



</doc>
<doc id="3067847" url="https://pl.wikipedia.org/wiki?curid=3067847" title="Siergiej Androsienko">
Siergiej Androsienko



</doc>
<doc id="3067848" url="https://pl.wikipedia.org/wiki?curid=3067848" title="Bezden">
Bezden

Bezden – nieistniejąca obecnie wieś nad rzeką Bezden (obecnie Przezno) między Toniami a Krowodrzą, dziś teren osiedla (dawne osiedle XXX-lecia PRL) Krowodrza Górka, na północny zachód od Krakowa, w powiecie krakowskim.
Pierwotnie własność klasztoru Cystersów w Jędrzejowie, następnie własność miasta Krakowa.
W roku 1166-7 Jan Gryfita arcybiskup gnieźnieński nadaje klasztorowi jędrzejowskiemu między innymi kupioną przez siebie wieś Bezden, a biskup krakowski Gedko nadaje klasztorowi dziesięcinę między innymi w tej wsi (Kod. Dypl.Małopolski, T. 2 s.374) – jest to fałszerstwo oparte na zapiskach klasztornych, biskup krakowski Gedko podczas konsekracji klasztoru świątyni nadaje klasztorowi jędrzejowskiemu dziesięcinę między innymi we wsi Bezden (Kod.Dypl Małopolski T.2, s. 380 – kolejne fałszerstwo oparte na nieznanym tekście.
W 1210 biskup krakowski Wincenty Kadłubek potwierdza klasztorowi jędrzejowskiemu posiadanie dziesięcin z nadań swoich poprzedników i transumuje dokument biskupa krakowskiego Gedki (Kodeks Dypl. Małop, T. 2 s.380 – falsyfikat z końca XIII wieku)
Rok 1256 Bolesław Wstydliwy zwalnia mieszkańców wsi klasztornych Jędrzejów, w tym Bezden, od ciężaru zwanego stan (Kod. Dypl.Małop, T. 1 s.43).
Rok 1261 tenże Bolesław Wstydliwy nadaje mieszczaninowi krakowskiemu Rinoldowi wieś Bezden, uzyskaną od klasztoru jędrzejowskiego za Rudniki i Sudoł.
Rok 1262 tenże nadaje klasztorowi jędrzejowskiemu część wsi Sudoł i wieś Rudniki w zamian za Bezden., położony „iuxta Cracoviam”, darowany klasztorowi przez fundatora arcybiskupa Jana. Książę nadaje obecnie tę wieś mieszczanom krakowskim.
W latach 1470-1480 Bezden wymieniony wśród pierwotnego uposażenia klasztoru jędrzejowskiego (Długosz L.B. T.III s.376).

</doc>
<doc id="3067849" url="https://pl.wikipedia.org/wiki?curid=3067849" title="Jan Peerce">
Jan Peerce

Jan Peerce, właściwie Joshua Perelmuth (ur. 3 czerwca 1904 w Nowym Jorku, zm. 15 grudnia 1984 w New Rochelle) – amerykański tenor operowy.
Życiorys.
Urodził się w rodzinie żydowskiej jako Joshua Pinkus Perelmuth. Jego rodzice, Louis i Henya Perelmuth pochodzili z Horodecu, dawniej w Polsce, obecnie na Białorusi. Wyemigrowali do Stanów Zjednoczonych w 1903. Joshua Pinkus urodził się 3 czerwca 1904 w Nowym Jorku jako trzecie dziecko Perelmuthów. Jego starsze rodzeństwo zmarło przedwcześnie - siostra podczas epidemii, brat w wypadku. Perelmuth uczęszczał do DeWitt Clinton High School, a następnie studiował na Columbia University. Za namową matki, uczył się gry na skrzypcach. Debiutował na scenie pod pseudonimem Jack "Pinky" Pearl.
Naukę śpiewu pobierał w Nowym Jorku u Giuseppe Boghettiego, tenora i nauczyciela śpiewu. W 1932 został solistą w nowojorskiej Radio City Music Hall i przyjął pseudonim John Pierce, wkrótce zmieniony na Jan Peerce. W kolejnych latach występował m.in. w NBC Symphony Orchestra, Philadelphia La Scala Opera Company, Metropolitan Opera, Teatrze Bolszoj oraz na Broadwayu. Posiada swoją gwiazdę na Hollywoodzkiej Alei Gwiazd.
Był żonaty z Alice Kalmanovitz (1907−1994). Ich syn, Larry Peerce (ur. 1930) jest reżyserem filmowym. Jan Peerce zmarł 15 grudnia 1984, został pochowany na cmentarzu Mount Eden w Valhalli.

</doc>
<doc id="3067853" url="https://pl.wikipedia.org/wiki?curid=3067853" title="Przejście graniczne Salem">
Przejście graniczne Salem

Przejście graniczne Salem () – to punkt kontrolny na granicy między Izraelm a Autonomią Palestyńską. Pełni on funkcję drogowego przejścia granicznego. Jest on położony w południowym krańcu Doliny Jezreel przy Wadi Ara w Dolnej Galilei. W jego bezpośrednim sąsiedztwie znajdują się po stronie Izraela dzielnica Salem miejscowości Ma’ale Iron, a po stronie palestyńskiej wioska Zububa.
Informacje podstawowe.
Punkt kontrolny "Salem" umożliwia przekroczenie wybudowanego w 2003 roku muru bezpieczeństwa, który oddziela terytorium Izraela od Autonomii Palestyńskiej. Jest on przez całą dobę obsługiwany przez żołnierzy Sił Obronnych Izraela oraz policję graniczną. Punkt kontrolny ma rozbudowaną infrastrukturę wojskową. Znajduje się przy nim baza wojskowa Salem, w którym mieści się sąd wojskowy, lokalny urząd administracji terytoriami oraz mały posterunek policji granicznej. Punkt ten spełnia funkcję podobną do przejścia granicznego. Jest on zamknięty dla Palestyńczyków, z wyjątkiem osób posiadających zezwolenia na wjazd do Izraela oraz mieszkańców Wschodniej Jerozolimy. Dozwolone jest przejście tylko piesze. Przejście jest czynne jedynie w ciągu dnia, a godziny jego otwarcia są zmieniane w zależności od sytuacji bezpieczeństwa i potrzeb. W sezonie prac rolniczych, Arabowie z sąsiedniej wioski Zububa mogą przekraczać przejście, aby uprawiać swoje ziemie po drugiej stronie granicy. W czasie świąt muzułmańskich przepisy się łagodzi i wydłuża godziny pracy przejścia.
Obowiązujące na przejściu procedury bezpieczeństwa umożliwiły uniknięcie kilku zamachów terrorystycznych na terytorium Izraela. Podczas szczegółowych kontroli granicznych wykrywano ukryte bomby, broń i inne niebezpieczne materiały. Przy przejściu dochodziło także do strzelanin, w odpowiedzi na co izraelskie siły bezpieczeństwa przeprowadzały akcje represyjne w sąsiedniej wiosce arabskiej.
Komunikacja.
Przez przejście graniczne przechodzi droga nr 66, którą jadąc w kierunku północno-zachodnim dojeżdża się do kibucu Megiddo przy skrzyżowaniu z drogą nr 65 (można nią dojechać do pobliskiego miasta Afula). Natomiast po stronie palestyńskiej droga nr 66 prowadzi na południowy wschód do miasta Dżanin.

</doc>
<doc id="3067855" url="https://pl.wikipedia.org/wiki?curid=3067855" title="1 PSP AK">
1 PSP AK



</doc>
<doc id="3067857" url="https://pl.wikipedia.org/wiki?curid=3067857" title="Ştefan Golescu">
Ştefan Golescu



</doc>
<doc id="3067859" url="https://pl.wikipedia.org/wiki?curid=3067859" title="Morderca, nadzieja kobiet">
Morderca, nadzieja kobiet

Morderca, nadzieja kobiet (niem. "Mörder, Hoffnung der Frauen") - jednoaktowy dramat Oskara Kokoschki wydany w roku 1907, uważany za pierwszą ekspresjonistyczną sztukę. Napisany podczas nauki w Kunstgewerbeschule w Wiedniu. Głównym tematem dramatu była walka płci, która została przedstawiona przez Kokoschkę w bardzo brutalny i okrutny sposób. "Morderca, nadzieja kobiet" porusza także tematy seksualności i śmierci - autor skupia się przede wszystkim na relacjach między kobietą i mężczyzną istniejących w nieprzerwanym konflikcie, którego rozwiązaniem może być wyłącznie śmierć. Kokoschka czerpał swoją inspirację z utworów Bachofena i Weiningera.
Zarys fabuły.
Dramat opisuje spotkanie Mężczyzny i Kobiety oraz ich towarzyszy (grupy Dziewcząt i Wojowników) w nieokreślonej, abstrakcyjnej przestrzeni. Podczas spotkania Mężczyzna, pod wpływem silnych emocji, nakazuje wypalenie w ciele kobiety piętna, które jest symbolem przynależności Kobiety do Mężczyzny. W akcie zemsty Kobieta rani Mężczyznę nożem, wskutek czego jego towarzysze wypierają się go i zamykają w wieży. Pomimo konfliktu Kobieta i Mężczyzna czują względem siebie bardzo silne pożądanie – oboje chcą być razem, choć mają na siebie destrukcyjny wpływ. Konflikt zostaje rozwiązany kiedy Mężczyzna zabija Kobietę.
Nietypowa konstrukcja.
"Morderca, nadzieja kobiet" jest dramatem jednoaktowym. Kokoschka zrywa z tradycyjną konstrukcją dramatu wprowadzając nowe elementy:
Akcja dramatu "Morderca, nadzieja kobiet", w przeciwieństwie do wcześniejszych utworów, nie nawiązuje do żadnego konkretnego miejsca i czasu. Odbiorca nie ma możliwości odwołania się do rzeczywistości istniejącej poza dramatem, co skutkuje w braku odnalezienia wyjaśnienia zaistniałych sytuacji. Kokoschka zrezygnował także z manipulacji publicznością - brak motywacji w działaniach bohaterów sprawia, że odbiorca nie identyfikuje się z nimi i nie odczuwa względem postaci empatii. Kolejną charakterystyczną cechą dramatu "Morderca, nadzieja kobiet" jest jego nietypowa budowa, która składa się wyłącznie z trzech konstrukcji: pytań pozostawionych bez odpowiedzi (wskazują na to, że bohaterowie nie potrafią określić swojej pozycji w grupie), określeń tożsamości głównych bohaterów i opisów metafizycznych zjawisk.
Skandal związany z wystawieniem sztuki.
W 1909 dramat został wystawiony w Sommertheater w Wiedniu. Zgodnie z założeniami Oskara Kokoschki sztuka została odebrana za zbyt prowokującą, szokującą i łamiącą tabu, co doprowadziło do zamieszek podczas przedstawienia. Po wystawieniu "Mordercy, nadziei kobiet" Kokoschka został wyrzucony z Kunstgewerbeschule.

</doc>
<doc id="3067862" url="https://pl.wikipedia.org/wiki?curid=3067862" title="Wierzba arktyczna">
Wierzba arktyczna

Wierzba arktyczna ("Salix arctica") – gatunek drobnej, płożącej rośliny drzewiastej z rodziny wierzbowatych. Przystosowana do środowisk arktycznych i subarktycznych, rozprzestrzeniona wokół Oceanu Arktycznego.
Zasięg geograficzny.
Występuje w polarnych i subpolarnych rejonach Europy, Azji i Ameryki Północnej. W Ameryce rośnie w alpejskich i subalpejskich tundrach od Kanady i Alaski przez Góry Skaliste po Nowy Meksyk. Izolowane populacje istnieją w górach stanów Nevada, Utah, Oregon, Waszyngton i Kalifornia. W Azji szeroko rozprzestrzeniona na Syberii i Kamczatce. Występuje też w chińskim regionie Sinciang. W Europie znana z Islandii, Jan Mayen, Svalbardu i północnej Rosji.
Ekologia.
Gatunek arktyczny i alpejski. Wierzba ta rośnie na suchych łąkach, skalistej tundrze, gołoborzach, stosunkowo wilgotnych terenach nadwodnych oraz na granicy stałych pokryw śnieżnych. W niektórych rejonach jest gatunkiem dominującym. Czasem współwystępuje z innymi płożącymi wierzbami, jak wierzba żyłkowana ("Salix reticulata") oraz porostami. W Górach Skalistych tworzy zgrupowania z "Polygonum bistortoides".

</doc>
<doc id="3067864" url="https://pl.wikipedia.org/wiki?curid=3067864" title="Fragmenty zografskie">
Fragmenty zografskie

Fragmenty zografskie – dwie pisane cyrylicą pergaminowe karty z XI wieku, zawierające staro-cerkiewno-słowiański przekład reguły monastycznej Bazylego Wielkiego.
Karty zostały odnalezione w 1906 roku przez Piotra Ławrowa w klasztorze Zografu na półwyspie Athos, gdzie są przechowywane do dziś. Tekst zabytku wydali P. Ławrow z A. Bajanem (1930) oraz A. Minczewa (София 1978).

</doc>
<doc id="3067865" url="https://pl.wikipedia.org/wiki?curid=3067865" title="Tapinella panuoides">
Tapinella panuoides



</doc>
<doc id="3067867" url="https://pl.wikipedia.org/wiki?curid=3067867" title="Margarete Petersen">
Margarete Petersen



</doc>
<doc id="3067875" url="https://pl.wikipedia.org/wiki?curid=3067875" title="Gęstoporek">
Gęstoporek



</doc>
<doc id="3067881" url="https://pl.wikipedia.org/wiki?curid=3067881" title="Anonymous 4">
Anonymous 4

Anonymous 4 – żeński kwartet wokalny założony w 1986 roku w Nowym Jorku, specjalizujący się w wykonywaniu utworów muzyki dawnej. Kwartet tworzą obecnie: Susan Hellauer, Ruth Cunningham, Jacqueline Horner-Kwiatek i Marsha Genensky.
Historia.
W 1986 roku podczas sesji nagraniowej spotkały się cztery kobiety chcące sprawdzić, jak zabrzmi średniowieczny śpiew i polifonia w żeńskim wykonaniu. Pierwszy skład zespołu tworzyły: Marsha Genensky, Susan Hellauer, Johanna Marie Rose i Ruth Cunningham. W 1998 roku Jacqueline Horner zastąpiła Cunningham, która w 2007 roku powróciła do zespołu zastępując Johannę Marie Rose. Nazwa zespołu pochodzi od jednego z traktatów muzycznych i jej autora, Anonimus IV, wydanych w XIX wieku, opisujących styl kompozytorski i praktykę wykonawczą w XIII-wiecznej muzyce tworzonej w Szkole Notre-Dame. Anonymous 4 koncertuje i bierze udział w festiwalach w Ameryce Północnej, Europie, Azji i Bliskim Wschodzie. Dokonał 19 nagrań dla amerykańskiego oddziału wytwórni Harmonia Mundi, sprzedając ponad dwa miliony płyt (2011). Repertuar kwartetu obejmuje muzykę z XI wieku, utwory XII-wiecznej mistyczki Hildegard von Bingen, XIII- i XIV-wieczne utwory polifoniczne z Anglii, Francji i Hiszpanii, średniowieczne i współczesne kolędy z Wysp Brytyjskich, amerykańskie pieśni folkowe, utwory w notacji shape note oraz pieśni gospel.
Członkinie kwartetu mają wszechstronne przygotowanie muzyczne. 

</doc>
<doc id="3067882" url="https://pl.wikipedia.org/wiki?curid=3067882" title="Roman Janta-Połczyński">
Roman Janta-Połczyński



</doc>
<doc id="3067885" url="https://pl.wikipedia.org/wiki?curid=3067885" title="Gmatwica">
Gmatwica



</doc>
<doc id="3067886" url="https://pl.wikipedia.org/wiki?curid=3067886" title="Michał Mroczkowski">
Michał Mroczkowski



</doc>
<doc id="3067889" url="https://pl.wikipedia.org/wiki?curid=3067889" title="Ryjówka reliktowa">
Ryjówka reliktowa

Ryjówka reliktowa ("Sorex pribilofensis") – gatunek ssaka z rodziny ryjówkowatych zamieszkujący na jednej z Wysp Pribyłowa.
Taksonomia.
"S. pribilofensis" należy do podrodzaju "Otisorex", do grupy gatunkowej "S. cinerea". Nazwa Sorex hydrodromus nadana w 1889 przez G. E. Dobsona, mimo że powinna mieć pierwszeństwo, została zastąpiona przez późniejszy synonim "S. pribilofensis" ze względu na to, że lokalizacja typowa określona przez Dobsona jako Unalaska może być niepoprawna, a uzębienie jego holotypu pasuje raczej do grupy "Sorex araneus". Krok ten został zaproponowany przez Hoffmanna i Petersona w 1967 i przyjęty przez późniejszych autorów.
Rozprzestrzenienie.
Gatunek jest endemitem niewielkiej wyspy Saint Paul (90 km²), wchodzącej w skład Wysp Pribyłowa, na zachód od wybrzeży Alaski (Stany Zjednoczone).
Ekologia.
W obrębie wyspy żyje głównie wzdłuż wybrzeży, na terenie porośniętym latem nadmorską tundrą o powierzchni niecałych 40 km². Wielkość populacji nie jest obecnie znana. Szacuje się ją na ok. 19 tys. osobników. Preferowanym habitatem są wydmy oraz zbiorowiska traw, baldaszkowatych i innych kwitnących roślin zielnych. Nie występuje w zbiorowiskach turzyc i na wyżynach. Gatunek jest owadożerny, a w skład jego diety wchodzą m.in.: chrząszcze.

</doc>
<doc id="3067892" url="https://pl.wikipedia.org/wiki?curid=3067892" title="Czerwona Gwardia (Polska)">
Czerwona Gwardia (Polska)

Czerwona Gwardia – organizacja zbrojna utworzona 10 listopada 1918 roku w Sosnowcu przez Radę Delegatów Robotniczych Zagłębia Dąbrowskiego z inicjatywy SDKPiL oraz PPS – Lewica w celu ochrony wieców, lokali związkowych, robotniczych, klasowych. Kierował nią wydział uzbrojenia robotniczego RDR Zagłębia. W Sosnowcu na wielkim wiecu (10 listopada 1918 r.) wezwano do wyborów delegatów do RDR; utworzono także uzbrojoną Czerwoną Gwardię. 14 listopada wybuchł w Sosnowcu strajk powszechny jako wyraz protestu przeciw próbom rozbrojenia Czerwonej Gwardii przez oddziały wojskowe. Rząd gromadził w Zagłębiu siły wojskowe w celu rozbrojenia Czerwonej Gwardii, odebrania robotnikom ukrytej broni i zdławienia akcji robotniczych. 6 grudnia oddział wojskowy podjął próbę odebrania broni oddziałowi Czerwonej Gwardii kopalni „Ksawer”. W odpowiedzi wybuchł w Zagłębiu strajk powszechny. 20 grudnia oddziały wojskowe przystąpiły do rozbrajania posterunków Czerwonej Gwardii, dochodziło do ostrych starć. I chociaż wojsku nie udało się odebrać broni robotnikom, to jednak rozpoczął się upadek Czerwonej Gwardii, która wczesną wiosną 1919 r. przestała istnieć. Oddziały zostały rozbite przez polską policję w połowie 1919 roku. Czerwoną Gwardią nazywały się też oddziały robotnicze działające m.in. w Zamościu, Płocku i Lublinie w końcu 1918 roku.

</doc>
<doc id="3067894" url="https://pl.wikipedia.org/wiki?curid=3067894" title="Weleda">
Weleda



</doc>
<doc id="3067899" url="https://pl.wikipedia.org/wiki?curid=3067899" title="Berengariusz z Tours">
Berengariusz z Tours



</doc>
<doc id="3067904" url="https://pl.wikipedia.org/wiki?curid=3067904" title="Karl-Dietrich Diers">
Karl-Dietrich Diers

Karl-Dietrich Diers (ur. 9 maja 1953 w Halle) – niemiecki kolarz szosowy reprezentujący NRD, brązowy medalista mistrzostw świata.
Kariera.
Największy sukces w karierze Karl-Dietrich Diers osiągnął w 1974 roku, kiedy wspólnie z Hansem-Joachimem Hartnickiem, Gerhardem Lauke i Horstem Tischoffem zdobył brązowy medal w drużynowej jeździe na czas na mistrzostwach świata w Montrealu. Na tych samych mistrzostwach zajął 26. miejsce w wyścigu ze startu wspólnego amatorów. Na rozgrywanych rok później mistrzostwach świata w Yvoir był szósty w drużynie i dziewiąty indywidualnie. W 1976 roku wystartował na igrzyskach olimpijskich w Montrealu, gdzie reprezentanci NRD z Diersem w składzie zajęli dziesiąte miejsce w drużynowej jeździe na czas, a wyścig ze startu wspólnego ukończył na szesnastej pozycji. Dwukrotnie zdobywał mistrzostwo NRD, a w 1975 roku był szósty w Wyścigu Pokoju.

</doc>
<doc id="3067907" url="https://pl.wikipedia.org/wiki?curid=3067907" title="Gerhard Lauke">
Gerhard Lauke

Gerhard Lauke (ur. 25 lutego 1952 w Ziltendorfie) – niemiecki kolarz szosowy reprezentujący NRD, brązowy medalista mistrzostw świata.
Kariera.
Największy sukces w karierze Gerhard Lauke osiągnął w 1974 roku, kiedy wspólnie z Hansem-Joachimem Hartnickiem, Karlem-Dietrichem Diersem i Horstem Tischoffem zdobył brązowy medal w drużynowej jeździe na czas na mistrzostwach świata w Montrealu. Był to jednak jedyny medal wywalczony przez niego na międzynarodowej imprezie tej rangi. Na rozgrywanych rok później mistrzostwach świata w Yvoir był szósty w drużynie, a w wyścigu ze startu wspólnego amatorów zajął 42. miejsce. W 1976 roku wystartował na igrzyskach olimpijskich w Montrealu, gdzie reprezentanci NRD z Lauke w składzie zajęli dziesiąte miejsce w drużynowej jeździe na czas, a wyścigu ze startu wspólnego nie ukończył. Ponadto w 1974 roku był trzeci w DDR Rundfahrt, a dwa lata później zajął trzecie miejsce w klasyfikacji generalnej Wyścigu Pokoju.

</doc>
<doc id="3067910" url="https://pl.wikipedia.org/wiki?curid=3067910" title="Heksafluoropropan">
Heksafluoropropan



</doc>
<doc id="3067911" url="https://pl.wikipedia.org/wiki?curid=3067911" title="1,1,1,3,3,3-heksafluoropropan">
1,1,1,3,3,3-heksafluoropropan



</doc>
<doc id="3067917" url="https://pl.wikipedia.org/wiki?curid=3067917" title="Instytut Filologii Angielskiej Uniwersytetu Rzeszowskiego">
Instytut Filologii Angielskiej Uniwersytetu Rzeszowskiego

Instytut Filologii Angielskiej Uniwersytetu Rzeszowskiego (IFA UR) – jednostka dydaktyczno-naukowa należąca do struktur Wydziału Filologicznego Uniwersytetu Rzeszowskiego powstały w 1995 roku w ramach Wyższej Szkoły Pedagogicznej w Rzeszowie. Dzieli się na 4 zakłady. Posiada uprawnienia do nadawania tytułów zawodowych licencjata i magistra. Prowadzi działalność dydaktyczną i badawczą związaną z językoznawstwem teoretycznym, językoznawstwem stosowanym oraz literaturoznawstwem. Instytut oferuje studia na kierunku filologia angielska o specjalnościach: translatoryka i nauczycielska oraz studia podyplomowe z zakresu doskonalenia sprawności translatorycznej z elementami stylistyki języka angielskiego w kontekście międzykulturowym. na instytucie kształci się 441 studentów w trybie dziennym (286 studentów) i zaocznym (155 studentów) oraz 58 słuchaczy studiów podyplomowych. Instytut od 2000 roku wydaje rocznik "Studia Anglica Resoviensia", który od 2005 roku ukazuje się w wersji elektronicznej. Siedzibą instytutu jest gmach Wydziału Filologicznego mieszczący się przy alei Tadeusza Rejtana 16b w Rzeszowie.
 30 pracowników, w tym 3 zatrudnionych na stanowisku profesora zwyczajnego, 3 ze stopniem naukowym doktora habilitowanego na stanowisku profesora nadzwyczajnego, 17 adiunktów z tytułem doktora, 5 asystentów z tytułem magistra i 2 lektorów z Wielkiej Brytanii.
Historia.
Początki Instytutu Filologii Angielskiej Uniwersytetu Rzeszowskiego związane są z powołaniem do życia w 1995 roku na Wyższej Szkole Pedagogicznej w Rzeszowie Katedry Filologii Angielskiej przy Wydziale Filologicznym. W roku akademickim 2000/2001 Katedra ta została przekształcona w Instytut Filologii Angielskiej. 
Instytut od samego początku prowadził współpracę naukową z Uniwersytetem Wrocławskim, Uniwersytetem Łódzkim, Uniwersytetem Adama Mickiewicza w Poznaniu i Uniwersytetem Marii Curie-Skłodowskiej w Lublinie oraz z uczelniami zagranicznymi w ramach programu wymiany studenckiej Socrates-Erasmus. 
Kierunki kształcenia.
Instytut Filologii Angielskiej Uniwersytetu Rzeszowskiego kształci studentów na kierunku filologia angielska na studiach pierwszego stopnia, trwających 3 lata, które kończą się uzyskaniem tytułu licencjata. Po ich ukończeniu ich absolwenci mogą kontynuować studia drugiego stopnia, które trwają 2 lata i kończą się otrzymaniem tytułu magistra. Specjalizacje to translatoryka i nauczycielska.
Instytut prowadzi również studia podyplomowe z zakresu doskonalenia sprawności translatorycznej z elementami stylistyki języka angielskiego w kontekście międzykulturowym.

</doc>
<doc id="3067921" url="https://pl.wikipedia.org/wiki?curid=3067921" title="Wierzba polarna">
Wierzba polarna

Wierzba polarna ("Salix polaris") – gatunek drobnej, płożącej rośliny drzewiastej z rodziny wierzbowatych i rodzaju wierzba. Przystosowana do środowisk arktycznych i subarktycznych, rozprzestrzeniona wokół Oceanu Arktycznego.
Występowanie.
Rozprzestrzeniona okołopolarnie. W Europie występuje w Szwecji, Finlandii, Norwegii, na Jan Mayen i Svalbardzie. W Azji spotykana we wschodniej Syberii oraz na Czukotce i Kamczatce. W Ameryce Północnej występuje na Alasce, Jukonie, Terytoriach Północno-Zachodnich, północnej Kolumbii Brytyjskiej i Nunavut.
Ślady kopalne wskazują, że w czasie plejstoceńskich zlodowaceń gatunek ten sięgał do południowej Anglii, Alp i Karpat.
Ekologia.
Gatunek arktyczny i subarktyczny. Rośnie w piętrze alpejskim i subalpejskim, na piarżystych zboczach i lawiniskach.

</doc>
<doc id="3067924" url="https://pl.wikipedia.org/wiki?curid=3067924" title="Aad van den Hoek">
Aad van den Hoek

Adriaan "Aad" van den Hoek (ur. 14 października 1951 w Dirksland) – holenderski kolarz szosowy, srebrny medalista mistrzostw świata.
Kariera.
Największy sukces w karierze Aad van den Hoek osiągnął w 1971 roku, kiedy wspólnie z Fedorem den Hertogiem, Adrim Duykerem i Fritsem Schurem zdobył srebrny medal w drużynowej jeździe na czas na mistrzostwach świata w Mendrisio. Był to jednak jedyny medal wywalczony przez niego na międzynarodowej imprezie tej rangi. Na rozgrywanych trzy lata później mistrzostwach świata w Montrealu był czwarty w drużynie, a wyścig ze startu wspólnego amatorów ukończył na 36. pozycji. W 1972 roku wystartował w drużynowej jeździe na czas na igrzyskach olimpijskich w Monachium, jednak po wykryciu niketamidu w jego krwi Holendrzy zostali zdyskwalifikowani. Substancja ta była dozwolona przez UCI, ale nie przez MKOl. Ponadto w 1972 roku wygrał Ronde van Midden-Nederland, a cztery lata później był najlepszy w Acht van Chaam. Kilkakrotnie startował w Tour de France, najlepszy wynik osiągając w 1978 roku, kiedy zajął 57. miejsce w klasyfikacji generalnej.

</doc>
<doc id="3067927" url="https://pl.wikipedia.org/wiki?curid=3067927" title="Frits Schür">
Frits Schür

Frederikus Johannes Maria Goduwes "Frits" Schür (ur. 22 lipca 1950 w Zuidlaarderveen) – holenderski kolarz szosowy, srebrny medalista mistrzostw świata.
Kariera.
Największy sukces w karierze Frits Schür osiągnął w 1971 roku, kiedy wspólnie z Fedorem den Hertogiem, Adrim Duykerem i Aadem van den Hoekiem zdobył srebrny medal w drużynowej jeździe na czas na mistrzostwach świata w Mendrisio. Był to jednak jedyny medal wywalczony przez niego na międzynarodowej imprezie tej rangi. Na rozgrywanych trzy lata później mistrzostwach świata w Montrealu był czwarty w tej samej konkurencji. W 1972 roku wystartował w drużynowej jeździe na czas na igrzyskach olimpijskich w Monachium, jednak po wykryciu niketamidu we krwi van den Hoeka Holendrzy zostali zdyskwalifikowani. Ponadto w latach 1970 i 1972 wygrywał Olympia's Tour, w 1972 roku wygrał też wyścig Dookoła Algierii, w latach 1975-1976 był trzeci w Rheinland-Pfalz Rundfahrt, w 1977 roku wygrał Ronde van Overijssel, a siedem lat później był najlepszy w Ronde van Zuid-Holland.

</doc>
<doc id="3067928" url="https://pl.wikipedia.org/wiki?curid=3067928" title="Frits Schur">
Frits Schur



</doc>
<doc id="3067932" url="https://pl.wikipedia.org/wiki?curid=3067932" title="Wicepremier (Polska)">
Wicepremier (Polska)



</doc>
<doc id="3067934" url="https://pl.wikipedia.org/wiki?curid=3067934" title="Adri Duyker">
Adri Duyker

Adri Duyker (ur. 13 października 1946 w Beverwijk) – holenderski kolarz szosowy, srebrny medalista mistrzostw świata.
Kariera.
Największy sukces w karierze Adri Duyker osiągnął w 1971 roku, kiedy wspólnie z Fedorem den Hertogiem, Fritsem Schürem i Aadem van den Hoekiem zdobył srebrny medal w drużynowej jeździe na czas na mistrzostwach świata w Mendrisio. W tej samej konkurencji Holendrzy w składzie: Fedor den Hertog, Popke Oosterhof, Tino Tabak i Adri Duyker zdobyli też brązowy medal podczas rozgrywanych rok wcześniej mistrzostw świata w Leicester. Ponadto w 1970 roku był trzeci w wyścigu Gandawa-Wevelgem, a rok później był drugi w Ronde van Noord-Holland i wygrał wyścig Ruiter-Waasmunster. Nigdy nie wystąpił na igrzyskach olimpijskich.

</doc>
<doc id="3067937" url="https://pl.wikipedia.org/wiki?curid=3067937" title="7 rano">
7 rano

7 rano – pierwszy album studyjny duetu hip-hopowego Red i Spinache. Wydawnictwo ukazało się 9 maja 2005 roku nakładem wytwórni muzycznej Universal Music Polska. Gościnnie w nagraniach wzięli udział m.in.: ówczesna wokalistka Varius Manx – Monika Kuszyńska i lider zespołu L.Stadt – Łukasz Lach. W ramach promocji do pochodzących z płyty piosenek „Wczoraj” i „Uwierz mi” zostały zrealizowane wideoklipy.
Lista utworów.
Opracowano na podstawie materiału źródłowego.

</doc>
<doc id="3067947" url="https://pl.wikipedia.org/wiki?curid=3067947" title="8 rano">
8 rano

8 rano. Niewiarygodne historie Reda i Spinache’a – drugi album studyjny duetu hip-hopowego Red i Spinache. Wydawnictwo ukazało się 26 lutego 2007 roku nakładem wytwórni muzycznej My Music. Gościnnie w nagraniach wzięli udział m.in. Ahorica Basiuras, Andrzej Staniewski, Marcin Ciechowicz, Marek Grabowski i Xymena Skowron, W ramach promocji do pochodzących z pyty piosenek „Miasta”, „International Love” i „Chcę poznać twoją matkę” zostały zrealizowane teledyski.
Lista utworów.
Opracowano na podstawie materiału źródłowego.

</doc>
<doc id="3067949" url="https://pl.wikipedia.org/wiki?curid=3067949" title="Instytut Filologii Germańskiej Uniwersytetu Rzeszowskiego">
Instytut Filologii Germańskiej Uniwersytetu Rzeszowskiego

Instytut Filologii Germańskiej Uniwersytetu Rzeszowskiego (IFG UR) – jednostka naukowo-dydaktyczna w strukturze Wydziału Filologicznego Uniwersytetu Rzeszowskiego powstała w roku 1975 w ramach Wyższej Szkoły Pedagogicznej w Rzeszowie z siedzibą w budynku Wydziału Filologicznego przy alei mjr. W. Kopisto 2B w Rzeszowie.
Historia.
Początki Instytutu Filologii Germańskiej Uniwersytetu Rzeszowskiego związane są z powołaniem do życia w 1975 roku w Wyższej Szkole Pedagogicznej w Rzeszowie Zakładu Języka Niemieckiego, który został pod koniec lat 80. XX wieku przekształcony w samodzielny Instytut Filologii Germańskiej. W związku z restrukturyzacją w roku 2019 Instytut Filologii Germańskiej przestał istnieć, a z połączenia Instytutu Filologii Angielskiej, Instytutu Filologii Germańskiej, Instytutu Filologii Rosyjskiej oraz Katedry Lingwistyki Stosowanej powstał Instytut Neofilologii, składający się z czterech katedr.
W Instytucie działały cztery zakłady prowadzące działalność dydaktyczną i badawczą związaną z językoznawstwem kontrastywnym niemiecko-polskim, lingwistyką stosowaną, teorią i praktyką translacji literackiej, historią literatury niemieckojęzycznej XX i XXI wieku. Instytut oferował studia na kierunku filologia germańska o specjalizacjach: translatoryka, nauczycielska, niemcoznawcza. W Instytucie kształciło się blisko 350 studentów.
Kierunki kształcenia.
Instytut Filologii Germańskiej Uniwersytetu Rzeszowskiego (obecnie Katedra Germanistyki) kształcił studentów na kierunku filologia germańska na studiach pierwszego stopnia, trwających 3 lata, które kończą się uzyskaniem stopnia licencjata. Po ich ukończeniu absolwenci mogą kontynuować studia drugiego stopnia, które trwają 2 lata i kończą się otrzymaniem tytułu magistra. Do wyboru są następujące specjalizacje: translatoryka i nauczycielski.

</doc>
<doc id="3067951" url="https://pl.wikipedia.org/wiki?curid=3067951" title="Józef Kutera">
Józef Kutera

Józef Kutera (ur. 30 kwietnia 1915 w Brodach, zm. 13 grudnia 1965 w Brodach) – żołnierz Wojska Polskiego II RP, członek załogi i obrońca Wojskowej Składnicy Tranzytowej na Westerplatte w kampanii wrześniowej 1939.
Życiorys.
Urodził się 30 kwietnia 1915 we wsi Brody w obecnym powiecie starachowickim jako syn Józefa i Antoniny z domu Klepacz. W 1938 wstąpił do 4 Pułku Piechoty Legionów w Kielcach. Na podstawie rozkazu Ministerstwa Spraw Wojskowych z 28 lutego 1939 został skierowany na Westerplatte. 5 kwietnia 1939 stawił się w Wojskowej Składnicy Tranzytowej w Westerplatte. Służył w stopniu starszego strzelca. W czasie obrony Westerplatte zajmował się obsługą moździerzy. Kiedy moździerze uległy zniszczeniu, zajął stanowisko obserwacyjne nieopodal Wartowni nr 5. Po kapitulacji, trafił do obozu jenieckiego Stalag I A. Do końca wojny pracował jako robotnik przymusowy na gospodarstwach rolnych w Prusach Wschodnich. Po powrocie do rodzinnej wsi pracował jako cieśla.
Zmarł 13 grudnia 1965 Brodach w wieku 50 lat. Dwa dni później został pochowany na cmentarzu w Krynkach .

</doc>
<doc id="3067953" url="https://pl.wikipedia.org/wiki?curid=3067953" title="Bulus Mundżid al-Haszim">
Bulus Mundżid al-Haszim

Bulus Mundżid al-Haszim, Paul-Mounged El-Hachem (arab. بولس منجد الهاشم, "Būlus Munjid al-Hāshim" ; ur. 8 września 1934 w Akurze, zm. 7 października 2022) – libański duchowny katolicki obrządku maronickiego, arcybiskup, emerytowany nuncjusz apostolski.
Życiorys.
28 marca 1959 otrzymał święcenia kapłańskie.
10 czerwca 1995 został ordynariuszem maronickiej eparchii Baalbek-Dajr al-Ahmar. Sakry biskupiej udzielił mu 13 września 1995 patriarcha Antiochii - kardynał Nasr Allah Butrus Sufajr.
27 sierpnia 2005 został mianowany przez Benedykta XVI nuncjuszem apostolskim w Kuwejcie oraz arcybiskupem tytularnym "Darnis". Był jednocześnie akredytowany również w innych krajach Półwyspu Arabskiego: Bahrajnie, Jemenie, Katarze oraz od 2007 w Zjednoczonych Emiratach Arabskich. Pełnił tam misję do przejścia na emeryturę 2 grudnia 2009.

</doc>
<doc id="3067955" url="https://pl.wikipedia.org/wiki?curid=3067955" title="Mścisław (książę obodrzycki)">
Mścisław (książę obodrzycki)

Mścisław – książę Obodrytów panujący na początku XI wieku. Prawdopodobnie syn Mściwoja.
Jedyna pewna informacja na jego temat pochodzi z kroniki Thietmara, który pod rokiem 1018 zanotował wybuch reakcji pogańskiej w państwie obodrzyckim, wywołanej odwetową interwencją wielecką za nieudzielenie im pomocy w wyprawie przeciwko Polsce. Mścisław usiłował bronić się w stołecznym Schwerinie, opuszczony jednak przez poddanych musiał wraz z żoną i synową uchodzić z kraju. Zmarł na wygnaniu w Saksonii. Po wygnaniu władcy państwo rozpadło się na trzy części, a Obodryci na pewien czas powrócili do pogaństwa. W 1019 roku w sprawie obalonego Mścisława interweniował zbrojnie król duński Kanut, zdobywając jeden z obodrzyckich grodów.&lt;br&gt;

</doc>
<doc id="3067957" url="https://pl.wikipedia.org/wiki?curid=3067957" title="Louis Verreydt">
Louis Verreydt

Louis Verreydt (ur. 25 listopada 1950 w Noorderwijk, zm. 13 sierpnia 1977 w Herentals) – belgijski kolarz szosowy, złoty medalista mistrzostw świata.
Kariera.
Największy sukces w karierze Louis Verreydt osiągnął w 1971 roku, kiedy wspólnie z Gustaafem Hermansem, Gustaafem Van Cauterem i Ludo Van Der Lindenem zdobył złoty medal w drużynowej jeździe na czas na mistrzostwach świata w Mendrisio. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął też 42. miejsce w wyścigu ze startu wspólnego amatorów. W 1972 roku wystartował na igrzyskach olimpijskich w Monachium, gdzie razem z kolegami z reprezentacji zajął czwarte miejsce w drużynowej jeździe na czas. Ponadto w 1971 roku wygrał niemiecki Rund um Sebnitz, w 1972 roku był trzeci we francuskim Tour du Nord i szwajcarskim Grand Prix Guillaume Tell, a w 1974 roku był najlepszy w belgijskim Dwars door Vlaanderen. Jako zawodowiec startował w latach 1972-1975.

</doc>
<doc id="3067959" url="https://pl.wikipedia.org/wiki?curid=3067959" title="Gustaaf Van Cauter">
Gustaaf Van Cauter

Gustaaf Van Cauter (ur. 31 marca 1948 w Mechelen) – belgijski kolarz szosowy, złoty medalista mistrzostw świata.
Kariera.
Największy sukces w karierze Gustaaf Van Cauter osiągnął w 1971 roku, kiedy wspólnie z Gustaafem Hermansem, Louisem Verreydtem i Ludo Van Der Lindenem zdobył złoty medal w drużynowej jeździe na czas na mistrzostwach świata w Mendrisio. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął też czternaste miejsce w wyścigu ze startu wspólnego amatorów. W 1972 roku wystartował na igrzyskach olimpijskich w Monachium, gdzie razem z kolegami z reprezentacji zajął czwarte miejsce w drużynowej jeździe na czas. Ponadto w 1971 roku wygrał belgijski GP Bodson, a dwa lata później wystartował w Tour de France, ale nie ukończył rywalizacji. Jako zawodowiec startował w latach 1974-1975.

</doc>
<doc id="3067960" url="https://pl.wikipedia.org/wiki?curid=3067960" title="Joe Penner">
Joe Penner

Joe Penner (ur. 11 listopada 1904 w Zrenjaninie, zm. 10 stycznia 1941 Filadelfii) – amerykański komik i aktor filmowy i telewizyjny pochodzenia węgierskiego.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3067962" url="https://pl.wikipedia.org/wiki?curid=3067962" title="Gustaaf Hermans">
Gustaaf Hermans

Gustaaf Hermans (ur. 12 maja 1951 w Wezemaal) – belgijski kolarz szosowy i przełajowy, złoty medalista mistrzostw świata.
Kariera.
Największy sukces w karierze Gustaaf Hermans osiągnął w 1971 roku, kiedy wspólnie z Gustaafem Van Cauterem, Louisem Verreydtem i Ludo Van Der Lindenem zdobył złoty medal w drużynowej jeździe na czas na szosowy mistrzostwach świata w Mendrisio. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął też 58. miejsce w wyścigu ze startu wspólnego amatorów. W 1972 roku wystartował na igrzyskach olimpijskich w Monachium, gdzie był czwarty w drużynowej jeździe na czas, a wyścig ze startu wspólnego zajął 45. miejsce. Ponadto w 1971 roku był drugi w luksemburskim Flèche du Sud, a rok później wygrał belgijski Flèche Ardennaise. Startował także w kolarstwie przełajowym, ale bez większych sukcesów.

</doc>
<doc id="3067964" url="https://pl.wikipedia.org/wiki?curid=3067964" title="Manley Hot Springs">
Manley Hot Springs

Manley Hot Springs – niewielka osada typu CPD położona w okręgu Yukon-Koyukuk w stanie Alaska. W 2010 roku jej populacja wyniosła 89 osób.
Historia.
W 1902 roku poszukiwacz, John Karshner odkrył na obszarze dzisiejszej osady kilka gorących źródeł i założył gospodarstwo. W tym samym roku amerykańska armia zbudowała tam stację telegraficzną, a teren stał się punktem usługowo-handlowym dla górników z Tofty i Eureki. Początkowo osada otrzymała nazwę Baker's Hot Springs, od pobliskiej miejscowości Baker Creek.
W 1903 roku otworzono zajazd Manley Roadhouse, którego właścicielem był Robert E. Lee, miejscowy naczelnik poczty. W 1907 r. górnik Frank Manley zbudował Hot Springs Resort Hotel. Był to czteropiętrowy budynek mieszczący czterdzieści pięć pokoi dla gości, bar, restaurację, bilard, kręgielnię, salon fryzjerski oraz kryty basen olimpijski ogrzewany gorącymi źródłami. Hotel posiadał także elektryczność i ciepłą wodę. Latem prywatna łódź przewoziła gości do hotelu z parowców kursujących po rzece Tanana, a w zimie podróż odbywała się dyliżansem z oddalonej o dwa dni drogi miejscowości Fairbanks. Niedługo potem nazwa osady została zmieniona na Hot Springs.
Dzięki hotelowi i działającym na tym terenie kopalniom, na początku XX wieku, osada bardzo dobrze się rozwijała. Pojawiły się sklepy, piekarnia, a nawet zaczęto wydawać gazetę. Liczba ludności w 1910 roku wynosiła ponad 500 osób. Jednak w 1913 r. hotel doszczętnie spłonął, a górnictwo zaczęło podupadać i do 1920 r. pozostało zaledwie 29 mieszkańców. W 1957 r. nazwę miejscowości zmieniono na Manley Hot Springs.
W 1959 r. ukończono budowę drogi łączącej osadę z Fairbanks, dzięki czemu można z niej korzystać przez cały rok, a nie tylko latem. W miejscowości działa również lotnisko Manley Hot Springs Airport.
Demografia.
Według spisu ludności z 2000 r. osada liczyła 72 osoby, 36 gospodarstw domowych i 19 rodzin. Gęstość zaludnienia wyniosła 1,3 osoby na km². Biali stanowili 73,61 procent, rdzenni mieszkańcy 23,61, a pozostali 2,78 procent.
Dzieci poniżej osiemnastego roku życia stanowiły 19,4 procent populacji, osoby od 18 do 24 roku życia 4,2%, od 25 do 44 lat – 30,6%, od 45 do 64 – 37,5%, a powyżej osoby powyżej 65 lat – 12,5%. Średni wiek wyniósł 44 lata.

</doc>
<doc id="3067966" url="https://pl.wikipedia.org/wiki?curid=3067966" title="Fort Yukon">
Fort Yukon

Fort Yukon (Gwichʼin: "Gwichyaa Zhehw") – największe miasto w okręgu Yukon-Koyukuk na Alasce. Położone jest na prawym brzegu rzeki Yukon, w odległości 233 km na północny wschód od Fairbanks.
Historia.
Pierwsi indiańscy osadnicy pojawili się na terenach obecnego Fortu Yukon już tysiące lat temu. Szczególnie liczne było plemię Gwichʼin, które do dziś stanowi największą grupę mieszkańców. Jednak dopiero 25 czerwca 1847 roku Alexander Hunter Murray z Kompanii Zatoki Hudsona założył w tym miejscu osadę. Początkowo była to niewielka wieś, która z czasem przekształciła się w punkt handlowy.
Podczas gorączki złota w Klondike zimą 1897-1898 r. do Fortu Yukon przybyło dwustu poszukiwaczy z Dawson City, gdyż miastu zaczęło brakować zapasów. 12 lipca 1898 r. założono urząd pocztowy, którego pierwszym naczelnikiem został John Hawksly. W ciągu kolejnych dekad miasto wiele wycierpiało z powodu kilku epidemii i powodzi w 1949 roku.
W latach 50. XX wieku siły powietrzne Stanów Zjednoczonych założyły w Forcie Yukon swoją bazę oraz stację radarową, które oficjalnie zostały włączone do miasta w 1959 r. Pod koniec XX wieku ekstremalne północne położenie oraz bliskość Fairbanks, sprawiły, że w mieście zaczął się rozwijać mały ruch turystyczny.
7 lutego 1984 r. z Fortu Yukon została wystrzelona na wysokość 500 km rakieta sondażowa typu Terrier Malemute.
Demografia.
Według spisu ludności z 2000 r. miasto liczyło 595 mieszkańców, 225 gospodarstw domowych i 137 rodzin. Gęstość zaludnienia wyniosła 85 osób na km². Rdzenni mieszkańcy stanowili 86,05 procent, biali 10,76, a pozostali (Afroamerykanie, Azjaci, Latynosi) 3,19 procent.
Dzieci poniżej osiemnastego roku życia stanowiły 33,4 procent populacji, osoby od 18 do 24 roku życia 10,3%, od 25 do 44 lat – 27,4%, od 45 do 64 – 22,0%, a osoby powyżej 65 lat – 6,9%. Średni wiek wyniósł 32 lata, a na każde 100 kobiet przypadało 112 mężczyzn.
Średni dochód gospodarstw domowych wyniósł 29 375 dolarów, a średni dochód rodzin 32 083 dolarów. Około 18 procent mieszkańców żyło poniżej granicy ubóstwa.

</doc>
<doc id="3067968" url="https://pl.wikipedia.org/wiki?curid=3067968" title="AMX-50 Foch">
AMX-50 Foch

AMX-50 Foch – francuski prototypowy niszczyciel czołgów zaprojektowany na potrzeby francuskiej armii pod koniec lat 40. XX wieku, prototyp został wyprodukowany w roku 1950, a w roku 1951 kilka kolejnych egzemplarzy pojazdu było gotowych do testów. Pojazd ten dostał się do służby przed rokiem 1952.
Pojazd został zaprojektowany na bazie francuskiego czołgu ciężkiego AMX-50, został nazwany na cześć francuskiego marszałka Ferdinanda Focha. Rozwój identycznego uzbrojenia wieży w czołgu AMX-50 doprowadził de facto do rezygnacji z kontynuowania projektu.

</doc>
<doc id="3067970" url="https://pl.wikipedia.org/wiki?curid=3067970" title="Gigi Perreau">
Gigi Perreau

Gigi Perreau, właśc. Ghislaine Elizabeth Marie Thérèse Perreau-Saussine (ur. 6 lutego 1941 w Los Angeles) – amerykańska aktorka filmowa i telewizyjna.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3067973" url="https://pl.wikipedia.org/wiki?curid=3067973" title="Aleksy (Sołowjow)">
Aleksy (Sołowjow)

Aleksy, imię świeckie Fiodor Aleksiejewicz Sołowjow (ur. 17 stycznia 1846 w Moskwie, zm. 2 października 1928 w Siergijewie) – rosyjski duchowny prawosławny, wielki schimnik, święty prawosławny.
Życiorys.
Rodzina i wykształcenie.
Był synem kapłana prawosławnego, protoprezbitera Aleksieja Sołowjowa, służącego w cerkwi św. Symeona Słupnika w Moskwie, i jego żony Marii zd. Protopopowej. Przyszły schimnich był jednym z dziesięciorga dzieci, które przyszły na świat w tym małżeństwie. Marija Sołowjowa zmarła w 1854 w czasie epidemii cholery. Od tego momentu dziećmi opiekował się ojciec, z pomocą swojej matki Anny Sołowjowej oraz opiekunki o imieniu Tatiana.
Przyszły duchowny otrzymał wykształcenie teologiczne w szkole duchownej przy Monasterze Spaso-Andronikowskim, a następnie w seminarium duchownym w Moskwie, gdzie był jednym z najlepszych absolwentów. Mimo to nie podjął studiów teologicznych, gdyż nie chciał zajmować się teologią na poziomie uniwersyteckim, a jedynie służyć jako diakon. 12 lutego 1867 ożenił się z Anną Smirnową, córką kapłana służącego w cerkwi św. Klemensa w Moskwie, którą znał od dzieciństwa. Tydzień po ślubie przyjął święcenia diakońskie z rąk metropolity moskiewskiego Filareta, który skierował go do służby w cerkwi św. Mikołaja. W 1868 w rodzinie Sołowjowów urodził się syn Michaił. Cztery lata później Anna Sołowjowa zmarła na gruźlicę.
Biały duchowny.
Po śmierci matuszki diakonem Sołowjowem zaopiekował się proboszcz parafii św. Mikołaja, protoprezbiter Wasilij Nieczajew. Polecił on młodemu duchownemu podjął pracę w wydawanej przy cerkwi gazecie „Duszepoleznoje cztienije”, gdzie Sołowjow zaczął publikować artykuły. Zaczął również czytać literaturę teologiczną, w tym teksty patrystyczne. Z niechęcią odnosił się natomiast do współczesnej literatury pięknej – surowo krytykował Tołstoja, zarzucając mu zniechęcanie ludzi do prawosławia; w powieści "Bracia Karamazow" cenił jedynie fragmenty poświęcone starcowi Zosimie. Równocześnie z pracą w gazecie został także katechetą w dwóch przytułkach dla sierot oraz prywatnym katechetą rodziny słowianofilskiego filozofa J. Samarina. Zaczął obracać się w kręgach słowianofilskich i brać udział w dyskusjach filozoficznych. Angażował się również w działalność charytatywną.
W 1895 został przeniesiony do pracy duszpasterskiej w soborze Zaśnięcia Matki Bożej na Kremlu moskiewskim. Przenosiny te miały związek z decyzją metropolity moskiewskiego Sergiusza, który wprowadził w soborze nowy rodzaj śpiewu cerkiewnego, w którym na klirosie śpiewać mieli kapłani i diakoni; diakon Fiodor Sołowjow znany był z pięknego głosu. 4 czerwca 1895 przyjął święcenia kapłańskie. W 1897 został spowiednikiem duchowieństwa służącego w soborze, zaś w 1898 otrzymał godność protoprezbitera.
Mnich.
W październiku tego samego roku ks. Sołowjow otrzymał zgodę na rozpoczęcie życia monastycznego. Początkowo zamieszkał osiąść w skicie Paraklit, placówce filialnej Ławry Troicko-Siergijewskiej, ostatecznie jednak trafił do Pustelni św. Zozyma i Smoleńskiej Ikony Matki Bożej, gdzie 30 listopada 1898 złożył wieczyste śluby mnisze przed igumenem Germanem, przyjmując imię zakonne Aleksy na cześć św. Aleksego, metropolity kijowskiego. W monasterze został spowiednikiem wspólnoty, śpiewał na klirosie i odprawiał nabożeństwa. Następnie zaprzestał śpiewania w chórze mnichów i powierzono mu obowiązek prowadzenia katechezy dla gorzej wykształconych teologicznie zakonników. Od 1906 jego jedynym obowiązkiem było spowiadanie mnichów i przybywających do pustelni pielgrzymów oraz udzielanie im rad i pouczeń duchownych – mnich Aleksy zyskał sławę świętego starca.
W 1908 mnich Aleksy rozpoczął jeszcze surowsze życie ascetyczne. Penitentów przyjmował odtąd jedynie w soboty i niedziele, przestał przyjmować w swojej celi świeckich pielgrzymów (poza rodziną syna), zaś innych mnichów dopuszczał do siebie jedynie w piątki, w określonych godzinach. Wśród spowiadających się u niego byli wielka księżna Elżbieta, Siergiej Bułgakow, Paweł Fłorienski, Nikołaj Durnowo i ihumenia Tamara (Mardżanowa), twórczyni skitu św. Serafina i Ikony Matki Bożej „Znak” pod Moskwą. Uczniom duchowym Aleksy polecał w szczególności lekturę Pisma Świętego, tekstów starca Doroteusza, Jana Klimaka oraz Jana Kronsztadzkiego. Zdaniem wiernych posiadał dar przewidywania przyszłości i widzenia wydarzeń z życia swoich rozmówców, o których nie mógł wiedzieć.
W 1914 jego stan zdrowia radykalnie się pogorszył. Dwa lata później zaprzestał przyjmowania uczniów duchownych i żył w całkowitej izolacji, uczestnicząc jedynie w nabożeństwach i regularnie spowiadając się przed ihumenem Germanem. Opuścił swoją celę dopiero w 1917, gdy został wybrany na jednego z delegatów duchowieństwa zakonnego na Sobór Lokalny Rosyjskiego Kościoła Prawosławnego. Jemu powierzono wybór nowego patriarchy moskiewskiego i całej Rusi poprzez losowanie jednej z trzech kart z imionami kandydatów, którzy w pierwszej turze wyborów uzyskali największą liczbę głosów. Tą drogą urząd patriarszy objął dotychczasowy metropolita moskiewski i kołomieński Tichon.
W 1919 Aleksy złożył śluby mnisze wielkiej schimy. Po likwidacji Pustelni św. Zozyma i Smoleńskiej Ikony Matki Bożej przez władze radzieckie w 1923, schimnich zamieszkał w domu swojej duchowej córki, W. Wierchowcewej, w Siergijewie. Był już wtedy obłożnie chory. Zmarł w 1928 i został pochowany na cmentarzu Kukujewskim w mieście, w którym przeżył ostatnie lata. W 1953 jego szczątki zostały ekshumowane i przeniesione na tzw. stary cmentarz w tej samej miejscowości, zaś w 1994 – do reaktywowanej Pustelni św. Zozyma i Smoleńskiej Ikony Matki Bożej.
Kult.
W 2000 został kanonizowany przez Rosyjski Kościół Prawosławny.

</doc>
<doc id="3067976" url="https://pl.wikipedia.org/wiki?curid=3067976" title="Cartoon Network">
Cartoon Network

Cartoon Network – amerykańska stacja telewizyjna działająca od 1992 roku, a należąca do Turner Broadcasting System, części przedsiębiorstwa Warner Bros. Discovery. Cartoon Network emituje głównie seriale animowane, przeznaczone przeważnie dla dzieci i nastolatków.
Cartoon Network została stworzona przez przedsiębiorstwo Turner Entertainment jako kanał tematyczny przeznaczony dla dzieci. Początkowo emitowała produkcje autorstwa wytwórni Hanna-Barbera i Metro-Goldwyn-Mayer, później przestawiła się jednak na produkcję seriali animowanych w ramach studia Cartoon Network Studios. Oprócz standardowej emisji Cartoon Network zawiera również dodatkowe pasma: Adult Swim, pasma dla dorosłych i starszej młodzieży oraz Toonami nastawione wyłącznie na emitowanie seriali skoncentrowanych na akcji.
Cartoon Network odniosła znaczącą popularność nie tylko w Stanach Zjednoczonych (w 2013 roku subskrybowało ją pod nazwą Adult Swim blisko 99 milionów gospodarstw domowych). Stacja założyła liczne oddziały w innych państwach, m.in. w Polsce.

</doc>
<doc id="3067977" url="https://pl.wikipedia.org/wiki?curid=3067977" title="Jiří Mainuš">
Jiří Mainuš

Jiří Mainuš (ur. 8 stycznia 1945 w Jakartovicach) – czechosłowacki kolarz szosowy, srebrny medalista mistrzostw świata.
Kariera.
Największy sukces w karierze Jiří Mainuš osiągnął w 1970 roku, kiedy wspólnie z Františkiem Řezáčem, Milanem Puzrlą oraz Petrem Matouškiem zdobył srebrny medal w drużynowej jeździe na czas na mistrzostwach świata w Leicester. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji reprezentacja Czechosłowacji z Mainušem w składzie zajęli też między innymi czwarte miejsce na rozgrywanych trzy lata później mistrzostwach świata w Barcelonie. W 1972 roku wystąpił na igrzyskach olimpijskich w Monachium w 1972 roku, gdzie wraz z kolegami był trzynasty w drużynowej jeździe na czas. Ponadto w 1970 roku wygrał brytyjski Milk Race, w 1971 roku był trzeci w Ytong Bohemia Tour, w 1972 roku zajął trzecie miejsce w Tour de la Province de Liège, a rok później zwyciężył we włoskim Settimana Ciclistica Lombarda.

</doc>
<doc id="3067980" url="https://pl.wikipedia.org/wiki?curid=3067980" title="Popke Oosterhof">
Popke Oosterhof

Popke Oosterhof (ur. 3 sierpnia 1947 w Assen) – holenderski kolarz szosowy, brązowy medalista mistrzostw świata.
Kariera.
Największy sukces w karierze Popke Oosterhof osiągnął w 1970 roku, kiedy wspólnie z Fedorem den Hertogiem, Tino Tabakkiem i Adrim Duykerem zdobył brązowy medal w drużynowej jeździe na czas na mistrzostwach świata w Leicester. Był to jednak jedyny medal wywalczony przez niego na międzynarodowej imprezie tej rangi. Na rozgrywanych rok wcześniej mistrzostwach świata w Brnie był piąty w drużynie i czwarty w wyścigu ze startu wspólnego amatorów, przegrywając walkę o podium z Belgiem Gustaafem Van Roosbroeckiem. Ponadto w 1969 roku był drugi w klasyfikacji generalnej brytyjskiego Milk Race, a rok później wygrał holenderski Ronde van Drenthe i belgijski Grand Prix de Belgique. Nigdy nie wystąpił na igrzyskach olimpijskich.

</doc>
<doc id="3067983" url="https://pl.wikipedia.org/wiki?curid=3067983" title="Daniel Dziwniel">
Daniel Dziwniel

Daniel Dziwniel (ur. 19 sierpnia 1992 we Frankfurcie nad Menem) – polski piłkarz występujący na pozycji obrońcy w klubie Górnik Łęczna. Były reprezentant Polski do lat 21.
Kariera klubowa.
Ruch Chorzów.
W 2013 roku Dziwniel został piłkarzem Ruchu Chorzów, do którego przyszedł z trzecioligowego niemieckiego Kickers Offenbach. W barwach klubu zadebiutował 21 lipca 2013 roku podczas meczu z Lechem Poznań, zaś pierwszą bramkę w polskiej Ekstraklasie zdobył 1 grudnia 2013 roku w spotkaniu z Cracovią.
FC Sankt Gallen.
W styczniu 2015 roku podpisał 3,5-letni kontrakt ze szwajcarskim FC Sankt Gallen. W klubie zadebiutował 4 kwietnia 2015 roku, a w całym sezonie rozegrał jedynie 3 spotkania. Sezon 2015/16 rozpoczął na ławce rezerwowych, jednak 13 września w meczu rezerw doznał zerwania wiązadła krzyżowego, przez co nie wystąpił w ani jednym spotkaniu do końca sezonu.
Zagłębie Lubin.
13 czerwca 2016 podpisał kontrakt z Zagłębiem Lubin. Trzy lata później Zagłębie nie przedłużyło z nim umowy, w związku z tym opuścił klub.
Korona Kielce.
Latem 2019 został piłkarzem Korony Kielce. W klubie był rezerwowym, dlatego w 2020 odszedł z zespołu.
Sandecja Nowy Sącz.
25 sierpnia 2020 podpisał roczną umowę z Sandecją Nowy Sącz.
Kariera reprezentacyjna.
Od 2012 do 2014 występował w reprezentacji Polski do lat 21, rozgrywając w tym czasie m.in. sześć spotkań w ramach kwalifikacji do Mistrzostw Europy.

</doc>
<doc id="3067984" url="https://pl.wikipedia.org/wiki?curid=3067984" title="Jakub Szumski">
Jakub Szumski

Jakub Szumski (ur. 6 marca 1992 w Warszawie) – polski piłkarz grający na pozycji bramkarza w tureckim klubie Samsunspor. W 2013 roku zagrał w 7 meczach reprezentacji Polski U-21 w ramach kwalifikacji do mistrzostw Europy.

</doc>
<doc id="3067986" url="https://pl.wikipedia.org/wiki?curid=3067986" title="Tino Tabak">
Tino Tabak

Tino Tabak (ur. 6 maja 1946 w Enschede) – holenderski kolarz szosowy, brązowy medalista mistrzostw świata.
Kariera.
Największy sukces w karierze Tino Tabak osiągnął w 1970 roku, kiedy wspólnie z Fedorem den Hertogiem, Popke Oosterhofem i Adrim Duykerem zdobył brązowy medal w drużynowej jeździe na czas na mistrzostwach świata w Leicester. Był to jednak jedyny medal wywalczony przez niego na międzynarodowej imprezie tej rangi. Na rozgrywanych cztery lata później mistrzostwach świata w Montrealu był czternasty w wyścigu ze startu wspólnego zawodowców. Ponadto w latach 1965-1967 zwyciężał w nowozelandzkim Tour of Southland, w 1970 roku wygrał holenderski Ronde van Noord-Holland, w 1972 roku wygrał belgijski Driedaagse van West-Vlaanderen, a dwa lata później był najlepszy w Omloop van het Waasland. Kilkakrotnie startował w Tour de France, najlepszy wynik osiągając w 1972 roku, kiedy zajął osiemnaste miejsce w klasyfikacji generalnej. Rok wcześniej zajął 37. pozycję w Vuelta a España. Nigdy nie wystąpił na igrzyskach olimpijskich.

</doc>
<doc id="3067990" url="https://pl.wikipedia.org/wiki?curid=3067990" title="Instytut Polonistyki i Dziennikarstwa Uniwersytetu Rzeszowskiego">
Instytut Polonistyki i Dziennikarstwa Uniwersytetu Rzeszowskiego

Instytut Polonistyki i Dziennikarstwa Uniwersytetu Rzeszowskiego – jeden z dziewięciu instytutów Kolegium Nauk Humanistycznych Uniwersytetu Rzeszowskiego.
Historia.
Początki Instytutu sięgają działalności Wyższej Szkoły Pedagogicznej w Rzeszowie, utworzonej w 1965 roku. Powstała rok później Katedra Literatury i Języka Polskiego przekształcona została w roku 1981 w Instytut Filologii Polskiej. W tej formie organizacyjnej Instytut stał się w roku 2001 jednostką Wydziału Filologicznego Uniwersytetu Rzeszowskiego. Wydział Filologiczny UR funkcjonował do 30 września 2019 roku, posiadał prawa doktoryzowania i habilitowania w zakresie literaturoznawstwa i językoznawstwa, a w ostatniej ocenie naukowej uzyskał kategorię A. Uprawnienia te przejęło obecnie Kolegium Nauk Humanistycznych. W ostatnich latach nastąpiło znaczne poszerzenie oferty dydaktycznej dla studentów, w związku z czym dotychczasowy Instytut Filologii Polskiej zmienił się od 1 czerwca 2018 roku w Instytut Polonistyki i Dziennikarstwa.
Władze Instytutu.
Obecne.
W roku akademickim 2019/2020:
Struktura organizacyjna.
W ramach Instytutu funkcjonują następujące zakłady: 
Zakład Literatury Staropolskiej i Polskiego Oświecenia.
Samodzielni pracownicy naukowi:
Zakład Literatury i Kultury XIX Wieku oraz Badań Mitoznawczych.
Samodzielni pracownicy naukowi:
Zakład Literatury Polskiej XX i XXI Wieku.
Samodzielni pracownicy naukowi:
Zakład Badań nad Literaturą i Edukacją Polonistyczną.
Samodzielni pracownicy naukowi:
Zakład Teorii i Antropologii Literatury.
Samodzielni pracownicy naukowi:
Zakład Kultury Mediów.
Samodzielni pracownicy naukowi:
Zakład Lingwistyki Kulturowej i Komunikacji Społecznej.
Samodzielni pracownicy naukowi:
Zakład Pragmatyki Komunikacyjnej.
Samodzielni pracownicy naukowi:
Zakład Onomastyki.
Samodzielni pracownicy naukowi:

</doc>
<doc id="3067991" url="https://pl.wikipedia.org/wiki?curid=3067991" title="Walter Bürki">
Walter Bürki

Walter Bürki (ur. 26 stycznia 1946 w Bleiken) – szwajcarski kolarz szosowy, dwukrotny medalista mistrzostw świata.
Kariera.
Największy sukces w karierze Walter Bürki osiągnął w 1968 roku, kiedy wspólnie z Robertem Thalmannem, Erichem Spahnem i Bruno Hubschmidem zdobył srebrny medal w drużynowej jeździe na czas na mistrzostwach świata w Montevideo. W tej samej konkurencji Szwajcarzy w składzie: Bruno Hubschmid, Josef Fuchs, Walter Bürki i Xaver Kurmann zdobyli brązowy medal podczas mistrzostw świata w Brnie w 1969 roku. Indywidualnie najlepszy wynik osiągnął w 1968 roku, kiedy w wyścigu ze startu wspólnego amatorów zajął dwudzieste miejsce. Ponadto w 1969 roku był drugi w wyścigu Dookoła Maroka, a rok później był najlepszy w luksemburskim Flèche du Sud. Nigdy nie wystąpił na igrzyskach olimpijskich.

</doc>
<doc id="3067992" url="https://pl.wikipedia.org/wiki?curid=3067992" title="Adrian Grygiel">
Adrian Grygiel

Adrian Grygiel (ur. 13 sierpnia 1983 w Katowicach) – niemiecki hokeista pochodzenia polskiego. Reprezentant Niemiec. Uprawia także hokej na rolkach.
Kariera.
Urodził się w Polsce. Karierę rozpoczynał w Niemczech w Krefeld, wychowanek tamtejszego klubu Krefelder EV 1981.
Wieloletni zawodnik ligi DEL, w której do listopada 2013 rozegrał ponad 670 meczów.
Sezon 2013/2014 rozpoczął ponownie w EV Duisburg (grał tam kilkakrotnie w przeszłości) w rozgrywkach Oberliga West. Od końca listopada 2013 zawodnik Augsburger Panther. W marcu 2014 przedłużył kontrakt z klubem o rok. W marcu podpisał umowę ważną do 2017. Od końca marca 2017 ponownie zawodnik Krefeld Pinguine. W styczniu 2020 przeszedł do Eispiraten Crimmitschau. Od połowy 2020 zawodnik Krefelder EV 1981 II
W przeszłości juniorski reprezentant Niemiec. Wystąpił na mistrzostwach świata do lat 18 w 2001, do lat 20 w 2002 i 2003. W seniorskiej kadrze grał w meczach towarzyskich m.in. w 2005 i 2011.
Uprawia także hokej na rolkach, w 2005 był nominowany do reprezentacji Niemiec w tej dyscyplinie. Uczestniczy także w rozgrywkach ligowych w Niemczech w tym sporcie w barwach Bockumer Bulldogs.

</doc>
<doc id="3067997" url="https://pl.wikipedia.org/wiki?curid=3067997" title="Bruno Hubschmid">
Bruno Hubschmid

Bruno Hubschmid (ur. 7 marca 1950 w Medingen) – szwajcarski kolarz torowy i szosowy, dwukrotny szosowych mistrzostw świata.
Kariera.
Największy sukces w karierze Bruno Hubschmid osiągnął w 1968 roku, kiedy wspólnie z Robertem Thalmannem, Erichem Spahnem i Walterem Bürkim zdobył srebrny medal w drużynowej jeździe na czas na mistrzostwach świata w Montevideo. W tej samej konkurencji Szwajcarzy w składzie: Bruno Hubschmid, Josef Fuchs, Walter Bürki i Xaver Kurmann zdobyli brązowy medal podczas mistrzostw świata w Brnie w 1969 roku. Indywidualnie najlepszy wynik osiągnął w 1969 roku, kiedy w wyścigu ze startu wspólnego amatorów zajął dwudzieste miejsce. W 1968 roku wystąpił na igrzyskach olimpijskich w Meksyku, gdzie nie ukończył wyścigu ze startu wspólnego. Wystartował także w torowym drużynowym wyścigu na dochodzenie, ale Szwajcarzy odpadli w eliminacjach. Na rozgrywanych cztery lata później igrzyskach w Monachium był ósmy w drużynowej jeździe na czas, a wyścig ze startu wspólnego ukończył na dziewiętnastej pozycji. Ponadto w 1969 roku wygrał Grand Prix de Belgique, a trzy lata później był trzeci w szwajcarskim Tour du Lac Léman.

</doc>
<doc id="3068002" url="https://pl.wikipedia.org/wiki?curid=3068002" title="Zak Seddon">
Zak Seddon

Zak Seddon (ur. 28 czerwca 1994) – brytyjski lekkoatleta specjalizujący się w biegach długodystansowych.
W 2009 był czwarty na gimnazjadzie w Dosze. Bez awansu do ścisłego finału startował w 2010 na igrzyskach olimpijskich młodzieży. W 2011 był piąty podczas mistrzostw świata juniorów młodszych oraz zdobył złoty medal igrzysk Wspólnoty Narodów młodzieży. Rok później uplasował się na 9. miejscu podczas mistrzostw świata juniorów w Barcelonie. Złoty medalista juniorskiego czempionatu Europy w Rieti (2013).
Rekordy życiowe: bieg na 3000 metrów z przeszkodami – 8:21,28 (6 czerwca 2019, Rzym); bieg na 1500 metrów – 3:42,02 (17 kwietnia 2015, Walnut).

</doc>
<doc id="3068009" url="https://pl.wikipedia.org/wiki?curid=3068009" title="Jack Perrin">
Jack Perrin

Jack Wakefield Perrin (ur. 25 lipca 1896 w Three Rivers, zm. 17 grudnia 1967 w Los Angeles) – amerykański aktor filmowy i telewizyjny.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3068010" url="https://pl.wikipedia.org/wiki?curid=3068010" title="Beatrix Banga">
Beatrix Banga

Beatrix Banga (ur. 30 października 1995) – węgierska lekkoatletka specjalizująca się w rzucie młotem.
W 2011 zajęła 6. miejsce na mistrzostwach świata juniorów młodszych w Lille Metropole. W 2013 zdobyła brąz juniorskich mistrzostw Europy w Rieti.
Rekordy życiowe: rzut młotem – 63,89 (20 lipca 2013, Rieti); rzut młotem (3 kg) – 68,33 (7 lipca 2012, Veszprém).

</doc>
<doc id="3068017" url="https://pl.wikipedia.org/wiki?curid=3068017" title="Medal Kampanii Abisyńskiej">
Medal Kampanii Abisyńskiej

Medal Kampanii Abisyńskiej (fr. "Médaille Commémorative de la Campagne d’Ethiopi", fl. "Herinneringsmedaille van de Ethiopische Veldtocht") – belgijskie wojskowe odznaczenie państwowe nadawane belgijskim wojskowym za udział w walkach na terenie Etiopii w czasie II wojny światowej.
Historia.
Odznaczenie został ustanowione dekretem księcia regenta Belgii Karola w dniu 30 stycznia 1947 roku dla wyróżnienia oficerów i żołnierzy belgijskich oddziałach kolonialnych, którzy w okresie od 6 marca do 3 lipca 1941 roku uczestniczyli w walkach przeciwko wojskom włoskim na terenie Etiopii mających na celu wyzwolenie Etiopii spod okupacji włoskiej.
Zasady nadawania.
Zgodnie z dekretem medal nadawany był oficerom i żołnierzom belgijskich wojsk kolonialnych, którzy w okresie od 6 marca do 3 lipca 1941 r. uczestniczyli w działaniach bojowych wspólnie z wojskami brytyjskimi i etiopskimi w walce z wojskami włoskimi okupującymi Etiopię. 
W skład belgijskiego kontyngentu weszły: 3 bataliony piechoty, kompania moździerzy, kompania saperów i 2 baterie dział lekkich, łącznie siły te liczyły ok. 3000 żołnierzy.
Opis odznaki.
Odznakę medalu jest prostokąt z zaokrąglonymi kątami o szer. 33 mm i wysokości 52 mm wykonany z brązu. 
Na awersie medalu w środku we wklęsłej tarczy znajdują się głowy dwóch żołnierzy kolonialnych wojsk belgijskich – żołnierz tubylczego w kepi i żołnierz belgijski w hełmie typu francuskiego. Poniżej znajdują się daty 1940 i 1941. W prawej górnej stronie znajduje się gałązka laurowa, a w dolnym prawym rogu napis DUPAGNE.
Na rewersie są nazwy: SAIO, GAMBELA i ASOSA (nazwy miejscowości gdzie oddziały belgijskiej stoczyły walki z wojskami włoskimi), poniżej i powyżej znajdują się gwiazdki.
Medal zawieszony jest na wstążce o szer. 37 mm, w środku znajduje się pasek koloru żółtego, po obu stronach paski koloru jasnoniebieskiego i zielonego. Na wstążce umieszczano również okucie z napisem ABYSSINIE.

</doc>
<doc id="3068019" url="https://pl.wikipedia.org/wiki?curid=3068019" title="Katedra Filologii Rosyjskiej Uniwersytetu Rzeszowskiego">
Katedra Filologii Rosyjskiej Uniwersytetu Rzeszowskiego

Katedra Filologii Rosyjskiej Uniwersytetu Rzeszowskiego (KFR UR) – jednostka dydaktyczno-naukowa należąca do struktur Wydziału Filologicznego Uniwersytetu Rzeszowskiego, powstała w jako jedna z pierwszych placówek w Wyższej Szkole Pedagogicznej w Rzeszowie w 1965 roku. Dzieli się na 3 zakłady. Prowadzi działalność dydaktyczną i badawczą związaną z rozwojem i funkcjami wybranych gatunków literackich w literaturze rosyjskiej i radzieckiej, związkami literackimi polsko-rosyjskimi i polsko-ukraińskimi, wybranymi problemami literatury rosyjskiej XIX wieku, sacrum w literaturze rosyjskiej, składnią porównawczą języka polskiego i rosyjskiego, historią języka rosyjskiego w połączeniu z gramatyką historyczną i gramatyką języka scs, dydaktyką języka rosyjskiego. Katedra oferuje studia na kierunku filologia rosyjska oraz studia podyplomowe. Aktualnie w katedrze kształci się 393 studentów w trybie dziennym (326 studentów) i zaocznym (67 studentów) oraz 48 słuchaczy studiów podyplomowych. Katedra wydaje własne zeszyty naukowe "Glottodydaktyka", które wydawane są w ramach Serii Filologicznej.
Kadrę naukowo-dydaktyczną tworzy aktualnie 22 pracowników naukowo-dydaktycznych i dydaktycznych, w tym 3 zatrudnionych na stanowisku profesora zwyczajnego, 1 ze stopniem naukowym doktora habilitowanego na stanowisku profesora nadzwyczajnego, 17 adiunktów z tytułem doktora i 1 asystent z tytułem magistra. Poza tym w katedrze pracuje także 2 pracowników naukowo-technicznych (1 magister – asystent kierownika katedry, zajmujący się obsługą sekretariatu oraz 1 magister inżynier, będący opiekunem pracowni informatycznej i czytelni. 
Historia.
Początki dzisiejszej Katedry Filologii Rosyjskiej Uniwersytetu Rzeszowskiego związane są z powołaniem do życia w 1965 roku na Wyższej Szkole Pedagogicznej w Rzeszowie Katedry Historii Literatury Rosyjskiej, kierowanej przez doc. dra Aleksandra Dorosa. W 1975 roku w ramach ówczesnej katedry powołano trzy Zakłady: Zakład Literatury Rosyjskiej i Radzieckiej, Zakład Języka Rosyjskiego i Zakład Metodyki Nauczania Języka Rosyjskiego. Rok później katedra została przeniesiona do nowego gmachu przy alei Rejtana 16b w Rzeszowie. W 1981 roku staraniem ówczesnych władz katedra została przekształcona w Instytut Filologii Rosyjskiej, który ponownie w 2010 roku powrócił do statusu katedry.
Poczet kierowników.
Katedra Historii Literatury Rosyjskiej
Instytut Filologii Rosyjskiej
Katedra Filologii Rosyjskiej
Kierunki kształcenia.
Katedra Filologii Rosyjskiej Uniwersytetu Rzeszowskiego kształci studentów na kierunku filologia rosyjska na studiach pierwszego stopnia, trwających 3 lata, które kończą się uzyskaniem tytułu licencjata. Po ukończeniu studiów pierwszego stopnia ich absolwenci mogą kontynuować naukę na studiach drugiego stopnia, które trwają 2 lata i kończą się otrzymaniem tytułu magistra. Do wyboru są następujące specjalizacje:
Katedra prowadzi również następujące studia podyplomowe w zakresie translatoryki polskich i rosyjskich tekstów specjalistycznych.

</doc>
<doc id="3068021" url="https://pl.wikipedia.org/wiki?curid=3068021" title="Real Live Tour">
Real Live Tour

Real Live Tour – trasa koncertowa heavymetalowego zespołu Iron Maiden, która trwała od 25 marca do 28 sierpnia 1993 roku i objęła 16 państwa na kontynencie europejskim. Była to ostatnia trasa koncertowa Bruce’a Dickinsona, zanim wrócił do zespołu do 1999 roku. Koncerty zostały niemal całkowicie wyprzedane, grupa po raz pierwszy wystąpiła w Czechach, Słowacji oraz w Rosji, gdzie dała trzy wyprzedane koncerty na Stadionie Olimpijskim mieszczącym wówczas 45 tys. widzów. Trasa promowała wydany w marcu 1993 album koncertowy "A Real Live One", była również przedłużeniem tournée „Fear of the Dark Tour”.
Podczas koncertów w Rosji, Holandii, Francji, Niemczech, Szwajcarii, Czechach i we Włoszech nagrano część materiału zamieszczonego na wydanym na jesieni 1993 roku albumie koncertowym, zatytułowanym "A Real Dead One". Pomimo ogromnego zainteresowania ze strony publiczności i wspaniałego przyjęcia, muzycy ocenili trasę jako najgorszą, najbardziej frustrującą i najmniej udaną artystycznie, przepełnioną wewnętrznymi konfliktami, w całej historii grupy. Jak twierdził biograf zespołu, Mick Wall, nawet w trakcie koncertów dawało się wyczuć narastające napięcie i niechęć między odchodzącym frontmanem a resztą zespołu, w szczególności liderem, Steve’em Harrisem.
Ostatnie dwa koncerty trasy miał miejsce w Pinewood Studios i został zarejestrowany i wydany pod nazwą "Raising Hell". Były to ostatnie dwa występy z legendarnym wokalistą w składzie. Specjalnym gościem koncertów był iluzjonista Simon Drake. Występy transmitowała stacja MTV m.in. jako ofertę PAY-PAR-VIEW. 47 koncertów, wraz z ponad milionową widownią uczestniczącą w recitalu „Primo Maggio Festival” w Rzymie, zobaczyła rekordowa liczba 1,3 mln widzów.
Setlista.
Bisy:
Uwagi:
Oprawa trasy.
W dużej mierze widowisko, które zespół zaprezentował w 1993 roku, było kontynuacją wielu rozwiązań z trasy promującej album "Fear of the Dark" w minionym roku. Zazwyczaj zespół występował na wielkiej estradzie, wokół której widniało potężne podium z wybiegami wchodzącymi głęboko za perkusję oraz bocznymi cokołami, na które wspinali się gitarzyści i wokalista. W głębi sceny ustawiono po sześć paczek głośników i wzmacniaczy „Marshall” na stronę. Estrada została, jak poprzednio, udekorowana tworzywem z reprodukcją konarów i korzeni drzew. W głębi sceny zmieniały się potężne tła panoramiczne z reprodukcjami ilustracji płytowych grupy (w tym z okładką koncertowego "A Real Live One").
Nad sceną i wokół niej zawisły potężne rampy świateł w ilości 16, również trzy przednie podesty estrady zostały wyposażone w linijki świetlne i reflektory umieszczone w ich wnętrzu. Rampy znajdujące się bezpośrednio nad estradą, inaczej niż miało to miejsce przed rokiem, nie zostały zbudowane na planie koła, lecz tworzyły ramiona mobilnych trójkątów skierowanych wierzchołkami ku publiczności. Zabrakło również pierścieni halogenów zamontowanych w podeście na perkusję. System oświetleniowy składał się z ponad 1000 punktów, w tym halogenów, rzutników, szperaczy, stroboskopów i pojedynczych laserów. Oświetlenie, jak poprzednio, należało do najefektowniejszych w historii zespołu.
Maskotka grupy (Eddie) w wersji mobilnej, przypominającej wcielenie z trasy „Beast on the Road” z 1982 r., przemierzała estradę podczas utworu „The Clairvoyant”, natomiast w trakcie prezentacji kompozycji „Iron Maiden”, tylne podium sceny obejmował we władanie potężny Eddie przypominający upiorne, ruchome drzewo, dokładnie taki sam, jak w 1992 roku. Zespół nie wykorzystywał pirotechniki, natomiast kilkakrotnie scenę pokrywały kłęby oparów suchego lodu. Sprzęt na koncerty stadionowe (Włochy, Rosja) przewoziło 27 ciężarówek.

</doc>
<doc id="3068025" url="https://pl.wikipedia.org/wiki?curid=3068025" title="Robert Thalmann">
Robert Thalmann

Robert Thalmann (ur. 1 lutego 1949 w Menznau, zm. 23 maja 2017) – szwajcarski kolarz szosowy, srebrny medalista mistrzostw świata.
Kariera.
Największy sukces w karierze Robert Thalmann osiągnął w 1968 roku, kiedy wspólnie z Bruno Hubschmidem, Erichem Spahnem i Walterem Bürkim zdobył srebrny medal w drużynowej jeździe na czas na mistrzostwach świata w Montevideo. Był to jednak jedyny medal wywalczony przez niego na międzynarodowej imprezie tej rangi. Na rozgrywanych pięć lat później mistrzostwach świata w Barcelonie zajął 43. miejsce w wyścigu ze startu wspólnego amatorów. W tej konkurencji wystąpił także na igrzyskach olimpijskich w Montrealu, jednak nie zdołał ukończyć rywalizacji. Ponadto w 1972 roku był drugi w Mistrzostwach Zurychu w kategorii amatorów, a w 1975 roku zwyciężył w Giro del Mendrisiotto. W 1977 roku został mistrzem kraju w wyścigu ze startu wspólnego.
Jego brat, Erwin także był kolarzem.

</doc>
<doc id="3068027" url="https://pl.wikipedia.org/wiki?curid=3068027" title="Wiktorija Kan">
Wiktorija Kan

Wiktorija Rodionowna Kan, rus. Виктория Родионовна Кан (ur. 3 sierpnia 1995 w Taszkencie) – rosyjska tenisistka, finalistka French Open 2011 w grze podwójnej dziewcząt, medalistka Letniej Uniwersjady 2019.
Tenisistka grająca głównie w turniejach rangi ITF, w których wygrywała dwadzieścia trzy razy w grze pojedynczej i czternaście razy w podwójnej.
Jako juniorka osiągnęła deblowy finał wielkoszlemowego French Open w 2011 roku. Razem z Demi Schuurs uległy Irinie Chromaczowej i Marynie Zanewśkiej 4:6, 5:7.
Starty w zawodowych turniejach seniorskich rozpoczęła w marcu 2011 roku, biorąc udział w turnieju w Antalyi. Wygrała tam kwalifikacje, a w turnieju głównym dotarła do drugiej rundy. Tego samego roku w lipcu wygrała swój pierwszy turniej w grze pojedynczej – w Bad Waltersdorf, pokonując w finale Kateřinę Vaňkovą. We wrześniu 2013 roku dotarła do finału turnieju ITF o puli 50 000 $ w Telawi, pokonując po drodze między innymi, Paulę Kanię i Andreę Mitu. W finale uległa Aleksandrze Panowej. W listopadzie tego samego roku wygrała turniej o puli 75 000 $ w Szarm el-Szejk, gdzie w finale pokonała Nastję Kolar.
W 2013 roku zagrała także w kwalifikacjach do turnieju WTA Tour w Linzu, w których wygrała z Virginie Razzano w pierwszej rundzie i przegrała w drugiej z Sesił Karatanczewą.

</doc>
<doc id="3068028" url="https://pl.wikipedia.org/wiki?curid=3068028" title="Anna Kornuta">
Anna Kornuta

Anna Kornuta (ur. 10 listopada 1988) – ukraińska lekkoatletka specjalizująca się w skoku w dal.
Stawała na podium mistrzostw Ukrainy.
Rekordy życiowe: stadion – 6,72 (14 czerwca 2013, Kijów) ; hala – 6,53 (21 lutego 2014, Sumy).

</doc>
<doc id="3068029" url="https://pl.wikipedia.org/wiki?curid=3068029" title="Victoria Kan">
Victoria Kan



</doc>
<doc id="3068031" url="https://pl.wikipedia.org/wiki?curid=3068031" title="Erich Spahn">
Erich Spahn

Erich Spahn (ur. 17 września 1948 w Dachsen – zm. 19 grudnia 2009 tamże) – szwajcarski kolarz szosowy i torowy, srebrny medalista szosowych mistrzostw świata.
Kariera.
Największy sukces w karierze Erich Spahn osiągnął w 1968 roku, kiedy wspólnie z Bruno Hubschmidem, Robertem Thalmannem i Walterem Bürkim zdobył srebrny medal w drużynowej jeździe na czas na mistrzostwach świata w Montevideo. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach był także czternasty w wyścigu ze startu wspólnego amatorów. Ponadto w latach 1970 i 1972 wygrywał GP Kanton Genève, w 1971 roku był najlepszy w Ostschweizer Rundfahrt, a w latach 1971 i 1972 wygrywał Berner Rundfahrt. W 1972 roku zdobył brązowy medal szosowych mistrzostw kraju w wyścigu ze startu wspólnego, a w latach 1970 i 1974 zdobywał medale na torze, zwyciężając w omnium. Nigdy nie wystąpił na igrzyskach olimpijskich.

</doc>
<doc id="3068033" url="https://pl.wikipedia.org/wiki?curid=3068033" title="Horst Panic">
Horst Panic

Horst Panic (ur. 12 lipca 1938 w Bobrku) – polski piłkarz i trener piłki nożnej. Najlepszy trener Dolnego Śląska w Plebiscycie "Słowa Polskiego" w 1983.
Kariera sportowa.
Karierę piłkarską rozpoczął w Zrywie Chorzów, od 1955 był zawodnikiem Bielawianki Bielawa, od 1965 do 1970 Górnika Wałbrzych, z którym występował w II lidze. Grał na pozycji napastnika.
Po zakończeniu kariery zawodniczej pracował jako trener, w sezonie 1974/1975 został asystentem Stanisława Stachury w Górniku, grającym wówczas w III lidze, w latach 1975-1978 w tej samej roli pomagał Stanisławowi Świerkowi i wywalczył awans do II ligi w 1976. W sezonie 1978/1979 został pierwszym trenerem wałbrzyskiego zespołu, ale zwolniono go po rundzie jesiennej. Powrócił na to stanowisko w rundzie wiosennej sezonu 1980/1981, a w 1983 wprowadził Górnika pierwszy raz w historii do ekstraklasy. Po rundzie jesiennej jego zespół prowadził nawet w I lidze. Sukcesy te dały Panicowi zwycięstwo w Plebiscycie "Słowa Polskiego" na najlepszego trenera 1983 roku.
W sezonie 1983/1984 jego zespół ostatecznie zajął 6 miejsce, a on sam odszedł po zakończeniu rozgrywek do Zagłębia Sosnowiec. Z klubem z Sosnowca zajął w sezonie 1984/1985 piąte miejsce w I lidze, odszedł po rundzie jesiennej sezonu 1985/1986. Wiosną 1987 prowadził III-ligowe, a w sezonie 1990/1991 II-ligowe Zagłębie Wałbrzych, w latach 1991-1994 na szczeblu II i III ligi Chrobrego Głogów. W rundzie wiosennej sezonu 1994/1995 prowadził II-ligową Amikę Wronki, ale został zwolniony przed końcem rozgrywek zakończonych dla zespołu awansem do I ligi. W maju 1995 został trenerem Lechii Dzierżoniów, nie utrzymał jednak zespołu w II lidze. W sezonie 1995/1996 prowadził III-ligową Polonię Świdnica. Pracował także w Varcie Namysłów (w rundzie wiosennej 1997/98 i rundzie jesiennej 1998/99). Był też trenerem w LKS Bestwina i od 2007 w Drzewiarzu Jasienica.

</doc>
<doc id="3068036" url="https://pl.wikipedia.org/wiki?curid=3068036" title="Flavio Martini">
Flavio Martini

Flavio Martini (ur. 13 stycznia 1945 w Galliera Veneta) – włoski kolarz szosowy, dwukrotny medalista mistrzostw świata.
Kariera.
Pierwszy sukces w karierze Flavio Martini osiągnął w 1967 roku, kiedy wspólnie z Lorenzo Bosisio, Benito Pigato i Vittorio Marcellim zdobył brązowy medal w drużynowej jeździe na czas podczas mistrzostw świata w Heerlen. W drużynie z Pigato, Martinim i Giovannim Bramuccim powtórzył ten wynik na rozgrywanych rok później mistrzostwach świata w Montevideo. W 1968 roku zajął też szóste miejsce w wyścigu ze startu wspólnego amatorów. W 1968 roku wystąpił również na igrzyskach olimpijskich w Meksyku, gdzie w wyścigu ze startu wspólnego zajął 31. miejsce. Ponadto w latach 1970 i 1974 wygrywał Giro del Belvedere, a w 1974 roku wygrał też wyścig Vicenza-Bionde.

</doc>
<doc id="3068037" url="https://pl.wikipedia.org/wiki?curid=3068037" title="Benito Pigato">
Benito Pigato

Benito Pigato (ur. 14 marca 1944 w San Martino di Venezze) – włoski kolarz szosowy, dwukrotny medalista mistrzostw świata.
Kariera.
Pierwszy sukces w karierze Benito Pigato osiągnął w 1967 roku, kiedy wspólnie z Lorenzo Bosisio, Flavio Martinim i Vittorio Marcellim zdobył brązowy medal w drużynowej jeździe na czas podczas mistrzostw świata w Heerlen. W drużynie z Marcellim, Martinim i Giovannim Bramuccim powtórzył ten wynik na rozgrywanych rok później mistrzostwach świata w Montevideo. Nigdy nie wystąpił na igrzyskach olimpijskich. Jako zawodowiec startował w latach 1969-1970.

</doc>
<doc id="3068039" url="https://pl.wikipedia.org/wiki?curid=3068039" title="Ciarko PBS Bank Sanok">
Ciarko PBS Bank Sanok



</doc>
<doc id="3068042" url="https://pl.wikipedia.org/wiki?curid=3068042" title="Megaphorura arctica">
Megaphorura arctica

Megaphorura arctica – gatunek skoczogonka z rzędu Poduromorpha i rodziny przyślepkowatych. Zamieszkuje arktyczne obszary Palearktyki.
Opis.
Żywe osobniki żółto ubarwione. Samice osiągają długość do 4 mm, a samce do 3,7 mm. Skoczogonek ten wyróżnia się brakiem widełek skokowych, obecnością 11 dystalnych szczecinek na stopogoleniu ("tibiotarsus") oraz brakiem grzbietowych pseudooczek na pierwszym segmencie tułowia. Narządy pozaczułkowe posiadają 30 prostych pęcherzyków. Empodium stóp długie i nitkowate, sięgające za koniec pazurka. Zwykle obecne 2 kolce analne.
Biologia i ekologia.
Habitat.
Preferowanym siedliskiem tych skoczogonków są skalne klify, zajmowane przez gniazdujące ptaki, gdzie można je znaleźć w dużej liczbie. Występuje także w różnych typach roślinności, na skalistych wybrzeżach i w górach pod mchami. Spotykany w zagęszczeniach sięgających od 50 do 486 osobników na m².
Adaptacja do niskich temperatur.
"M. arctica" występuje w środowisku, gdzie temperatura zimą spada ekstremalnie poniżej zera. By przetrwać ten okres, stawonóg ten wykształcił tolerancję dla odwodnienia. Jego oskórek jest przenikalny. Zimą przechłodzona woda wydostaje się z jego ciała do otaczającego go lodu, ponieważ ciśnienie pary nasyconej lodu jest mniejsze niż wody o tej samej temperaturze. Ta strata wody jest zawsze taka by stężenie substancji rozpuszczonych w ciele zapobiegało jego zamarznięciu. Mechanizm ten jest u tego gatunku regulowany głównie przez ekspresję dwóch białek: Heat Shock Protein 70 (HSP70) oraz Trehalose-6-Phosphate-Synthase (TPS).
Odżywianie.
Skoczogonek ten odżywia się głównie żywymi i martwymi mszakami, ale zjada także detrytus, a rzadziej glony, jest więc głównie roślinożerny.
Behawior.
Aktywne nocną. W rejonach nadbrzeżnych w czasie odpływu.
Występowanie.
Gatunek północnej Palearktyki, pospolity na arktycznych wyspach, takich jak Svalbard, Jan Mayen i Børnøya. Występuje również na nabrzeżach zachodniej Norwegii oraz w wysokich górach Skandynawii

</doc>
<doc id="3068053" url="https://pl.wikipedia.org/wiki?curid=3068053" title="Brock Peters">
Brock Peters

Brock Peters, właśc. George Fisher (ur. 2 lipca 1927 w Nowym Jorku, zm. 23 sierpnia 2005 w Los Angeles) – amerykański aktor głosowy, filmowy i telewizyjny.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3068054" url="https://pl.wikipedia.org/wiki?curid=3068054" title="Chełm (województwo świętokrzyskie)">
Chełm (województwo świętokrzyskie)

Chełm tak nazywano kolejno las, dziś nieistniejącą wieś i następnie nieistniejący młyn, koło Góry Chełmowej nad rzeką Słupianką. W czasach dzisiejszych na terenie powiatu kieleckiego w gminie Nowa Słupia.
Własność.
Własność klasztoru świętokrzyskiego.
Lokacja, związane z nią urządzenia i osoby.
W roku 1650 konwent świętokrzyski uzyskuje od opata między innymi prawo wolnego wyrębu w lesie Chełm koło Pokrzywianki. Opisano, że w okolicy wsi Paprocice „"na Chełmie zaś mieyscu zwanym iest kupa Lassu Modrzewiny y Dębiny lecz ieszcze cienkiego"”.
W latach 1658, 1686 granice roli Swarowiec należącej do folwarku Stara Słupia rozciągają się od granic Pokrzywianki do lasu, czyli granicy wsi Grzegorzewice, a stąd w kierunku wsi Chełm. aż do starej opustoszałej wsi Bostowska Wola.
W roku 1725 opat i konwent świętokrzyski nadaje mieszczaninowi słupskiemu Idzikowi przywilej na młyn z zabudowaniami pod Chełmem wraz z gruntem zwanym „Nazamiedzu”.
W roku 1780 do folwarku w Starej Słupi należy staw pod „Chełmem Górą”.
W roku 1809 klasztor oddaje w dzierżawę na 40 lat młyn Chełm z polami i łąkami.
Powinności dziesięcinne.
W roku 1780 poddani ze Starej Słupi oddają dziesięcinę między innymi „z Chełmu” prepozytowi szpitalnemu w Nowej Słupi.

</doc>
<doc id="3068055" url="https://pl.wikipedia.org/wiki?curid=3068055" title="Ghańska Premier League (2010/2011)">
Ghańska Premier League (2010/2011)

Ghańska Premier League (2010/2011) – była 52. sezonem najwyższej piłkarskiej klasy rozgrywkowej w Ghanie. Tytułu nie obroniła drużyna Aduana Stars. Nowym mistrzem Angoli został zespół Berekum Chelsea.

</doc>
<doc id="3068061" url="https://pl.wikipedia.org/wiki?curid=3068061" title="Glikosom">
Glikosom

Glikosom – organellum otoczone pojedynczą błoną występujące u Kinetoplastida. W strukturze będących szczególną formą peroksysomów zlokalizowanych jest kilka szlaków metabolicznych, w tym podstawowe reakcji glikolizy.
Nazwą glikosomy określane są także specyficzne peroksysomy w hepatocytach, wewnątrz których znajdują się ziarna glikogenu.
Funkcje.
W glikosomach stwierdzono obecność 9. enzymów glikolizy. Oddzielenie tych enzymów od cytozolu jest ważne dla metabolizmu pasożytniczych pierwotniaków, u których występują glikosomy. Ekspresja kinazy fosfoglicerynianowej (PGK) oraz izomerazy triozofosforanowej w cytozolu pasożytów prowadziła do zaburzenia ich rozwoju. Glikosomy zawierają również typowe enzymy peroksysomalne, takie jak katalaza. W peroksysomach i pokrewnych glioksysomach zachodzi beta-oksydacja. U "Trypanosoma brucei" i "Leishmania" spp stwierdzono tylko 3 z 5 enzymów tego szlaku metabolicznego. Wyjątkowa cechą w stosunku do peroksysomów innych organizmów jest obecność enzymów uczestniczących w metabolizmie puryn i pirymidyn.

</doc>
<doc id="3068062" url="https://pl.wikipedia.org/wiki?curid=3068062" title="Tour de Ski 2013/2014">
Tour de Ski 2013/2014

Tour de Ski 2013/2014 – ósma edycja prestiżowej imprezy w biegach narciarskich, która odbyła się w dniach 28 grudnia 2013–5 stycznia 2014 na terenie Niemiec, Włoch i Szwajcarii. Obrońcami tytułów z poprzedniej edycji byli Polka Justyna Kowalczyk (ostatecznie nie stanęła na starcie) oraz Rosjanin Aleksandr Legkow.
Przebieg zawodów.
28 grudnia 2013 roku zostanie rozegrany prolog (3 km stylem dowolnym wśród kobiet oraz 4,5 km tym samym stylem wśród mężczyzn). Następnego dnia zawodniczki i zawodnicy rywalizować będą na trasie sprinterskiej stylem dowolnym (wcześniej planowane było 10 km stylem klasycznym dla kobiet i 15 km stylem klasycznym dla mężczyzn z handicapem). Zakończą one rywalizację w Niemczech. Kolejnym punktem TdS 2012/13 będą zawody w szwajcarskim Lenzerheide. 31 grudnia 2013 odbędzie się sprint stylem dowolnym. A w Nowy Rok kobiety rywalizować będą na trasie 10 km stylem klasycznym a mężczyźni na trasie 15 km stylem klasycznym. 3 stycznia 2013 roku zawody odbędą się we włoskich Toblach. Rywalizowano będzie w biegu stylem dowolnym na 15 km kobiet i 35 km mężczyzn. Ostatnie dwa konkursy odbędą się w Val di Fiemme. Pierwszy to styl klasyczny na dystansie 5 km (kobiet) i 10 km (mężczyzn), natomiast drugi jak co roku będzie obejmował podbieg pod Alpe Cermis. Bieg odbędzie się na dystansie 9 km zarówno wśród kobiet i mężczyzn i wyłoni zwycięzców ósmej edycji Tour de Ski.
Kobiety.
3 km s. dowolnym (prolog).
28 grudnia 2013 Oberhof, Niemcy
Sprint s. dowolnym.
29 grudnia 2013 Oberhof, Niemcy
Sprint s. dowolnym.
31 grudnia 2013 Lenzerheide, Szwajcaria
10 km s. klasycznym (start masowy).
1 stycznia 2014 Lenzerheide, Szwajcaria
15 km s. dowolnym (handicap).
3 stycznia 2014 Toblach, Włochy
5 km s. klasycznym.
4 stycznia 2014 Val di Fiemme, Włochy
9 km s. dowolnym (handicap).
5 stycznia 2014 Val di Fiemme, Włochy
Mężczyźni.
4,5 km s. dowolnym (prolog).
28 grudnia 2013 Oberhof, Niemcy
Sprint s. dowolnym.
29 grudnia 2013 Oberhof, Niemcy
Sprint s. dowolnym.
31 grudnia 2013 Lenzerheide, Szwajcaria
15 km s. klasycznym (start masowy).
1 stycznia 2014 Lenzerheide, Szwajcaria
35 km s. dowolnym (handicap).
3 stycznia 2014 Toblach, Włochy
10 km s. klasycznym.
4 stycznia 2014 Val di Fiemme, Włochy
9 km s. dowolny (handicap).
5 stycznia 2014 Val di Fiemme, Włochy

</doc>
<doc id="3068064" url="https://pl.wikipedia.org/wiki?curid=3068064" title="Jacek Nocko">
Jacek Nocko

Jacek Nocko (ur. 4 stycznia 1959) – polski piłkarz, mistrz Polski ze Śląskiem Wrocław (1977).
Kariera sportowa.
Jest wychowankiem Śląska Wrocław, z którym wywalczył mistrzostwo Polski w 1977 (wystąpił w siedmiu spotkaniach rundy wiosennej sezonu 1976/1977), Puchar Polski w 1987, dwa tytuły wicemistrza Polski (1978, 1982) a także wicemistrzostwo Polski juniorów w 1977. Jedyny zawodnik, który zdobył ze Śląskiem zarówno mistrzostwo Polski, jak i Puchar Polski. W ekstraklasie debiutował w rundzie wiosennej sezonu 1976/1977, ostatni raz zagrał jesienią 1987. Łącznie wystąpił w I lidze w 225 spotkaniach, strzelił 14 bramek.
W sezonie 1987/1988 przeszedł do rezerw Śląska, następnie występował w Pafawagu Wrocław oraz austriackich klubach niższych klas - Schwarz-Weiss Bregenz, Victoria Bregenz. Jego ostatnim klubem był szwajcarski St. Margarethen.
Był reprezentantem Polski juniorów (debiut w 1975) i młodzieżowców (debiut w 1977), jeden raz wystąpił w meczu kadry B.

</doc>
<doc id="3068066" url="https://pl.wikipedia.org/wiki?curid=3068066" title="Henning Petersen">
Henning Petersen

Henning Petersen (ur. 3 września 1939 w Søllerød) – duński kolarz szosowy, srebrny medalista mistrzostw świata.
Kariera.
Pierwszy sukces w karierze Henning Petersen osiągnął w 1967 roku, kiedy wspólnie z Leifem Mortensenem, Jørgenem Emilem Hansenem i Vernerem Blaudzunem zdobył srebrny medal w drużynowej jeździe na czas podczas mistrzostw świata w Heerlen. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Duńczycy z Petersenem w składzie zajęli też między innymi czwarte miejsce na mistrzostwach świata w Ronse w 1963 roku oraz piąte podczas rozgrywanych rok później mistrzostw świata w Sallanches. W 1964 roku wystartował na igrzyskach olimpijskich w Tokio, gdzie w drużynowej jeździe na czas Duńczycy zajęli siódmą pozycję. Ponadto trzykrotnie zdobywał medale mistrzostw Danii, w tym złote w drużynowej jeździe na czas w latach 1966-1967.

</doc>
<doc id="3068069" url="https://pl.wikipedia.org/wiki?curid=3068069" title="Wodząca (struga)">
Wodząca (struga)

Wodząca ("Bagienka") – struga, prawy dopływ Białki o długości 6,2 km.
Struga bierze początek na zachód od wsi Lgota Murowana w województwie śląskim i biegnie w kierunku północno-wschodnim. Przepływa przez Kroczyce, i w okolicach Kostkowic wpada do Białki.

</doc>
<doc id="3068071" url="https://pl.wikipedia.org/wiki?curid=3068071" title="Tamara (Mardżanowa)">
Tamara (Mardżanowa)

Tamara, imię świeckie Tamara Aleksandrowna Mardżanowa (Mardzaniszwili), imię zakonne małej schimy – Juwenalia (ur. 1 kwietnia 1869, zm. 23 czerwca 1936 w Moskwie) – gruzińska mniszka prawosławna, służąca w strukturach Rosyjskiego Kościoła Prawosławnego, twórczyni skitu św. Serafina z Sarowa i Ikony Matki Bożej „Znak” pod Moskwą. Święta prawosławna.
Życiorys.
Pochodziła z książęcego rodu gruzińskiego. W dzieciństwie straciła ojca, a jako dziewiętnastolatka – również matkę. Utalentowana muzycznie, zamierzała podjąć naukę w konserwatorium w Petersburgu. Zrezygnowała jednak z tych planów, by zostać mniszką po wizycie w nowo otwartym żeńskim monasterze Bodbe. Jej rodzina sprzeciwiła się tym zamiarom i Tamara Mardżanowa uciekła do klasztoru wbrew woli opiekunów.
Jej duchową matką stała się miejscowa ihumenia Juwenalia. Wieczyste śluby mnisze złożyła w 1900 przed egzarchą Gruzji Flawianem, przyjmując imię zakonne Juwenalia. Dwa lata później otrzymała godność ihumeni i została przełożoną wspólnoty w Bodbe. Funkcję tę pełniła przez trzy lata. Szczególny wpływ na jej działalność i życie duchowe miała znajomość z Janem Kronsztadzkim, jak również metropolici Flawian (Gorodiecki), Włodzimierz (Bogojawleński) oraz Makary (Niewski), mnich Anatol Młodszy z Optiny i mnisi Pustelni św. Zozyma i Smoleńskiej Ikony Matki Bożej German oraz Aleksy, wśród których cieszyła się znacznym szacunkiem. Wzorowała się również na duchowości Serafina z Sarowa. Utrzymywała także kontakty z wielką księżną Elżbietą i kierowanym przez nią monasterem Świętych Marty i Marii.
W 1905 wyjechała do Moskwy i przez pięć lat kierowała żeńską wspólnotą Opieki Matki Bożej. Jako czcicielka św. Serafina pragnęła przenieść się do monasteru w Diwiejewie, współtworzonego przez niego, jednak nie otrzymała błogosławieństwa starca Aleksego, który zamiast tego udzielił jej błogosławieństwa na założenie samodzielnego skitu. W 1910 ihumenia Juwenalia utworzyła skit św. Serafina z Sarowa i Ikony Matki Bożej „Znak”. Głównym obowiązkiem przebywających w nim mniszek była modlitwa. Wspólnotę wielokrotnie odwiedzali biskupi Serafin (Zwiezdinski) oraz Arseniusz (Żadanowski), spowiednik mniszek. Przed nim też mniszka złożyła w 1916 śluby wielkiej schimy, po raz drugi zmieniając imię zakonne na Tamara. Przełożoną skitu pozostawała do jego zamknięcia przez władze radzieckie w 1924.
Po tej dacie do 1931 żyła we wsi Pierchuszkowo pod Moskwą razem z grupą dziewięciu sióstr. W wymienionym roku została aresztowana i skazana na zsyłkę do obwodu irkuckiego. Karę odbywała we wsi Ust'-Uda; zachorowała w tym okresie na gruźlicę. Po powrocie ze zsyłki osiadła w Moskwie, przy stacji Pionierskiej na linii kolejowej do Mińska. Dwa lata później zmarła i została pochowana na cmentarzu Wprowadzenia Matki Bożej do Świątyni (Wwiedienskim).
W 2002 jej wspomnienia i wiersze zostały wydane drukiem pod wspólnym tytułem "Dietki moje lubimyje...".
W 2016 Gruziński Kościół Prawosławny ogłosił ją świętą, zaś w roku następnym kult został rozszerzony także na Cerkiew rosyjską. W 2018 r. jej szczątki zostały ekshumowane i wystawione dla kultu w ponownie otwartym skicie, jaki założyła w 1910 r.

</doc>
<doc id="3068074" url="https://pl.wikipedia.org/wiki?curid=3068074" title="Ana Foxxx">
Ana Foxxx

Ana Foxxx (ur. 29 października 1988 w Rialto) – amerykańska aktorka i reżyserka filmów pornograficznych.
Życiorys.
Wczesne lata.
Urodziła się w Rialto w stanie Kalifornia. Jej ojciec był ministrem, który służył także w United States Air Force. Ana początkowo chciała być klaunem lub baleriną. W wieku 17 lat straciła dziewictwo. Została odkryta w sklepie spożywczym.
Kariera.
Ana pracowała jako modelka na wybiegu. W 2012 trafiła do branży rozrywkowej dla dorosłych, wzięła udział w sesji zdjęciowej na stronie Reality Kings i kilku produkcjach, w tym dla Adam &amp; Eve "Amateur Angels 25" z Johnnym Castle czy Pure Play Media "2 Chicks Same Time 12". Po raz pierwszy wzięła udział w scenie seksu analnego w Evil Angel "Black Anal Addiction 2" (2013) z Mikiem Adriano.
Wystąpiła też w produkcjach: Penthouse "Interracial Sexcapades" (2016) z Dannym Mountainem, brownbunnies.com "Tight Pink Pussy Pounded Hardcore" (2014) z Seanem Michaelsem, Digital Sin "Interracial Family Affair 2" (2015) z Ramónem Nomarem, Evil Angel "Anal Players" (2015) z Mickiem Blue, Jules Jordan Video "Special Dark" (2016) z Manuelem Ferrarą, Holly Randall Productions "Craving Her 2" (2016), Erotica X "Polyamory 2" (2016) z Jamesem Deenem oraz Tushy "Teach Me Anal" (2017) z Jeanem Valjeanem.
Była obecna w parodiach porno takich jak "Wonder Woman" – "Wonder Woman XXX: An Axel Braun Parody" (2015) jako Kianna z Evanem Stone’em czy "Pogromcy duchów" – Brazzers "Ghostbusters XXX Parody" (2016)/"Ghostbusters XXX Parody 4" (2016) z Charlesem Derą.
W 2013 została nominowana do nagrody AVN Award w kategorii „Najlepsza nowa gwiazdka”.
Gościła na ekranie również w mainstreamowych filmach: komedii "Sexy-myjnia w bikini" ("All American Bikini Car Wash", 2015), tragikomedii "Mandarynka" ("Tangerine", 2015) z Jamesem Ransone’em, melodramacie "ToY" (2016) z Brianą Evigan i Bre Blair oraz dramacie fantastycznonaukowym "Diminuendo" (2018) jako Vanessa Henstridge u boku Richarda Hatcha, Derrickiem Pierce’em i Waltera Koeniga.

</doc>
<doc id="3068075" url="https://pl.wikipedia.org/wiki?curid=3068075" title="Dorothy Phillips">
Dorothy Phillips

Dorothy Phillips (właśc. Dorothy Gwendolyn Strible; ur. 30 października 1889 w Baltimore, zm. 1 marca 1980 w Los Angeles) – amerykańska aktorka filmowa i teatralna.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3068076" url="https://pl.wikipedia.org/wiki?curid=3068076" title="Nicole van den Broeck">
Nicole van den Broeck



</doc>
<doc id="3068080" url="https://pl.wikipedia.org/wiki?curid=3068080" title="Ole Højlund Pedersen">
Ole Højlund Pedersen

Ole Højlund Pedersen (ur. 17 lutego 1943 w Aarhus) – duński kolarz szosowy, złoty medalista mistrzostw świata.
Kariera.
Największy sukces w karierze Ole Højlund Pedersen osiągnął w 1966 roku, kiedy wspólnie z Jørgenem Emilem Hansenem, Flemmingiem Wisborgiem i Vernerem Blaudzunem zdobył złoty medal w drużynowej jeździe na czas podczas mistrzostw świata w Nürburgu. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Duńczycy z Pedersenem w składzie zajęli też między innymi czwarte miejsce na mistrzostwach świata w Ronse w 1963 roku oraz piąte podczas rozgrywanych rok później mistrzostw świata w Sallanches. W 1964 roku wziął udział w igrzyskach olimpijskich w Tokio, gdzie był siódmy w drużynie, a wyścig ze startu wspólnego ukończył na piętnastej pozycji. Na rozgrywanych cztery lata później igrzyskach w Meksyku, zajął odpowiednio czwarte i 26. miejsce. Ponadto w 1964 roku wygrał duński Fyen Rundt, a w 1968 roku był piąty w klasyfikacji generalnej Wyścigu Pokoju. Kilkakrotnie zdobywał medale mistrzostw krajów nordyckich, w tym trzy złote. Był też mistrzem Danii w drużynowej jeździe na czas w latach 1964-1965.

</doc>
<doc id="3068081" url="https://pl.wikipedia.org/wiki?curid=3068081" title="Hubiak">
Hubiak



</doc>
<doc id="3068082" url="https://pl.wikipedia.org/wiki?curid=3068082" title="Andrzej Leszek Zachariasz">
Andrzej Leszek Zachariasz



</doc>
<doc id="3068084" url="https://pl.wikipedia.org/wiki?curid=3068084" title="Salix polaris">
Salix polaris



</doc>
<doc id="3068086" url="https://pl.wikipedia.org/wiki?curid=3068086" title="Ha!Art">
Ha!Art



</doc>
<doc id="3068091" url="https://pl.wikipedia.org/wiki?curid=3068091" title="Wojsko Polskie powstania styczniowego">
Wojsko Polskie powstania styczniowego

Wojsko Polskie powstania styczniowego – polskie oddziały i pododdziały w okresie powstania styczniowego. 
Organizacja wojska.
Próbą nadania samodzielnym oddziałom powstańczym typowej organizacji wojskowej był dekret wydany przez Romualda Traugutta. Dekret dzielił siły zbrojne na pięć korpusów, znosił podział wojska na województwa, likwidował dowódców bez oddziałów, sztabowców bez sztabów. Korpus dzielił się na dywizje, te na pułki, bataliony, kompanie i plutony. Dowódcy poszczególnych jednostek mieli być ściśle podporządkowani wyższym w hierarchii dowódcom.
Korpus I pod dowództwem gen. Heidenreich-Krukobe obejmował województwo lubelskie i podlaskie. Korpus II gen. Hauke-Bosaka województwo sandomierskie, krakowskie i kaliskie. Korpus III płk. Koziełło-Skały obejmował województwo augustowskie i grodzieńskie. Dowódcy Korpusu IV nie wyznaczono, a obejmował on województwo mazowieckie i płockie. Korpus V – litewski oddany został pod komendę płk. Jabłonowskiego-Dłuskiego.
Z pięciu korpusów tylko II Korpus osiągnął gotowość organizacyjną. Koszt powołania pospolitego ruszenia do korpusów oszacowano na 20 mln złp. Przypuszczalnie te właśnie koszty odsunęły ich organizację na czas odległy
Piechota powstania styczniowego.
Piechota stanowiła podstawowy rodzaj broni wojska powstańczego. Tworzona w warunkach wojny partyzanckiej, była bardzo zróżnicowana, tak pod względem organizacyjnym, jak uzbrojenia i wyszkolenia. Dzieliła się na dwa typy: kosynierów uzbrojonych w broń białą oraz strzelców zbrojnych w broń palną. Ci ostatni dzielili się z kolei na karabinierów i tyralierów. Karabinierzy otrzymali broń o lufie gwintowanej, a tyralierzy o lufie gładkiej.
Zgodnie z przedpowstaniowymi regulaminami piechoty, opracowanymi przez Mierosławskiego, podstawową jednostką uderzeniową był batalion kosynierski. Miał on w swym składzie 4 kompanie kosynierskie i piątą strzelecką. Regulamin wydany w 1864 roku przewidywał już 6 kompanii, w tym 4 karabinierskie i 2 strzeleckie. Etat takiego batalionu określał regulamin na 665 ludzi. W wypadku jednak niemożności wystawienia takiego batalionu regulamin przewidywał 4 kompanie kosynierskie wzmocnione 24 strzelcami; razem 689 ludzi.
Regulamin piechoty wydany przez Rząd Narodowy w 1863 roku stworzył batalion 6-kompanijny, w tym dwie kompanie strzeleckie. Etat batalionu wyniósł 682 ludzi.
W rzeczywistości dowódcy samodzielnych oddziałów organizowali piechotę według regulaminów armii, w której odbywali służbę wojskową lub stosowali własną organizację. Sierakowski dzielił swoje bataliony na 6 plutonów, w tym 2 strzeleckie. Czachowski formował 3-kompanijne bataliony, a u Langiewicza 4-kompanijny batalion liczył około 300 ludzi. To, co nazywano kompanią, zazwyczaj było plutonem.
Reformy Traugutta starały się ujednolicić system. 4-pułkowa dywizja piechoty dzieliła się na 16 batalionów 4-kompanijnych, po 500 ludzi w batalionie. Tymczasem Hauke-Bosak w swej "Instrukcji pierwiastkowej dla województw Krakowskiego i Sandomierskiego" uznał, że podstawową jednostką była "czwórka". Dwie czwórki tworzyły sekcję, 4 sekcje - pluton, a 2 plutony - kompanię. Kompania posiadała etat 5 oficerów i 74 podoficerów i żołnierzy. Na każdych 100 pieszych wypadało 15 konnych zwiadowców.
Kompanie kosynierskie zbrojne były w kosy osadzone na sztorc, w proste dzidy czy halabardy lub drągi. Kompanie strzeleckie dysponowały bronią belgijską, francuską, austriacką, rzadziej pruska. Zdobyczna broń rosyjska nie cieszyła się powodzeniem. Broń białą w kompaniach strzeleckich stanowił bagnet sieczny lub czworograniasty, na stałe przytwierdzony do lufy. Niektórzy żołnierze posiadali łopatki, kilofy i inne narzędzia saperskie. Oficerowie posiadali szable i różnego typu pistolety lub rewolwery. Oddziały przychodzące z Galicji i z Poznańskiego miały często jednolite uzbrojenie pod względem kalibru. Ogólny brak jednolitości pod względem uzbrojenia stwarzał jednak ogromne trudności w dziedzinie zaopatrzenia w amunicję.
Kawaleria powstania styczniowego.
Kawaleria powstańcza w latach 1863-1864 przechodziła rozliczne przemiany organizacyjne. Znajdowała się ona stale w stadium reorganizacyjnym.
Istniały zasadniczo dwa typy jazdy: kawaleria samodzielna uformowana w pułki, a nawet brygady, i kawaleria zwiadowczo-osłonowa. Dekret grudniowy zlikwidował ten podział, wprowadzając organiczną kawalerię dywizyjną.
Najczęściej spotykanym typem kawalerii w powstaniu 1863 roku, przed reformą, była kawaleria typu zwiadowczo-osłonowego. Każda partia powstańcza posiadała mały oddział jazdy, pełniący funkcje zwiadowcze i ubezpieczenia. W niektórych jednak wypadkach oddział taki prowadził działania zaczepno-odporne.
Organizacja oddziałów kawalerii tworzona była w oparciu o regulaminy Ludwika Mierosławskiego i Józefa Wysockiego. Nawiązywały one do tradycji narodowych z silnymi wpływami francuskimi. Przewidywały one w szwadronie 175 oficerów i żołnierzy, czyli w 5-szwadronowym pułku 875 szabel. Instrukcje z czerwca 1863 roku dostosowywały organizację do działań partyzanckich i przewidywały szwadron do 152 ludzi. W praktyce szwadron liczył około stu konnych. Gen. Hauke-Bosak powołał do życia szwadron lekki w sile 5 oficerów i 82 żołnierzy. Można przyjąć, że siła dywizyjnej kawalerii wynosiła około 696 szabel.
Kawaleria powstańcza była lepiej uzbrojona niż piechota. Uzbrojenie kawalerii w pierwszych miesiącach powstania było jednak tak różnorodne, że w czerwcu 1863 roku wydano instrukcję określające uzbrojenie szwadronu. Kadra oficerska i podoficerska posiadać miała szable i pistolety, żołnierze pierwszego szeregu - lance, szable i pistolety, drugiego szeregu - lance, szable i karabinki. Rzeczywistość była jednak w dalszym ciągu inna i kształtowała się wyłącznie pod kątem możliwości lokalnych dowódców. Oddziały jazdy formujące się poza granicami Królestwa były z reguły lepiej uzbrojone. Zimą 1864 roku gen. Hauke-Bosak zdecydował aby odebrać jeździe karabinki na rzecz piechoty, pozostawiając je jedynie przy czwartych plutonach. Decyzję swą oparł na założeniu, iż zadaniem kawalerii jest szarża i pościg, w którym broń palna jest mało skuteczna.
Artyleria i wojska techniczne.
Artyleria w powstaniu nie odegrała żadnej roli. Wykluczał jej użycie charakter działań. Nawet zdobyty pod Żyrzynem sprzęt artyleryjski musiał być zniszczony.
Artyleria występowała u Langiewicza, Taczanowskiego, a u Rudowskiego istniała jedna wiwatówka. Wyprawa morska Łapińskiego wiozła również kilka działek.
Wojska techniczne: saperzy i pontonierzy znajdowali się tylko przy większych oddziałach. Wykonywali oni prace związane z budowaniem fortyfikacji niestałych, budową przejść przez rzeki, bagna, i odwrotnie, wykonywali zniszczenia ważnych urządzeń przeciwnika, dróg i mostów. Jednostki saperskie przygotowały umocnienia polowe pod Kobylanką. Oddział saperów posiadał zwykle swój własny tabor z potrzebnym sprzętem.
Marynarka wojenna.
Władze narodowe usiłowały stworzyć także marynarkę wojenną. Zakładano, że dowozić ona będzie, drogą morską, zaopatrzenie i posiłki na Żmudź i Litwę i walczyć z rosyjską żeglugą handlową. 
Pierwsza wyprawa, która miała zaopatrzyć powstańców litewskich w broń i amunicję oraz zasilić ich oddziałem ochotników, wyruszyła pod dowództwem płk. T. Łapińskiego 25 marca 1863 roku na statku "Ward Jackson". Jakkolwiek udało się zmylić czujność floty rosyjskiej i na szkunerze "Emilia" osiągnięto Mierzeję Kurońską, to jednak trudne warunki lądowania pod Schwarzortem uniemożliwiły wykonanie zadania.
Jesienią 1863 roku A. Magnan zaplanował ataki na statki i okręty rosyjskie operujące na Morzu Czarnym. Ekspedycja zakończyła się całkowitym fiaskiem i poważnymi stratami finansowymi, a statek "Samson" sprzedano. Trzecia próba została podjęta przez byłego oficera marynarki rosyjskiej Władysława Zbyszewskiego. Powołano Organizację Główną Sił Morskich i zakupiono statek "Kościuszko". Okręt wyruszył w rejs na Morze Czarne. Został on jednak internowany przez Hiszpanów w Maladze. Zbyszewski snuł jeszcze dalsze plany wojny na morzu, ale wobec upadającego już powstania i braku funduszów były one nierealne.
Umundurowanie.
Mundurem oddziałów kosynierskich był zazwyczaj strój ludowy danego regionu, czasem na głowie rogatywka z orzełkiem lub z biało-czerwonym paskiem. W zimie dodawano kożuch i buty. Latem wiele oddziałów kosynierskich stawało do boju boso. Mundury strzelców to już istna mozaika i trudno, choćby ogólnie, określić jakiś typ umundurowania. Czamary, świtki, wołoszki, guńki, burki, kapoty, dawne kurtki ułańskie, kożuchy i sukmany oraz spodnie wpuszczone w cholewy stanowiły odzież powstańców.
Akcentowany był w nim pierwiastek narodowy. Noszono łatwe do wykonania kokardy biało-czerwone, orły z tarczą i czapki rogate. Oryginalnością ubioru wyróżniał się oddział żuawów śmierci w granatowych mundurach z białym krzyżem na kamizelce i tureckich czerwonych fezach. Niektóre oddziały nawiązywały do walk wyzwoleńczych we Włoszech, a ich mundur stanowiły czerwone koszule.
Jazda również nie posiadała jednolitego umundurowania. Istniały instrukcje o umundurowaniu poszczególnych rodzajów jazdy, ale dowódcy poszczególnych oddziałów kawalerii ustalali sami wzory umundurowania. Przeważały w umundurowaniu elementy narodowe, tradycje mundurów Księstwa Warszawskiego i Królestwa Polskiego. Nie brak było i tu elementów litewsko-ruskich.
Służba sanitarna powstania.
Warunki pełnienia służby sanitarnej w powstaniu styczniowym były wyjątkowo ciężkie. Wpływały na to nie tylko warunki wojny partyzanckiej, ale i okrucieństwo przeciwnika. Mordowanie rannych na polu bitwy lub w lazaretach było zjawiskiem powszednim, a udzielanie pomocy "buntownikom" częstokroć kończyło się śmiercią. Całość koordynowała Komisja Lekarska Wydziału Wojny Rządu Narodowego. Nie była ona jednak komórką nadrzędną w stosunku do lekarzy oddziałowych. Opracowywała ona instrukcje służby sanitarnej i zajmowała się ekspedycją lekarzy do oddziałów oraz zaopatrywaniem ich w konieczne fundusze, narzędzia i lekarstwa. Lekarze nigdy nie byli zaliczani oficjalnie do sztabów jednostek, nie mieli też stopni wojskowych. Odmiennie natomiast regulowały te sprawy przepisy Mierosławskiego z 1861 roku, które przewidywały etat lekarza do batalionu włącznie. W praktyce w 1863 roku lekarze byli często dowódcami oddziałów lub pełnili dodatkowe funkcje w sztabie.
Obowiązki lekarza w polu regulowała "Instrukcja dla lekarzy polowych". Zgodnie z jej literą: "Zadanie lekarza w polu jest dwojakie. Przede wszystkim powinien on zapobiegać powstaniu i szerzeniu się chorób przez należyte zastosowanie prawideł policji lekarskiej, a po wtóre leczyć powstałe już choroby i opatrywać rany". Do kompetencji lekarza należało: wybór miejsca obozowania, udzielanie rad profilaktycznie, opieka nad wozem ambulansowym i znajdującymi się na nim lekami. Instrukcja przewidywała, iż w oddziałach do 500 ludzi będzie 1 lekarz, 2 felczerów i 2 posługaczy, w oddziałach do 1000 ludzi - 2 lekarzy, 3 felczerów i 4 posługaczy, w oddziałach przekraczających 1000 żołnierzy przewidziany był oddział sanitarny oraz tabor. 
Na terenie Królestwa Polskiego istniało około 60 szpitali, łącznie na 2000-3000 rannych. Wielką bazę sanitarną stanowiła dla Królestwa Galicja, mogąca przyjąć około 4000 rannych. 
W czasie powstania około 150 lekarzy poniosło śmierć w walkach, na skutek wyroków sądowych lub też zostało zesłanych na Sybir. Ciężkie straty poniósł też personel pomocniczy, głównie kobiety, które masowo szły do więzień lub na wygnanie.
Sądy w powstaniu styczniowym.
Rząd Narodowy wydał trzy kodeksy karne, z których dwa ostatnie, lipcowy i listopadowy, zawierają również kodeks postępowania. Wydano też "Ogólne prawidła zachowania się w powstańczej wojnie".
Powstańczy kodeks karny znał występki "przeciw służbie" i "przeciw moralności". Pierwsze obejmowały grupę przestępstw natury wojskowej, drugie – przestępstwa pospolite. Wyjątkowo ostro karane były przestępstwa skierowane przeciw "urządzeniom wojskowym". Ciężko karane były też wykroczenia popełnione w czasie służby wartowniczej. Istniały trzy typy sądów: sądy doraźne wojenne, sądy stałe i sądy koleżeńskie. Pod sądy doraźne podpadały najcięższe przestępstwa z obu grup występków. Wyrok sądu doraźnego był ostateczny i podlegał natychmiastowemu wykonaniu. Była to z reguły kara śmierci. Stosowano ją nie tylko wobec żołnierzy, ale wobec osób cywilnych.
Sądy wojenne stałe, w składzie 7 osób, sądziły sprawy w trybie zwyczajnym. Oskarżonemu przysługiwało prawo obrony. Wyrok sądu podlegał zatwierdzeniu przez dowódcę oddziału, który mógł wyrok złagodzić lub przekazać sądowi ponownie sprawę do rozpatrzenia.
Sądy koleżeńskie rozstrzygały sprawy sporne między żołnierzami oraz drobne "wykroczenia moralne". Kary polegały na areszcie, dodatkowym obciążeniu czynnościami służbowymi, czasowym zawieszeniu w wykonywaniu funkcji itp. Kara więzienia była niewykonalna, choć kodeks ją przewidywał. Stosowano również kary banicji, odebrania prawa służenia w szeregach narodowych i degradacji. Istniała również kara chłosty, nie przewidziana kodeksami.
Zgodnie z instrukcjami Rządu Narodowego, oddziały powstańcze przeprowadzały likwidację band rozbójniczych, które pod pretekstem walki z wrogiem dopuszczały się rabunków i rozbojów. Sprawców tych przestępstw sądzono doraźnie. Równie surowo karano członków i dowódców zdemoralizowanych oddziałów za podobne wykroczenia).
Po reorganizacji wojsk, dowódca II Korpusu, gen. Hauke-Bosak, wydał rozkaz, w którym precyzował kompetencje poszczególnych dowódców w ferowaniu wyroków śmierci. I tak: "naczelnicy dywizji i dowódca pułku [...] mają prawo wydawać i stwierdzać wyroki kary śmierci podkomendnych sobie jak i obywateli w ogóle". Dowódcy batalionów mogli otrzymać "piśmienne prawo karania śmiercią", natomiast dowódcy kompanii otrzymali "prawo aresztowania i naznaczania sądu; o wyrzeczeniu sądu umyślnym natychmiast swemu dowódcy batalionu donosić". Rozkaz ten traktowano jako przepisy uzupełniające do obowiązujących kodeksów karnych oraz jako nieuchronną konieczność zaostrzenia represji w końcowej fazie powstania.

</doc>
<doc id="3068092" url="https://pl.wikipedia.org/wiki?curid=3068092" title="Megiddo (więzienie)">
Megiddo (więzienie)

Zakład Karny Megiddo (hebr. בית סוהר מגידו; ang. Megiddo Prison) – izraelski zamknięty zakład karny przeznaczony dla przestępców skazanych za popełnienie różnych przestępstw na kary do 7 lat pozbawienia wolności. Zakład jest położony w Samorządzie Regionu Megiddo, w Dystrykcie Północnym, w Izraelu. Przebywa w nim około 1000 penitencjariuszy.
Położenie.
Więzienie jest położone na wysokości 120 metrów n.p.m. u wylotu Wadi Ara do zachodniej części Doliny Jezreel, w Dolnej Galilei na północy Izraela. Po stronie południowo-zachodniej wznoszą się zalesione wzgórza Wyżyny Manassesa. Bezpośrednie otoczenie więzienia jest zalesione, jednak dalej rozciągają się pola uprawne Doliny Jezreel. W otoczeniu zakładu znajdują się miasto Afula, miejscowość Ma’ale Iron, kibuce Megiddo i Giwat Oz, moszawy Ha-Jogew i Mele’a, oraz wioska komunalna Nir Jafe. W odległości 3 km na południowym wschodzie przebiega mur bezpieczeństwa, oddzielający Izrael od terytorium Autonomii Palestyńskiej.
Historia.
Pierwotnie budynek został wzniesiony jako Fort Tegart "Megiddo", służący brytyjskiej policji Mandatu Palestyny. Był on położony w strategicznym miejscu u styku Doliny Jezreel i Wadi Ara. Brytyjczycy mogli stąd kontrolować całą okolicę oraz nadzorować transport ludzi i towarów przepływających z równiny przybrzeżnej do Galilei. Pod koniec wojny domowej w Mandacie Palestyny na wiosnę 1948 fort został opuszczony i szybko zajęty przez arabskie milicje. W trakcie I wojny izraelsko-arabskiej Izraelczycy przeprowadzili pod koniec maja 1948 operację "Erez", w trakcie której po ciężkich walkach zajęli fort. Po wojnie, w pobliżu fortu przebiegała granica Jordanii (od 1948 okupowała tereny Samarii i Judei). Z tego powodu fort pozostawał pod kontrolą Sił Obronnych Izraela. Wojna sześciodniowa w 1967 przyniosła zmianę przebiegu granic państwowych, dzięki czemu na początku lat 70. XX wieku fort "Megiddo" przekształcono w wojskowe więzienie. Odsiadywali tu wyroki skazani na długie wyroki. Gdy w 1987 wybuchło palestyńskie powstanie intifada, w więzieniu zaczęli coraz częściej pojawiać się internowani więźniowie zatrzymanie przez izraelskie siły bezpieczeństwa. Odpowiedzialność za zakład karny przejęła wówczas żandarmeria wojskowa. Jesienią 2002 doszło do spektakularnej próby ucieczki z więzienia. Jeden z osadzonych wykopał tunel pod strefą toalet, gdzie przedostał się do systemu rur kanalizacyjnych prowadzących na zewnątrz więzienia. Ucieczka została udaremniona dzięki dużej ilości płynów w kanalizacji. Krótko potem udaremniono kolejną próbę ucieczki, również przy użyciu wykopanego tunelu. Szin Bet było bardzo zaniepokojone tymi zdarzeniami i nakazało wykopanie wokół więzienia głębokiej fosy, którą następnie zalano betonem. Powstała w ten sposób niemożliwa do przekonania zapora, sięgająca głęboko pod ziemię. W dniu 9 marca 2003 schwytano dwóch osadzonych przy próbie ucieczki, tym razem przez ogrodzenie. Próby te pokazały, że więzienie "Megiddo" nie powinno być wykorzystywane do przetrzymywania najbardziej niebezpiecznych skazanych. Podjęto więc decyzję o likwidacji więzienia wojskowego i w dniu 15 lutego 2005 zakład karny został przekazany służbie więziennej. Wraz z tymi decyzjami rozpoczęto rozbudowę więzienia, budując nowe skrzydła dla osadzonych (wcześniej wielu więźniów musiało spać w namiotach).
W dniu 5 czerwca 2002 na skrzyżowaniu "Megiddo" w sąsiedztwie zakładu karnego doszło do samobójczego zamachu na autobus w Megiddo. W tym zamachu bombowym zginęło 17 Izraelczyków, a 43 osoby zostały ranne. Odpowiedzialność za zamach wziął na siebie Palestyński Islamski Dżihad.
Charakterystyka.
Jest to zamknięty zakład karny. Obecnie wykorzystuje głównie nowo wybudowane skrzydło więzienne, które posiada zaawansowane technologie zabezpieczeń. Skrzydło mieści około 1000 skazanych. Dodatkowo istnieje możliwość rozbicia namiotów na ogrodzonym terenie, dzięki czemu pojemność zakładu można podnieść do 1400 osadzonych. W zdecydowanej większości (około 80%) są to młodzi Arabowie w wieku od 18 do 30 lat, skazani na wyroki do siedmiu lat pozbawienia wolności za działalność terrorystyczną. Oprócz nich w zakładzie przebywa grupa około 100 izraelskich więźniów kryminalnych, którzy przebywają w wewnętrznym więzieniu i wykonują różne prace, np. przygotowanie posiłków, obsługa jadalni i prace konserwacyjne.
Transport.
W bezpośrednim sąsiedztwie zakładu karnego znajduje się skrzyżowanie "Megiddo", na którym krzyżują się droga ekspresowa nr 65 z drogą nr 66.

</doc>
<doc id="3068094" url="https://pl.wikipedia.org/wiki?curid=3068094" title="Łyczak">
Łyczak



</doc>
<doc id="3068097" url="https://pl.wikipedia.org/wiki?curid=3068097" title="Flemming Wisborg">
Flemming Wisborg

Fleming Gustav Wisborg (ur. w 1943 roku) – duński kolarz szosowy, złoty medalista mistrzostw świata.
Kariera.
Największy sukces w karierze Flemming Wisborg osiągnął w 1966 roku, kiedy wspólnie z Jørgenem Emilem Hansenem, Ole Højlundem Pedersenem i Vernerem Blaudzunem zdobył złoty medal w drużynowej jeździe na czas podczas mistrzostw świata w Nürburgu. Był to jednak jedyny medal wywalczony przez niego na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="3068098" url="https://pl.wikipedia.org/wiki?curid=3068098" title="Eyþór Ingi Gunnlaugsson">
Eyþór Ingi Gunnlaugsson

Eyþór Ingi Gunnlaugsson (ur. 29 maja 1989 roku w Dalvíku) – islandzki piosenkarz, reprezentant Islandii w 58. Konkursie Piosenki Eurowizji w 2013 roku.
Życiorys.
W dzieciństwie śpiewał utwory Elvisa Presleya. W wieku 15 lat zagrał w islandzkiej wersji musicalu "Oliver!", natomiast w 2008 wygrał telewizyjny talent show "Bandið hans Bubba", do którego zakwalifikował się po wygraniu Konkursu Piosenki Licealnej wiosną 2007, w którym zaśpiewał utwór „Perfect Strangers” z repertuaru Deep Purple.
Jest założycielem zespołu Eldberg. W 2010 roku dołączył do reaktywowanego zespołu Todmobile, z którym wydał płytę zatytułowaną "7". W 2011 roku został nominowany do Gríman Theatrical Awards za rolę Riff Raffa w "The Rocky Horror Picture Show", a rok później występował w musicalu "Les Misérables". 
W lutym 2013 wraz z zespołem Atómskáldin wydał płytę zatytułowaną "Eyþór Ingi og Atómskáldin". W marcu wygrał finał krajowych eliminacji eurowizyjnych "Söngvakeppnin" z utworem „Ég á Líf”, dzięki czemu reprezentował Islandię podczas 58. Konkursie Piosenki Eurowizji. Konkursowa piosenka była pierwszym eurowizyjnym utworem od 1997 w języku islandzkim. Niedługo po finale selekcji numer zajął 1. miejsce na krajowej liście przebojów. 18 maja wystąpił jako ósmy w kolejności w drugim półfinale Konkursu Piosenki Eurowizji organizowanym w Malmö i z szóstego miejsca zakwalifikował się do finału, w którym wystąpił jako 19. w kolejności i uplasował się na 17. pozycji z 47 punktami na koncie.
Po finale widowiska utwór dotarł do 75. miejsca na liście przebojów w Niemczech, do 46. w Szwajcarii i 84. w Holandii. 
W 2014 został członkiem obsady dubbingującej islandzką wersję filmu "Jak wytresować smoka 2".
Muzyka.
Jest fanem Deep Purple. Jego inspiracjami muzycznymi są Jeff Buckley, The Beatles, Led Zeppelin i David Bowie.
Życie prywatne.
Gunnlaugsson jest dyslektykiem oraz ma ADHD. Jest synem rybaka Gunnlaugura Antonssona i Guðbjörg Stefánsdóttir. Ma dwie młodsze siostry – Ellen Ýr i Elísę Rún. Jego dziadkowie, Anton Gunnlaugsson i Stefán Friðgeirsson, również byli muzykami.
W 2008 roku poznał Soffíę Ósk Guðmundsdóttir, z którą w lipcu 2013 wziął ślub. Para doczekała się córki Elvy Marín, wychowuje też dwie córki Guðmundsdóttir z poprzedniego związku – Katrínę i Kristínę Emmę.

</doc>
<doc id="3068104" url="https://pl.wikipedia.org/wiki?curid=3068104" title="Jean-Claude Barclay">
Jean-Claude Barclay

Jean-Claude Barclay (ur. 30 grudnia 1942 w Paryżu) – francuski tenisista.
Kariera tenisowa.
Startując w French Open Barclay odniósł trzy zwycięstwa w zawodach w grze mieszanej, w 1968, 1971 i 1973 roku. W latach 1969, 1970, 1972 był uczestnikiem finału. Zarówno podczas triumfów, jak i finałów tworzył parę z Françoise Durr. W konkurencji gry podwójnej jest finalistą Wimbledonu 1963 wspólnie z Pierre’em Darmonem.
W 1962 i 1963 roku reprezentował Francję w Pucharze Davisa. Rozegrał łącznie 7 meczów, z których 3 wygrał.

</doc>
<doc id="3068105" url="https://pl.wikipedia.org/wiki?curid=3068105" title="Timer">
Timer



</doc>
<doc id="3068107" url="https://pl.wikipedia.org/wiki?curid=3068107" title="Oligaphorura groenlandica">
Oligaphorura groenlandica

Oligaphorura groenlandica – gatunek skoczogonka z rzędu Poduromorpha i rodziny Onychiuridae. Zamieszkuje arktyczne obszary Holarktyki.
Opis.
Ubarwiony biało do lekko żółtawego. Ciało raczej grube, nieco gruszkowatego kształtu o szerokim odwłoku. Pęcherzyki narządów zaczułkowych o 3-4 płatkach, nieco większych niż pseudocellus. Warga górna o 9 szczecinkach ("setae"). Pokrywa włosów jednolita. Mikrosensilla boczne obecne na drugim i trzecim segmencie tułowia. Kolce analne krótkie i grube. Cewka brzuszna z 14 szczecinkami dystalnymi, 1-2 u podstawy i często dodatkową parą z przedniej strony. Widełki skokowe obecne jako gładkie zagłębienie, a nie fałdka. Pazurki z bocznymi ząbkami i unguiculusem gwałtownie rozszerzającym się u podstawy i wyposażonym w blaszki. Od podobnego "Oligaphorura schoetti" odróżnia się m.in. tylko 8 szczecinkami na pierwszym segmencie odwłoka i budową unguiculusa.
Biologia i ekologia.
Habitat.
Wilgotna tundra arktyczna.
Adaptacja do niskich temperatur.
Skoczogonek ten zdolny jest, podobnie jak "Megaphorura arctica" do kontrolowanego odwodnienia ciała, dzięki czemu chroni się podczas ekstremalnie niskich, zimowych temperatur przed zamarznięciem.
Rozród.
Część populacji partenogenetyczna. W innych (np. północno-norweskiej i tajmyrskiej) występują samce.
Występowanie.
Gatunek szeroko rozprzestrzeniony w strefie arktycznej północnej Europy, Azji i Ameryki Północnej. Występuje m.in.: na Svalbardzie, Jan Mayen, Grenlandii i Tajmyrze.

</doc>
<doc id="3068108" url="https://pl.wikipedia.org/wiki?curid=3068108" title="Salix arctica">
Salix arctica



</doc>
<doc id="3068112" url="https://pl.wikipedia.org/wiki?curid=3068112" title="Diecezja Kongolo">
Diecezja Kongolo

Diecezja Kongolo – diecezja rzymskokatolicka w Demokratycznej Republice Konga. Powstała w 1911 jako prefektura apostolska Północnej Katangi. Podniesiona do rangi wikariatu apostolskiego w 1935 (od 1951 pod nawą wikariat Kongolo) a diecezji w 1959. 
Bibliografia.
http://www.gcatholic.org/dioceses/diocese/kong1.htm Gcatholic]

</doc>
<doc id="3068113" url="https://pl.wikipedia.org/wiki?curid=3068113" title="Piłka ręczna na Igrzyskach Ameryki Środkowej i Karaibów 2014">
Piłka ręczna na Igrzyskach Ameryki Środkowej i Karaibów 2014

Turnieje piłki ręcznej na XXII Igrzyskach Ameryki Środkowej i Karaibów odbyły się w dniach 15–26 listopada 2014 roku w meksykańskim mieście Veracruz. Zawody służyły również jako kwalifikacja do turnieju piłki ręcznej na Igrzyskach Panamerykańskich 2015.
W turnieju męskim triumfowała reprezentacja Portoryko, pozostałe miejsca na podium zajęli Dominikańczycy i Kubańczycy, zaś w zawodach żeńskich najlepsza okazały się Kubanki, podium uzupełniły natomiast Portorykanki i Meksykanki.
System rozgrywek.
Był to piąty turniej w historii tej imprezy. Zawody odbyły się w "Centro Deportivo Carlos Serdán Arechavaleta" w dniach 15–26 listopada 2014 roku, przy czym pierwsze sześć dni zarezerwowane były na mecze kobiet, sześć kolejnych zaś na spotkania mężczyzn. Do zawodów mogły przystąpić jedynie reprezentacje zrzeszone przez ODECABE. Medaliści turnieju uzyskali bezpośredni awans na Igrzyska Panamerykańskie 2015, zespoły z czwartych miejsc otrzymały natomiast szansę występu w "turnieju ostatniej szansy".
Zarówno w zawodach męskich, jak i żeńskich, do zawodów przystąpiło osiem reprezentacji liczących maksymalnie piętnastu zawodników. W pierwszej fazie rywalizowały one systemem kołowym podzielone na dwie czterozespołowe grupy. Czołowe dwie drużyny z każdej z grup awansowały do półfinałów, pozostałe zaś rywalizowały o miejsce piąte. W fazie grupowej toczone były bez ewentualnej dogrywki, za zwycięstwo, remis i porażkę przysługiwało odpowiednio dwa, jeden i zero punktów.
Przy ustalaniu rankingu po fazie grupowej w przypadku tej samej ilości punktów lokaty zespołów były ustalane kolejno na podstawie:
W przypadku remisu w meczach o miejsca 1–4 przeprowadzana była dogrywka 2×5 min, a w przypadku braku w niej rozstrzygnięcia organizowany był konkurs rzutów karnych. W meczach o miejsca 5–8 ewentualny remis był rozstrzygany od razu rzutami karnymi.
Kwalifikacje.
Jedno miejsce przyznano reprezentacjom gospodarzy, trzy przypadły medalistom Igrzysk Ameryki Środkowej, zaś o cztery walczyły zespoły podczas Pucharu Karaibów.
Igrzyska Ameryki Środkowej 2013.
Awans uzyskały czołowe trzy drużyny z obu turniejów rozegranych podczas Igrzysk Ameryki Środkowej 2013.
Puchar Karaibów 2013.
W związku z wycofaniem się tuż przed turniejem zespołów Haiti i Wenezueli cała czwórka uczestniczących żeńskich reprezentacji uzyskała awans na igrzyska. W zawodach mężczyzn natomiast wśród pięciu uczestniczących zespołów znajdowała się reprezentacja Meksyku mająca jako gospodarz zagwarantowany automatyczny awans na igrzyska, toteż dołączyły do niej pozostałe startujące zespoły.

</doc>
<doc id="3068115" url="https://pl.wikipedia.org/wiki?curid=3068115" title="Oksana Żukowska">
Oksana Żukowska

Oksana Żukowska (rus. "Оксана Жуковская"; ur. 12 września 1984) – rosyjska lekkoatletka specjalizująca się w skoku w dal.

</doc>
<doc id="3068117" url="https://pl.wikipedia.org/wiki?curid=3068117" title="Paróweczki">
Paróweczki

Paróweczki (ang. "Wieners") – amerykańska komedia przygodowa z 2008 roku w reżyserii Marka Steilena i wyprodukowany przez Braveart Films.
Opis fabuły.
Podczas występu w telewizyjnym show Joel (Fran Kranz) zostaje publicznie upokorzony. Załamany chłopak postanawia towarzyszyć przyjaciołom w wyprawie przez kraj. Wyruszają w drogę samodzielnie skonstruowanym autem do sprzedaży hot dogów. Przeżywają mnóstwo szalonych przygód.

</doc>
<doc id="3068119" url="https://pl.wikipedia.org/wiki?curid=3068119" title="Harry Steevens">
Harry Steevens

Henri "Harry" Steevens (ur. 27 kwietnia 1945 w Elsloo) – holenderski kolarz szosowy, srebrny medalista mistrzostw świata.
Kariera.
Największy sukces w karierze Harry Steevens osiągnął w 1966 roku, kiedy wspólnie z Eddym Beugelsem, Tiemenem Groenem i Marinusem Wagtmansem zdobył srebrny medal w drużynowej jeździe na czas na mistrzostwach świata w Nürburgu. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Holendrzy ze Steevensem w składzie zajęli też między innymi czwarte miejsce podczas mistrzostwach świata w San Sebastián w 1965 roku, a na rozgrywanych rok wcześniej mistrzostwach świata w Sallanches zajął ósme miejsce w wyścigu ze startu wspólnego amatorów. W 1964 roku wystąpił także na igrzyskach olimpijskich w Tokio, gdzie wyścig ze startu wspólnego ukończył na 40. pozycji. Ponadto wygrał między innymi Olympia's Tour i Omloop der Kempen w 1965 roku, Ronde van Limburg w 1966 roku oraz Amstel Gold Race i wyścig Paryż-Camembert w 1968 roku. W 1970 roku zajął 45. miejsce w klasyfikacji generalnej Tour de France. Jako zawodowiec startował w latach 1966-1972.

</doc>
<doc id="3068121" url="https://pl.wikipedia.org/wiki?curid=3068121" title="Oksana Zhukovskaya">
Oksana Zhukovskaya



</doc>
<doc id="3068123" url="https://pl.wikipedia.org/wiki?curid=3068123" title="Vojtěch Schulmeister">
Vojtěch Schulmeister

Vojtěch Schulmeister (ur. 9 września 1983 w Ołomuńcu) – czeski piłkarz grający na pozycji napastnika.

</doc>
<doc id="3068128" url="https://pl.wikipedia.org/wiki?curid=3068128" title="Eddy Beugels">
Eddy Beugels

Eddy Beugels (ur. 19 marca 1944 w Schinnen, zm. 12 stycznia 2018) – holenderski kolarz szosowy, srebrny medalista mistrzostw świata.
Kariera.
Największy sukces w karierze Eddy Beugels osiągnął w 1966 roku, kiedy wspólnie z Harrym Steevensem, Tiemenem Groenem i Marinusem Wagtmansem zdobył srebrny medal w drużynowej jeździe na czas na mistrzostwach świata w Nürburgu. Był to jednak jedyny medal wywalczony przez niego na międzynarodowej imprezie tej rangi. Podczas rozgrywanych rok wcześniej mistrzostw świata w San Sebastián wraz z kolegami był czwarty w tej samej konkurencji oraz zajął piętnaste miejsce w wyścigu ze startu wspólnego amatorów. Ponadto wygrał między innymi Ronde van Noord-Holland w 1966 roku, Grand Prix de Belgique w 1967 roku oraz Tour de Wallonie i Eschborn-Frankfurt City Loop rok później. Nigdy nie wystąpił na igrzyskach olimpijskich. Trzykrotnie startował w Tour de France, najlepszy wynik osiągając w 1968 roku, kiedy zajął 55. miejsce w klasyfikacji generalnej. Jako zawodowiec startował w latach 1967-1970.

</doc>
<doc id="3068131" url="https://pl.wikipedia.org/wiki?curid=3068131" title="Zimowa Uniwersjada 2013">
Zimowa Uniwersjada 2013

26. Zimowa Uniwersjada – zawody sportowe, które odbyły się między 11 a 21 grudnia 2013 roku we włoskim mieście Trydent.
Początkowo uniwersjada miała odbyć się w słoweńskim Mariborze, ale w lutym 2012 roku z powodu problemów finansowych gospodarze podjęli decyzję o wycofaniu się z organizacji imprezy. W marcu 2012 roku Międzynarodowa Federacja Sportu Uniwersyteckiego ogłosiła, że uniwersjadę zorganizuje włoskie miasto Trydent.
Kandydaci.
Jedynym kandydatem do organizacji zimowej uniwersjady w 2013 roku był słoweński Maribor. Zainteresowanie organizacją tej imprezy wykazały kazachskie miasto Ałma-Ata oraz kanadyjskie Calgary. Nie zgłosiły jednak oficjalnych kandydatur. Ałmaty otrzymały prawo organizacji zimowej uniwersjady w 2017 roku.
Całkowity budżet na organizację uniwersjady wynosił 252 600,00 euro, z czego 71,8 milionów zostało przeznaczone na budowę obiektów sportowych. Na budowę i remont zakwaterowania przeznaczono 158 milionów, a na pozostałą infrastrukturę taką jak drogi, gondole wyasygnowano 22,8 miliona euro.
Dyscypliny.
Zawodnicy podczas zimowej uniwersjady rywalizowali w 66 konkurencjach w 12 dyscyplinach. Mężczyźni startowali w 33 konkurencjach, a kobiety w 29, natomiast w czterech wystartowały zespoły mieszane. Większość dyscyplin jest rozgrywana na zimowych igrzyskach olimpijskich, a także w innych dużych imprezach sportowych. Wyjątkiem są konkurencje w łyżwiarstwie synchronicznym oraz w mieszanym drużynowym sprincie w biegach narciarskich. W porównaniu z zawodami z 2011 roku do programu dodano łyżwiarstwo szybkie.
Obiekty sportowe.
W poniższej tabeli zostały wyszczególnione obiekty, na których rozgrywano konkurencje podczas zimowej uniwersjady.

</doc>
<doc id="3068133" url="https://pl.wikipedia.org/wiki?curid=3068133" title="Pierre Thiriet">
Pierre Thiriet

Pierre Thiriet (ur. 20 kwietnia 1989 w Épinal) – francuski kierowca wyścigowy.
Kariera.
Po startach w kartingu w latach 2003–2004, Thiriet zaczął się ścigać w Eurocup Mégane Trophy w 2009. Jeżdżąc dla TDS Racing, ukończył na piątym miejscu. Pozostał z TDS na sezon 2010, Thiriet ukończył na drugim miejscu w klasyfikacji generalnej za swoim kolegą z zespołu Nick Catsburg z dwoma zwycięstwami.
Thiriet ruszył razem z TDS do wyścigów długodystansowych w 2011, uczestnicząc w Le Mans Series w klasie LMP2 nadwoziu Oreca 03 wspólnie z Mathias Beche i Jody Firth. Załoga wygrała wyścig w Spa i Estoril i zakończyli rywalizację na czwartym miejscu w klasyfikacji kierowców. Thiriet również startował w 24h Le Mans 2011 w załodze Luxury Racing Ferrari 430, ale załoga nie ukończyła wyścigu.
W 2012 roku, LMP2 stała się najlepszą załogą w European Le Mans Series, która zmieniła nazwę z Le Mans Series. Partnerując Bechowi, Thiriet i TDS wygrali najpierw Paul Ricard i ostatni wyścig sezonu Road Atlanta, broniąc swojego pierwszego tytułu w historii swoich startów. W wyścigu 24h Le Mans 2012 dołączył do nich Christophe Tinseau i załoga ukończyła na ósmym miejscu w klasyfikacji generalnej i drugie miejsce w LMP2.
Thiriet jest synem Claude Thiriet, założyciela francuskiej firmy mrożonych jedzeń Thiriet.

</doc>
<doc id="3068135" url="https://pl.wikipedia.org/wiki?curid=3068135" title="Muł sapropelowy">
Muł sapropelowy

Muł sapropelowy, "muł jeziorny, muł gnilny" – muł charakterystyczny dla wód eutroficznych o zabarwieniu ciemnoszarym lub czarnym, bogaty w substancję organiczną rozkładaną przez drobnoustroje. Powstały w wyniku sedymentacji rozłożonych z udziałem saprobiontów szczątków organicznych przy niedostatku tlenu. Kolor mułu pochodzi od koloidalnych siarczków żelaza.

</doc>
<doc id="3068136" url="https://pl.wikipedia.org/wiki?curid=3068136" title="Seca">
Seca

Seca – struga, prawy dopływ Zwleczy o długości 10,77 km.
Struga bierze początek na północ od wsi Wałkonowy Dolne w województwie świętokrzyskim i biegnie w kierunku północno-zachodnim. Opływa od zachodu wieś Marchocice i po minięciu wsi Międzylesie, po ok. dwóch kilometrach wpada do Zwleczy.

</doc>
<doc id="3068138" url="https://pl.wikipedia.org/wiki?curid=3068138" title="Lingenau (herb szlachecki)">
Lingenau (herb szlachecki)

Lingenau – polski herb szlachecki z nobilitacji. 
Opis herbu.
Opis herbu z wykorzystaniem klasycznych zasad blazonowania:
"Na tarczy ściętej, w polu górnym błękitnym srebrny półksiężyc między dwoma równoramiennymi srebrnymi gwiazdami, w polu dolnym srebrnym drzewo na zielonym pagórku"&lt;br&gt;"Klejnot: Na hełmie w koronie drzewo".
&lt;br&gt;"Labry: powinny być srebrne podbite błękitem."
Najwcześniejsze wzmianki.
Herb nadany wraz z nobilitacją Stanisławowi Lingenau w 1775, zatwierdzony przez króla Stanisława Augusta 12 maja 1784. 
&lt;br&gt;Wizerunek w Księgach Kanclerskich niekolorowy .
Herbowni.
Jedna rodzina herbownych (herb własny): 
Lingenau.

</doc>
<doc id="3068139" url="https://pl.wikipedia.org/wiki?curid=3068139" title="Ałsu Murtazina">
Ałsu Murtazina

Ałsu Murtazina (rus. "Алсу Муртазина"; ur. 12 grudnia 1987) – rosyjska lekkoatletka specjalizująca się w trójskoku.
W 2009 zajęła 6. miejsce na młodzieżowych mistrzostwach Europy w Kownie. Rok później wystąpiła w finale europejskiego czempionatu w Barcelonie. Piąta zawodniczka uniwersjady w Kazaniu (2013). Złota medalistka mistrzostw Rosji.

</doc>
<doc id="3068141" url="https://pl.wikipedia.org/wiki?curid=3068141" title="Marinus Wagtmans">
Marinus Wagtmans

Marinus "Rini" Wagtmans (ur. 26 grudnia 1946 w Sint Willebrord) – holenderski kolarz szosowy, srebrny medalista mistrzostw świata.
Kariera.
Największy sukces w karierze Marinus Wagtmans osiągnął w 1966 roku, kiedy wspólnie z Harrym Steevensem, Tiemenem Groenem i Eddym Beugelsem zdobył srebrny medal w drużynowej jeździe na czas na mistrzostwach świata w Nürburgu. Był to jednak jedyny medal wywalczony przez niego na międzynarodowej imprezie tej rangi. Indywidualnie najlepszy wynik osiągnął podczas rozgrywanych rok wcześniej mistrzostw świata w San Sebastián, gdzie w wyścigu ze startu wspólnego amatorów zajął szesnaste miejsce. Ponadto w 1966 roku wygrał Ronde van Midden-Zeeland, a rok później Österreich-Rundfahrt, w 1968 roku był drugi w Ronde van België, rok później zajął drugie miejsce w Tour de Luxembourg i wyścigu Cztery Dni Dunkierki oraz trzecie w Grote Scheldeprijs, a w 1971 roku był trzeci w wyścigu Mediolan-Turyn. Czterokrotnie startował w Tour de France, najlepszy wynik osiągając w 1970 roku, kiedy wygrał jeden etap i zajął piąte miejsce w klasyfikacji generalnej. Po jednym etapie wygrał także w latach 1971 i 1972, zajmując ostatecznie odpowiednio 16. i 54. miejsce. W 1969 roku był trzeci w Vuelta a España, a rok później wygrał dwa etapy, jednak całego wyścigu nie ukończył. Zajął też szesnaste miejsce w klasyfikacji generalnej Giro d'Italia w 1971 roku. Nigdy nie wystąpił na igrzyskach olimpijskich. Jako zawodowiec startował w latach 1968-1973.
Jego wujek, Wout Wagtmans również był kolarzem.

</doc>
<doc id="3068143" url="https://pl.wikipedia.org/wiki?curid=3068143" title="Jonathan Hirschi">
Jonathan Hirschi

Jonathan Hirschi (ur. 2 lutego 1986 w Sankt Imier) – szwajcarski kierowca wyścigowy.

</doc>
<doc id="3068144" url="https://pl.wikipedia.org/wiki?curid=3068144" title="Agromet-Rofama">
Agromet-Rofama

Agromet-Rofama – były producent maszyn rolniczych z siedzibą w Rogoźnie. W szczytowym okresie zatrudniała ponad półtora tysiąca ludzi.
Historia.
W 1896 r. Karol Kiihl zakłada warsztat zajmujący się najpierw (do 1908 r.) budową wiatraków (młynów napędzanych wiatrem) i maszyn młyńskich, a potem młynów parowych i wodnych. 30 czerwca 1919 r. Karol Kiihl sprzedał swoją fabrykę Bankowi Spółek Zarobkowych,
a ten utworzył Towarzystwo akcyjne „Wytwórnia maszyn Młyńskich" z siedzibą w Poznaniu. 22 lutego 1945 r., zakład został przejęty
przez Tymczasowy Zarząd Państwowy i nazwany jak dawniej: „Zakłady Przemysłowe — inż. Franciszek Pałaszewski i Synowie - pod Zarządem Państwowym". W 1947 r. nazwę zmieniono na „Zakłady Przemysłowe - Fabryka Maszyn Młyńskich - Rogoźno Wielkopolskie", a potem na „Wielkopolska Fabryka Maszyn Młyńskich — Przedsiębiorstwo Państwowe".
Od 1961 roku fabryka nazywa się „Fabryka Maszyn Rolniczych Rofama" a następnie „Agromet - Rofama - Fabryka Maszyn Rolniczych".
W 1990 r. na bazie zlikwidowanej Fabryki Maszyn Rolniczych AGROMET-ROFAMA i Ośrodka Badawczo-Rozwojowego SUPROL w Rogoźnie powstał Zakład Projektowo-Wdrożeniowy „ROWAG” zajmujący się produkcją maszyn przemysłowych – urządzeń dla przemysłu paszowego i rolno-spożywczego, w tym dozowników ślimakowych, przenośników ślimakowych, wag tensometrycznych, mieszarek poziomych i innych. 1 czerwca 1992 roku, ze skomunalizowanego majątku kotłowni zakładowej Fabryki Maszyn Rolniczych „Agromet-Rofama” powstaje spółka MEGAWAT Sp. z o.o.
Obecnie spadkobiercą tradycji Fabryki Maszyn Rolniczych Agromet-Rofama produkcji suszarni dla rolnictwa jest AGROMECH Sp. z o.o.

</doc>
<doc id="3068145" url="https://pl.wikipedia.org/wiki?curid=3068145" title="Haukur Sigurðsson (biegacz narciarski)">
Haukur Sigurðsson (biegacz narciarski)

Haukur Sigurðsson (ur. 26 marca 1956) – islandzki biegacz narciarski.
Brał udział w igrzyskach zimowych w 1980, na których reprezentował Islandię w biegu na 15 i 30 km. Na krótszym dystansie zajął 47. miejsce z czasem 47:44,00, natomiast zawodów na 30 km nie ukończył. Był najmłodszym islandzkim biegaczem narciarskim na tych igrzyskach.

</doc>
<doc id="3068147" url="https://pl.wikipedia.org/wiki?curid=3068147" title="Haukur Sigurðsson (biegacz)">
Haukur Sigurðsson (biegacz)



</doc>
<doc id="3068150" url="https://pl.wikipedia.org/wiki?curid=3068150" title="Mino Denti">
Mino Denti

Mino Denti (ur. 5 lutego 1945 w Soncino) – włoski kolarz szosowy, dwukrotny medalista mistrzostw świata.
Kariera.
Największy sukces w karierze Mino Denti osiągnął w 1965 roku, kiedy wspólnie z Pietro Guerrą, Luciano Dalla Boną i Giuseppe Soldim zdobył złoty medal w drużynowej jeździe na czas na mistrzostwach świata w San Sebastián. W tej samej konkurencji Włosi w składzie: Attilio Benfatto, Luciano Dalla Bona, Pietro Guerra i Mino Denti zdobyli też brązowy medal na rozgrywanych rok później mistrzostwach świata w Nürburgu. Na tych samych mistrzostwach zajął także 36. miejsce w wyścigu ze startu wspólnego amatorów. Ponadto w 1966 roku wygrał francuski Tour de l’Avenir, a trzy lata później był najlepszy w Giro del Veneto. W 1967 roku zajął 53. miejsce w Giro d’Italia, a rok później uplasował się na 61. pozycji w klasyfikacji generalnej Tour de France. Nigdy nie wystąpił na igrzyskach olimpijskich. Jako zawodowiec startował w latach 1967-1970.

</doc>
<doc id="3068152" url="https://pl.wikipedia.org/wiki?curid=3068152" title="Giuseppe Soldi">
Giuseppe Soldi

Giuseppe Soldi (ur. 11 września 1940 w Stagno Lombardo) – włoski kolarz szosowy, złoty medalista mistrzostw świata.
Kariera.
Największy sukces w karierze Giuseppe Soldi osiągnął w 1965 roku, kiedy wspólnie z Pietro Guerrą, Luciano Dalla Boną i Mino Dentim zdobył złoty medal w drużynowej jeździe na czas na mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. Nigdy nie wystąpił na igrzyskach olimpijskich. Jako zawodowiec startował w 1966 roku.

</doc>
<doc id="3068154" url="https://pl.wikipedia.org/wiki?curid=3068154" title="Ołeksandr Myzenko">
Ołeksandr Myzenko

Ołeksandr Wiktorowycz Myzenko, ukr. Олександр Вікторович Мизенко, ros. Александр Викторович Мызенко, "Aleksandr Wiktorowicz Myzienko" (ur. 18 stycznia 1972 w Kirowohradzie) – ukraiński piłkarz, grający na pozycji obrońcy, pomocnika, a wcześniej napastnika.
Kariera piłkarska.
Kariera klubowa.
Wychowanek klubu Zirka Kirowohrad (pierwszy trener Ołeksij Kacman), w barwach którego w 1988 rozpoczął karierę piłkarską. W latach 1991-1992 służył w wojskowym klubie SKA Kijów. Po zakończeniu służby od sierpnia 1992 bronił barw Ewisu Mikołajów. Podczas przerwy zimowej sezonu 1993/94 powrócił do kirowohradzkiego klubu, który zmienił nazwę na Zirka-NIBAS Kirowohrad. W barwach Zirki 25 lipca 1995 debiutował w Wyższej Lidze. Latem 1997 został piłkarzem Metałurha Donieck. Na początku 1999 zasilił skład mołdawskiego Sheriffa Tyraspol. Po pół roku opuścił tyraspolski zespół. W 2000 roku grał w amatorskim zespole Artemida Kirowohrad, a w 2002 w Ikar-DŁAU Kirowohrad. Podczas przerwy zimowej sezonu 2002/03 ponownie wrócił do Zirki Kirowohrad. Na początku 2004 wyjechał do Kazachstanu, gdzie podpisał kontrakt z Aktöbe-Lento Aktöbe. Po pół roku kolejny raz wrócił do Zirki Kirowohrad. W 2008 zakończył karierę piłkarską w amatorskim zespole Chołodnyj Jar Kamianka.
Kariera trenerska.
W sierpniu 2005 pełnił obowiązki głównego trenera Zirki Kirowohrad.

</doc>
<doc id="3068155" url="https://pl.wikipedia.org/wiki?curid=3068155" title="Zoya Ivanova">
Zoya Ivanova



</doc>
<doc id="3068156" url="https://pl.wikipedia.org/wiki?curid=3068156" title="Khristina Kalcheva">
Khristina Kalcheva



</doc>
<doc id="3068157" url="https://pl.wikipedia.org/wiki?curid=3068157" title="Yordanka Blagoeva">
Yordanka Blagoeva



</doc>
<doc id="3068158" url="https://pl.wikipedia.org/wiki?curid=3068158" title="Wiceprezydent Ministrów">
Wiceprezydent Ministrów



</doc>
<doc id="3068166" url="https://pl.wikipedia.org/wiki?curid=3068166" title="Kształt rzeczy">
Kształt rzeczy

Kształt rzeczy (ang. "The Shape of Things") – sztuka teatralna napisana przez amerykańskiego dramaturga i reżysera Neila LaBute w 2001 roku. W tym samym roku dramat wystawiono na deskach teatru Almeida Theatre w Londynie. W głównych rolach wystąpili: Paul Rudd i Rachel Weisz, a reżyserem był sam autor.
W 2003 roku został nakręcony film fabularny z tą samą obsadą i reżyserem.
Fabuła.
Głównymi bohaterami dramatu Kształt rzeczy Neila LaBute’a są Evelyn i Adam. Evelyn to młoda studentka Akademii Sztuk Pięknych, która pracuje nad swoją pracą dyplomową; Adam jest nieśmiałym, oczytanym i zakompleksionym studentem. Poznali się w galerii sztuki, gdzie dziewczyna przekroczyła wyznaczoną linię dla zwiedzających i stanęła tuż obok rzeźby, której zresztą zamierzała domalować męskie genitalia. Miał to być rodzaj manifestu artystki wobec decyzji podejmowanych przez władze konserwatywnego miasteczka, w którym studiowała. Na skutek wniosku lokalnych władz przyrodzenie zostało zasłonięte przez liść winogron, ponieważ uznano je za gorszące. Adam, który pracował w galerii sztuki, jako ochroniarz, przyzwolił studentce na ten odważny akt twórczy, który przez dziekana uczelni został potraktowany jako przejaw wandalizmu. Po tym zdarzeniu bohaterowie zaczęli się spotykać. 
Adam był oczarowany Evelyn i liczył się z każdym jej słowem, nawet jeśli sam się z nim nie zgadzał. Ona była wszystkim, czym on nie był – była otwarta, pewna siebie i wizualnie atrakcyjna, co przyspieszyło rozkwit uczuć bohatera. O nim można było tylko powiedzieć, że jest oczytany, dosyć często cytował klasyków literatury, co niestety nie robiło wrażenia na dziewczynie. W pewnym momencie Evelyn zaczęła subtelnie sygnalizować istnienie pewnych niedoskonałości Adama i z chęcią dawała różne wskazówki dotyczące jego urody. Dzięki nim chłopak z własnej nieprzymuszonej woli przeszedł na dietę, zaczął nosić soczewki i przestał obgryzać paznokcie, zmienił styl ubierania, a potem nawet udał się na korektę nosa. Dziewczyna zachęciła go także, by prowadził dziennik postępów i wprowadzonych nowych nawyków, by mógł je kontrolować. 
Za każdym razem w tej relacji nagrodą, a także motywatorem do dalszych estetycznych modyfikacji był seks. Ciało Evelyn było narzędziem, które przyczyniało się do dokonywania zmian. Dziewczyna używała swojej seksualności, by wskazywać odpowiednią drogę Adamowi. Bowiem z każdym dniem stawał się on coraz lepszą, bardziej atrakcyjną wersją samego siebie. Jego otoczenie w niedługim czasie zaczęło to zauważać i podziwiać, na skutek czego Adam zyskał pewność siebie, której nigdy nie miał. 
Z czasem okazało się, że nie tylko jego aparycja uległa zmianie. Jego osobowość oraz wartości, które wcześniej wyznawał, również zostały poddane znacznej modyfikacji. Przedtem dla Adama duże znaczenie miały przyjaźń i prawda – nigdy nie okłamałby przyjaciela i nie zdradził ukochanej. Przemiana stała się początkiem jego upadku. Na skutek drobnych estetycznych korekt stał się inną osobą, a zmiana jego wyglądu przyczyniła się do psychofizycznej metamorfozy chłopaka. Zmieniła się jego moralność – Adam mógł pozwolić sobie na więcej niż w czasach, kiedy był nieatrakcyjnym, niewyróżniającym się i niepopularnym ochroniarzem. W celu ratowania związku, wyrzekł się przyjaźni oraz kontaktów z kochanką, która przy okazji miała zostać żoną jego najlepszego przyjaciela, był gotów zrobić wszystko dla swojej dziewczyny – jedynej przyczyny jego przemian. Postanowił oświadczyć się dziewczynie, która nadała mu znaczenie.
Pod koniec dramatu Evelyn zaprosiła Adama i jego byłych przyjaciół na prezentację swojej pracy dyplomowej. Podczas swojego wystąpienia, wspomniała o oświadczynach Adama, a także o tym, że jeszcze nie dała mu odpowiedzi. Ważnym elementem jej przemówienia był także fakt, że jej promotor dał jej na początku semestru radę, żeby postarała się zmienić świat swoją pracą. Jednak ona postanowiła zrobić coś lepszego, zdecydowała się zmienić czyiś świat. Stworzyła ludzką rzeźbę. Odsłoniła wielkie zdjęcie Adama ”przed” i zaczęła opowiadać o rzeźbieniu w dwóch podatnych na wpływy materiałach − ludzkiej woli i ludzkim ciele. Przedstawiła wszystkie zmiany, które nastąpiły poprzez wytworzenie iluzji miłości, a wszystko za pomocą manipulacji, która okazała się dłutem. Używając tylko sugestii, nigdy nie prosząc o zrobienie czegoś, stworzyła dzieło sztuki, które nazwała ”Bez tytułu”. Adam stał się jej kreacją. Był jedynie materią, w której mogła tworzyć, wykorzystując seks, jako środek perswazji. 

</doc>
<doc id="3068167" url="https://pl.wikipedia.org/wiki?curid=3068167" title="Muł okrzemkowy">
Muł okrzemkowy

Muł okrzemkowy (diatomitowy) – głębokomorski eupelagiczny osad strefy abysalnej, złożony głównie ze skorupek jednokomórkowych glonów – okrzemek "(Diatomeae)". Ma postać żółtoszarego klejowatego osadu, po wyschnięciu biały. Zawiera organizmy wapienne oraz znaczną domieszkę materiału terygenicznego. Tworzy się w morzach chłodnych o niewielkim zasoleniu.

</doc>
<doc id="3068170" url="https://pl.wikipedia.org/wiki?curid=3068170" title="Goldsboro (Karolina Północna)">
Goldsboro (Karolina Północna)

Goldsboro – miasto ("city"), ośrodek administracyjny hrabstwa Wayne, we wschodniej części stanu Karolina Północna, w Stanach Zjednoczonych, położone w pobliżu rzeki Neuse. W 2012 roku miasto liczyło 37 051 mieszkańców.
Miasto założone zostało w 1847 roku i nazwane zostało na cześć Matthew T. Goldsborough, inżyniera linii kolejowej Wilmington and Weldon Railroad. Goldsboro jest ośrodkiem handlu tytoniem a także ośrodkiem przemysłu lekkiego (głównie odzieżowego, meblarskiego i spożywczego). W mieście znajduje się Wayne Community College oraz baza US Air Force Seymour Johnson Air Force Base.
23 stycznia 1961 roku nieopodal Goldsboro w następstwie awarii bombowca B-52 Startofortress zrzucone zostały dwie bomby jądrowe Mark 39, z których jedna rozpoczęła procedurę detonacji. Incydent ten był bliski spowodowania katastrofy nuklearnej.

</doc>
<doc id="3068171" url="https://pl.wikipedia.org/wiki?curid=3068171" title="Gustavo Ramírez">
Gustavo Ramírez

Gustavo Adrián Ramírez Rojas (ur. 13 maja 1990 w Yuty) – paragwajski piłkarz z obywatelstwem meksykańskim występujący na pozycji napastnika, obecnie zawodnik meksykańskiej Pachuki.
Kariera klubowa.
Ramírez pochodzi z miasta Yuty w departamencie Caazapá i jest wychowankiem tamtejszej amatorskiej drużyny o nazwie Coronel Martínez. W późniejszym czasie przeniósł się do grającego w najwyższej klasie rozgrywkowej zespołu Club 12 de Octubre z miasta Itauguá, gdzie z powodzeniem występował w rozgrywkach młodzieżowych. Mimo regularnych treningów z pierwszą drużyną, prowadzoną przez Saturnino Arrúę, nie zdołał zadebiutować w lidze, a w wieku dziewiętnastu lat za pośrednictwem przedsiębiorcy Hugo Giméneza przeniósł się do akademii juniorskiej meksykańskiego klubu CF Pachuca. Przez dwa lata był jednym z czołowych zawodników ligi meksykańskiej do lat dwudziestu (53 mecze/36 goli) i w wiosennym sezonie Clausura 2011 został królem strzelców tych rozgrywek. Bezpośrednio po tym został wypożyczony do drugoligowego Club León, w ramach współpracy pomiędzy obydwoma klubami (posiadającymi wspólnego właściciela – Grupo Pachuca). Tam spędził pół roku, będąc jednak głębokim rezerwowym.
Wiosną 2012 Ramírez udał się na sześciomiesięczne wypożyczenie do drugoligowej ekipy Lobos BUAP z siedzibą w Puebli, z którą jako podstawowy zawodnik dotarł do finału rozgrywek Liga de Ascenso w sezonie Clausura 2012. Zaraz po tym osiągnięciu – również na zasadzie wypożyczenia – zasilił drugoligowy zespół Dorados de Sinaloa z miasta Culiacán; tam w jesiennym sezonie Apertura 2012 w roli ważnego gracza formacji ofensywnej ponownie dotarł do finału drugiej ligi, a także zdobył puchar Meksyku – Copa MX. Po upływie roku został wypożyczony po raz kolejny, tym razem na sześć miesięcy do nowo powstałej drugoligowej ekipy Alebrijes de Oaxaca, w której barwach w sezonie Apertura 2013 został królem strzelców drugiej ligi meksykańskiej, notując dwanaście trafień. W styczniu 2014 na zasadzie wypożyczenia przeniósł się do drugoligowego Estudiantes Tecos z siedzibą w Guadalajarze (również będącego własnością Grupo Pachuca), z którym w sezonie Clausura 2014 triumfował w rozgrywkach Ascenso MX. Sam mimo regularnych występów sporadycznie wpisywał się na listę strzelców, a Tecos wobec porażki w barażowym dwumeczu z Universidadem de Guadalajara nie awansowali do najwyższej klasy rozgrywkowej.
W lipcu 2014 Ramírez wraz z resztą drużyny został zawodnikiem drugoligowego, nowo założonego zespołu Mineros de Zacatecas, który wykupił licencję Tecos. Już 21 lipca 2014 w ligowym meczu z Necaxą (2:1) strzelił pierwszego gola w historii klubu, który był jednocześnie najszybciej strzeloną bramką w historii meksykańskiego futbolu (pokonał bramkarza już w czwartej sekundzie meczu). W ekipie Mineros spędził kolejne półtora roku, bezskutecznie walcząc o promocję na najwyższy szczebel rozgrywek, lecz jednocześnie pozostawał jednak jednym z czołowych graczy drugiej ligi. W późniejszym czasie powrócił do Pachuki, w której barwach 7 lutego 2016 w zremisowanym 1:1 spotkaniu z Pumas UNAM zadebiutował w Liga MX. Premierowego gola strzelił natomiast 9 kwietnia tego samego roku w wygranej 2:1 konfrontacji z Tigres UANL.

</doc>
<doc id="3068177" url="https://pl.wikipedia.org/wiki?curid=3068177" title="Ebeneser Þórarinsson">
Ebeneser Þórarinsson

Ebeneser Þórarinsson (ur. 27 sierpnia 1931 w Fagrahvammi, zm. 9 lutego 2003 w Ísafjörður) – islandzki biegacz narciarski.
Lata młodości.
Był synem Þórarinna Sigurðura Jóhannessona i Guðrún Kristjany Ebenesersdóttir.
Kariera.
W 1950 zwyciężył w mistrzostwach kraju w kategorii 17-19 lat na 18 km z czasem 56:53.
Rok później powtórzył to osiągnięcie uzyskując czas 1:01:33.
W 1952 wziął udział w igrzyskach olimpijskich. Zajął 40. miejsce w biegu na 18 km z czasem 1:11:10. Był także członkiem sztafety 4 × 10 km, która uplasowała się na 11. pozycji z czasem 2:40:09. Był najmłodszym Islandczykiem na tych igrzyskach.
W 1953 startował w mistrzostwach kraju, na których reprezentował klub Ísfirðinga. Zajął 4. miejsce na 15 km z czasem 1:23,25, był 2. w sztafecie 4 × 10 km i uplasował się na 3. pozycji w biegu na 30 km z czasem 2:15,54.
Życie prywatne.
Był synem Þórarinna Sigurðura Jóhannessona i Guðrún Kristjany Ebenesersdóttir. 4 lipca 1953 wziął ślub z Ólafíą Elísabetą Agnarsdóttir. Miał z nią siedmioro dzieci.

</doc>
<doc id="3068179" url="https://pl.wikipedia.org/wiki?curid=3068179" title="Wilhelm Hempfing">
Wilhelm Hempfing

Wilhelm Hempfing (ur. 15 lipca 1886 w Schönau, zm. 6 czerwca 1948 w Karlsruhe) – niemiecki malarz.
Studiował w Staatliche Akademie der Bildenden Künste Karlsruhe pod kierunkiem malarza Friedricha Fehra i rytownika Waltera Conza, który wywarł duży wpływ na twórczość Wilhelma Hempfinga. Po ukończeniu nauki podróżował po południowej Europie, odwiedził Hiszpanię, Włochy i kraje bałkańskie, a następnie Afrykę Północną, skąd przeniósł się do francuskiej Bretanii. Bywał również w Danii, Wielkiej Brytanii i północnych Niemczech. Jego prace uczestniczyły w wystawach organizowanych w Berlinie, Hanowerze, pokazano je też podczas wystawy w monachijskim Pałacu Szklanym w 1911. Od 1937 do 1944 jego twórczość była związana z narodowym socjalizmem, jego prace uczestniczyły też w Wielkiej Niemieckiej Wystawie Sztuki, która odbyła się w Domu Sztuki Niemieckiej w Monachium. Przynajmniej jeden z obrazów został zakupiony przez Adolfa Hitlera, była to praca "Siedząca blondynka", która przedstawiała kobietę łudząco podobną do Evą Braun. Tematem jego obrazów były tworzone w duchu impresjonizmu krajobrazy, akty kobiece, portrety i kompozycje kwiatowe, ponadto zajmował się grafiką i ilustrowaniem książek.

</doc>
<doc id="3068184" url="https://pl.wikipedia.org/wiki?curid=3068184" title="Dyrektywa Ptasia">
Dyrektywa Ptasia



</doc>
<doc id="3068186" url="https://pl.wikipedia.org/wiki?curid=3068186" title="Historia Bet Sze’an">
Historia Bet Sze’an

Bet Sze’an – jedno ze starożytnych miast, którego historia sięga epoki kamienia. Z powodu swojego geograficznego położenia na skrzyżowaniu szlaków handlowych Doliny Jordanu i Doliny Jezreel odegrało ważną rolę historyczną. Na przestrzeni wielowiekowej historii było nazywane: "Scytopolis", "Nysa" i "Beisan".
Starożytność.
Położenie geograficzne miasta Bet Sze’an decydowało o jego strategicznym znaczeniu w regionie. Miasto leży w Dolinie Bet Sze’an, która jest częścią Rowu Jordanu w Dolnej Galilei. Dolina Bet Sze’an przechodzi w kierunku zachodnim w Dolinę Charod, następnie w Dolinę Jezreel, która przez Emek Zewulun łączy się z równiną przybrzeżną w rejonie Zatoki Hajfy. W ten sposób Bet Sze’an kontrolowało skrzyżowanie najważniejszych szlaków handlowych w Dolinie Jordanu i Dolinie Jezreel, broniąc w ten sposób dostępu do wybrzeża Morza Śródziemnego, a także do całej Galilei. Takie położenie powodowało, że od najdawniejszych czasów znajdowały się tutaj osady ludzkie. Wykopaliska archeologiczne prowadzone na tell Bet Sze’an ustaliły prawdopodobną datę najwcześniejszej obecności ludzi. Wyniki badań wskazują, że pierwsza osada powstała pod koniec okresu neolitu lub na początku chalkolitu (VI-V tysiąclecie p.n.e.). Pozostałości odnalezionej ceramiki wskazują, że osada istniała z przerwami do końca wczesnej epoki brązu (III tysiąclecie p.n.e.). Położony w północnej części wzgórza cmentarz był użytkowany od epoki brązu do czasów bizantyjskich. Najstarsze odkryte nagrobki kanaanejskie pochodzą z XX-XVI wieku p.n.e.
Po podboju Bet Sze’an przez egipskiego faraona Totmesa III (XV wiek p.n.e.), miasto zostało przekształcone w centrum administracji regionu. Zostało ono wówczas wymienione w liście zdobytych miast (świątynia Amona w Karnaku) oraz w listach z Amarny. Egipcjanie zmienili organizację miasta i pozostawili po sobie wiele śladów kultury materialnej. Odkryto pozostałości dużej świątyni z tego okresu (39 m długości). Odnalezione artefakty wskazują, że była ona poświęcona kananejskiemu bogowi Mekalowi. Prawdopodobnie świątynię wybudowano w miejscu starszej. Z innych obiektów odkryto mały pałac egipskiego namiestnika, duży budynek administracyjny, stele i pomnik. Najazdy ludów Morza zakończyły panowanie egipskie w Kanaanie. Prawdopodobnie w drugiej połowie XIII wieku p.n.e. ziemie te zajęły koczownicze plemiona izraelitów. Około 1100 roku p.n.e. zdobyli je Filistyni, którzy wykorzystywali je do dalszego podboju Starożytnego Izraela. Około 1007 roku p.n.e. w bitwie na wzgórzu Gilboa Filistyni zabili izraelskiego króla Saula i trzech jego synów. Biblia opisuje, że na murach Bet Sze’an zawieszono wówczas ciało zabitego króla. Fragmenty murów obronnych miasta z tego okresu zostały odnalezione. Miasto zostało zdobyte przez Izraelitów dopiero za czasów podbojów króla Dawida i włączone w granice jego zjednoczonego królestwa Izraela. W okresie panowania jego syna, króla Salomona, Bet Sze’an było ważnym ośrodkiem lokalnej administracji. Asyryjski podbój północnego Izraela dokonany przez Tiglat-Pilesera III doprowadził do spalenia w 732 roku p.n.e. miasta Bet Sze’an. Po tym zniszczeniu miasto przez bardzo długi czas nie było odbudowywane.
 
Okres hellenistyczny przyniósł odbudowę miasta, któremu zmieniono nazwę na Scytopolis (gr. Σκυθόπολις). Prawdopodobnie nazwa została zaczerpnięta od scytyjskich najemników, którzy po zakończeniu służby wojskowej osiedlili się tutaj jako weterani. Według mitologii greckiej założycielami miasta był Dionizos i opiekunka jego dzieci, Nysa, która została właśnie tam pochowana. Stąd miasta było powszechnie znane jako "Nysa-Scytopolis". Niewiele wiadomo o wczesnej historii tego miasta, poza faktem, że w III wieku p.n.e. na tutejszym wzgórzu wybudowano dużą świątynię. Nie wiadomo komu była ona poświęcona, ale użytkowano ją jeszcze w czasach rzymskich. W latach 301-198 p.n.e. cały obszar Scytopolis znajdował się pod kontrolą egipskich Ptolemeuszy, którzy prowadzili wojny z syryjskimi Seleucydami (w 198 roku p.n.e. podbili ten rejon). Za panowania króla Antiocha IV w II wieku p.n.e. Scytopolis uzyskało prawa miejskie. Rozpoczął się wówczas okres dużego rozwoju i rozbudowy miasta. Odegrało ono ważną rolę w żydowskim powstaniu Machabeuszów (lata 167-160 p.n.e.). Król Demetriusz II Nikator stracił tutaj żydowskiego arcykapłana Jonatana. Pod koniec II wieku p.n.e. miasto zostało zniszczone przez pożar. W 107 roku p.n.e. zdobył je etnarcha Judei Jan Hirkan I, który zmusił całą tutejszą ludność do religijnego obrządku obrzezania praktykowanego w judaizmie. Mieszkańcy, którzy odmówili musieli opuścić miasto, a ich majątki uległy konfiskacie. Rodziny mogły odzyskać swoje mienie po 63 roku p.n.e., kiedy rzymski generał Pompejusz włączył Scytopolis do związku dziesięciu greckich miast Dekapolu. Stanowiły one centrum kultury greko-rzymskiej, a Pax Romana gwarantował miastom rozwój, o czym poświadcza wspaniała architektura budowli wzniesionych w tym okresie. Wydarzenie było tak doniosłe, że mieszkańcy Scytopolis oparli swój kalendarz właśnie na tej dacie. Rzymianie wznieśli termy, teatr, hipodrom, decumanus i cardo, oraz inne charakterystyczne rzymskie budowle. Ciemne bloki bazaltu dostarczano z odległych o 7 km wzgórz Gilboa. Stamtąd docierała także woda, specjalnie w tym celu wybudowanym akweduktem. W czasie wojny żydowsko-rzymskiej (66–73) miasto opowiedziało się po stronie Cesarstwa rzymskiego. Najlepsze lata swojej świetności miasto przeżywało w II wieku. W jego pobliżu stacjonował wówczas VI legion rzymski. Scytopolis było jednym z najważniejszych ośrodków włókiennictwa imperium rzymskiego. W jednym z edyktów o cenach maksymalnych cesarza Dioklecjana, wytwarzane w tutejszych warsztatach tkaniny zostały sklasyfikowane jako wyroby pierwszej jakości. Po edykcie mediolańskim (313 rok) w mieście wzrosły wpływy społeczności chrześcijańskiej, o czym świadczy duża liczba kościołów. Całe miasto otoczono murem obronnym, a położoną w centrum pogańską świątynię zburzono. Podczas trzęsienia ziemi w 363 roku, wiele budynków zostało zniszczonych. Miasto szybko odbudowano i w 409 roku zostało stolicą rzymskiej prowincji "Palæstina Secunda".
Średniowiecze.
Od 395 roku w historii Bet Sze’an zaczął się okres bizantyjski. O bogactwie ówczesnych mieszkańców Scytopolis świadczą odnalezione piękne zdobienia w pozostałościach licznych luksusowych willi. W VI wieku miasto osiągnęło swoją maksymalną wielkość, osiągając populację 40 tys. mieszkańców. Do najsławniejszych obywateli Scytopolis zalicza się chrześcijańskiego historyka Cyryla Scytopolitańskiego. Przebywali w nim na wygnaniu: Euzebiusz z Vercelli oraz święty Gaudencjusz w czasie schizmy ariańskiej. Do upadku miasta przyczynił się wyzysk urzędników bizantyjskich, którzy doprowadzili do zapaści tutejsze rzemiosło włókiennicze.
W 634 roku muzułmański kalif Umar ibn al-Chattab pokonał wojska bizantyjskie i zajął miasto Scytopolis, którego nazwę zmieniono na Beisan. Dzień zajęcia miasta był świętowany jako „Dzień Beisan”. Miasto nie zostało zniszczone i nowo przybyli muzułmanie aż do VIII wieku żyli razem z chrześcijanami. Jednak miasto pod panowaniem Ummajjadów zaczęło stopniowo chylić się ku upadkowi, a zabytki rzymsko-bizantyjskiej architektury zaniedbano. W architekturze miasta coraz bardziej zaczęła dominować typowa arabska zabudowa, z ulicznymi prowizorycznymi straganami i sklepami tworzonymi pomiędzy starożytnymi kolumnami. 18 stycznia 749 roku Beisan zostało całkowicie zniszczone przez trzęsienie ziemi. Miasto nie zdołało się już odbudować, a dowodem jego postępującej dewastacji było wywożenie cennych marmurów na budowy w innych częściach kraju. Na ruinach miasta powstało kilka niewielkich osiedli mieszkaniowych, z charakterystycznymi wąskimi uliczkami arabskimi. Od 1099 roku obszar Palestyny znalazł się pod panowaniem krzyżowców, którzy utworzyli Królestwo Jerozolimskie. Około 1140 roku krzyżowcy wybudowali na północ od Beisan zamek obronny Belvoir. W samym mieście wybudowano niewielką twierdzę otoczoną fosą. W 1250 roku panowanie nad Palestyną objęli Mamelucy. Beisan było wówczas głównym miastem postojowym dla poczty kursującej pomiędzy Damaszkiem a Kairem. W okolicy miasta uprawiano i przetwarzano trzcinę cukrową. W tym okresie wybudowano most łukowy "Jisr al-Maqtua" (długość łuku wynosiła 25 stóp i znajdowała się 50 stóp nad wodą). W XIV wieku w Beisan osiedlili się Żydzi powracający z diaspory. Żydowski topograf Esztori HaParchi osiedlił się w Beisan i napisał w 1322 roku traktat "Kaftor wa-Ferah" (pol. "Pączek i kwiat") traktujący o geografii Palestyny (opublikowany w 1549 roku w Wenecji).
Historia nowożytna.
Od 1517 roku Palestyna znajdowała się pod panowaniem Imperium Osmańskiego. W okresie tym Beisan systematycznie traciło swoje regionalne znaczenie. Lokalna gospodarka upadała, a mieszkańcy miasta ubożeli uciskani przez turecki system feudalny, który wynajmował ziemię dzierżawcom i ściągał następnie od nich wysokie podatki. Szwajcarsko-niemiecki podróżnik Johann Ludwig Burkhart opisał w 1812 roku Beisan jako „"wieś złożoną z 70 do 80 domów, których mieszkańcy byli w żałosnym położeniu"”.
Historia najnowsza.
Pewne ożywienie Beisan nastąpiło dopiero po 1900 roku, kiedy to wybudowano odnogę linii kolejowej Hidżaz. Linia ta łączyła Damaszek z Medyną. Aby ożywić gospodarkę Palestyny zdecydowano się na budowę odnogi łączącej główną linię kolejową z miastem Hajfa. Powstanie stacji kolejowej w Beisan spowodowało niewielkie ożywienie gospodarcze okolicy, w której uprawiano wówczas oliwki, winogrona, figi, migdały, morele i jabłka. W wyniku I wojny światowej we wrześniu 1918 roku Beisan znalazło się pod kontrolą Brytyjczyków, którzy w 1922 roku oficjalnie utworzyli Mandat Palestyny. Na początku lat 30. XX wieku organizacje syjonistyczne wykupiły w tym rejonie znaczne ilości ziemi od arabskich właścicieli, co umożliwiło w kolejnych latach rozwój osadnictwa żydowskiego w Dolinie Bet Sze’an. W 1934 roku Thomas Edward Lawrence zanotował, że „"Beisan jest czysto arabską wioską ... z dachów można podziwiać piękny widok na rzekę" [Jordan] "... na równinie nadrzecznej są porozrzucane liczne obozowiska koczowniczych Beduinów, którzy wypasają swoje stada"”. W Beisan istniała jednak niewielka społeczność żydowska, która została zniszczona w 1936 roku podczas arabskiego powstania w Palestynie. Doszło wówczas także do arabskich ataków na okoliczne żydowskie osady rolnicze. W ramach akcji odwetowej, w 1938 roku Orde Wingate poprowadził siły żydowskich policji do ataku na Beisan. Jednak rosnące osadnictwo żydowskie było przyczyną narastania konfliktu żydowsko-arabskiego. Wielka Brytania poszukując sposobu rozwiązania konfliktu przeprowadziła szczegółową analizę istniejących problemów. Dane brytyjskich władz mandatowych z 1945 roku pokazują, że w Beisan mieszkało wówczas 5720 osób, w tym 540 Żydów. W Dystrykcie Beisan mieszkało 16660 muzułmanów (67%), 7950 Żydów (30%) i 680 chrześcijan (3%). Arabowie posiadali 44% gruntów, Żydzi posiadali 34% gruntów, a 22% stanowiły grunty publiczne. W 1947 roku Wielka Brytania przekazała problem Palestyny w ręce ONZ. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała cały obszar doliny Bet Sze’an państwu żydowskiemu. W dzień po przyjęciu rezolucji wybuchła wojna domowa w Palestynie, której kontynuacją była I wojna izraelsko-arabska. 16 lutego 1948 roku pobliski kibuc Tirat Cewi zaatakował arabski oddział dowodzony przez Fauziego al-Kawukdżiego. W trakcie ciężkiej walki zginął 1 obrońca i 57 napastników. Po nieudanym ataku większość mieszkańców okolicznych wiosek uciekła, ponieważ obawiała się żydowskiej zemsty. 4 maja 1948 roku wysoki lider ruchu syjonistycznego Josef Weitz napisał w swoim dzienniku: „"Dolina Bet Sze’an jest bramą naszego państwa w Galilei ... zajęcie jej jest potrzebą chwili"”. To z tego powodu siły żydowskiej organizacji paramilitarnej Hagana wkroczyły 12 maja 1948 roku do miasta Beisan. Większość arabskich mieszkańców uciekła zanim do miasta wkroczyli żydowscy żołnierze. Nielicznych pozostałych arabskich chrześcijan wysiedlono do Nazaretu. W następnych miesiącach Hagana wysiedliła i zniszczyła praktycznie wszystkie okoliczne wioski arabskie.
Pod władzą państwa izraelskiego zmieniono nazwę miasta na "Bet Sze’an". Utworzono tutaj obóz uchodźców ("ma’abarot"), który przyjmował żydowskich imigrantów z Afryki Północnej. Bet Sze’an utraciło tym samym prawa miejskie, i jako wioska znalazło się w stagnacji gospodarczej. W latach 50. XX wieku do doliny dotarła fala żydowskich imigrantów z Maroka, Turcji, Egiptu, Syrii, Kurdystanu i Iraku. Podczas wojny na wyczerpanie (1967–1970) przygraniczne osady były wielokrotnie ostrzeliwane przez jordańską artylerię i poniosły z tego powodu duże straty. W przededniu wybuchu wojny sześciodniowej, 4 czerwca 1967 roku, miasto Bet Sze’an zostało ostrzelane ze strony Jordanii. Dopiero działania wojenne wojny sześciodniowej przyniosły stabilizację i uspokojenie sytuacji w całej dolinie. 19 listopada 1974 roku trzej palestyńscy terroryści z Demokratycznego Frontu Wyzwolenia Palestyny przekroczyło granicę z Jordanii w przebraniu robotników. Przeprowadzili oni atak na Bet Sze’an, zabijając czterech cywili i raniąc kolejnych 20 osób. Przybyli żołnierze zastrzelili napastników. Atak wywołał głęboki szok wśród mieszkańców miasta. W 1999 roku Bet Sze’an otrzymało prawa miejskie i stało się ważnym ośrodkiem administracji w dolinie Bet Sze’an. W ostatnim dziesięcioleciu osiedlili się tutaj imigranci z Etiopii, Ameryki Południowej i krajów byłego ZSRR.
W dniu 28 listopada 2002 roku doszło do ataku na lokal wyborczy Likudu w Bet Sze’an, w którym zginęło 6 Izraelczyków, a 36 osób zostało rannych. Podczas II wojny libańskiej 3 sierpnia 2006 roku na miasto spadły trzy rakiety "Khaibar-1" wystrzelone przez organizację terrorystyczną Hezbollah z południowego Libanu. Rannych zostało siedem osób.

</doc>
<doc id="3068188" url="https://pl.wikipedia.org/wiki?curid=3068188" title="Marni Nixon">
Marni Nixon

Marni Nixon (ur. 22 lutego 1930 w Altadenie, zm. 24 lipca 2016 w Nowym Jorku) – amerykańska sopranistka. Jej najbardziej znaną działalnością było podkładanie śpiewu w musicalach filmowych, takich jak" The King and I", "West Side Story" i "My Fair Lady".
Poza pracą w filmach artystka występowała również w telewizji, operze, musicalach scenicznych oraz koncertowała z orkiestrami symfonicznymi.
Życiorys.
Marni Nixon (właściwie Margaret Nixon McEathron) była córką Charlesa Nixona i Margaret Elsy McEathron (z domu Wittke). Marni była aktorką dziecięcą, zaczęła śpiewać już w bardzo młodym wieku w chórach (również jako solistka), m.in. w "Roger Wagner Chorale". W wieku 4 lat brała lekcje gry na skrzypcach.
Studiowała śpiew operowy m.in. u: Thomasa Noble MacBurneya, Carla Eberta, Jana Poppera, Borisa Goldovskiego i Sarah Caldwell. Pierwszy z jej mężów, Ernest Gold był kompozytorem, artystka miała z nim troje dzieci. Po rozwodzie w 1969 Nixon poślubiła Lajosa Fenstera (1971 do 1975) a następnie w 1983 Alberta Blocka.
Kariera.
Filmy.
W wieku 12 lat Nixon zagrała epizodyczną rolę w komedii "The Bashful Bachelor". W roku 1948 jako głos anioła (słyszany przez Ingrid Bergman) pojawiła się w "Joannie d’Arc". W kolejnym roku po raz pierwszy wystąpiła jako anonimowa dublerka zastępując śpiew Margaret O’Brien w filmie "Tajemniczy ogród". Po dwóch występach lokalnych w Disnejowskich klasykach: "Kopciuszku" (z 1950) i "Alicji w Krainie Czarów" (z 1951) wsparła w wysokich partiach głos Marilyn Monroe w utworze „Diamonds Are a Girl's Best Friend” z filmu "Mężczyźni wolą blondynki" (1953).
W roku 1956 podkładała głos Deborah Kerr w ekranizacji musicalu "Król i ja", rok później zastępowała znów Kerr w filmie "Niezapomniany romans".
W roku 1961 artystka wystąpiła znów anonimowo w ekranizacji broadwayowskiego hitu "West Side Story", zastępując Natalie Wood w partii Marii – przy czym dubbing był utrzymany przed Wood w sekrecie. Nixon dublowała w tym samym filmie również Ritę Moreno w kwintecie "Tonight". Artystka mimo próśb nie otrzymała od producentów żadnych tantiem za rolę, lecz kompozytor Leonard Bernstein przekazał jej kontraktem 1/4 swoich tantiemów (wynoszących 1%).
Trzy lata później Nixon po raz kolejny podkładała głos znanej aktorki w ekranizacji musicalu. Tym razem w "My Fair Lady" zastępowała Audrey Hepburn w partii Elizy. Tygodnik "Time" określił jej wkład w musical filmowy jako „duch dla najznakomitszych” ("The Ghostess with the Mostest").
Nixon pojawiła się po raz pierwszy na ekranie (oraz w obsadzie) dopiero w ekranizacji "Dźwięków muzyki " w epizodycznej rólce siostry Sophii (śpiewając część utworu "How Do You Solve a Problem Like Maria?"). Reżyser Robert Wise stwierdził, że publiczność po raz pierwszy mogła zobaczyć aktorkę, której głos tak dobrze znali. Aktorka po latach powróciła w 1997 jako ciotka Alice w komedii o tematyce LGBT "Chyba tak..." a w 1998 roku w kolejnym filmie Disneya "Mulan" śpiewając partię Babci Fa.
Teatr.
Nixon wystąpiła w 1954 na Broadwayu w "The Girl in Pink Tights". Odtwarzała rolę Sadie McKibben w "Opal", w 1984 premierową rolę Edny w Off-Broadwayowskim "Taking My Turn" (Gary’ego Friedmana). Na Off-Broadwayu i w teatrach regionalnych grała m.in. Nianię w "Romeo i Julii", Fraulein Schneider w "Kabarecie", Eunice Miller w "70, Girls, 70".
Po kilkudziesięciu latach przerwy Nixon powróciła na Broadway jako Ciotka Kate w premierowym "James Joyce's The Dead". Rok później wystąpiła w roli Heidi Schiller we wznowieniu "Follies" Sondheima. W roku 2003 otrzymała zastępstwo roli matki Guido we wznowieniu musicalu "Nine". W roku 2008 brała udział w tournée po USA ze wznowieniem "My Fair Lady" (jako pani Higgins).
Opera.
Repertuar operowy Nixon obejmował m.in. partie:
Występowała m.in. w Los Angeles Opera, Seattle Opera oraz w San Francisco Opera. Dawała recitale m.in. z New York Philharmonic (pod dyrekcją Leonarda Bernsteina), Los Angeles Philharmonic, Cleveland Orchestra, Toronto Symphony Orchestra, London Symphony Orchestra oraz Israel Philharmonic Orchestra.
W roku 1999 była premierową wykonawczynią partii Pani Wilson w "Ballymore", operze Richarda Wargo.
Inna działalność.
Nixon w latach 1969-71 prowadziła zajęcia na "California Institute of Arts". Po roku 1980 przez wiele lat wykładała na "Music Academy of the West" w Santa Barbara. W latach 70 i 80 XX wieku prowadziła dziecięcy program w telewizji (na kanale KOMO-TV) "Boomerang." Odbywała trasy objazdowe z Liberace, Victorem Borge oraz dawała solowe występy kabaretowe. Dawała lekcje śpierwu oraz sędziowała w konkursach wokalnych. Pod własnym nazwiskiem nagrywała utwory m.in. Jerome’a Kerna, George’a Gershwina, Arnolda Schönberga, Charlesa Ivesa, Aarona Coplanda oraz Anton Weberna.
W roku 2006 opublikowała autobiografię "I Could Have Sung All Night".
Nominacje i nagrody.
Artystka była dwa razy nominowana do Grammy Awards. W roku 2008 otrzymała "Singer Symposium's Distinguished Artist Award" in New York City. W roku 1984 otrzymała również nominację do Drama Desk Award za rolę Edny w "Taking My Turn."

</doc>
<doc id="3068189" url="https://pl.wikipedia.org/wiki?curid=3068189" title="Dyrektywa Siedliskowa">
Dyrektywa Siedliskowa



</doc>
<doc id="3068191" url="https://pl.wikipedia.org/wiki?curid=3068191" title="Zar'it">
Zar'it



</doc>
<doc id="3068192" url="https://pl.wikipedia.org/wiki?curid=3068192" title="Razak Nuhu">
Razak Nuhu

Abdul Razak Nuhu (ur. 1 maja 1991 w Tamale) – ghański piłkarz grający na pozycji lewego obrońcy.
Kariera klubowa.
Swoją karierę piłkarską Nuhu rozpoczął w Right to Dream Academy. W 2011 roku został zawodnikiem Manchesteru City. W tym samym roku został wypożyczony do Strømsgodset IF. Swój debiut w Tippeligaen zanotował 19 czerwca 2011 w przegranym 2:4 wyjazdowym meczu z Lillestrøm SK. W 2012 roku wywalczył ze Strømsgodset mistrzostwo Norwegii. Na koniec sezonu 2013 został z tym klubem mistrzem Norwegii. W 2014 grał w Apollonie Limassol, a następnie został zawodnikiem klubu Anorthosis Famagusta.
Kariera reprezentacyjna.
W reprezentacji Ghany Nuhu zadebiutował 15 sierpnia 2012 w zremisowanym 1:1 towarzyskim meczu z Chinami.

</doc>
<doc id="3068196" url="https://pl.wikipedia.org/wiki?curid=3068196" title="Księstwo Limburgii (1839–1866)">
Księstwo Limburgii (1839–1866)

Księstwo Limburgii (niem. "Herzogtum Limburg", hol. "Hertogdom Limburg") – część składowa Królestwa Niderlandów, wyodrębniona zgodnie z umocowaniem traktatu londyńskiego jako odrębne od Królestwa księstwo, będące członkiem Związku Niemieckiego. Księstwo stanowiło rekompensatę dla związku, za ziemie utracone na rzecz Belgii, przez Wielkie Księstwo Luksemburga (będącego państwem w unii z Niderlandami i jednocześnie członkiem Związku Niemieckiego). Księstwo przestało istnieć wraz z upadkiem związku, po wojnie prusko-austriackiej i stało się jedną z prowincji Niderlandów – patrz: Limburgia.

</doc>
<doc id="3068197" url="https://pl.wikipedia.org/wiki?curid=3068197" title="Oj tak!">
Oj tak!

Oj tak! − debiutancki album polskiego tria Chłopcy Kontra Basia. Ukazał się w październiku 2013, wydany przez ART2 Music. Stylistyka płyty to alternatywa folku i jazzu z elementami rocka. Barbara Derlak, wokalistka i autorka wszystkich tekstów, przy pisaniu słów piosenek czerpała z zapisków etnograficznych, archiwalnych nagrań muzyki ludowej. Piosenki mają klimat ludowych ballad, gawęd i baśni. Pojawiają się w nich przyśpiewki etniczne, frazowanie typowe dla oberka. W związku z płytą grupa była nominowana do Fryderyka 2014 jako "Debiut Roku". Album został Laureatem Wirtualnych Gęśli 2013.

</doc>
<doc id="3068198" url="https://pl.wikipedia.org/wiki?curid=3068198" title="Galina Strutinska">
Galina Strutinska

Galina Strutinska, ros. Галина Струтинская (ur. 1 lipca 1957 w Konotopie) – rosyjska szachistka i sędzia szachowy ("International Arbiter" od 2009), arcymistrzyni od 2011 roku.
Kariera szachowa.
Największe sukcesy w karierze odniosła w kategorii "weteranek" (szachistek powyżej 50. roku życia), trzykrotnie zdobywając medale mistrzostw świata (dwa złote – Opatija 2011, Kamena Wurla 2012; srebrny – Bad Zwischenahn 2008) oraz również trzykrotnie – mistrzostw Europy (trzy srebrne – Courmayeur 2011, Kowno 2012, Płowdiw 2013). Za zdobycie tytułu mistrzyni świata w 2011 r. Międzynarodowa Federacja Szachowa przyznała jej tytuł arcymistrzyni.
Najwyższy ranking w dotychczasowej karierze osiągnęła 1 lipca 2001 r., z wynikiem 2361 punktów zajmowała wówczas 69. miejsce na światowej liście FIDE, jednocześnie zajmując 11. miejsce wśród rosyjskich szachistek.
Sędziowała m.in. finał indywidualnych mistrzostw Rosji kobiet (Moskwa 2008) oraz – jako sędzia rundowy – w mistrzostwach świata kobiet (Nalczyk 2008).

</doc>
<doc id="3068199" url="https://pl.wikipedia.org/wiki?curid=3068199" title="Teresa Sachsen-Altenburg">
Teresa Sachsen-Altenburg

Theresia Amalia Carolina Josephina Antoinetta (ur. 21 grudnia 1836 w Triesdorfie, zm. 9 listopada 1914 w Sztokholmie) – księżniczka Saksonii-Altenburg oraz poprzez małżeństwo księżna Szwecji, Norwegii i Dalarny. Pochodziła z rodu Wettynów.
Urodziła się jako bratanica księcia Saksonii-Altenburg Józefa. Jej rodzicami byli młodszy brat monarchy książę Edward i jego żona księżna Amalia.
16 kwietnia 1864 w Altenburgu poślubił księcia Szwecji, Norwegii i Dalarny Augusta (młodszego brata panującego wówczas króla Karola XV). Para nie miała dzieci.

</doc>
<doc id="3068200" url="https://pl.wikipedia.org/wiki?curid=3068200" title="Tytus, Romek i A’Tomek księga XIX">
Tytus, Romek i A’Tomek księga XIX

Tytus, Romek i A’Tomek księga XIX – dziewiętnasty komiks z serii Tytus, Romek i A’Tomek o przygodach trzech przyjaciół Tytusa, Romka i A’Tomka. 
Autorem scenariusza i rysunków jest Henryk Jerzy Chmielewski. Album ten ukazał się w roku 1992 nakładem Prószyński i S-ka. Potocznie księga ta ma opis - Tytus aktorem. Na stronie 2 i 3 okładki w wydaniu I umieszczono graficzny spis wszystkich dotychczas wydanych przygód tej serii. Na stronie 63 i 64 zamieszczono słownik trudnych i obcojęzycznych wyrazów występujących w komiksie. 
Fabuła komiksu.
Przed wyjściem do teatru Romek i A’Tomek ze względu na kompromitujący wygląd, brak kultury osobistej i wiedzy teatralnej Tytusa, postanawiają go uteatralnić. A’Tomek opowiada historię teatru począwszy od czasów człowieka prehistorycznego. Następnie za pomocą wyobraźni chłopcy udają się do starożytnej Grecji, aby poznać kolebkę teatru europejskiego. Później A'Tom opowiada o widowiskach teatralnych organizowanych w starożytnym Rzymie, które odbywały się na arenie rzymskiego koloseum. Kolejnym etapem podróży w wyobraźni jest średniowiecze, w którym powstawały teatry kościelne gdzie grano scenki biblijne, szopki i jasełka. A’Tomek wspomina także o XVI wiecznych teatrach literackich, w których wystawiano sztuki Williama Szekspira, a dla pospólstwa i mieszczan grały trupy komediantów. Następnie chłopcy przenoszą się do roku 1912 na warszawską starówkę i w roli komediantów odgrywają spektakl na jednym z podwórek, by potem odwiedzić Warszawę roku 1930 i zademonstrować teatr kukiełkowy. Ostatnim etapem ich wyimaginowanej podróży jest czas okupacji kiedy to bezrobotni aktorzy i muzycy występowali wprost na podwórkach i ulicach lub dawali konspiracyjne przedstawienia w domach. Edukacja Tytusa kończy się zwiedzaniem zaplecza prawdziwego teatru i udaniem się chłopców na sztukę o ich własnych przygodach do Teatru Rozmaitości w Warszawie. 

</doc>
<doc id="3068202" url="https://pl.wikipedia.org/wiki?curid=3068202" title="Lastovičia diera">
Lastovičia diera

Lastovičia diera (pol. "Jaskółcza Dziura") – jaskinia krasowa na terenie Krasu Słowacko-Węgierskiego, w Wewnętrznych Karpatach Zachodnich na Słowacji. Bodaj najłatwiej dostępna jaskinia Płaskowyżu Pleszywskiego (słow. Plešivská planina).
Położenie.
Znajduje się w centralnej części Płaskowyżu Pleszywskiego, w zboczu częściowo zarośniętego leja krasowego, głębokiego na 12 m. Kierują ku niej specjalne znaki w postaci żółtej litery „C” (ang. „cave”), odgałęziające się od odległego o ok. 250 m żółto znakowanego szlaku turystycznego.
Geologia i morfologia.
Jej wlot jest wysoki na 9 m, lecz jaskinia nie imponuje wielkością, bo sięga ledwo 15 m „w głąb ziemi”. Poza tym jest zupełnie pozbawiona szaty naciekowej. Powstała poprzez zawalenie się stropu podziemnej pustki, o czym świadczą luźne skalne bloki w jej części wstępnej.
Historia eksploatacji.
Jaskinia znana od dawna miejscowej ludności. W roku 1955 zbadał ją rożniawski speleolog Viliam Rozložník (1920-1959) który przypuszczał, że przez zasypany gruzem koniec korytarza będzie można się dostać do głębszych partii, być może łączących się z położoną 250 m dalej jaskinią Mačacia diera i nieodległą przepaścią Zombor. Prób przekopania gruzowiska dotychczas nie prowadzono.

</doc>
<doc id="3068205" url="https://pl.wikipedia.org/wiki?curid=3068205" title="Branislav Niňaj">
Branislav Niňaj

Branislav Niňaj (ur. 17 maja 1994 w Bratysławie) – piłkarz słowacki grający na pozycji środkowego obrońcy. Od 2021 jest zawodnikiem klubu Sepsi OSK.
Kariera klubowa.
Swoją karierę piłkarską Niňaj rozpoczął w Akademii Piłkarskiej Jozefa Vengloša w wieku 8 lat. W 2010 roku został zawodnikiem bratysławskiego klubu FC Petržalka 1898. W 2011 roku zadebiutował w nim w drugiej lidze słowackiej. W FC Petržalka grał do końca sezonu 2011/2012.
W lipcu 2012 roku Niňaj przeszedł do Slovana Bratysława. Swój debiut w nim zanotował 1 marca 2013 w wygranym 4:1 domowym meczu z FC ViOn Zlaté Moravce. W sezonie 2012/2013 wywalczył ze Slovanem mistrzostwo Słowacji oraz zdobył Puchar Słowacji.
W czerwcu 2015 trafił do KSC Lokeren. W 2017 był wypożyczony z niego do Osmanlısporu, a w 2018 wypożyczono go do MŠK Žilina.
Kariera reprezentacyjna.
W reprezentacji Słowacji Niňaj zadebiutował 19 listopada 2013 w zremisowanym 0:0 towarzyskim meczu z Gibraltarem, rozegranym w Faro.

</doc>
<doc id="3068206" url="https://pl.wikipedia.org/wiki?curid=3068206" title="Branislav Ninaj">
Branislav Ninaj



</doc>
<doc id="3068207" url="https://pl.wikipedia.org/wiki?curid=3068207" title="Twierdza Bač">
Twierdza Bač

Twierdza Bač (srb. Бачка тврђава / "Bačka tvrđava", węg. "Bácsi vár") – ruiny średniowiecznego zamku, znajdującego się w Baču (węg. "Bács"), w serbskiej prowincji autonomicznej Wojwodina.
Zamek został wybudowany w latach 1338–1342 przez węgierskiego króla Karola Roberta, choć już wcześniej istniały w tym miejscu budowle obronne. Powstał na niewielkiej wyspie, w meandrze rzeki Mostonga, na planie pięciokata. Dostęp do twierdzy był możliwy przez zwodzone mosty, a sam zamek określany był jako "twierdza wodna".
Od połowy XV wieku został przebudowywany jako punkt obronny na południowych granicach Węgier. W 1529 roku, trzy lata po bitwie pod Mohaczem, zamek wraz z całą okolicą znalazł się w granicach Imperium osmańskiego, a Bač stał się częścią sandżaku segedyńskiego. W 1699 roku, po wyparciu Turków, włączono go w granice państwa Habsburgów.
W czasie powstania Rakoczego, podczas walk pomiędzy powstańcami i wojskami cesarskimi, został spalony, zniszczony i opuszczony.
Do dzisiaj pozostały rozległe ruiny, z których najbardziej okazały jest, położony centralnie, donżon – w latach 60. XX wieku został on odrestaurowany i obecnie ma sześć kondygnacji, mieszczących niewielkie muzeum. Oprócz niego zachowały się częściowo mury obwodowe, wzniesione z cegły – w ich ciągu wznoszą się cztery wieże (jedna mieściła kaplicę) oraz położony przed dawną fosą barbakan.
Pierwsze prace archeologiczne zaczął prowadzić w 1870 roku Emrich Henszlmann. W 1948 r. obiekt został wpisany na listę Pomników Kultury. Obecnie w ruinach trwają prace zabezpieczające przy murach.

</doc>
<doc id="3068208" url="https://pl.wikipedia.org/wiki?curid=3068208" title="29. ceremonia wręczenia Independent Spirit Awards">
29. ceremonia wręczenia Independent Spirit Awards

29. ceremonia wręczenia niezależnych nagród Independent Spirit Awards za rok 2013, odbyła się 1 marca 2014. Ceremonię wręczenia nagród poprowadził Patton Oswalt.
Nominacje do nagród zostały ogłoszone 26 listopada 2013 roku przez prezydenta Fundacji Film Independent Josha Welsha oraz aktorki Octavię Spencer i Paulę Patton.

</doc>
<doc id="3068212" url="https://pl.wikipedia.org/wiki?curid=3068212" title="Gaz ściśnięty">
Gaz ściśnięty

Gaz ściśnięty (ang.: tight gas) – gaz ziemny, niekonwencjonalny, uzyskiwany ze skał o małej przepuszczalności, mniejszej niż 0,1 m[darcy] (mD). Wydobycie na skalę ekonomicznie opłacalną wiąże się z koniecznością szczelinowania. W odróżnieniu od gazu łupkowego, występującego w łupkach osadowych (o małej przepuszczalności i porowatości), gaz ściśnięty zazwyczaj zawarty jest w piaskowcach i rzadziej w wapieniach (cechujących się niską przepuszczalnością, ale większą, porowatością niż łupki).
Gaz ściśnięty jest wydobywany na dużą skalę w Stanach Zjednoczonych od lat 70. XX w., ok. 30% amerykańskiego wydobycia, czyli 150 mld m3 rocznie (wartość ta przekracza ponad 10-krotnie wielkość polskiej konsumpcji), w Kanadzie rocznie wydobywa się 55 mld m3, ponadto wydobywany jest w 10 innych krajach na świecie

</doc>
<doc id="3068213" url="https://pl.wikipedia.org/wiki?curid=3068213" title="ND Triglav Kranj">
ND Triglav Kranj



</doc>
<doc id="3068215" url="https://pl.wikipedia.org/wiki?curid=3068215" title="Jack Pickford">
Jack Pickford

Jack Pickford, właśc. John Charles Smith (ur. 18 sierpnia 1896 lub 1895 w Toronto, zm. 3 stycznia 1933 w Paryżu) – amerykański reżyser, aktor i producent filmowy.
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3068217" url="https://pl.wikipedia.org/wiki?curid=3068217" title="Michael Groddeck">
Michael Groddeck

Michael Groddeck (ur. 24 grudnia 1731 w Gdańsku, zm. 27 lutego 1800 tamże) – był gdańskim rajcą, burmistrzem i bibliotekarzem.
Był synem burmistrza Carla Groddecka i jego żony Anny z d. Bieberstein. Dwukrotnie żonaty: 1759 poślubił Agatę Konstancję Schumann, córkę rajcy gdańskiego, która zmarła 1761; 1763 poślubił córkę burmistrza Samuela Wolffa Annę Renatę. Z drugiego małżeństwa miał 11 dzieci, m.in. Karla Michaela von Groddecka.
Od 1746 kształcił się w Gimnazjum Akademickim, następnie studiował w Getyndze (1752) i Lipsku (1753). 1759–62 pracował jako sekretarz miejski, w 1762 został ławnikiem, a w 1780 rajcą Głównego Miasta. W latach 1783–84 oddelegowany przez Radę wraz z Joachimem Wilhelmem Weickhmannem skutecznie pertraktował z władzami pruskimi w sprawie zniesienia blokady Gdańska utrzymywanej od I rozbioru Polski. Należał w Radzie Miejskiej do mniejszościowego stronnictwa upatrującego pomyślności Gdańska w ściślejszym związku z Prusami, jako jeden z 2 rajców wchodził w skład delegacji mającej w 1793 przekazać im miasto. W 1793 mianowany przez Prusaków policyjnym burmistrzem, przewodniczył Radzie Tymczasowej i nowej, powołanej 1794, zajmując się przystosowaniem ustroju gdańskiego do obowiązującego w Prusach. Podczas wizyty w Gdańsku króla pruskiego otrzymał 5 czerwca 1798 nobilitację z nadania Fryderyka Wilhelma III oraz godność tajnego radcy ds. wojny i domen ("Geheimer Kriegs- und Domänenrat").
Był ostatnim mianowanym przez Radę Miejską protoscholarchą, czyli opiekunem Biblioteki Miejskiej i wydatnie przyczynił się do rozwoju jej zbiorów. Administrował legatem burmistrza Gotfryda Schwartza przeznaczonym na zakup i powiększenie zbiorów miejskiego gabinetu numizmatycznego, którym także się opiekował.
Po śmierci pochowany w rodzinnym grobowcu w kościele Mariackim w Gdańsku. 

</doc>
<doc id="3068218" url="https://pl.wikipedia.org/wiki?curid=3068218" title="Ice wine">
Ice wine



</doc>
<doc id="3068221" url="https://pl.wikipedia.org/wiki?curid=3068221" title="Heboidophrenia">
Heboidophrenia



</doc>
<doc id="3068226" url="https://pl.wikipedia.org/wiki?curid=3068226" title="Marian Rehorowski">
Marian Rehorowski

Marian Rehorowski (ur. 9 marca 1911 we Lwowie, zm. 23 marca 1973 we Wrocławiu) – polski architekt wnętrz.
Życiorys.
W 1930 rozpoczął studia na Wydziale Architektury Politechniki Lwowskiej, dziewięć lat później otrzymał absolutorium. Od 1938 był asystentem prof. Wiesława Grzymalskiego, który kierował Katedrą Rysunków Zdobniczych i Dekoracji Wnętrza. Po mobilizacji w sierpniu 1939 walczył podczas kampanii wrześniowej w obronie Warszawy, aresztowany po kapitulacji Warszawy był więźniem obozów jenieckich Nienburg, Spittal an der Drau, Woldenberg. W miarę możliwości pogłębiał swoją wiedzę na temat historii wnętrz i meblarstwa. Po zakończeniu wojny zamieszkał we Wrocławiu, gdzie związał się zawodowo z tworzonym wówczas Wydziałem Architektury Politechniki Wrocławskiej. W 1946 obronił pracę dyplomową na Politechnice Krakowskiej, od 1950 wykładał historię wnętrz i meblarstwa. Pomiędzy 1950 a 1962 przeprowadził inwentaryzację fotograficzno-pomiarową oraz opisową i rysunkową mebli-eksponatów znajdujących się w wyposażeniu muzeów i kościołów w siedemdziesięciu pięciu miastach Polski. W 1961 obronił pracę doktorską, a rok później habilitacyjną. Opublikował ponad siedemdziesiąt artykułów dotyczących mebli i wyposażenia wnętrz.

</doc>
<doc id="3068227" url="https://pl.wikipedia.org/wiki?curid=3068227" title="Ołeksij Kacman">
Ołeksij Kacman

Ołeksij Josypowycz Kacman, ukr. Олексій Йосипович Кацман, ros. Алексей Иосифович Кацман, "Aleksiej Iosifowicz Kacman" (ur. 3 stycznia 1947 w Kirowohradzie, zm. 23 września 2017) – ukraiński piłkarz, grający na pozycji napastnika, sędzia i trener piłkarski.
Kariera piłkarska.
Kariera klubowa.
Wychowanek klubu DJuSSz-2 Kirowohrad. W 1965 rozpoczął karierę piłkarską w miejscowym klubie Zirka Kirowohrad. W 1967 został zaproszony do Czornomorca Odessa. W latach 1967-1968 służył w wojskowym klubie SKA Odessa. Po zakończeniu służby w 1969 odszedł do Sudnobudiwelnyka Mikołajów. Po pół roku zmienił klub na Budiwelnyk Pierwomajsk. W 1970 powrócił do kirowohradzkiego klubu. Sezon 1974 spędził w Dynamo Chmielnicki, po czym ponownie wrócił do Zirki Kirowohrad. W 1977 zakończył karierę piłkarską w klubie Dnipro Czerkasy.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw trenował dzieci w Szkole Sportowej rodzimej Zirki Kirowohrad. Od 1988 pomagał trenować pierwszą drużynę Zirki Kirowohrad, a od lipca 1989 do końca 1990 pracował na stanowisku głównego trenera klubu. Potem przez jakiś czas sędziował mecze piłkarskie Mistrzostw Ukrainy. Od listopada 1993 do kwietnia 1997 pomagał trenerowi Ołeksandr Iszczenko prowadzić Zirkę Kirowohrad, od maja 1997 do czerwca 1998 Nywę Winnica, i od czerwca 1998 do maja 2000 ponownie Zirkę Kirowohrad. Potem powrócił do trenowania dzieci w DJuSSz Ziroczka Kirowohrad.

</doc>
<doc id="3068230" url="https://pl.wikipedia.org/wiki?curid=3068230" title="Miltiadis Gouskos">
Miltiadis Gouskos



</doc>
<doc id="3068231" url="https://pl.wikipedia.org/wiki?curid=3068231" title="Anton Gödrich">
Anton Gödrich



</doc>
<doc id="3068232" url="https://pl.wikipedia.org/wiki?curid=3068232" title="Rozgrywając królem">
Rozgrywając królem

Rozgrywając królem (ang. "To Play the King") − angielski miniserial emitowany przez telewizję BBC w czterech odcinkach od 21 listopada do 12 grudnia 1993 r. Jest to adaptacja powieści "Ograć króla" autorstwa Michaela Dobbsa, polityka brytyjskiej Partii Konserwatywnej, oraz kontynuacja serialu "Dom z kart" z 1990 r. W Polsce "Rozgrywając królem" wyemitował kanał Ale Kino+ od 23 do 30 września 2013 r. w dwóch dwuodcinkowych blokach.
Fabuła.
Nowo koronowany król Wielkiej Brytanii (Michael Kitchen) jest niezadowolony z urzędującego premiera z Partii Konserwatywnej, Francisa Urquharta (Ian Richardson), i angażuje się w politykę na niespotykaną dla brytyjskich monarchów skalę. Król krytykuje zwłaszcza politykę społeczną premiera. Urquhart podejmuje pełną intryg grę o utrzymanie się przy władzy, próbując zdyskredytować władcę i pokonać oponentów w obliczu nadchodzących wyborów parlamentarnych.
Nominacje i nagrody.
"Rozgrywając królem" otrzymało w 1994 r. cztery nominacje do telewizyjnych nagród BAFTA: dla najlepszego aktora (Ian Richardson i Michael Kitchen), za montaż i muzykę, zwyciężając w tej ostatniej kategorii.

</doc>
<doc id="3068233" url="https://pl.wikipedia.org/wiki?curid=3068233" title="Svetlana Leseva">
Svetlana Leseva



</doc>
<doc id="3068234" url="https://pl.wikipedia.org/wiki?curid=3068234" title="Lyudmila Andonova">
Lyudmila Andonova



</doc>
<doc id="3068235" url="https://pl.wikipedia.org/wiki?curid=3068235" title="Lyudmila Zhecheva">
Lyudmila Zhecheva



</doc>
<doc id="3068236" url="https://pl.wikipedia.org/wiki?curid=3068236" title="Ludmiła Żeczewa">
Ludmiła Żeczewa



</doc>
<doc id="3068237" url="https://pl.wikipedia.org/wiki?curid=3068237" title="Śmierć na żywo">
Śmierć na żywo



</doc>
<doc id="3068238" url="https://pl.wikipedia.org/wiki?curid=3068238" title="Linia przekazu Dharmy zen">
Linia przekazu Dharmy zen

Linia przekazu Dharmy – ograniczona tylko do szkoły zen metoda promowania następcy lub następców z grona uczniów danego mistrza zen. Ta metoda bezsłownego przekazu istoty nauk Buddy stała się jedną z wyróżniających cech szkoły. Jednym z jej skutków było rozbicie jedności szkoły na kilka różnych frakcji. Synonimicznym określeniem jest „linia przekazu chan”.
Historia.
Pojęcie przekazu.
Pojęcie przekazu zen od samego początku było pojęciem spornym, gdyż samo założenie, że to, co jest przekazywane, jest bezsłowną istotą nauk Buddy, implikowało natychmiast, iż wszyscy ci, którzy nie byli złączeni z linią przekazu, uważani byli za dysponentów mniej wartościowej prawdy. Oczywiście powodowało to sprzeciw innych buddyjskich tradycji. Zachowały się przekazy jeszcze z VIII wieku, że szczególnie urażona poczuła się szkoła tiantai. Wiadomo, że mnich tej szkoły Zhanran (711–782) i inni atakowali szkołę chan za sformułowanie takiej idei. Takie ataki ze strony wyznawców tiantai nasiliły się w okresie panowania północnej Dynastii Tang.
Dla młodej szkoły chan stworzenie idei przekazu Dharmy było jednym z najważniejszych elementów budujących jej tożsamość. Gdy szkoła uzyskała już swoją bardzo wyraźną tożsamość, sprawą o podstawowym wręcz znaczeniu była tożsamość linii przekazu, a ściślej utożsamienie się z którąś z linii przekazu Dharmy. Nasiliło się to zwłaszcza po tym, gdy Heze Shenhui (684–758) przegrał batalię, w której walczył on o utrzymanie poglądu, że tylko jedna osoba może być w posiadaniu przekazu. Jego idea przegrała i odtąd różne grupy chan (sŏn, zen i thiền), mające różne linie przekazu zaczęły uważać, że wszystkie inne grupy są także w pełni uprawnione, niezależnie od rywalizacji między nimi.
Natura przekazu została ustalona w wierszu Patriarchy Huinenga:
Pojęcie „oddzielnego przekazu” reprezentuje skrajnie potężne roszczenie do uprawomocnienia tradycji oraz do pełnej autorytatywności. Było ono w samym centrum samoświadomości szkoły. Zostało ukute jako przekaz poza buddyjskimi tekstualnymi naukami, przekraczający każde werbalne sformułowania, ponieważ był poza ograniczeniami ludzkiego języka. To, co przekazywano, było wglądem w totalność ostatecznej rzeczywistości, zrozumienie tak głębokie, że nie mogło być wyrażone słowami. Dawano tym do zrozumienia, że ci, którzy otrzymali przekaz, posiedli wgląd, który był identyczny z wglądem historycznego Buddy. Inaczej mówiąc, członkowie linii przekazu chan byli żyjącymi Buddami i jedynie przez przyłączenie się do takiej osoby, mógł ktoś osiągnąć taki sam szczególny wgląd oraz otrzymać przekaz.
W okresie Song ten już klarowny obraz własnej historii został zaakceptowany przez cały chiński buddyzm, nawet przez rywalizujące z chanem inne tradycje buddyjskie (niektóre z nich zaczęły nawet tworzyć własne linie przekazu). Co więcej przejęły go także w całości koreański sŏn i japoński zen. Zaakceptowali go również naukowcy zajmujący się buddyzmem, traktując jako historyczny fakt.
Mimo tego jasne jest, że cała linia przekazu sprzed okresu Song, musi być rozumiana jako twór mityczny, święta historia, która służyła uprawomocnieniu szkoły chan w okresie Song poprzez twierdzenie o posiadaniu szczególnego przekazu. Nawet w okresie Song linie przekazu podlegały ciągłym manipulacjom i reinterpretacjom w celu uprawomocnienia linii przekazu pewnych mistrzów lub wzmocnienia polemicznych i religijnych roszczeń.
Jedyną jasną cechą charakterystyczną mistrza chan okresu Song było to, że był on pojmowany jako utrzymujący przekaz w linii chan. Tylko taka osoba mogła być członkiem szkoły chan. W okresie Song nie było jeszcze pojęcia „mnicha chan”, gdyż po prostu nie było jeszcze ordynacji chan. W Chinach, przeciwnie do Japonii, wszyscy mnisi byli ordynowani do zakonu buddyjskiego, a nie jakiejś poszczególnej szkoły. I taki system przetrwał do dziś. Olbrzymia większość mnichów i mniszek nie aspirowała do członkostwa w rodzinie przekazu chan ani też innej rodziny przekazu, które pojawiły się w okresie Song. Tych, którzy jednak tego chcieli, czekał zwykle trwający całe dziesięciolecia trening w specjalnych publicznych klasztorach i tylko wtedy mogli otrzymać przekaz i zostać członkami linii przekazu ich mistrza.
W okresie dynastii Tang kręgi chan wypromowały stanowisko opata klasztoru chan. Musiał to być charyzmatyczny mistrz chan, a więc taki, który utrzymywał linię przekazu. W okresie dynastii Song opat klasztoru chan utrzymywał linię przekazu, a zatem był duchowym spadkobiercą wielkich mistrzów okresu Tang, których działania i wypowiedzi były tematem jego kazań czy wykładów. W okresie Song większość mistrzów chan i ich uczniów angażowała się w wiele rodzajów buddyjskiej praktyki i często studiowali sutry i tradycyjne komentarze na równi z tekstami chan. Większość mistrzów chan używała komentarzy koanowych przytaczając historie o mistrzach Tang, często właśnie z "Jingde chuandeng lu" i oferowała komentarze, równie tajemnicze jak oryginalne opowieści. Jednak nauki, to na co kładli największy nacisk i styl indywidualnych mistrzów chan w okresie Song zawierały się w bardzo szerokim spektrum. Klasztory chan były budowane według takiego samego wzoru jaki inne, prowadziły takie same rytuały i funkcjonowały tak jak klasztory kojarzone z innymi szkołami buddyjskimi. Klasztory zresztą bardzo często i stosunkowo łatwo zmieniały swoje afiliacje. Dlatego to, co wyróżniało szkołę chan w okresie Song, to nie były różnice instytucjonalne ani rodzaj praktyki, ale właśnie pojęcie szczególnej linii przekazu chan.
Kształtowanie się linii przekazu.
Najwcześniejsza część linii przekazu, którą chan okresu Song przyswoił, ukształtowała się w dolnym regionie rzeki Yangzi w prowincji Hubei, w kręgu tzw. Wschodniej Góry (chiń. Dongshan), czyli mnisiej wspólnoty Daoxina (580-651) i Hongrena (601-674). Jak wiadomo, generacyjny przekaz od mistrza do ucznia był wydarzeniem jednostkowym i tak było do Huinenga (638–713) – Szóstego Patriarchy. Po nim przekaz nie odbywał się już do jednego ucznia w każdym pokoleniu, ale dwóch głównych uczniów Huinenga, czyli Nanyue Huairang i Qingyuan Xingsi, swoimi przekazami jednolitą (prawie) linię przekazu rozdzielili na kilka równolegle biegnących linii.
W niesekciarskiej historii buddyzmu "Xu gaoseng zhuan" napisanej w latach 645–667, Hongren jest wspomniany kilka razy, cytowany jest także Daoxin, nie wspomina się w ogóle o Trzecim Patriarsze – Sengcanie, nie łączy się także Daoxina z Bodhidharmą.
Najwcześniejsze wyrażenie linii przekazu chan jest zawarte w epitafium jednego z uczniów Hongrena – Luzhou Faru (638-689). Prawdopodobnie powstało w kręgu uczniów Faru. W epitafium stwierdza się, że już w Indiach odbywał się bezsłowny przekaz, który sięgnął Bodhidharmy i tradycja została przeniesiona przez niego do Chin. W Chinach przekaz następował od Bodhidharmy do Huike, następnie do Sengcana, dalej do Daoxina i wreszcie do Hongrena. Od Hongrena przekaz nastąpił do Faru. Chociaż ten schemat został zaakceptowany przez wschodzącą szkołę chan, to jednak pozycja Faru została zakwestionowana przez kilku kandydatów takich jak długowieczny Lao’an Hui’an (znany także jako Songshan) (580–707) czy Yuquan Shenxiu (606–707). W epitafium Shenxiu napisano, że otrzymał on przekaz od mistrza Hongrena, którego linia przekazu rozpoczęła się od Bodhidharmy, ale nic nie wspomina się o Faru czy innych uczniach Hongrena. Wydaje się, że najbardziej promował Shenxiu jego uczeń Songshan Puji (651–739), który starał się zrobić z niego szóstego patriarchę i słusznego spadkobiercę Hongrena.
Spowodowało to znany kontratak ucznia Huinenga, którym był mistrz chan Heze Shenhui (648–758), na Pujiego i na tzw. „szkołę północną”. Heze zarzucił tej szkole, że promuje stopniowe i dualistyczne podejście do oświecenia, a mistrzowi chan Pujiemu, że uzurpował pozycję szóstego patriarchy przyznając ją mistrzowi Shenxiu. Heze twierdził, że prawdziwym szóstym patriarchą jest Huineng, założyciel „południowej szkoły chan.” Huineng był w ogóle nieznanym mistrzem chan i znajdował się on tylko na jednej liście wyliczającej dziesięciu uczniów Hongrena. Obaj mistrzowie – zarówno Puji, jak i Heze – mieli swoje racje promując swoich nauczycieli jako szóstego patriarchę, gdyż uprawomocniało to ich linie przekazu i czyniło z nich siódmego patriarchę. Postępowanie ich nie różniło się niczym od działań innych mistrzów będących spadkobiercami uczniów Hongrena, którzy także starali się o uznanie ich własnego nauczyciela za szóstego patriarchę. O ile samo promowanie Huinenga raczej nie przyniosłoby rezultatu, gdyż zarówno Faru, jak i Shenxiu byli szeroko znani jako mistrzowie chan, a Huineng był kompletnie nieznanym mistrzem, to atak na stopniowość i dualizm „szkoły północnej” oraz podkreślanie nagłego oświecenia były skuteczne i zostały zapamiętane. Guifeng Zongmi przekazał informację, że z polecenia cesarskiego została w 796 roku zwołana narada mistrzów chan, którzy uznali, że siódmym patriarchą jest Heze Shenhui. Wskazywało to automatycznie na to, że szóstym patriarchą był Huineng. Było to częściowe zwycięstwo Hezego – Huineng został ostatecznie uznany w powszechnej świadomości za szóstego patriarchę, jednak on sam nigdy nie został uznany za siódmego. Guifeng (który należał do linii przekazu Hezego) wylicza przy tym siedem różnych frakcji chan, z których tylko dwie wywodzą się od Huinenga, a reszta – od Hongrena lub Daoxina.
W ciągu kilkudziesięciu lat po śmierci Guifenga (zm. 841) wszystkie frakcje nie pochodzące od Huinenga – zniknęły. Utrzymały się tylko linie przekazu wywodzące się od Huinenga.
W pewnym momencie w XI wieku częścią samoświadomości szkoły chan, stało się zrozumienie, że linia przekazu pochodząca od Huinenga (638–713) rozdzieliła się na pięć tradycji, z których każda mogła się cofnąć do jednego z dwu uczniów Huinenga: Nanyuego Huairanga (677–744) i Qingyuana Xingsiego (660–740). Były to tradycje: caodong, fayan, guiyang, linji i yunmen. Pojęcie tożsamości z linią przekazu było podstawowe i decydujące dla całego chanu. Mimo tego literatura chan jest pełna przykładów interakcji między mistrzami chan a uczniami z różnych innych linii przekazu, co świadczy o tym, że linie te nie traktowały siebie ekskluzywnie, ale inkluzywnie.
Nie jest jasne kiedy pojawił się schemat podziału chanu na pięć frakcji. Tradycyjnie uważa się, że najwcześniejszym źródłem jest tekst przypisywany mistrzowi chan Fayanowi Wenyi (885-958) "Zongmen shigui lun" ("Dziesięć normatywnych traktatów o szkole chan"). Jednak wymienia on tylko cztery tradycje: caodong, linji, yunmen i guiyang. Nie wymienia tradycji fayan, której sam był twórcą, więc przyjmuje się, że było pięć tradycji zwanych „domami”. Nie wydaje się jednak, żeby Fayan widział siebie jako założyciela piątej frakcji. W jego tekście brakuje także kilku wybitnych, jemu współczesnych, mistrzów chan. We wcześniejszych ustępach tego tekstu Fayan wspomina o sześciu różnych liniach przekazu chan. Do czterech wymienionych dochodzą jeszcze linie przekazu takich mistrzów jak Deshan Xuanjian (782-865) i Xuefeng Yicun (822-908). Ten schemat włącza w linie przekazu Fayana, który był w trzecim pokoleniu spadkobiercą Xuefenga, ale w dalszym ciągu pozostawia wielu współczesnych mu mistrzów poza liniami przekazu. Fayan zdawał sobie z tego najwyraźniej sprawę i zakończył znakiem "deng", który wskazuje na nieskończoną numerację.
Tekst ten jest świadectwem, że w połowie X wieku różnorodne linie przekazu wywodzące się od Huinenga, były postrzegana za mające wyróżniającą się tożsamość. Użycie nazw takich jak "caodong" i "guiyang" (które skonstruowano z imion mistrza i jego ucznia) wskazuje, że tożsamość linii przekazu była oparta na czymś innym niż na wyróżniającym się mistrzu chan. Fayan przytacza te linie przekazu przy okazji lamentowania nad ich świadomością. To znaczy, że w czasach Fayana wszystkie te linie przekazu ostro ze sobą rywalizowały.
W 952 roku, a więc jeszcze za życia Fayana, ukazała się praca zatytułowana "Zutang ji", która w ogóle nie odnosi się do systemu pięciu szkół chan. Jest to zrozumiałe, gdyż układ ten pozostawił autorów pracy i ich nauczyciela mistrza chan Zhaoqinga Wendenga (884-972) poza systemem, chociaż był on w drugim pokoleniu spadkobiercą mistrza chan Xuefenga Yicuna. Dlatego zapewne dzieło to pomija w ogóle Fayana. Jest co prawda Yunmen Wenyan (864-949), ale został całkowicie pozbawiony swoich uczniów.
Praca "Jingde chuandeng lu" częściowo oparta była na "Zutang ji". Wzmacnia ona inkluzywność chanu i przedstawia go jako dużą i harmonijną rodzinę. Nie wspomina o „pięciu domach” chan, ale wszyscy mistrzowie wymienieni jako ostatni w swojej generacji są przedstawicielami właśnie „pięciu domów”. Ponieważ autorem tego dzieła jest Yong’an Daoyuan, który był w drugim pokoleniu spadkobiercą Fayana Wenyi, to praca ta dyskretnie promuje linie przekazu pochodzące od Fayana. Fayan ma sześćdziesięciu trzech spadkobierców, jego uczeń Tiantai Deshao (891-972) ma ich czterdziestu dziewięciu, a bracia w Dharmie Deshao mają razem dwudziestu pięciu spadkobierców. Autor tej pracy Daoyuan nie jest w ogóle wymieniony jako spadkobierca Deshao, a w następnym pokoleniu wymienionych jest zaledwie pięciu spadkobierców linii przekazu Fayana. Charakterystyczne jest także to, że nie ma żadnych spadkobierców Yunju Daoqi (929-997) z drugiej generacji po Fayanie, chociaż ten znany mistrz w innych pracach może szczycić się kilkudziesięcioma spadkobiercami. Prawdopodobnie linia przekazu Daoqi traktowana była jako konkurencyjna dla Deshao.
Najwcześniejsze jasne wykazanie, że schemat „pięciu domów” stał się organizacyjnym paradygmatem, można znaleźć w dziele "Tiansheng guangdeng lu" z 1039 roku. Praca jest podzielona dość dyskretnie na części odpowiadające „pięciu domom”, chociaż nie wspomina się o samym systemie. Przeciwnie do prac wcześniejszych, ta jest zdecydowanie nastawiona na promowanie linii przekazu mistrza Linjego Yixuana (zm. 866). Tekst rozpoczyna się od przedstawienia wykrystalizowanej już linii patriarchów, następnie przedstawia mistrzów chan wiodących do Linjiego ustawiając ich w pojedynczej linii, ażeby wykazać, że są oni postaciami równymi Huinengowi. Dalej rozpatruje się licznych przedstawicieli tradycji linji. W dalszej części omawia się tradycje yunmen, caodong, guiyang i fayan. "Tiansheng guangdeng lu" zostało napisane przez literata Li Zunxu (988-1038), który był wysokiej rangi urzędnikiem, a nawet krewnym (z rodziny małżonki) cesarza Renzonga. Cesarz nawet napisał wstęp do tej pracy, więc dzieło to ewidentnie służyło promocji tradycji linji na dworze cesarskim.
Nieistniejąca już praca "Wujia zongpai" ("Linie przekazu pięciu tradycji") napisana przez Danguana Tanyinga (989-1060) i znana z kilku innych źródeł, była zapewne pierwszym tekstem zawierającym pierwszą bezpośrednią dyskusję na temat tego schematu pięciu tradycji szkoły chan.
Jednym z najwcześniejszych i istniejących tekstów zajmujących się schematem pięciu domów jest komentarz dołączony na końcu listy mnichów pochodzących od Huinenga w dziele "Chuanfa zhengzong ji" ("Zapiski z przekazu Dharmy w prawdziwej linii") autorstwa mistrza chan Fori Qisonga (1007-1072). Autor używa terminu "jia", który oznacza „rodzinę”, ale jest zwykle tłumaczony jako „dom”. Podkreśla, że nie ma żadnych różnic doktrynalnych, tylko są różne rodziny tego samego klanu.
Następne wyraźnie odniesienie do schematu pięciu domów można znaleźć w pracy z 1036 roku "Jianzhong Jingguo xudeng lu", a zwłaszcza w przedmowie napisanej przez cesarza Huizonga. Praca ta została napisana przez mistrza chan tradycji yunmen Foguo Weibaia (bd). Dzieło to skupia się na liniach przekazu tradycji yunmen i linji, które są przedstawione w dwudziestu pięciu częściach tej pracy, a jedna część poświęcona jest szkołom caodong i fayan. Ponieważ tradycja guiyang w tym czasie już nie istniała, nie są wymienieni żadni spadkobiercy. Tekst ten rzuca światło na stan chanu w XI wieku i zwraca uwagę na potęgę tradycji linji, której autor, nawet jeśli chciał promować swoją tradycję yunmen, nie mógł zignorować.
Z XII wieku pochodzi kolejna praca, w której zauważa się "pięć domów." Chodzi tu o przedmowę do pracy "Chanlin sengbao zhuan". Dzieło to zostało napisane przez mistrza chan Juefana Huihonga (1071-1128), a przedmowa z roku 1124 pochodzi od literata Hou Yanginga.
Po ukazaniu się "Jingde chuandeng lu" podział na „pięć domów” stał się częścią tożsamości szkoły chan oraz częścią tożsamości mistrzów chan. W okresie Song każdy członek większej rodziny przekazu chan mógł zidentyfikować kogoś lub siebie jako członka jednej z tych pięciu frakcji, które bezpośrednio łączyły ich z mistrzami wymienionymi w "Jingde chuandeng lu." W okresie Song nikt nie mógł być prawomocnym członkiem linii przekazu bez takiego połączenia.
W XII wieku doszło do kolejnej znaczącej zmiany w systemie pięciu domów. Odnoszący sukcesy mistrzowie linii przekazu linji łączyli siebie do jednego z dwu uczniów mistrza chan Ciminga Chuyuana (986-1039): Huanglonga Huinana (1002-1069) i Yangqi Fanghuia (992-1049). To stworzyło nowy schemat "pięciu rodzin i siedmiu tradycji" (chiń. "wujia qizong"). W stosunku do linii przekazu tych dwóch mistrzów, nie używało się już wyrazu "jia" (rodzina, dom), tylko "pai" (filia, gałąź, frakcja). Należałoby się spodziewać, że obie te linie różniły się stylem nauczania. Na poparcie tej tezy można posłużyć się tym, że do frakcji "huanglong" należał Juefan Huihong – znany pisarz, a do frakcji "yangqi" należał Dahui Zonggao (1089-1163) – wynalazca metody kanhua chan. Można by zatem przypuszczać, że linia przekazu "huanglong" była nastawiona bardziej literacko, a linia przekazu "yangqi" – bardziej praktycznie. Jednak są to tylko przypuszczenia, gdyż style nauczania tych linii były praktycznie takie same. To wyrażenie „pięć rodzin i siedem tradycji” pojawia się tylko jeden raz w całej literaturze okresu Song – w "zapisanych wypowiedziach" mistrza chan Yuanwu Keqina (1063-1135) i to tylko jednorazowo. "Huanglong pai" nie pojawia się ani razu w literaturze tego okresu. "Yangqi pai" występuje w tekście z 1204 roku "Jiatai pudeng lu" ("Obszerne zapiski z [przekazu] lampy z okresu jiatai [1201-1205])".
Chociaż Dharmę huanglong przeniósł do Japonii Eisai Myoan, to tradycja ta po kilku pokoleniach mistrzów zaniknęła zarówno w Chinach, jak i Japonii. Wszystkie linie transmisji Dharmy szkoły linji pochodzą dziś od odgałęzienia yangqi.
Lata kryzysu.
W swojej notatce do "Chuanfa zhengzong ji" sprzed 1061 roku, mistrz Fori Qisong napisał m.in.:
Jak wiadomo na początku XI wieku przestała istnieć szkoła guiyang, czyli wszystkie jej linie przekazu zniknęły. To samo stanie się za jakiś czas ze szkołami fayan i yunmen. Jednak nieco wcześniej, bo X wieku, kryzys nastąpił w szkole linji, w której ilość linii przekazu niepokojąco się zmniejszyła. Gdy sytuacja stała się niebezpieczna pojawił się znakomity mistrz chan Shoushan Xingnian (926-993), który skutecznie uratował szkołę. Miał dwunastu spadkobierców i kilku nich także ich miało: Guyin Yuncong – dziesięciu, Taizi Shanzhao – sześciu, Zhenhui Yuanlian – jednego.
Kryzys dotknął także największego rywala tradycji linji – szkołę caodong. Koniec tej szkoły wydawał się być przesądzony. Autor "Jingde chuandeng lu" wymienia 53 spadkobierców Dongshana w trzecim pokoleniu. Jednak już w czwartym pokoleniu jest ich zaledwie 10. W piątym pokoleniu pozostał już tylko jeden mistrz chan Dayang Jingxuan (942–1027). Wiadomo że miał on 2 bardzo obiecujących uczniów, którym przekazałby Dharmę, niestety zmarli oni jeszcze za jego życia.
Wtedy właśnie nastąpił przełom w historii caodong. Mistrz Dayang zwrócił się do wpływowego mistrza chan ze szkoły linji Fushana Fayuana (991–1067) z prośbą o dalsze poprowadzenie szkoły i to w dodatku w stylu caodong. Mistrz Fushan wyraził zgodę i to uratowało tę tradycję. Przekazał on Dharmę Touzi Yiqingowi (1032–1083). Touzi przekazał Dharmę Furongowi Daokaiowi (1043–1118 i Dahongowi Bao’enowi (1058–1111). W "Jianzhong Jingguo xudeng lu" wymienionych jest 7 spadkobierców Touziego. Główną linią przekazu była linia Daokaia, ale sam Dahong miał już 13 spadkobierców. Tak więc w sytuacjach kryzysowych możliwe było z utrzymanie linii przekazu przy wykorzystaniu pośrednika czy też pełnomocnika, nie tylko z innej linii przekazu danej szkoły, ale nawet z innej szkoły.
Czasem możliwa była także sukcesja w odległym czasie. Przykładem może być casus brata dharmicznego Miyuna Yuanwu – mistrza chan Xuejiao Yuanxina. Ponieważ został zaordynowany przez Huanyou Zhengchuana, powinien być oficjalnym spadkobiercą Dharmy szkoły linji. I chociaż jego imię zostało wpisane do linii linji w nowej genealogii chan "Chadeng shipu" (Pokoleniowa genealogia lampy chanu), to poprosił o usunięcie go, gdyż czuł się związany z Yunmenem Wenyanem i jego szkołą, chociaż nie istniała ona już od około 300 lat.
Bywały również przykłady ożywienia dawno nieistniejących szkół. W okresie dynastii Song działał mistrz Fadeng Murong, a w okresie Yuan mistrz Zhongshan Guangzhu (1248-1341). Obaj uważali się za mistrzów wymarłej przez 300 laty północnej szkoły chan. W czasie panowania cesarza Chenghua (成化) (Zhū Jiànshēn 朱見深, pan. 1464-1487) działali Ruiyan Guanglei (1369-1481) i później jego wnuk w Dharmie Yu’an Changzhen (zm. 1581), którzy przywrócili północną szkołę do istnienia. Yu’an Changzhen miał pięciu oświeconych uczniów, którzy utworzyli pięć linii przekazu. Takich przypadków było więcej.
Po 200-letnim okresie regresu całej szkoły chan, pod koniec XVI i na początku XVII w. chan, a więc już tylko 2 szkoły – caodong i linji – rozpoczęły proces rewitalizacji.
Mistrz chan szkoły caodong Cizhou Fangnian (zm. 1594) z klasztoru Shaolin przekazał Dharmę mistrzowi Zhanranowi Yuanchengowi (1561–1626). Inni znani mistrzowie tego okresu: Wuyi Yuanlai (1575–1630), Huitai Yuanjing (1577–1630) i Yongjue Yuanxian (1578–1657), byli spadkobiercami mistrza Wuminga Huijinga (1548–1618), należącego także do linii przekazu z klasztoru Shaolin.
XVII-wieczni mistrzowie caodong twierdzili, że transmisje Dharmy caodong można prześledzić do samego mistrza Furonga Daokaia. Ta linia przekazu była kiedyś aktywna zarówno na północy, jak i na południu Chin. Na północy szczególnie odznaczał się mistrz Wansong Xingxiu (1166-1246), który otrzymał patronat od nomadycznych władców tego okresu. Jego spadkobierca Xueting Fuyu (1203–1275), został opatem klasztoru Shaolin i przyczynił się do rozpropagowania chanu w tym czasie. Uważa się także, iż właśnie linia przekazu z Shaolin zachowała ciągłość. Gdy pod koniec okresu Mingów nastąpiło chanistyczne ożywienie, wspomniani w poprzednim akapicie mistrzowie dzięki przekazom Dharmy rozpowszechnili nauki caodong w takich prowincjach jak Zhejiang, Fujian i Guangdong. Tradycja ta, bardziej konserwatywna niż tradycja linji, nie potrafiła się jednak rozprzestrzenić jak linji na całe Chiny. Opanowała właściwie południowo-wschodnie tereny.
Dwoma najważniejszymi liniami przekazu tego okresu była linia przekazu Dharmy mistrza Zhanrana Yuanchenga i linia Wuminga Huijinga. Zhanran pozostawił 8 spadkobierców, takich jak m.in. Shiyu Mingfang (1593–1648), Sanyi Mingyu (1599–1665) i Rubai Mingxue (1584–1641). Wuming pozostawił 4 spadkobierców Dharmy. Byli nimi wspomniani już Wuyi Yuanlai, Huitai Yuanjing, Yongjue Yuanxian.
Po tym ożywieniu w XVII w. szkoła caodong ponownie weszła w okres regresu i, chociaż dotyczył on także szkoły linji, ostatecznie została przez nią wchłonięta.
Szkoła chan rozwijała się jeszcze w okresie dynastii Song i nawet w okresie dynastii Yuan. Jednak już wiek XV i XVI są okresem głębokiego kryzysu buddyzmu. Szkoła chan zapadła w głębokie uśpienie. Jak głęboka to była zapaść świadczy to, że w okresie ponad 150 lat od końca XIV w. do początków XVI w. zanotowano tylko cztery nazwiska mistrzów chan. Byli nimi Konggu Jinglong (1387–1466), Chushan Shaoqi (1403–1473), Dufeng Jishan (1443–1623) i Xiaoyan Debao (1512–1581). Jak zanotował Huang Zongxi (1610–1695):
W szkole linji, która zachowała się w najlepszym stanie – jeśli chodzi o liczbę mnichów, a nie o poziom nauczania – zniknęło bezpowrotnie wiele linii przekazu. Prawdziwe nauczanie chanu zostało zapomniane. Nie znano genealogii linii przekazu. Gong’any czytano, bez ich zrozumienia. Pierwszym mistrzem w tym kryzysowym okresie, który propagował praktykę medytacji chanistycznej, był Yungu Fahui (1500–1579). W swoim klasztorze Tianjie wprowadził w 1549 r. 7-dniowe odosobnienia medytacyjne i nauczał techniki kanhua. Jednym z jego uczniów był przez jakiś czas Hanshan Deqing.
Pod koniec okresu panowania dynastii Mingów pojawiła się trójka mistrzów chan, którzy byli prekursorami rewitalizacji chanu (i w ogóle buddyzmu) w XVII w. Byli to Zibo Zhenke (1543–1603), Yunqi Zhuhong (1535–1615) i wspomniany już Hanshan Deqing.
Tradycja linji wchłonęła wszystkie inne i tym samym chińscy mistrzowie chan uważają się za spadkobierców wszystkich pięciu domów.
Korea.
Do Korei wprowadzono kilkanaście linii przekazu z Chin; były to przeważnie linie związane ze szkołą linji (około dziesięciu).
Poniżej przedstawione są początki linii przekazu, które prowadziły do tzw. Dziewięciu górskich szkół sŏn. Siedem tych linii pochodziło ze szkoły hongzhou i linji. Jedna linia pochodziła ze szkoły północnej chan (i szkoły Dongshan Czwartego Patriarchy). Ostatnia linia pochodziła ze szkoły caodong.
32/5/1. Pŏmnang Korea – wprowadzenie chanu (kor. sŏn). Był uczniem i spadkobiercą Czwartego Patriarchy Dayi Daoxina (579–651). Jego linia przekazu doprowadziła do powstania szkoły hŭiyang.
37/10/1. Chinggak Hongch'ŏk (zm. 828) Korea; szkoła silsang. W Chinach był uczniem mistrza chan Xitanga Zhizanga (728–809) ze szkoły linji
37/10/1. Chŏgin Hyech'ŏl (785–861) Korea; szkoła tongni. W Chinach był uczniem mistrza chan Xitanga Zhizanga (728–809)
37/10/1. T'onghyo Pŏmil (810–889) szkoła sagul – Korea. W Chinach był uczniem mistrza chan Yanguana Qi’ana (752–843) ze szkoły hongzhou
37/10/1. Nanghye Muyŏm (799–888) Korea. Szkoła sŏngju. W Chinach był uczniem mistrza chan Magu Baoche (ur. 720)
37/10/1. Ch'ŏlgam Toyun (798–868) szkoła saja – Korea. W Chinach był uczniem mistrza chan Nanquana Puyuana (748–835)
37/10/1. Wŏnjŏk Toŭi (zm. 825) prekursor szkoły kaji – Korea. W Chinach był uczniem mistrza chan Xitanga Zhizanga (728–809)
37/10/1. Hyŏnik (787–868) (znany także jako Hyŏnuk) prekursor szkoły pongnim – Korea. W Chinach był uczniem mistrza chan Zhangjinga Huaihui
40/13/1. Chinch'ŏl Iŏm (870-936) szkoła sumi – Korea. W Chinach był uczniem mistrza chan Yunju Daoyinga (zm. 902)
Poniższe dwie linie przekazu nie zostały włączone do Dziewięciu górskich szkół sŏn
37/10/1. Chingam Hyejo (774-850) – koreański mistrz sŏn. W Chinach był uczniem mistrza chan Yanguana Qi’ana (752–843)
39/12/1. Sunji Yoo, który został uczniem mistrza chan Yangshana Huijiego (807-883)
Przeniesienie linii w pełni rozwiniętej szkoły linji z systemem kanhua chan; dokonało tego trzech koreańskich mnichów. Od tej pory kanhua chan zdominował cały koreański buddyzm.
W 1356 r. T’aego Pou doprowadził do zjednoczenia wszystkich szkół sŏn w jednej szkole nazwanej chogye. Jest ono nazywane Pierwszym Zjednoczeniem.
Japonia.
Do Japonii przeniesiono dwadzieścia cztery linie przekazu chan. Większość z nich nie przetrwała do dziś. Dziś w Japonii z tych wszystkich linii przekazu egzystują tylko trzy.
Tradycja sōtō, czyli japońska odmiana szkoły caodong została wprowadzona do Japonii przez Eiheia Dōgena, który otrzymał przekaz Dharmy od mistrza chan tradycji caodong Tiantonga Rujinga (1163–1228).
Tradycja linji została wprowadzona do Japonii przez różnych mistrzów. Byli to m.in.:
Ostatnią linią przekazu, która została przeniesiona do Japonii była XVII-wieczna linia szkoły linji, przeniesiona przez mistrza chan Yinyuana Longqi i nosząca nazwę Ōbaku:
Do Japonii dokonano 24 wczesnych transmisji chan/zen z Chin. Do dziś przetrwała w Japonii tylko jedna linia przekazu rinzai – właśnie ta od Nampo Jōmyō. I chociaż dzisiaj jest 15 linii przekazu Dharmy rinzai, to wszystkie one wywodzą się z klasztoru Myōshin-ji. Jest to przyczyną nierozwiązanych dyskusji, czy naprawdę można mówić, że zen rinzai jest pełnoprawnym spadkobiercą chanu linji z okresu Song.

</doc>
<doc id="3068239" url="https://pl.wikipedia.org/wiki?curid=3068239" title="La Revolucion">
La Revolucion

La Revolución – album solowy Michała Wiśniewskiego, wydany 26 listopada 2013, nakładem firmy My Music. 
Płyta nie odniosła sukcesu komercyjnego, ponieważ sprzedała się w nakładzie niewiele ponad 4 tys. kopii. Jest to piąty, solowy album Michała Wiśniewskiego.

</doc>
<doc id="3068241" url="https://pl.wikipedia.org/wiki?curid=3068241" title="Frederick Browning">
Frederick Browning

Frederick Arthur Montague Browning (ur. 20 grudnia 1896 w Kensington, zm. 14 marca 1965 w Menabilly) – generał porucznik Sił Zbrojnych Wielkiej Brytanii, dowódca brytyjskich wojsk spadochronowych, znany między innymi jako dowódca I Korpusu Powietrznego ) i zastępca dowódcy 1 Alianckiej Armii Powietrznodesantowej (ang. "First Allied Airborne Army") podczas operacji Market Garden. Mąż pisarki Daphne du Maurier.
Był uczestnikiem I wojny światowej. Podczas II wojny światowej był początkowo dowódcą brytyjskiej I Dywizji Powietrznej (First Airborne Division), nadzorując operacje powietrzne w Afryce Północnej, na Sycylii i we Włoszech. Następnie w stopniu generała porucznika został mianowany dowódcą I Korpusu Powietrznego i w ramach 1 Alianckiej Armii Powietrznodesantowej, zastępcą jej dowódcy amerykańskiego gen. bryg. Lewisa H. Breretona.
Po fiasku operacji Market Garden, gen. Browning odpowiedzialnością obciążył generała brygady Stanisława Sosabowskiego, dowódcę 1 Samodzielnej Brygady Spadochronowej, pisząc w raporcie, że brygada walczyła źle, a sam Sosabowski stwarzał trudności w czasie szkolenia i samej bitwy, co ostatecznie doprowadziło do odsunięcia go od stanowiska przez Brytyjczyków. Dzisiaj uważa się, iż Sosabowski stał się kozłem ofiarnym, a główną odpowiedzialność za fiasko operacji ponosił właśnie gen. Frederic Browning. Wraz z gen. Robertem Urquhartem, dowódcą 1. Dywizji Powietrznodesantowej podczas operacji Market Garden został przez króla Jerzego VI uhonorowany Orderem Łaźni VI kl. Generał Browning za udział w niefortunnie przeprowadzonej operacji został również uhonorowany przez polski rząd na uchodźstwie orderem Polonia Restituta II klasy.
Browning był też olimpijczykiem, uczestniczył w zimowych igrzyskach w Sankt Moritz (1928). Zajął wówczas dziesiąte miejsce w piątkach bobslejowych.
W dramacie wojennym "O jeden most za daleko" ("A Bridge Too Far") na podstawie książki Corneliusa Ryana w rolę gen. Frederica Browninga wcielił się Dirk Bogarde. Powstała także biografia generała pt. "General Boy: The Life of Lieutenant General Sir Frederick Browning" autorstwa Richarda Meada (Pen &amp; Sword; ).

</doc>
<doc id="3068246" url="https://pl.wikipedia.org/wiki?curid=3068246" title="Teleskop kosmologiczny Atacama">
Teleskop kosmologiczny Atacama

Teleskop kosmologiczny Atacama () – teleskop służący do badania mikrofalowego promieniowania tła za pomocą zjawiska soczewkowania grawitacyjnego. Zlokalizowany jest pod wygasłym wulkanem Cerro Toco, na pustyni Atakama w Chile.
Ufundowany przez amerykańską National Science Foundation jest efektem współpracy ośrodków Princeton University, University of Pennsylvania, NASA/GSFC, University of British Columbia, NIST, Pontificia Universidad Católica de Chile, University of KwaZulu-Natal, Cardiff University, Rutgers University, University of Pittsburgh, Columbia University, Haverford College; National Institute of Astrophysics, Optics and Electronics; LLNL, NASA/JPL, University of Toronto, Uniwersytet Kapsztadzki, University of Massachusetts Amherst i City University of New York (York College).
Budowa.
Teleskop oparty jest o konstrukcję Gregory’ego i składa się z dwóch zwierciadeł o średnicach 6 m i 2 m, które zostały złożone z aluminiowych paneli (odpowiednio 71 i 11 sztuk). Całkowita masa teleskopu to 50 ton, część ruchoma waży 40 ton. Całość konstrukcji jest obłożona ekranami minimalizującymi wpływ radiacji mikrofalowej gruntu. Skanuje niebo z maksymalną prędkością 0,2°/s.
Obserwacje są wykonywane z rozdzielczością kątową około 1 minuty kątowej w trzech częstotliwościach: 148, 217 i 277 GHz. Każda z nich jest mierzona przez 1024 bolometryczne detektory, chłodzone za pomocą ciekłego helu do temperatury 0,5 K.
Cele naukowe.
Teleskop łączy dwie doświadczalne metody badań kosmologicznych: soczewkowanie grawitacyjne (badanie uginania światła odległych obiektów przez mijane skupiska masy) i mikrofalowe promieniowanie tła (rozkład energii Wszechświata z epoki rekombinacji plazmy w wodór i hel). Przy wykorzystaniu efektu Suniajewa-Zeldowicza badane są masy gromad galaktyk (wraz z ich istotnymi składnikami w postaci neutrin i ciemnej energii). Siłą tej metody jest jej niezależność od przesunięcia ku czerwieni, dzięki czemu odległe (stare) gromady można wykrywać równie łatwo jak te bliższe. Wykorzystanie soczewkowania grawitacyjnego do badania promieniowania tła powoduje rozmycie fluktuacji pojawiających się przy standardowym badaniu rozkładu kątowego jego temperatury. Badania za pomocą teleskopu kosmologicznego Atacama powinny dostarczyć bardziej szczegółowych danych na temat natury promieniowania reliktowego w porównaniu z dotychczasowymi eksperymentami typu WMAP czy COBE.

</doc>
<doc id="3068247" url="https://pl.wikipedia.org/wiki?curid=3068247" title="Nabój 12,7 × 81 mm">
Nabój 12,7 × 81 mm

Nabój 12,7 × 81 mm – standardowy nabój wielkokalibrowy używany przez brytyjskie siły zbrojne, w szczególności przez Royal Navy, jako amunicja do wkm Vickers 12,7 mm w czasie II wojny światowej. Eksportową wersję SR wykorzystywały szeroko lotnictwo japońskie i włoskie.
Historia naboju sięga I wojny światowej, kiedy pojawiły się opancerzone samoloty, wobec których standardowa amunicja karabinowa była mało skuteczna. Niewielka ilość materiału zapalającego w tej amunicji utrudniała też zwalczanie balonów obserwacyjnych i sterowców. Dlatego rozpoczęto eksperymenty z amunicją większego kalibru, czego pionierami byli Niemcy z nabojem 13,25 mm Mauser.
Brytyjczycy jako punkt wyjścia wzięli myśliwski nabój .600/.500, przeznaczony do polowania na słonie. Na jego podstawie firma Vickers opracowała nabój bez kryzy kaliber 12,7 mm i łusce długości 81 mm, który oznaczyła .5V/580 (od pocisku ważącego 580 granów, czyli ok. 37,5 g). Został on przyjęty do służby w 1924 roku, wraz z wkm-em Vickers 12,7 mm, którego największym użytkownikiem była Royal Navy (12,5 tys. egzemplarzy). Wkm Vickers był standardową bronią przeciwlotniczą okrętów brytyjskich przed II wojną światową, w czasie konfliktu broń tę wymieniano na działka 20 mm (RAF w ogóle nie przyjął jej do służby, przechodząc od razu ze zwykłych km-ów na działka).
Lotniczą wersję karabinu Vickersa kupiły siły lotnicze Japonii i Syjamu. Na potrzeby eksportu firma stworzyła w 1923 r. wersję naboju o częściowo wystającej kryzie, określoną jako 12,7 × 81SR (ang. "semi-rimmed"; oznaczenie fabryczne .5"V/565, od pocisku, który ważył 565 granów – 36,5 g). Produkowano do nich pociski zwykłe, przeciwpancerne (ze smugaczem i bez) oraz zapalające ze smugaczem. Prędkość wylotowa pocisków wynosiła 760 m/s. Licencję Vickersa na ten nabój uzyskały Włochy, a od nich pozyskała go Japonia.
Dzięki mniejszej (np. od naboju Browninga) energii naboju możliwa była budowa stosunkowo lekkich konstrukcji broni lotniczej o dużej szybkostrzelności. Najbardziej udaną wśród nich był japoński karabin maszynowy Ho-103, ważący 22 kg i wystrzeliwujący do 900 pocisków na minutę. Innymi karabinami były włoskie Breda-SAFAT i Scotti.

</doc>
<doc id="3068248" url="https://pl.wikipedia.org/wiki?curid=3068248" title="Severn Suzuki">
Severn Suzuki

Severn Cullis-Suzuki (ur. 30 listopada 1979 w Vancouver) – kanadyjska działaczka na rzecz ochrony środowiska.
Życiorys.
Córka kanadyjskiego ekologa i genetyka Davida Suzuki oraz pisarki Tary Elizabeth Cullis. Jej przodkowie przybyli do Kanady z Japonii. Będąc uczennicą Lord Tennyson Elementary School, mając 9 lat, założyła organizację na rzecz ochrony środowiska ECO, zajmującą się nauczaniem młodych ludzi na temat ekologii. W 1992 roku, w wieku 12 lat, wraz z członkami ECO samodzielnie zebrała pieniądze, aby wziąć udział w Szczycie Ziemi w Rio de Janeiro. Na konferencję pojechała wraz z trzema młodymi członkami grupy: Michelle Quigg, Vanessa Suttie i Morgan Geisler. Podczas szczytu w swym przemówieniu Severn Suzuki przedstawiła kwestie ochrony środowiska z perspektywy młodzieży. Jej wystąpienie spotkało się z oklaskami delegatów i utrwaliło w historii za sprawą filmu „Dziewczynka, która na pięć minut zatrzymała świat” (ang. „The Girl Who Silenced the World for 5 Minutes”). W 1993 roku Program Środowiskowy Organizacji Narodów Zjednoczonych wyróżnił ją tytułem „Global 500 Roll of Honour”. W tym samym roku nakładem kanadyjskiego wydawnictwa Doubleday ukazała się jej książka „Tell the World” ().
Severn Cullis-Suzuki jest główną bohaterką francuskiego filmu dokumentalnego z 2010 roku pt. „Severn, la voix de nos enfants” (fr. Severn, głos naszych dzieci)(reżyser Jean-Paul Jaud).

</doc>
<doc id="3068249" url="https://pl.wikipedia.org/wiki?curid=3068249" title="Nabój 12,7 mm x 81SR">
Nabój 12,7 mm x 81SR



</doc>
<doc id="3068250" url="https://pl.wikipedia.org/wiki?curid=3068250" title="Nabój 12,7 x 81 mm">
Nabój 12,7 x 81 mm



</doc>
<doc id="3068251" url="https://pl.wikipedia.org/wiki?curid=3068251" title="Juliusz Sas-Wisłocki">
Juliusz Sas-Wisłocki

Juliusz Sas-Wisłocki (ur. 11 kwietnia 1909, zm. 3 września 1973 w Krakowie) – polski prawnik, doktor prawa, adwokat, filister i założyciel K! Palestra, działacz i ideolog ONR, monarchista, autor kodeksu honorowego. Wnuk Władysława Ignacego Wisłockiego.
Studia prawnicze ukończył w 1931 na Uniwersytecie Jagiellońskim. Studiował też w Genewie i Bukareszcie. Znał biegle kilkanaście języków: angielski, francuski, niemiecki, rosyjski, włoski, hebrajski, rumuński, bułgarski, czeski, węgierski, ukraiński. Doktorat („Opieka kobiet w prawie papirusów”) pisał na podstawie tekstów staroegipskich. Od 1936 prowadził kancelarię adwokacką. Redagował z Tadeuszem Śmiarowskim pismo „Współczesna Myśl Prawnicza” (miesięcznik Związku Zrzeszeń Młodych Prawników Rzeczypospolitej Polskiej). Przebywając w momencie rozpoczęcia II wojny światowej w Turcji - powrócił do kraju przez Rumunię i Zaleszczyki. Podczas wojny wykładał w Krakowie na tajnych kompletach. Po wojnie pracował naukowo w Krakowie i Warszawie. Politycznie związał się ze Stronnictwem Pracy, a następnie Stronnictwem Demokratycznym. Ostatecznie nie zrobił kariery naukowej. Był członkiem Rady Adwokackiej w Krakowie. W środowisku prawniczym był nazywany „adwokatem adwokatów”.
Został pochowany na Cmentarzu Rakowickim w Krakowie (kwatera IVa, zach.).

</doc>
<doc id="3068254" url="https://pl.wikipedia.org/wiki?curid=3068254" title="Webb Pierce">
Webb Pierce

Webb Pierce (ur. 8 sierpnia 1921, zm. 24 lutego 1991) – amerykański piosenkarz country.
Życiorys.
Webb Pierce urodził się 8 sierpnia 1921 roku. Jego ojciec zmarł, gdy miał trzy miesiące. Po jego śmierci jego matka wyszła ponownie za mąż. Mając 15 lat, dostał swoją cotygodniową audycję radiową na KMLB. Podczas II wojny światowej służył armii. W 1942 roku poślubił Betty Jane Lewis i przeniósł się do Shreveport, gdzie w 1945 roku znalazł zatrudnienie w sklepie Sears Roebuck. Wkrótce został członkiem programu radiowego The Louisiana Hayride. W 1950 roku rozwiódł się z żoną i rozpoczął karierę solową. W listopadzie 1952 roku ożenił się powtórnie z Audrey Grishama i przeniósł się do audycji radiowej Grand Ole Opry. Zmarł 24 lutego 1991 roku na raka trzustki. Został uhonorowany gwiazdą na Hollywoodzkiej Alei Gwiazd.

</doc>
<doc id="3068256" url="https://pl.wikipedia.org/wiki?curid=3068256" title="Rzym za Nerona">
Rzym za Nerona

 Rzym za Nerona. Obrazy historyczne – powieść historyczna Józefa Ignacego Kraszewskiego z 1864 roku.
Pierwotnie drukowana w krakowskim "Czasie" (1864); wydanie książkowe ukazało się nakładem Karola Langiego w 1866. Poza pełnymi edycjami była popularyzowana w postaci wersji skrótowych oraz opracowania dla młodzieży szkolnej (1933). Z tłumaczeń na języki obce znany jest przekład na hiszpański ("Roma bajo Nerón") z publikacji latynoamerykańskich (Argentyna 1944, Meksyk 1955). 
Treść.
Tematem stosunkowo krótkiego utworu są początki rozwijającego się chrześcijaństwa w stolicy rzymskiego imperium pod rządami cesarza Nerona. Powieść ma charakter epistolarny, będąc zbiorem fikcyjnych listów pisanych przez bohaterów tego utworu. Trzon konstrukcji stanowi dwutorowa korespondencja: młody patrycjusz rzymski Juliusz Flawiusz wymienia pisma z przyjacielem Gajuszem Makrem, pełniącym służbę wojskową w Galii, a jego przyjaciółka Sabina Marcja utrzymuje listowny kontakt z przebywającym w Grecji dawnym swym pedagogiem – wyzwoleńcem Zenonem Ateńczykiem. Innymi autorami listów są postacie poboczne: Lucjusz Helwidiusz, Sofoniusz Tygellin, Celsus Anarus i Chryzyp. Treść tych pism zapoznaje nie tylko z przeżyciami głównych bohaterów, lecz i z życiem codziennym stolicy cesarstwa. 
Juliusz Flawiusz, który dzięki nieoczekiwanemu spadkowi staje się bogatym patrycjuszem, ma poczucie niespełnienia i boleje nad upadkiem moralnym stolicy. Skrycie kocha się w swojej przyjaciółce z lat dziecięcych, Sabinie. Nie wie jednak, że od niedawna została ona chrześcijanką. Religia ta jest wyjątkowo bezwzględnie prześladowana przez władze, które dostrzegają w niej zagrożenie dla ówczesnego porządku społecznego. Kiedy Juliusz poznaje tajemnicę Sabiny Marcji, zaczyna coraz poważniej się o nią niepokoić. Tym bardziej, że po wielkim pożarze miasta Neron oskarża chrześcijan o jego podpalenie i rozpoczyna ich zbiorową zagładę…
Walory utworu.
"Rzym za Nerona" Wincenty Danek wyodrębnił w twórczości pisarza jako jedną z zaledwie czterech powieści odnoszących się do wydarzeń z historii obcej Podejmując ten temat, Kraszewski (podobnie jak w przypadku "Krzyżaków") i tu wyprzedził Sienkiewicza z jego "Quo vadis" (1895/1896), lecz zbieżność tematyczna wcześnie skłaniała odbiorców do wyszukiwania analogii i przeprowadzania licznych porównań, których najpoważniejszego zestawienia dokonał Jan Bielatowicz ("«Rzym za Nerona» Kraszewskiego a «Quo vadis» Sienkiewicza", Lwów 1936). Dla Henryka Siemiradzkiego, który czytywał i upominał się o książki Kraszewskiego, powieść ta stała się prawdopodobną inspiracją dla stworzenia impresyjnych "Pochodni Nerona" (1876).

</doc>
<doc id="3068258" url="https://pl.wikipedia.org/wiki?curid=3068258" title="Balkan Cup 1929/31">
Balkan Cup 1929/31



</doc>
<doc id="3068268" url="https://pl.wikipedia.org/wiki?curid=3068268" title="Folsomia quadrioculata">
Folsomia quadrioculata

Folsomia quadrioculata – gatunek skoczogonka z rzędu Entomobryomorpha i rodziny Isotomidae. Gatunek pospolity, szeroko rozprzestrzeniony w Holarktyce.
Opis.
Długość ciała do 2,5 mm. Ubarwiony biało lub jasno szaro z mniej lub bardziej rozproszonym czarnym barwnikiem. Pseudoocelli (oczka) obecne po parze z każdej strony głowy. Narząd pozaczułkowy wydłużony, długością zbliżony do odległości między pseudoocelli. Pazurki pozbawione ząbków. Nasada widełek skokowych dłuższa niż ramiona, z jedną parą szczecinek ("setae"). Grzbietowa strona ramion z kilkoma niewielkimi karbami pośrodku, brzuszna zaś z 6-8 szczecinkami. Wyrostki szczytowe 3-4 razy krótsze od ramion. Istotną cechą pozwalającą na odróżnienie go od podobnego "Folsomia manolachei" jest lokalizacja sensillum tylnego kąta grzbietowej strony drugie segmentu tułowia. U "F. quadrioculata" jest ono wysunięte do przodu, przez co nie znajduje się w tylnym rzędzie szczecinek jak u "F. manolachei".
Biologia i ekologia.
Habitat.
Bytuje w mchu, ściółce leśnej, pod odstającą korą drzew. Znajdowany też w ziemi doniczkowej.
Adaptacja do niskich temperatur.
Zasięg występowania tego gatunku obejmuje większą część Arktyki i obszarów subarktycznych. W związku z tym skoczogonek ten wykształcił, podobnie jak "Megaphorura arctica", zdolność do kontrolowanego odwodnienia ciała, dzięki czemu chroni się podczas ekstremalnie niskich, zimowych temperatur przed zamarznięciem.
Występowanie.
Gatunek pospolity, szeroko rozprzestrzeniony. Występuje w większości krajów Europy, północnej Afryce, północnej i środkowej Azji, Grenlandii, Ameryce Północnej i Nowej Zelandii. Wykazany również z Polski.

</doc>
<doc id="3068269" url="https://pl.wikipedia.org/wiki?curid=3068269" title="Italianizm (sztuka)">
Italianizm (sztuka)

Italianizm, romanizm niderlandzki – styl grupy malarzy niderlandzkich XVI w., odwołujących się w swojej twórczości do wzorów dojrzałego renesansu włoskiego (głównie Michała Anioła i Rafaela) oraz włoskiego manieryzmu.
Jednym z pierwszych propagatorów renesansowych form kompozycji, perspektywy i anatomii oraz nowej tematyki czerpanej z mitologii i „Metamorfoz” Owidiusza był Jan Gossaert, który przebywał w Rzymie w latach 1508-1509. Zapoznał się tam z dziełami Michała Anioła i zabytkami starożytności ("Wenus i Amor, Danae").
Zjawisko przenikania wzorów włoskich do sztuki północnoeuropejskiej można zaobserwować u takich malarzy, jak: Quentin Massys, Barend van Orley, Pieter Coecke van Aelst, Lucas van Leyden, Jan van Scorel, Maerten van Heemskerck oraz w malarstwie portretowym Joosa van Cleve, Fransa Florisa, Anthonisa Mora, Maertena van Heemskercka oraz Jana van Scorela.
Artystów Północy zafascynowało przede wszystkim odkrycie naukowej perspektywy, znajomość anatomii (proporcji ludzkiego ciała), światłocień oraz klasyczne formy architektury. Wyrazem nowych form w malarstwie italianistów były sposoby obrazowania piękna ludzkiego ciała, nawiązujące do klasycznej rzeźby starożytnej oraz przedstawianie scen religijnych, mitologicznych i biblijnych na tle rozległych krajobrazów powietrznych.
Italianiści zapoznawali się ze sztuką włoską różnymi drogami: często z autopsji, częściej jednak poprzez przywiezione obrazy i ryciny (np. rysunki i kartony do tkanin w książęcych manufakturach w Brukseli), a często jedynie pośrednio, np. poprzez grafikę Albrechta Dürera, która bardzo wcześnie dotarła do Niderlandów.
Do rozprzestrzenienia się wzorów włoskich w dużym stopniu przyczyniło się rozpowszechnienie miedziorytu. Często robiono to w sposób schematyczny i powierzchowny, powtarzając w oparciu o ryciny tylko chwyty kompozycyjne i niespójnie łącząc różne motywy w duchu eklektyzmu. Z włoskiego manieryzmu przejmowano głównie to, co było najbardziej sztuczne, pretensjonalne i schyłkowe.
Wpływom włoskim oparli się najwybitniejsi malarze niderlandzcy tego okresu – Hieronim Bosch i Pieter Bruegel (starszy).

</doc>
<doc id="3068271" url="https://pl.wikipedia.org/wiki?curid=3068271" title="Italianizm (ujednoznacznienie)">
Italianizm (ujednoznacznienie)



</doc>
<doc id="3068272" url="https://pl.wikipedia.org/wiki?curid=3068272" title="Lessopodobne pyły jedomowe">
Lessopodobne pyły jedomowe

Lessopodobne pyły jedomowe – odmiana peryglacjalnych utworów lessopodobnych.
Wyróżniane są w północno-wschodniej Syberii, gdzie występują od 65° do 75° szerokości geograficznej. Rozróżnia się ich typ arktyczny i subarktyczny. Tworzą się w klimacie kontynentalnym, przy niskich średnich opadach rocznych (poniżej 250, a nawet 150 mm) i temperaturze od -20 °C do -10 °C, w zasięgu wieloletniej zmarzliny.
Pokłady pyłów jedomowych posiadają miąższość dochodzącą do kilkudziesięciu metrów, a lód stanowi w nich od 50 do 90% objętości. Po wytopieniu lodu nie tworzą ciągłych pokryw lessowych, a jedynie ostańce w formie pagórków. Występowanie materiałów pochodzenia wulkanicznego w ich składzie mineralnym świadczyć ma o ich eolicznym pochodzeniu. Ich akumulacja na jedomach następować ma w wyniku transportu przez wiatry antycyklonu arktycznego.
Utwory te są bogate w związki organiczne (2% ich masy stanowi węgiel). Ilość węgla uwięzionego w tym typie wiecznej zmarzliny jest znacznie wyższa niż przypuszczano dawniej i może wynosić ok. 500×109 ton, czyli 100 razy więcej niż ilość węgla wprowadzanego co roku do powietrza w wyniku spalania paliw kopalnych.
Utwory jedomowe zajmują obecnie ponad milion km² i wielu rejonach osiągają 10 m grubości. Podczas ostatniego maksimum glacjalnego poziom morza był niższy o 120 m od obecnego, dzięki czemu pyły jedomowe pokryły znaczną część odsłoniętego szelfu kontynentalnego północno-wschodniej Eurazji. Pod koniec epoki lodowcowej, na przełomie Plejstocenu i Holocenu, utwory te zostały zalane i zaczęły topnieć, w rezultacie czego powstałe jeziora termokrasowe stały się źródłem od 33 do 87% swobodnego metanu atmosferycznego.

</doc>
<doc id="3068275" url="https://pl.wikipedia.org/wiki?curid=3068275" title="Dorotka (roślina)">
Dorotka (roślina)

 
Dorotka ("Cleretum" ) – rodzaj roślin z rodziny pryszczyrnicowatych ("Aizoaceae"). Obejmuje 13 gatunków występujących w Afryce południowej – w Namibii i RPA (centrum zróżnicowania w Prowincji Przylądkowej Zachodniej), najczęściej w rejonie wybrzeża. Rośliny zasiedlają zwykle suche, często skaliste wzgórza. Niektóre gatunki, a zwłaszcza dorotka stokrotkowata, są rozpowszechnione w uprawie; cenione ze względu na efektowne, duże i wielobarwne kwiaty.
Systematyka.
Przedstawiciel rodziny pryszczyrnicowatych ("Aizoaceae") należącej do rzędu goździkowców ("Caryophyllales") reprezentującego dwuliścienne właściwe. Rodzaj bywa nierzadko ujmowany w obrębie szeroko definiowanego rodzaju przypołudnik ("Mesembryanthemum").
Uprawa.
Rośliny wrażliwe na mróz – powinny być wysiewane do gruntu po minięciu ryzyka jego wystąpienia. Najlepiej rosną na glebie przepuszczalnej, w miejscach nasłonecznionych. Usuwanie przekwitłych kwiatów przedłuża kwitnienie. Rekomendowane są do uprawy w łagodnych warunkach klimatycznych, ponieważ najlepiej rosną i kwitną wysiane w środku zimy (wówczas kwitnienie przypada na wiosnę). Przy silnym nasłonecznieniu latem, rośliny przegrzewają się i więdną. W warunkach środkowoeuropejskich zaleca się wysiew nasion pod osłonami i sadzenie rozsady po ustąpieniu ryzyka przymrozków.

</doc>
<doc id="3068276" url="https://pl.wikipedia.org/wiki?curid=3068276" title="Dorotheanthus">
Dorotheanthus



</doc>
<doc id="3068279" url="https://pl.wikipedia.org/wiki?curid=3068279" title="Incydent w Zar'it-Szetula">
Incydent w Zar'it-Szetula



</doc>
<doc id="3068287" url="https://pl.wikipedia.org/wiki?curid=3068287" title="Prąd Transarktyczny">
Prąd Transarktyczny

Prąd Transarktyczny – prąd morski płynący na Oceanie Arktycznym, transportujący wodę z Morza Łaptiewów i Morza Wschodniosyberyjskiego w kierunku Atlantyku. U wybrzeży Grenlandii wodę z tego prądu przejmuje Prąd Wschodniogrenlandzki.
Prąd ten transportuje wodę i lód ze średnią prędkością 2,4 km/dobę. Na jego natężenie i kierunek przepływu w długiej skali czasu mają wpływ oscylacja północnoatlantycka i oscylacja arktyczna. W ujemnej fazie oscylacji wyż arktyczny jest silny i lód dryfuje bezpośrednio z wybrzeży Syberii ku cieśninie Fram między Grenlandią a Svalbardem. W dodatniej fazie oscylacji wyż jest słaby i wiatry powierzchniowe wymuszają ruch mas wody z Morza Łaptiewów przez Morze Beauforta i dopiero stamtąd w kierunku Atlantyku.
Historia badań.
Istnienie prądu przenoszącego wodę, lód i pnie drzew z Syberii ku Grenlandii było podejrzewane już pod koniec XIX wieku, jednak koronnym dowodem na potwierdzenie istnienia takiego prądu stało się znalezienie na Grenlandii szczątków statku "Jeanette" z wyprawy George'a De Longa, tragicznie zakończonej kilka lat wcześniej na Syberii. W latach 1893–96 norweski badacz Fridtjof Nansen podjął próbę osiągnięcia bieguna północnego za pomocą statku Fram, który, wmrożony w lód, dryfował z Prądem Transarktycznym. Biegun nie został wówczas zdobyty, ale potwierdzono istnienie prądu i przeprowadzono liczne badania oceanograficzne.
Od 1937 radzieccy badacze prowadzili badania Oceanu Arktycznego z wykorzystaniem ponad trzydziestu stacji badawczych "Siewiernyj polus" (ros."Северный полюс"), dryfujących z Prądem Transarktycznym. Prąd został opisany przez Piotra Szyrszowa z ekspedycji SP-1.
W latach 2007–2008 wyprawa Tara Arctic prowadziła badania zmian klimatu w Arktyce, wzorem Nansena dryfując statkiem wmrożonym w lód.

</doc>
<doc id="3068289" url="https://pl.wikipedia.org/wiki?curid=3068289" title="Erigone arctica">
Erigone arctica

Erigone arctica – gatunek pająka z rodziny osnuwikowatych zamieszkującego północną Holarktykę.
Opis.
Długość ciała samic wynosi od 2,6 do 3,6 mm, a samców od 2,5 do 3,2 mm.
Habitat.
Gatunek bytuje na wybrzeżach mórz, estuariów i rzek oraz otwartych terenach trawiastych na słonej lub wapiennej glebie. Znajdowany pod kamieniami, wśród wyrzuconych na brzeg wodorostów i detrytusu. Występuje na wysokości od 0 do 350 m n.p.m..
Występowanie.
Gatunek rozprzestrzeniony w północnej Palearktyce i Grenlandii. W Europie występuje w części północnej i zachodniej. Podgatunek "E. a. maritima" wykazany również z Polski.
Podgatunki.
Wyróżnia się 5 podgatunków tego pająka:

</doc>
<doc id="3068290" url="https://pl.wikipedia.org/wiki?curid=3068290" title="ProPejn">
ProPejn

ProPejn – trzeci album studyjny polskiego rapera VNMa. Wydawnictwo ukazało się 25 listopada 2013 roku nakładem wytwórni muzycznej Prosto. Gościnnie na płycie wystąpili Marysia Starosta, Kamila Bagnowska i Tomasz "Tomson" Lach. Za produkcję muzyczną w całości odpowiadał SoDrumatic. Autorem projektu graficznego był Karol Rycio (Evostudio). Materiał został udostępniony za darmo do odsłuchu na kanale wytwórni Prosto w serwisie YouTube.
Nagrania zadebiutowały na 3. miejscu zestawienia OLiS i uzyskały certyfikat złotej płyty.
Lista utworów.
Opracowano na podstawie materiału źródłowego.

</doc>
<doc id="3068291" url="https://pl.wikipedia.org/wiki?curid=3068291" title="Rosbeilys Peinado">
Rosbeilys Peinado



</doc>
<doc id="3068293" url="https://pl.wikipedia.org/wiki?curid=3068293" title="Gilbert de la Porree">
Gilbert de la Porree



</doc>
<doc id="3068301" url="https://pl.wikipedia.org/wiki?curid=3068301" title="White Mountain (Alaska)">
White Mountain (Alaska)

White Mountain – miasto położone w okręgu Nome na Alasce. Ulokowane jest na prawym brzegu rzeki Fish na półwyspie Seward. Według spisu ludności z 2000 roku liczba mieszkańców wyniosła 203, z czego ponad 85 procent stanowili rdzenni mieszkańcy.
Historia.
Na obszarze obecnego White Mountain początkowo znajdował się eskimoski obóz rybacki Nachirvik. Jednak wraz z wybuchem gorączki złota w Klondike zaczęło napływać tam wielu białych poszukiwaczy i społeczność zaczęła się rozrastać. W 1908 roku jeden z górników Charles D. Lane zbudował pierwszy sklep. W osadzie działał również publiczny sierociniec, który w 1926 roku przekształcono w szkołę. W 1920 r. powstała prawosławna cerkiew, a w 1937 r. misjonarze zbudowali kościół. W 1937 r. otworzono także urząd pocztowy. Status miasta White Mountain otrzymało 15 lipca 1969 roku.
Obecnie miejscowość słynie głównie z tego, że jest jednym z trzech obowiązkowych przystanków na trasie corocznego wyścigu psich zaprzęgów Iditarod.
Demografia.
Według spisu ludności z 2000 r. miasto liczyło 203 mieszkańców, 69 gospodarstw domowych i 46 rodzin. Gęstość zaludnienia wyniosła 113,7 osób na km². Rdzenni mieszkańcy stanowili 83,74 procent, biali 13,30, a pozostali (Hiszpanie, latynosi) 2,96 procent.
Dzieci poniżej osiemnastego roku życia stanowiły 40,4 procent populacji, osoby od 18 do 24 roku życia 5,4%, od 25 do 44 lat – 24,6%, od 45 do 64 – 22,2%, a osoby powyżej 65 lat – 7,4%. Średni wiek wyniósł 29 lat, a na każde 100 kobiet przypadało 109 mężczyzn.
Średni dochód gospodarstw domowych wyniósł 25 833 dolarów, a średni dochód rodzin 29 688 dolarów. Około 22 procent mieszkańców żyło poniżej granicy ubóstwa.

</doc>
<doc id="3068304" url="https://pl.wikipedia.org/wiki?curid=3068304" title="Álex Rins">
Álex Rins

Álex Rins Navarro (ur. 8 grudnia 1995 w Barcelonie) – hiszpański motocyklista, który obecnie ściga się w królewskiej kategorii MotoGP w Suzuki.
Kariera.
Droga do MŚ.
Alex Rins zaczął się ścigać mając 6 lat, występował wtedy w zawodach Supermotard, dosiadał motocykli o pojemności 50cm3, 65cm3, 70cm3 oraz 85cm3, zdobył m.in. mistrzostwo Katalonii MiniGP (pojemność 70cm3) i Europejskie Mistrzostwa 125cm3. W 2010 r. przeniósł się do najbardziej znanego cyklu mistrzostw Hiszpanii, CEV Buckler, gdzie ścigał się w klasie 125cm3 z zespołem Monlau Competicion na motocyklu Aprilia RS, sezon zakończył trzeci. Kolejny rok to już wygrana w tej samej klasie, ale z zespołem Catalunya Caixa Repsol, jednocześnie został wicemistrzem w Mistrzostwach Europy 125cm3.
Moto3.
Rok 2012 był debiutem Rinsa w Motocyklowych Mistrzostwach Świata, dosiadał motocykla Hondy z ramą Sutera, który wystawiał zespół Estrella Galicia, w swoim debiutanckim sezonie zdobył tytuł debiutanta roku (Rookie of the Year Award) i ukończył sezon czwarty (jedno podium we Francji i jedno pole position w Hiszpanii na torze Jerez).
Kolejny sezon przyniósł spore zmiany, zespół Estrella Galicia postanowił zmienić motocykle na KTM, rezygnując z Hondy, która po 2012 zbierała słabsze recenzje od swojego Austriackiego konkurenta. Wybór okazał się trafny, a Alex do ostatniego wyścigu walczył o tytuł Moto3, ostatecznie przegrał tylko z Maverickiem Vinalesem, po drodze Rins wygrał 6 wyścigów, 5 razy stawał na drugim stopniu podium i 3 razy na trzecim, 8 razy zdobywał pole position i łącznie uzbierał 311 punktów.
Rins, któremu nie udało się zwyciężyć w 2013 roku, pozostał w klasie Moto3 z zespołem Estrella Galicia, także i tym razem ekipa zdecydowała, że zmieni maszyny, tym razem wracając do Hondy, Japończycy obiecywali większe wsparcie i ulepszenie obecnych motocykli (NSF250R) m.in. przez zwiększenie średnicy cylindra z 78mm do 81mm. Sezon 2014 pozwolił mu na równi konkurować z Millerem i Marquezem o miano mistrza Moto3, lecz gorsze pozycje spowodowały, że musiał zadowolić się tytułem II wicemistrza.
Moto 2.
Od 2015 roku występuje w drugiej względem pojemności silnika klasie Motocyklowych Mistrzostwach Świata, Moto2 w teamie Paginas Amarillas HP 40. Zwyciężył podczas Grand Prix Indianapolis i Grand Prix Australii i trzeci raz z rzędu musiał zadowolić się wicemistrzostwem.

</doc>
<doc id="3068306" url="https://pl.wikipedia.org/wiki?curid=3068306" title="Gjoa Haven">
Gjoa Haven

Gjoa Haven (Inuktitut: ᐅᖅᓱᖅᑑᖅ, "Uqsuqtuuq", co oznacza „dużo tłuszczu”, odnosi się do obfitości ssaków morskich w pobliskich wodach) – inuicki przysiółek położony za kołem podbiegunowym na kanadyjskim terytorium Nunavut. Osada znajduje się około 1000 km na północny wschód od miasta Yellowknife i jest jedyną miejscowością na Wyspie Króla Williama. Nazwa została nadana przez polarnika Roalda Amundsena na cześć jego statku „Gjøa”.
Historia.
W 1903 roku Amundsen podjął się pierwszej próby pokonania przejścia północno-zachodniego, ale cieśnina przez którą podróżował zaczęła pokrywać się lodem. Gdy dotarł do południowo-wschodniego wybrzeża wyspy króla Jerzego w naturalnym porcie założył Gjoę, w której zamieszkał na blisko dwa lata. Określił to miejsce jako „najpiękniejszą małą przystań na świecie”. Podczas swojego pobytu spędził wiele czasu z miejscowymi Inuitami, którzy nauczyli go jak przetrwać w niesprzyjającym terenie i jak wydajniej podróżować. Ta wiedza pomogła mu później podczas wyprawy na biegun południowy. Badał ponadto półwysep Boothia, by zlokalizować dokładne położenie północnego bieguna magnetycznego.
Osada na stałe została zasiedlona w 1927 roku, gdy stała się jedną z placówek Kompanii Zatoki Hudsona. W 1961 r. liczba mieszkańców wyniosła 110, a czterdzieści lat później (2001) zwiększyła się do 960. Wzrost populacji spowodowany był tym, że wielu Inuitów przeniosło się ze swoich tradycyjnych obozów w pobliże osady, by mieć zapewnioną opiekę zdrowotną oraz szkołę. Podczas spisu ludności w 2011 r. liczba mieszkańców wyniosła 1279 osób, co w porównaniu z 2006 r. było wzrostem o 20,2 procent. W związku z takim rozwojem osady zbudowano w jej pobliżu lotnisko.

</doc>
<doc id="3068314" url="https://pl.wikipedia.org/wiki?curid=3068314" title="Erigone psychrophila">
Erigone psychrophila

Erigone psychrophila – gatunek pająka z rodziny osnuwikowatych zamieszkującego północną Holarktykę.
Opis.
Długość ciała samic wynosi od 2 do 3,1 mm, a samców od 2 do 3 mm. 
Habitat.
Gatunek borealno-górski. Preferuje siedliska wilgotne. Znajdowany w płatach torfowców na brzegach trzęsawisk i pod skałami.
Występowanie.
Gatunek holarktyczny. W Europie występuje w północnej Rosji, Islandii, Svalbardzie, Jan Mayen, Nowej Ziemi, Norwegii, Szwecji i północnej Wielkiej Brytanii.

</doc>
<doc id="3068315" url="https://pl.wikipedia.org/wiki?curid=3068315" title="Chłopczyca (dziewczyna)">
Chłopczyca (dziewczyna)

Chłopczyca (także: "chłopaciara", "chłopaczara", ang. "tomboy") – dziewczyna, która zachowuje się jak chłopiec lub jest podobna do chłopca. Typ chłopczycy może występować nie tylko wśród dziewcząt, ale także wśród kobiet dorosłych.
Chłopczyce w wieku dziecięcym i nastoletnim.
Chłopczyce preferują zwykle ubiór typowy dla chłopców i bawią się w „chłopięce” gry i zabawy, które wymagają dużej ruchliwości i wysiłku fizycznego oraz uprawiają te dziedziny aktywności, które w wielu kulturach kojarzą się raczej z zajęciami typowymi dla chłopców.
Specjaliści z zakresu wychowania uważają, że każde dziecko jest inne i nie należy go zmuszać do takiej ani innej aktywności, ani wtłaczać go w sztywne ramy określonych zachowań i ról społecznych. Nietypowe zachowanie dziecka nie powinno być powodem do niepokoju.
Rodzice, którzy mieli do czynienia z chłopczycami twierdzą, że większość z nich wyrasta z chłopięcych zabaw. W życiu dorosłym są dobrymi kobietami, żonami i matkami i zwykle lepiej sobie w nim radzą, ponieważ są zdecydowane, stanowcze i konkretne, a w sytuacjach zagrożenia potrafią siebie obronić.
Postrzeganie chłopczycy w kulturze zachodniej.
W kulturze anglosaskiej słowem określającym chłopczycę jest wyraz "tomboy", który po raz pierwszy pojawił się w druku jako "Tom boy" w latach 50. XVI w. Z upływem czasu zmieniał swoje znaczenie. Na podstawie tych zmian można obserwować zmianę postrzegania "tomboya" w kulturze anglosaskiej.
Pierwotnie (w latach 50. XVI w.) wyraz ten oznaczał "niegrzecznego, niesfornego chłopca", a następnie (w latach 70. XVI w.) zmienił znaczenie na "kobietę grubiańską lub nieskromną". W 1592 po raz pierwszy został użyty w znaczeniu "dziewczyny, która zachowuje się jak niesforny chłopak".
W XXI w. ma podobne znaczenie co jego polski odpowiednik, choć według hasła w "Oxford English Dictionary" termin ten kojarzy się także z "dziewczyną, która lubi niegrzeczne, hałaśliwe zachowanie, które tradycyjnie przypisuje się chłopcom".
Badaczka tematyki gender Judith Halberstam twierdzi, że podczas gdy płynność ról płciowych wśród młodych dziewcząt jest obecnie w coraz większym stopniu tolerowana, to jednak na dorastające dziewczyny, które okazują męskie zachowania, jest jeszcze często wywierany nacisk, aby tego zaniechały lub są one za to karane. W świecie zachodnim spada jednak stopień powszechności noszenia tradycyjnie kobiecej odzieży, takiej jak sukienki, bluzki i spódnice. Na ogół noszenie przez dziewczęta i kobiety typowo męskiej odzieży nie jest już uznawane za ich maskulinizację.
W ostatnich czasach wzrost popularności kobiecych imprez sportowych i innych aktywności, które były tradycyjnie zdominowane przez mężczyzn poszerzył zakres tolerancji społecznej i zmniejszył pejoratywny odbiór wyrażenia "tomboy".
W Polsce termin „chłopczyca” zastosowali:Leopold Staff w przekładzie książki Wiktora Margueritte „La Garçonne” ("Chłopczyca") oraz Tadeusz Jakubowicz w przekładzie książki Guilmana „La garçonne en Madrid” ("Chłopczyca w Madrycie").

</doc>
<doc id="3068316" url="https://pl.wikipedia.org/wiki?curid=3068316" title="Bronisław Wandycz">
Bronisław Wandycz

Bronisław Wandycz (ur. 18 listopada 1897 we Lwowie, zm. 9 listopada 1944 w Mauthausen-Gusen) – major piechoty Wojska Polskiego, kawaler Orderu Virtuti Militari.
Życiorys.
Dzieciństwo i młodość.
Urodził się 18 listopada 1897 we Lwowie jako drugi syn Franciszka i Józefy z domu Harhala. W latach 1908–1914 był uczniem Cesarsko-Królewskiego Gimnazjum we Lwowie, gdzie przez 2 lata służył w Harcerstwie Narodowym.
W Rozprzy k. Piotrkowa, rozkazem Komendy Legionów Polskich w dniu 27 lipca 1915 roku powstał 6 pułk piechoty. Kilkanaście dni później, 15 sierpnia 1915 roku, Bronisław Wandycz rozpoczyna służbę wojskową w II baonie 5 kompanii 6 pułku piechoty Legionów Polskich. Chrzest bojowy przeszedł wraz z pułkiem w Maniewiczach. Wraz z pułkiem przeszedł cały szlak bojowy w tym bitwę pod Kostiuchnówką, Kuklami, i Kamieniuchą.
Podczas ofensywy gen. Aleksieja Brusiłowa został ranny 1916 w bitwie pod Kostiuchnówką zwaną również „Polską Górą”. Po wyleczeniu, powrócił do pułku, gdzie przebywał do tzw. kryzysu przysięgowego 28 października 1917 roku, kiedy to 6 pułk piechoty został rozwiązany. Ponieważ posiadał obywatelstwo austriackie, tego samego dnia został wcielony z poboru, wraz z całym II baonem 6 pułku piechoty, do armii austriackiej, do 13 pułku piechoty. Służył tam aż do rozwiązania armii austriackiej. Za udział w walkach pułku został odznaczony austriackim Medalem za Odwagę II klasy.
Po skończeniu działań wojennych, 9 listopada 1918 roku, powrócił do Lwowa, gdzie został schwytany przez Ukraińców i osadzony w areszcie. Po kilkunastu dniach więzienia uciekł z aresztu. 24 listopada 1918 roku wstąpił do 1 pułku Strzelców Lwowskich, do kompanii dowodzonej przez kpt. Bernarda Monda. Następnie z całą kompanią i dowództwem przeniósł się do 5 pułku piechoty Legionów. Brał udział we wszystkich walkach obrony Lwowa. 27 lutego 1919 roku odnalazł dawnego kolegę z harcerstwa Leopolda Kulę i przeniósł się do sławnej wówczas Kompanii Szturmowej por. Jankowskiego–Jasińskiego, do Grupy Operacyjnej dowodzonej przez płk. Leopolda Lisa–Kulę.
Bronisław Wandycz, już jako podchorąży dowódca plutonu, 2 marca 1919 roku, podczas wyprawy na Poryck został ranny i trafił do szpitala w Zamościu. Po powrocie ze szpitala, 26 lipca 1919 roku, został mianowany podporucznikiem na podstawie Dziennika Rozkazów Nr 80/19 i wcielony do 1 pułku piechoty Legionów. Razem z pułkiem w 1919 roku wyzwalał Wilno, walczył na Wileńszczyźnie i Białorusi. Zimą 1920 uczestniczył w walkach o Dyneburg. Na wiosnę brał udział w wyprawie na Kijów. Kontrofensywa sowiecka zmusiła siły polskie do odwrotu. Pułk powstrzymywał m.in. oddziały 1 Armii Konnej Siemiona Budionnego. 15 sierpnia 1920 roku Bronisław Wandycz został przeniesiony do 157 pułku piechoty wielkopolskiej, z którym wyruszył na front bolszewicki, gdzie wziął udział we wszystkich walkach pułku, od Grodna począwszy, aż po Warszawę. Za bitwę pod Kopciówką i kilkudniowe potyczki pod Kalinowem otrzymał kolejny Krzyż Walecznych.
Dwudziestolecie międzywojenne.
Po powrocie do Polski wraz z całym batalionem 28 października 1920 roku został wcielony do 159 pułku piechoty (przemianowanego 5 marca 1921 r. na 74 Górnośląski pułk piechoty) i stacjonował wraz z pułkiem w Lublińcu do 12 października 1926 roku 22 grudnia 1920 roku, za zasługi podczas wojny polsko–bolszewickiej, został awansowany do stopnia porucznika, zgodnie z Dziennikiem Rozkazów nr 49/20. 13 października 1926 roku został przeniesiony do Korpusu Kadetów nr 2 w Chełmnie, gdzie pełnił funkcję dowódcy plutonu.
20 kwietnia 1927 roku został awansowany do stopnia kapitana, następnie przeniesiony ponownie do 74 pułku piechoty, gdzie pełnił funkcję adiutanta pułku i dowódcy kompanii. 12 czerwca 1933 roku ukończył kurs dla kapitanów w Rembertowie w Doświadczalnym Centrum Wyszkolenia Piechoty. Po szkoleniu pozostał w Lublińcu, gdzie pełnił funkcję dowódcy 2 kompanii strzelców aż do 1935 roku, kiedy został przeniesiony do 35 pułku piechoty w Brześciu nad Bugiem wchodzącego w skład 9 Dywizji Piechoty Armii „Pomorze”. W koszarach był sąsiadem i kolegą majora Henryka Sucharskiego, którego później spotykał w oflagu Gross Born. 19 marca 1937 roku został awansowany w Korpusie Oficerów Piechoty na stopień majora ze starszeństwem z dniem 19 marca 1937 roku z lokatą 54.
II wojna światowa.
W maju 1939 roku zmobilizowano 9 Dywizję, do której należał 35 pp. Dywizja została przerzucona w maju na Pomorze, do tzw. "korytarza", celem przygotowania i zajęcia stanowisk obronnych. Nocą z 31 sierpnia na 1 września 1939 roku oddziały 35 pp zajęły przewidziane dla nich stanowiska obronne. Na północy, na odcinku Żalno, stanął II batalion majora Bronisława Wandycza, wzmocniony plutonem działek przeciwpancernych. 1 września 1939 roku II batalion 35 zniszczył kilka czołgów i powstrzymał atak piechoty nieprzyjaciela, która zaległa na przedpolu.
Wobec groźby odcięcia pułku, w późnych godzinach wieczornych 1 września, II batalion otrzymał rozkaz przejścia na wschodni brzeg Brdy, gdzie obsadzić miał pozycję jezior Cekcyńskich. Zgodnie z rozkazem, nocą z 1 na 2 września, nastąpił wymarsz z zajmowanych pozycji. Szczególnie zacięte walki toczyły się przy stacji kolejowej Klonowo, gdzie zginęło lub zostało rannych wielu żołnierzy. 2 września o godzinie 15:30 oddziały ruszyły do ataku na Klonowo, gdzie II batalion atakował frontalnie wzdłuż drogi. W natarciu uległ zniszczeniu II batalion majora Wandycza, a on sam został ranny i wzięty do niewoli.
Jako jeniec oflagu II C Woldenberg, a następnie oflagu II D Gross-Born, został współtwórcą Polskiej Organizacji Wojskowej „Odra”. Została ona założona w listopadzie 1939 r. przez płk. dypl. Witolda Dzierżykraja–Morawskiego ps. "Wallenrod". Podstawę jej działalności stanowiła koncepcja Naczelnego Dowództwa Wojska Polskiego tworzenia konspiracji wśród polskich jeńców wojennych w oflagach i stalagach oraz skupiskach polskich robotników przymusowych. Na czele organizacji stał sztab (szef sztabu – kpt. Henryk Kosiński oraz mjr Wiesław Hołubski, mjr Bronisław Wandycz, por. Eugeniusz Kloc ps. "Brzoza"). „Odra” liczyła najprawdopodobniej od 850 do 1200 członków i prowadziła przede wszystkim działalność wywiadowczą, taką jak rozpoznanie fortyfikacji i umocnień niemieckich na Pomorzu, ze szczególnym uwzględnieniem Wału Pomorskiego, stacjonowania jednostek wojskowych, rozmieszczenia dróg i linii kolejowych, czy ważnych obiektów militarnych.
W sierpniu 1944 Niemcy wpadli na trop organizacji, a we wrześniu doszło do dekonspiracji i rozbicia POW „Odra” przez Niemców. Cały sztab organizacji – płk dypl. Witold Dzierżykraj–Morawski, mjr Bronisław Wandycz, mjr Zygmunt Hołubski, por. Eugeniusz Kloc, i aspirant Janusz Szajbo – został aresztowany. Gestapo odtransportowało żołnierzy do Piły, następnie do więzienia w Szczecinie, stamtąd do obozu koncentracyjnego w Policach i wreszcie do Mauthausen. Zostali wpisani do ewidencji obozowej jako więźniowie polityczni obozu koncentracyjnego. Major Bronisław Wandycz otrzymał obozowy numer 107501. Po torturach, wraz z pozostałymi osadzonymi, został zamordowany, 9 listopada 1944 roku w krematorium obozowym, strzałem w potylicę.

</doc>
<doc id="3068321" url="https://pl.wikipedia.org/wiki?curid=3068321" title="Skagafjarðarsýsla">
Skagafjarðarsýsla

Skagafjarðarsýsla – jeden z 23 powiatów ("sýsla") Islandii. Znajduje się w regionie Norðurland vestra.

</doc>
<doc id="3068325" url="https://pl.wikipedia.org/wiki?curid=3068325" title="Vestur-Húnavatnssýsla">
Vestur-Húnavatnssýsla

Vestur-Húnavatnssýsla – jeden z 23 powiatów ("sýsla") Islandii. Znajduje się w regionie Norðurland vestra.

</doc>
<doc id="3068326" url="https://pl.wikipedia.org/wiki?curid=3068326" title="Austur-Húnavatnssýsla">
Austur-Húnavatnssýsla

Austur-Húnavatnssýsla – jeden z 23 powiatów ("sýsla") Islandii. Znajduje się w regionie Norðurland vestra. Największymi miastami są Blönduós i Skagaströnd.

</doc>
<doc id="3068327" url="https://pl.wikipedia.org/wiki?curid=3068327" title="Rozpuszczanie chemiczne">
Rozpuszczanie chemiczne



</doc>
<doc id="3068329" url="https://pl.wikipedia.org/wiki?curid=3068329" title="Hilaira glacialis">
Hilaira glacialis

Hilaira glacialis – gatunek pająka z rodziny osnuwikowatych, zamieszkujący północną Palearktykę.
Opis.
Długość ciała samic dochodzi do 3,5 mm. 
Występowanie.
Gatunek arktyczny. Występuje w północnej Rosji oraz na Svalbardzie, Jan Mayen i Nowej Ziemi.

</doc>
<doc id="3068333" url="https://pl.wikipedia.org/wiki?curid=3068333" title="Oodaaq">
Oodaaq

Oodaaq – żwirowa łacha położona na północny wschód od przylądka Morris Jesup na Grenlandii, uznawana niekiedy za wysunięty najbardziej na północ fragment stałego lądu na Ziemi. Dyskusyjną kwestią jest stabilność tej i podobnych żwirowych wysepek, które w skali lat mogą zostać zniszczone przez napierający lód. Najdalej wysuniętym na północ powszechnie uznanym fragmentem lądu jest większa wyspa Kaffeklubben, położona 1,36 km dalej na południe.
Oodaaq ma współrzędne geograficzne , leży zaledwie 705 km na południe od bieguna północnego.
Została odkryta w 1978 roku przez duński zespół Uffe Petersena, którego zadaniem było potwierdzenie, że Kaffeklubben leży dalej na północ niż przylądek Morris Jesup na Ziemi Peary’ego. W chwili odkrycia miała wymiary zaledwie 15 na 8 metrów. Została nazwana imieniem Eskimosa, który towarzyszył Robertowi Peary'emu w wyprawie do bieguna północnego.
Wiele innych podobnych żwirowych wysepek zostało już uznanych za najdalej na północ wysunięte lądy na Ziemi. Do odwiedzonych przez badaczy należą m.in. wysepki oznaczone jako ATOW1996, Dupree 2000 i Euro-American Island. Towarzystwo National Geographic uznało wysepkę Oodaaq za twór dostatecznie stabilny i umieściło w Atlasie Świata wydanym w 2004 roku.

</doc>
<doc id="3068335" url="https://pl.wikipedia.org/wiki?curid=3068335" title="Dorotka">
Dorotka



</doc>
<doc id="3068342" url="https://pl.wikipedia.org/wiki?curid=3068342" title="John Joseph Mitty">
John Joseph Mitty

 
John Joseph Mitty (ur. 20 stycznia 1884 w Nowym Jorku, zm. 15 października 1961 w Menlo Park, Kalifornia) – amerykański duchowny katolicki, arcybiskup metropolita San Francisco w latach 1935-1961.
Życiorys.
Przyszedł na świat w Greenwich Village (dzielnica Manhattanu). Ukończył szkołę przy parafii św. Józefa, a następnie kształcił się w De La Salle Institute na Manhattanie. Został osierocony w wieku 14 lat. Po ukończeniu Manhattan College w 1901 roku wstąpił do seminarium duchownego w Yonkers. Święcenia kapłańskie otrzymał 22 grudnia 1906 z rąk ówczesnego abp. Johna Farleya i inkardynowany został do archidiecezji nowojorskiej. Kontynuował studia na Katolickim Uniwersytecie Ameryki i w Rzymie w Wyższym Seminarium Papieskim. Po powrocie do kraju wykładał w swym rodzimym seminarium w Yonkers. W czasie I wojny światowej był kapelanem armii. W latach 1919-1922 służył też jako kapelan w Akademii West Point. Od 1922 roku był proboszczem parafii św. Łukasza Ewangelisty w dzielnicy Bronx.
21 czerwca 1926 papież Pius XI mianował go biskupem diecezjalnym Salt Lake. Sakry udzielił mu jego dotychczasowy zwierzchnik kard. Patrick Joseph Hayes. Po swym poprzedniku odziedziczył ogromne zadłużenie diecezji. Dzięki swym talentom organizacyjnym (cotygodniowe zbiórki na ten cel) dług spłacano w latach 1932-1936.
29 stycznia 1932 otrzymał nominację na koadiutora arcybiskupa San Francisco "cum iure futurae succesionis" ze stolicą tytularną "Aegina". Sukcesję przejął 2 marca 1935 po rezygnacji abp Edwarda Hanny. W czasie dwudziestu sześciu lat jego posługi powstały 84 parafie i ponad 500 projektów budowlanych. Przywrócone zostało też do użytku seminarium duchowne św. Patryka w Menlo Park.
Abp Mitty zmarł na zawał mięśnia sercowego w budynku seminarium duchownego św. Patryka. Pochowany został w krypcie arcybiskupów San Francisco w Colma.

</doc>
<doc id="3068346" url="https://pl.wikipedia.org/wiki?curid=3068346" title="Collinsia spetsbergensis">
Collinsia spetsbergensis

Collinsia spetsbergensis – gatunek pająka z rodziny osnuwikowatych, zamieszkujący północną Holarktykę.
Opis.
Długość ciała samic wynosi od 2 do 2,4 mm, a samców – od 1,8 do 2 mm. 
Występowanie.
Gatunek arktyczny. Występuje w północnej Ameryce Północnej i północnej Europie, gdzie wykazany został w północnej Rosji, Norwegii, Szwecji, Islandii, Svalbardu, Jan Mayen i Ziemi Franciszka Józefa.

</doc>
<doc id="3068351" url="https://pl.wikipedia.org/wiki?curid=3068351" title="Tetiana Samolenko-Dorovskykh">
Tetiana Samolenko-Dorovskykh



</doc>
<doc id="3068352" url="https://pl.wikipedia.org/wiki?curid=3068352" title="Tetiana Samolenko-Dorowśkych">
Tetiana Samolenko-Dorowśkych



</doc>
<doc id="3068353" url="https://pl.wikipedia.org/wiki?curid=3068353" title="Tatyana Kazankina">
Tatyana Kazankina



</doc>
<doc id="3068354" url="https://pl.wikipedia.org/wiki?curid=3068354" title="Tatyana Kovalenko">
Tatyana Kovalenko



</doc>
<doc id="3068355" url="https://pl.wikipedia.org/wiki?curid=3068355" title="Tatjana Kowalenko">
Tatjana Kowalenko



</doc>
<doc id="3068356" url="https://pl.wikipedia.org/wiki?curid=3068356" title="Aleksandr Kovalenko">
Aleksandr Kovalenko



</doc>
<doc id="3068359" url="https://pl.wikipedia.org/wiki?curid=3068359" title="Collinsia holmgreni">
Collinsia holmgreni

Collinsia holmgreni – gatunek pająka z rodziny osnuwikowatych, zamieszkujący północną Holarktykę.
Opis.
Długość ciała samic wynosi od 2 do 2,5 mm, a samców od 1,9 do 2,5 mm. Epigynum samic w formie mniej więcej kwadratowego wyżłobienia. Głowotułów żółtawo-brązowy. Sternum żółte, przechodzące w czarne. Szczękoczułki i odnóża brązowe. Odwłok szaro-czarny. 
Habitat.
Bytuje w mchu i warstwie ściółki.
Występowanie.
Gatunek arktyczny i subarktyczny. Występuje na Alasce, Grenlandii i w północnej Europie, gdzie wykazany został z północnej Rosji, Norwegii, Szwecji, Finlandii, Islandii, Svalbardu, Jan Mayen i Wielkiej Brytanii.

</doc>
<doc id="3068360" url="https://pl.wikipedia.org/wiki?curid=3068360" title="Kościół św. Jakuba w Warszawie">
Kościół św. Jakuba w Warszawie



</doc>
<doc id="3068362" url="https://pl.wikipedia.org/wiki?curid=3068362" title="Jesús Adrián Romero">
Jesús Adrián Romero

Jesús Adrián Romero (ur. 16 lutego 1965) – meksykański autor, wokalista i kompozytor muzyki chrześcijańskiej, a także pastor pochodzący z Hermosillo w Meksyku.
Romero jest założycielem i prezesem Vastago Producciones, wytwórni poświęconej produkcji i dystrybucji muzyki z przesłaniem chrześcijańskim. Vastago Producciones organizuje i promuje koncerty z muzyką chrześcijańską. Obecnie mieszka w Monterrey, w Meksyku.
W dniu 8 września 2010 roku ogłoszono, że Jesus Adrian Romero został nominowany do Latin Grammy Awards w kategorii najlepszy album muzyki chrześcijańskiej.

</doc>
<doc id="3068365" url="https://pl.wikipedia.org/wiki?curid=3068365" title="Tunnunik">
Tunnunik

Tunnunik – krater uderzeniowy na Wyspie Wiktorii, w Terytoriach Północno-Zachodnich w Kanadzie. Ma ok. 25 km średnicy, jest kolisty, silnie zerodowany. Jego wiek nie jest dobrze znany: powstał pomiędzy późnym dewonem a wczesną kredą. Został odkryty przez badaczy z Uniwersytetu Saskatchewan i Służby Geologicznej Kanady, którzy podejrzewali jego istnienie na podstawie badań geologicznych wykonanych w latach 60. i 70. XX wieku w ramach poszukiwań złóż w Arktyce. Początkowo krater nosił nazwę "Prince Albert", od półwyspu Księcia Alberta, na którym się znajduje. Liczne stożki zderzeniowe znalezione w centralnej części krateru dowodzą jego meteorytowego pochodzenia.

</doc>
<doc id="3068367" url="https://pl.wikipedia.org/wiki?curid=3068367" title="Centrum Dydaktyczno-Naukowe Mikroelektroniki i Nanotechnologii Uniwersytetu Rzeszowskiego">
Centrum Dydaktyczno-Naukowe Mikroelektroniki i Nanotechnologii Uniwersytetu Rzeszowskiego

Centrum Dydaktyczno-Naukowe Mikroelektroniki i Nanotechnologii Uniwersytetu Rzeszowskiego (CDNMiN UR) – jednostka dydaktyczno-naukowa należąca do struktur Wydziału Matematyczno-Przyrodniczego Uniwersytetu Rzeszowskiego powstała w 2012 roku. W jego skład wchodzą 4 laboratoria i 5 pracowni naukowych. Prowadzi działalność dydaktyczną i badawczą związaną ze wszystkimi aspektami dotyczącymi mikroelektroniki i nanotechnologii. Centrum oferuje studia na kierunku inżynieria materiałowa. Aktualnie na instytucie kształci się 84 studentów w trybie dziennym. W centrum zatrudnionych jest aktualnie 25 pracowników naukowo-dydaktycznych, w tym 2 z tytułem profesora i na stanowisku profesora zwyczajnego, 3 na stanowisku profesora nadzwyczajnego ze stopniem doktora habilitowanego, 9 adiunktów ze stopniem doktora oraz 11 asystentów z tytułami magistra lub inżyniera.
Historia.
Uniwersytet Rzeszowski podpisał 17 lipca 2009 roku umowę na sfinansowanie Centrum Mikroelektroniki i Nanotechnologii. Projekt pt. "Kompleks Naukowo-Dydaktyczny Centrum Mikroelektroniki i Nanotechnologii Uniwersytet Rzeszowski" przewidywał stworzenie nowej infrastruktury uczelnianej, która miała uzupełnić istniejącą lukę infrastrukturalną w województwie podkarpackim, dotyczącą najnowszych technologii i metod badań. Powstała infrastruktura służyć ma jako baza naukowo-dydaktyczna dla nowych specjalności:
Projekt zakończył się w 2012 roku.
Władze (2019-).
Dyrektor: dr Michał Marchewka
Kierunki kształcenia.
W Centrum Dydaktyczno-Naukowe Mikroelektroniki i Nanotechnologii Uniwersytetu Rzeszowskiego prowadzone są studia pierwszego stopnia trwające 7 semestrów i kończące się uzyskaniem tytułu zawodowego inżyniera na kierunku inżynieria materiałowa. Studenci mają do wyboru dwie specjalności:
Struktura organizacyjna.
Laboratoria.
Laboratorium technologiczne MBE z kontrolą jakości wytwarzanych struktur SIMS
Laboratorium naukowe magnetotransportu przy niskich i ultra niskich temperaturach
Laboratorium naukowe niskotemperaturowej luminescencji
Laboratorium technologiczne nanolitografii z fotolitografią
Pracownie studenckie.
Pracownia komputerowych systemów pomiarowych
Pracownia studencka nanopreparatyki
Pracownia studencka transportowych zjawisk w strukturach półprzewodnikowych
'Pracownia studencka zjawisk optycznych w strukturach półprzewodnikowych

</doc>
<doc id="3068369" url="https://pl.wikipedia.org/wiki?curid=3068369" title="Bobsleje na Zimowych Igrzyskach Olimpijskich 1964 – czwórki mężczyzn">
Bobsleje na Zimowych Igrzyskach Olimpijskich 1964 – czwórki mężczyzn

Bobslejowe czwórki mężczyzn na Zimowych Igrzyskach Olimpijskich 1964 odbyły się w dniach 5 – 7 lutego na torze Igls. Po czteroletniej przerwie bobsleje powróciły do programu igrzysk olimpijskich. W zawodach wystartowało 18 osad.

</doc>
<doc id="3068371" url="https://pl.wikipedia.org/wiki?curid=3068371" title="Andrij Weretynski">
Andrij Weretynski

Andrij Anatolijowycz Weretynski, ukr. Андрій Анатолійович Веретинський (ur. 9 kwietnia 1981 w Krzywym Rogu) – ukraiński piłkarz, grający na pozycji pomocnika, a wcześniej napastnika.
Kariera piłkarska.
Kariera klubowa.
W 1999 rozpoczął karierę piłkarską w klubie FK Winnica. Również bronił barw drugiej drużyny, zwanej Nywa Winnica. Latem 2000 przeszedł do Podilla Chmielnicki. Na początku 2001 wyjechał do Białorusi, gdzie występował w klubie Wiedrycz-97 Rzeczyca. W maju powrócił do Ukrainy i grał krótko w amatorskim zespole Nywa-Tekstylnyk Dunajowce. Latem 2001 zasilił skład FK Winnica, który w 2003 roku zmienił nazwę na Nywa Winnica. W wyniku problemów finansowych winnicki klub w 2005 zrezygnował z występów na poziomie profesjonallnym i piłkarz przeniósł się do FK Berszad. W drugiej połowie 2006 roku występował w Enerhetyku Bursztyn, a latem 2007 kiedy Nywa Winnica ponownie zgłosiła się do rozgrywek piłkarskich zasilił jej skład. W końcu 2011 zakończył karierę piłkarską. Potem grał jeszcze w zespołach amatorskich.

</doc>
<doc id="3068372" url="https://pl.wikipedia.org/wiki?curid=3068372" title="Bobsleje na Zimowych Igrzyskach Olimpijskich 1964 – dwójki mężczyzn">
Bobsleje na Zimowych Igrzyskach Olimpijskich 1964 – dwójki mężczyzn

Bobslejowe dwójki mężczyzn na Zimowych Igrzyskach Olimpijskich 1964 odbyły się w dniach 31 stycznia – 1 lutego 1964 roku na torze Igls. Po czteroletniej przerwie bobsleje powróciły do programu igrzysk olimpijskich.
W zawodach wystratowało 21 osad.

</doc>
<doc id="3068381" url="https://pl.wikipedia.org/wiki?curid=3068381" title="Chłopaciara">
Chłopaciara



</doc>
<doc id="3068382" url="https://pl.wikipedia.org/wiki?curid=3068382" title="Chłopaczara">
Chłopaczara



</doc>
<doc id="3068383" url="https://pl.wikipedia.org/wiki?curid=3068383" title="Abdurrahim Kuzu">
Abdurrahim Kuzu

Abdurrahim Kuzu (ur. 20 września 1955 roku) – amerykański zapaśnik w stylu klasycznym. Czwarty zawodnik w wadze do 62 kg na Igrzyskach w Los Angeles 1984. Wicemistrz świata z 1979 roku. Zdobywca Pucharu Świata w 1980. Był członkiem ekipy olimpijskiej - Moskwa 1980, która nie pojechała na igrzyska z powodu ich bojkotu.

</doc>
<doc id="3068384" url="https://pl.wikipedia.org/wiki?curid=3068384" title="Celina Eugenia Iwanowska">
Celina Eugenia Iwanowska

Celina Eugenia Iwanowska ps. „Celina” (ur. 21 września 1908, zm. 29 czerwca 1940) – harcerka, członkini SZP-ZWZ.
Życiorys.
Celina Eugenia Iwanowska z domu Zaleska urodziła się w Ostrówku pow. garwolińskim i była córką Aleksandra (ogrodnik) i Franciszki z domu Korczakowska. Zamieszkała w Lublinie. W 1928 w Warszawie ukończyła gimnazjum, im. Królowej Jadwigi, a następnie Wydział Ogrodniczy Szkoły Głównej Gospodarstwa Wiejskiego i w 1932 uzyskała tytuł inżyniera ogrodnika. Działaczka społeczna i harcerka, członek kręgu starszoharcerskiego, im. T.T. Jeża Chorągwi Warszawskiej Organizacji Harcerek oraz instruktorka drużyn wiejskich. Była sportsmenką i żeglarką, członkinią klubu „Warszawianka” i Akademickiego Związku Morskiego. Zaangażowana politycznie w Związku Młodzieży Demokratycznej. Pracowała po studiach wraz z mężem Wacławem w Centralnym Okręgu Przemysłowym. Od października 1939 w konspiracji w SZP-ZWZ Okręgu. Zorganizowała wspólnie z sędzią Stefanem Lelkiem Wydział Łączności Konspiracji Komendy Okręgu Lublin, którym kierowała. Prowadziła sklep nasienno–warzywny przy rogu ul. Żmigród i Bernardyńskiej, który był konspiracyjnym punktem kontaktowym. W czerwcu 1940 została aresztowana i więziona na Zamku w Lublinie. Podczas śledztwa była torturowana „Pod Zegarem”, ale nic nie ujawniła. Ostrzegła w grypsach osoby zagrożone. Została rozstrzelana na Rurach Jezuickich.
Pośmiertnie odznaczona Orderem Virtuti Militari.
Mąż Celiny Eugenii, Wacław Iwanowski, inż. hydrotechnik, żołnierz AK ps. „Drapacz”, poległ w powstaniu warszawskim.

</doc>
<doc id="3068387" url="https://pl.wikipedia.org/wiki?curid=3068387" title="Dem (biologia)">
Dem (biologia)

Dem, populacja lokalna, populacja genetyczna, populacja geograficzna – grupa osobników jednego gatunku zasiedlająca jednolity obszar. Krzyżowanie się osobników jednego demu jest bardziej prawdopodobne niż krzyżowanie się z innymi osobnikami populacji. Wyróżniane są rodzaje demów:
Dem - lokalna populacja, zwykle mała i panmiktyczna .
Demy są częścią populacji lub w zależności od ujęcia metapopulacji, które mogą ulegać lokalnemu wyginięciu i odtworzeniu w wyniku rekolonizacji. Pomiędzy demami należącymi do jednej metapopulacji występuje różny poziom zmienności genetycznej. Analiza rodowodu genetycznego pozwala ustalić czas, w którym doszło do rozdzielenia poszczególnych demów. Podzielenie nie wiąże się z całkowita izolacją puli genowej przepływ genów następuje na skutek migracji osobników metapopulacji. Różnorodność genetyczna poszczególnych demów może być jednak odmienna.

</doc>
<doc id="3068388" url="https://pl.wikipedia.org/wiki?curid=3068388" title="Populacja geograficzna">
Populacja geograficzna



</doc>
<doc id="3068389" url="https://pl.wikipedia.org/wiki?curid=3068389" title="Bitwa w Damaszku (2012-2013)">
Bitwa w Damaszku (2012-2013)



</doc>
<doc id="3068391" url="https://pl.wikipedia.org/wiki?curid=3068391" title="Populacja lokalna">
Populacja lokalna



</doc>
<doc id="3068392" url="https://pl.wikipedia.org/wiki?curid=3068392" title="Akakios Kakiasvili">
Akakios Kakiasvili



</doc>
<doc id="3068394" url="https://pl.wikipedia.org/wiki?curid=3068394" title="Kakhi Kakhiashvili">
Kakhi Kakhiashvili



</doc>
<doc id="3068396" url="https://pl.wikipedia.org/wiki?curid=3068396" title="Milford (Pensylwania)">
Milford (Pensylwania)

Milford – miejscowość ("borough"), ośrodek administracyjny hrabstwa Pike, na wschodnim skraju stanu Pensylwania, w Stanach Zjednoczonych, położona nad rzeką Delaware. W 2010 roku miejscowość liczyła 1021 mieszkańców. 
Milford założone zostało w 1874 roku, choć początki osady sięgają 1796 roku.
Na północ od Milford przebiega autostrada międzystanowa nr 84.

</doc>
<doc id="3068401" url="https://pl.wikipedia.org/wiki?curid=3068401" title="Anatoly Khrapaty">
Anatoly Khrapaty



</doc>
<doc id="3068403" url="https://pl.wikipedia.org/wiki?curid=3068403" title="Chris Catalfo">
Chris Catalfo

Christopher Lee „Chris” Catalfo (ur. 14 grudnia 1959 roku) – amerykański zapaśnik w stylu klasycznym. Siódmy zawodnik w wadze do 74 kg na Igrzyskach w Los Angeles 1984. Mistrz Igrzysk Panamerykańskich z 1987 roku i Mistrzostw Panamerykańskich z 1986 i 1987 roku. Drugie miejsce w Pucharze Świata w 1985. Trzykrotny zdobywca EIWA Champions (1981-83).

</doc>
<doc id="3068405" url="https://pl.wikipedia.org/wiki?curid=3068405" title="Julia Senftleben">
Julia Senftleben



</doc>
<doc id="3068406" url="https://pl.wikipedia.org/wiki?curid=3068406" title="Julia Senftleben-Wojciechowska">
Julia Senftleben-Wojciechowska



</doc>
<doc id="3068407" url="https://pl.wikipedia.org/wiki?curid=3068407" title="Serhij Czaban">
Serhij Czaban

Serhij Mykołajowycz Czaban, ukr. Сергій Миколайович Чабан (ur. 27 marca 1984 w Kulabiu, Tadżycka SRR) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek Szkoły Piłkarskiej Prykarpattia Iwano-Frankiwsk, barwy którego bronił w juniorskich mistrzostwach Ukrainy (DJuFL). W 2000 rozpoczął karierę piłkarską w miejscowym klubie Prykarpattia Iwano-Frankiwsk. Najpierw występował w składzie drugiej drużyny, a w 2000 debiutował w podstawowej jedenastce. Również grał na zasadach wypożyczenia w farm-klubie Czornohora Iwano-Frankiwsk. Latem 2002 został zaproszony do Karpat Lwów. Bronił barw drugiej i trzeciej drużyny, zwanej Hałyczyna-Karpaty Lwów. W drugiej połowie 2005 roku występował w klubie Hazowyk-Skała Stryj, a podczas przerwy zimowej sezonu 2005/06 przeniósł się do Enerhetyka Bursztyn. Latem 2006 przeszedł do Podilla Chmielnicki. Na początku 2007 powrócił do zespołu z Iwano-Frankiwska, który już nazywał się Spartak Iwano-Frankiwsk. Latem 2007 wyjechał do Mołdawii, gdzie występował w klubie Iscra-Stali Rybnica. W maju powrócił do Ukrainy i grał krótko w amatorskim zespole Karpaty Jaremcze. Latem 2008 zasilił skład Nywy Winnica. W końcu 2010 zakończył karierę piłkarską w Karpatach Jaremcze. Potem grał jeszcze w zespołach amatorskich.

</doc>
<doc id="3068410" url="https://pl.wikipedia.org/wiki?curid=3068410" title="Norwegia na Zimowych Igrzyskach Olimpijskich 1976">
Norwegia na Zimowych Igrzyskach Olimpijskich 1976

Norwegię na Zimowych Igrzyskach Olimpijskich 1976 reprezentowało 42 zawodników: 35 mężczyzn i siedem kobiet. Był to dwunasty start reprezentacji Norwegii na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Kobiety
Kombinacja norweska.
Mężczyźni
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni
Skoki narciarskie.
Mężczyźni

</doc>
<doc id="3068413" url="https://pl.wikipedia.org/wiki?curid=3068413" title="Juryj Ziankowicz">
Juryj Ziankowicz



</doc>
<doc id="3068416" url="https://pl.wikipedia.org/wiki?curid=3068416" title="Instytut Matematyki Uniwersytetu Rzeszowskiego">
Instytut Matematyki Uniwersytetu Rzeszowskiego

Instytut Matematyki Uniwersytetu Rzeszowskiego (IM UR) – jednostka dydaktyczno-naukowa należąca do struktur Wydziału Matematyczno-Przyrodniczego Uniwersytetu Rzeszowskiego działająca w latach 1981-2013. Powstała z przekształcenia dotychczasowej Katedry Matematyki, której początki sięgają lat 60. XX wieku. Instytut został zlikwidowany w związku z usamodzielnieniem się wchodzących w jego skład katedr. W jego skład wchodziły 3 katedry. Prowadził działalność dydaktyczną i badawczą związaną z równaniami funkcyjnymi, równaniami i nierównościami różniczkowymi, uogólnieniami funkcji wypukłych, analizą funkcjonalną, strukturami zbieżnościowymi, teorią funkcji uogólnionych, geometryczną teorią funkcji jednolistnych, analizą eksperymentów statystycznych, relacjami rozmytymi, algebrą zbiorów rozmytych oraz dydaktyką i historią matematyki. Instytut kształcił studentów na kierunku matematyka. W roku akademickim 2012/2013 na instytucie kształciło się 547 studentów w trybie dziennym (429) oraz trybie zaocznym (118), a także 50 słuchaczy studiów podyplomowych. 
Historia.
Początki studiów matematycznych.
Początki Instytutu Matematyki Uniwersytetu Rzeszowskiego związane są z powołaniem do życia 16 lipca 1962 roku Punktu Konsultacyjnego w Rzeszowie Wyższej Szkoły Pedagogicznej w Krakowie z dwoma kierunkami: filologią polską oraz matematyką. Studia zaoczne na kierunku matematyka rozpoczęło wówczas ponad 40 nauczycieli pracujących głównie w województwie rzeszowskim. Organizacją studiów zajmował się mgr Tadeusz Rumak, który był również opiekunem roku. 5 listopada 1963 roku zainaugurowano działalność Studium Terenowego krakowskiej WSP, gdzie podjęto studia dzienne.
Przekształcenie Studium Terenowego WSP w Krakowie w samodzielną Wyższą Szkołę Pedagogiczną w Rzeszowie miało miejsce 1 października 1965 roku. Wśród jej jednostek organizacyjnych znalazł się Zakład Matematyki, który zorganizował dr Stanisław Złonkiewicz. Zakład ten został w 1966 roku przekształcony w Katedrę Matematyki. W tym czasie pozyskano także nauczycieli akademickich z innych uczelni w kraju w tym z Politechniki Łódzkiej i Wyższej Szkoły Pedagogicznej w Katowicach.
W roku akademickim 2013/2014 w Instytucie Matematyki zatrudnionych było 46 pracowników naukowo-dydaktycznych, w tym 6 z tytułem profesora i na stanowisku profesora zwyczajnego, 7 na stanowisku profesora nadzwyczajnego ze stopniem doktora habilitowanego, 26 adiunktów ze stopniem doktora oraz 7 asystentów z tytułem magistra. Pracownicy naukowi instytutu zajmowali też często najważniejsze stanowiska w hierarchii uniwersyteckiej – rektorów oraz prorektorów, wielokrotnie obejmowali też funkcję dziekanów na swoim wydziale.
Rozwój Katedry a następnie Instytutu Matematyki.
W Katedrze Matematyki zostały utworzone trzy zakłady: 
W 1976 roku Zakład Metodyki Nauczania Matematyki został przekształcony w Zakład Dydaktyki Matematyki, co wiązało się ze znacznym rozszerzeniem problematyki badawczej. 
1 października 1981 roku Katedra Matematyki została przekształcona w Instytut Matematyki. Pięć lat później utworzony został kolejny zakład - Zakład Informatyki, którego kierownikiem został dr Zbigniew Suraj. W związku z utworzeniem na mocy ustawy Sejmu z dnia 7 czerwca 2001 roku Uniwersytetu Rzeszowskiego od 1 września 2001 roku instytut rozpoczął funkcjonowanie w ramach nowo powstałego uniwersytetu.
Od 2009 roku rozpoczęto współpracę z Katedrą Matematyki Politechniki Rzeszowskiej, której efektem są odbywające się naprzemiennie co miesiąc wspólne wykłady naukowe pracowników obu placówek. W roku akademickim 2009/2010 powstał Zakład Analizy Wypukłej, którego kierownikiem został prof. dr hab. Józef Tabor, zaś kierownictwo Zakładu Równań Funkcyjnych powierzono dr hab. Jackowi Chudziakowi, zaś 1 lutego 2011 roku została powołana Pracownia Klas Akademickich, której kierownictwo objął dr Stanisław Domoradzki.
W roku akademickim 2012/2013 zniesiono dotychczasowe zakłady, tworząc w ich miejsce 3 katedry: Katedrę Analizy Funkcjonalnej, Katedrę Metod Algebraicznych i Przybliżonych oraz Katedrę Równań Różniczkowych i Statystyki. Zgodnie z zarządzeniem rektora Uniwersytetu Rzeszowskiego 1 listopada 2013 roku uległy likwidacji wszystkie instytuty i zakłady wchodzące w skład Wydziału Matematyczno-Przyrodniczego. Tym samym usamodzielniono katedry wchodzące dotychczas w skład Instytutu Matematyki.
Władze.
Zakład Matematyki
Katedra Matematyki
Instytut Matematyki
Kierunki kształcenia.
W Instytucie Matematyki Uniwersytetu Rzeszowskiego prowadzone są studia na kierunku matematyka. Oferowane są studia dzienne i zaoczne. Studia pierwszego stopnia trwają 3 lata i kończą się uzyskaniem tytułu zawodowego licencjata o następujących specjalnościach: nauczycielska - nauczanie matematyki i informatyki oraz zastosowania matematyki w finansach i bankowości :
Po ukończeniu studiów licencjackich ich absolwenci mogą kontynuować naukę na studiach drugiego stopnia (magisterskich uzupełniających), które trwają 2 lata i kończą się uzyskaniem dyplomu magistra o specjalnościach: nauczycielska - nauczanie matematyki, zastosowania matematyki w finansach i bankowości oraz matematyka ubezpieczeniowa.
Prowadzone były także studia podyplomowe dla nauczycieli chcących uczyć matematyki.

</doc>
<doc id="3068419" url="https://pl.wikipedia.org/wiki?curid=3068419" title="Oazy">
Oazy



</doc>
<doc id="3068420" url="https://pl.wikipedia.org/wiki?curid=3068420" title="Hornsund (fiord)">
Hornsund (fiord)

Hornsund – duży fiord znajdujący się w południowo-zachodniej części wyspy Spitsbergen, w norweskim archipelagu Svalbard leżącym na Oceanie Arktycznym. Fiord stanowi część Parku Narodowego Południowego Spitsbergenu.
Geografia.
Fiord rozciąga się równoleżnikowo, z obu stron dochodzą do niego południkowo ułożone masywy górskie. Wznosi się nad nim Hornsundtind, najwyższa góra południowego Spitsbergenu (1431 m n.p.m.). Ma długość około 30 km, oddziela półwysep Sørkapp od głównej części Spitsbergenu. Otwiera się w kierunku Morza Grenlandzkiego, osiągając szerokość 12 km. W tej części brzegi są nizinne, porośnięte tundrą. Na klifach i piarżyskach znajdują się lęgowiska licznych ptaków morskich, z przewagą alczyków.
Hornsund ma długą linię brzegową, w której wyróżnić można wiele zatok i półwyspów. Powierzchnia fiordu powiększa się w tempie 1 km2 rocznie, w związku z cofaniem się jęzorów lodowcowych wchodzących do fiordu. Recesja lodowców w Hornsundzie jest badana od 1900 roku. Istnieje przypuszczenie, że Sørkapp jest w rzeczywistości wyspą, a Hornsund cieśniną oddzielającą ją od Spitsbergenu, pokrytą we wschodniej części przez lodowiec, który w przyszłości może ulec stopieniu.
Przez trzy do siedmiu miesięcy w roku lód pokrywa zatoki wewnątrz fiordu. W sezonie zimowym zimny Prąd Sorkapski zanosi do niego także pak lodowy, rzadziej wieloletni lód.
Obecność ludzi.
W fiordzie znajdują się ślady działalności myśliwskiej i wielorybniczej sięgające XVII wieku, m.in. chaty, piece do wytapiania tłuszczu wielorybów i groby.
Nad Zatoką Białego Niedźwiedzia, stanowiącą część fiordu Hornsund, znajduje się Polska Stacja Polarna Hornsund, działająca od 1957 roku. Na Przylądku Wilczka (Wilczekodden) w 1982 roku polarnicy postawili dziesięciometrowy krzyż, po wprowadzeniu stanu wojennego w Polsce.

</doc>
<doc id="3068423" url="https://pl.wikipedia.org/wiki?curid=3068423" title="Dan Chandler (zapaśnik)">
Dan Chandler (zapaśnik)

Daniel Christie „Dan” Chandler (ur. 29 listopada 1951 roku) – amerykański zapaśnik w stylu klasycznym. Dwukrotny uczestnik Igrzysk Olimpijskich w wadze do 82 kg. Odpadł w eliminacjach turnieju w Montrealu 1976 i Los Angeles 1984.
Zajął piąte miejsce na mistrzostwach świata 1979; szóste w 1977 i 1978; dwunaste w 1983 i odpadł w eliminacjach w 1975 i 1981. Mistrz Igrzysk Panamerykańskich z 1975 i 1979 roku. W młodości reprezentant Uniwersytetu Minnesota. Po zakończeniu kariery trener zapasów. Kilka razy prowadził reprezentację USA. Sześciokrotnie wybierany trenerem roku zapasów w stylu klasycznym w USA (1994, 1995, 1997, 1999, 2000, 2012).

</doc>
<doc id="3068429" url="https://pl.wikipedia.org/wiki?curid=3068429" title="Emanuele Catania">
Emanuele Catania

Emanuele Catania (ur. 3 października 1988) – włoski lekkoatleta specjalizujący się w skoku w dal. 
Zadebiutował w 2007 roku na juniorskich mistrzostwach Europy w Hengelo. W 2013 bez powodzenia startował na halowych mistrzostwach Europy oraz został brązowym medalistą igrzysk śródziemnomorskich w Mersin. Stawał na podium mistrzostw Włoch.
Na początku kariery uprawiał także trójskok.
Rekordy życiowe: stadion – 7,98 (19 lipca 2014, Rovereto); hala – 7,96 (3 lutego 2013, Ankona). 

</doc>
<doc id="3068431" url="https://pl.wikipedia.org/wiki?curid=3068431" title="Collinsia thulensis">
Collinsia thulensis

Collinsia thulensis – gatunek pająka z rodziny osnuwikowatych, zamieszkujący północną Holarktykę.
Występowanie.
Gatunek arktyczny i subarktyczny. Występuje w północnej Kanadzie, na Alasce, Grenlandii i Spitsbergenie.

</doc>
<doc id="3068436" url="https://pl.wikipedia.org/wiki?curid=3068436" title="Martin Kučera">
Martin Kučera

Martin Kučera (ur. 10 maja 1990 w Bratysławie) – słowacki lekkoatleta specjalizujący się w biegu na 400 metrów przez płotki.
W 2013 został mistrzem uniwersjady w Kazaniu.
Złoty medalista (w drużynie) igrzysk europejskich (2015) – indywidualnie zwyciężył w biegu na 400 metrów przez płotki, biegł także w zwycięskiej sztafecie 4 × 400 metrów.
Siódmy zawodnik mistrzostw Europy w Amsterdamie oraz uczestnik igrzysk olimpijskich w Rio de Janeiro (2016).
Złoty medalista mistrzostw Słowacji oraz reprezentant kraju na drużynowych mistrzostwach Europy.
Rekord życiowy: 49,08 (7 lipca 2016, Amsterdam).

</doc>
<doc id="3068442" url="https://pl.wikipedia.org/wiki?curid=3068442" title="Igrzyska delfickie">
Igrzyska delfickie



</doc>
<doc id="3068444" url="https://pl.wikipedia.org/wiki?curid=3068444" title="Avak (krater)">
Avak (krater)

Avak – krater uderzeniowy w pobliżu miasta Barrow na Alasce, w Stanach Zjednoczonych. Ma 12 km średnicy, jest w przybliżeniu kolisty. Jego wiek nie jest dobrze znany: powstał pomiędzy późną kredą a pliocenem w skałach osadowych. Struktura została rozpoznana w ramach wierceń poszukiwawczych na przełomie lat 40. i 50. XX wieku, jednak dopiero w 1996 roku znaleziono dowody na jej impaktowe pochodzenie. Skały krateru stanowią naturalną pułapkę na gaz ziemny.

</doc>
<doc id="3068446" url="https://pl.wikipedia.org/wiki?curid=3068446" title="Światowe Żydowskie Igrzyska Olimpijskie">
Światowe Żydowskie Igrzyska Olimpijskie



</doc>
<doc id="3068447" url="https://pl.wikipedia.org/wiki?curid=3068447" title="Nikołaj Krasnikow">
Nikołaj Krasnikow

Nikołaj Olegowicz Krasnikow, ros. Николай Олегович Красников (ur. 11 lutego 1985 w Szadrinsku) – rosyjski żużlowiec.
Specjalizował się w wyścigach na lodzie. Tę odmianę sportu żużlowego zaczął uprawiać w 2000 roku, w niedługim czasie stając się czołowym żużlowcem świata. Pierwszy medal indywidualnych mistrzostw świata zdobył w 2004 roku, zajmując w końcowej klasyfikacji cyklu "Grand Prix" III miejsce. W latach 2005–2012 ośmiokrotnie z rzędu zdobył tytuły indywidualnego mistrza świata. Poza tym, w latach 2004–2013 dziesięciokrotnie z rzędu zdobył tytuły drużynowego mistrza świata. Na swoim koncie posiada również dwa srebrne medale indywidualnych mistrzostw Europy, które zdobył w latach 2002 i 2013. Trzykrotnie stawał na podium zawodów " Ice Racing Sanok Cup" w Sanoku: dwukrotnie zwyciężając (2011, 2012) oraz zajmując II miejsce (2010).
W 2011 r. objął stanowisko prezydenta Motocyklowej Federacji Republiki Baszkirii. W 2013 r. zakończył czynną karierę sportową, jednak pomimo tej decyzji sporadycznie uczestniczył w zawodach na arenie krajowej.

</doc>
<doc id="3068449" url="https://pl.wikipedia.org/wiki?curid=3068449" title="Wanda Józefa Maria Kirchmayer">
Wanda Józefa Maria Kirchmayer

Wanda Józefa Maria Kirchmayer ps. „Wanda” (ur. 9 listopada 1901 w Majdanie Górnym, zm. 29 marca 1944 w Warszawie) – inżynier rolnik, podporucznik Tajnej Organizacji Wojskowej.
Życiorys.
Wanda Józefa Maria Kirchmayerówna była córką Kazimierza (adwokat) i Wandy z domu Matłaszczyńska. Siostra Jerzego Kirchmayera generała Wojska Polskiego. W 1921 zdała maturę w IV Państwowym Gimnazjum w Krakowie, a w 1928 ukończyła Szkołę Główną Gospodarstwa Wiejskiego w Warszawie i otrzymała tytuł inżyniera rolnika. Od wiosny 1940 w konspiracji w Tajnej Organizacji Wojskowej (TOW), gdzie była zastępczynią Józefa Kęsiela „Skiby” (kierownik Wydziału Łączności KG TOW). Do jej zadań należało utrzymywanie kontaktu z Okręgiem TOW Kraków i przyjmowanie kurierów przybywających do Warszawy. Miała kontakty z Lublinem i Radomiem. W marcu 1943 po scaleniu TOW z Armią Krajową pracowała w sztabie Kedywu Okręgu Warszawskiego. Aresztowana z materiałem obciążającym podczas kontaktu na ulicy z kurierem przybyłym z Krakowa na przełomie lutego i marca 1943. Była więziona na Pawiaku, a torturowana na Szucha prosiła o truciznę. Została rozstrzelana w ruinach getta.

</doc>
<doc id="3068451" url="https://pl.wikipedia.org/wiki?curid=3068451" title="Jerzy Tocki">
Jerzy Tocki

Jerzy Tocki (ur. 12 marca 1944 w Lesku; zm. 11 listopada 2006 w Rzeszowie) – polski matematyk, specjalizujący się w dydaktyce matematyki; nauczyciel akademicki związany z uczelniami w Rzeszowie, Tarnobrzegu i Chełmie.
Życiorys.
Po ukończeniu szkoły podstawowej, został absolwentem Liceum Ogólnokształcącego w Lesku w 1962. Podjął studia w Wyższej Szkole Pedagogicznej w Rzeszowie na kierunku matematyka, uzyskując w 1970 roku tytuł magistra. Jeszcze podczas studiów podjął w 1965 roku pracę jako nauczyciel w szkole w Hańczowej, a następnie uczył matematyki od 1972 roku w Zespole Szkół Zawodowych w rodzinnym Lesku, gdzie pełnił także funkcję dyrektora tej placówki.
W 1975 roku związał się zawodowo ze swoją macierzystą uczelnią, zostając asystentem w Katedrze Matematyki, przekształconej następnie w Instytut Matematyki w 1981 roku. W 1984 roku uzyskał stopień naukowy doktora nauk matematycznych w Wyższej Szkole Pedagogicznej w Krakowie. Wraz z nowym tytułem otrzymał stanowisko adiunkta, a w rok po otrzymaniu w 1993 roku stopnia naukowego doktora habilitowanego na Uniwersytecie Moskiewskim stanowisko profesora nadzwyczajnego.
Na rzeszowskiej uczelni poza działalnością naukowo-dydaktyczną pełnił wiele ważnych funkcji organizacyjnych. Od 1994 roku był kierownikiem Zakładu Dydaktyki, a w 1999 roku został dziekanem Wydziału Matematyczno-Przyrodniczego. W trakcie jego rządów na wydziale Wyższa Szkoła Pedagogiczna została w 2001 roku przekształcona w Uniwersytet Rzeszowski.
Od 1965 roku był aktywnym członkiem Związku Nauczycielstwa Polskiego, a od 1980 roku również Polskiego Towarzystwo Matematycznego. Wykładał także jako profesor w Państwowej Wyższej Szkole Zawodowej im. prof. Stanisława Tarnowskiego w Tarnobrzegu oraz w Instytucie Matematyki i Informatyki Państwowej Wyższej Szkole Zawodowej w Chełmie.
Zmarł nagle w 2006 roku. Został pochowany na Cmentarzu Wilkowyja w Rzeszowie.
Dorobek naukowy i odznaczenia.
Zainteresowania naukowe Jerzego Tockiego koncentrowały się wokół zagadnień związanych z myśleniem i językiem matematycznym uczniów, kształceniem matematyczne w szkole średniej, a także kształcenie nauczycieli matematyki. Był autorem lub współautorem łącznie 52 publikacji naukowych, w tym 2 monografie, 1 podręcznik i 49 artykułów. Do najważniejszych jego prac należą:
Za swoją działalność naukową, dydaktyczną i organizacyjną otrzymał liczne wyróżnienia, nagrody i odznaczenia, spośród których do najważniejszych należy zaliczyć: Złoty Krzyż Zasługi (1986), Krzyż Kawalerski Orderu Odrodzenia Polski (2000) oraz Medal Komisji Edukacji Narodowej (2006).

</doc>
<doc id="3068455" url="https://pl.wikipedia.org/wiki?curid=3068455" title="Jo de Roo">
Jo de Roo

Johan "Jo" de Roo (ur. 5 lipca 1937 w Schore) – holenderski kolarz szosowy i torowy.
Kariera.
Pierwszy sukces w karierze Jo de Roo osiągnął w 1958 roku kiedy wygrał holenderski Omloop der Kempen. Dwa lata później wygrał Giro di Sardegna, w 1962 roku wygrał wyścig Bordeaux-Paryż, w latach 1962-1963 wygrywał w Giro di Lombardia i wyścigu Paryż-Tours, w 1965 roku wygrał Ronde van Vlaanderen, a rok później był najlepszy w belgijskim Omloop Het Nieuwsblad. Kilkakrotnie startował w Tour de France, najlepszy wynik osiągając w 1964 roku, kiedy wygrał jedn etap i zajął 43. miejsce w klasyfikacji generalnej. Po jednym etapie wygrywał także w latach 1965 i 1966, ale w pierwszym przypadku zajął 55. miejsce, a w drugim nie ukończył rywalizacji. W 1966 roku wygrał również jeden etap Vuelta a España, ale podobnie jak w TdF nie dotarł do mety. W 1961 roku wystąpił na mistrzostwach świata w Bernie, gdzie był piąty w wyścigu ze startu wspólnego zawodowców. Na rozgrywanych pięć lat później mistrzostwach świata w Nürburgu w tej samej konkurencji zajął ósmą pozycję. Nigdy nie wystąpił na igrzyskach olimpijskich. Jako zawodowiec startował w 1958-1968.

</doc>
<doc id="3068457" url="https://pl.wikipedia.org/wiki?curid=3068457" title="Jo De Roo">
Jo De Roo



</doc>
<doc id="3068458" url="https://pl.wikipedia.org/wiki?curid=3068458" title="Jerzy Niecikowski">
Jerzy Niecikowski

Jerzy Niecikowski (ur. 7 listopada 1942 w Kownacinku zm. 13 listopada 2013 w Warszawie) – polski filozof, krytyk filmowy i publicysta.
Życiorys.
Studiował i doktoryzował się na Wydziale Filozofii Uniwersytetu Warszawskiego. Był wychowankiem warszawskiej szkoły idei, uczniem Bronisława Baczki i Leszka Kołakowskiego.
Przedmiotem jego zainteresowań naukowych była myśl Bergsona, Nietzschego i Kanta.
Debiutował w 1963 r. jako krytyk filmowy na łamach tygodnika „Ekran”. Recenzent „Kultury” (Warszawa), asystent na UW w Katedrze Historii Filozofii Nowożytnej i Polskiej. W latach 1967–1971 był kierownikiem działu krytyki literackiej we „Współczesności”. Na skutek wydarzeń marcowych ‘68 usunięty z UW. Był kierownikiem działu eseistyki, recenzji i informacji Literatury na Świecie, wykładowcą literatury powszechnej w PWST, felietonistą magazynu Film oraz redaktorem Biblioteki Myśli Współczesnej w PIW. Współzałożyciel miesięcznika „Meritum”. W ostatnich latach był adiunktem w Katedrze Historii Sztuki i Teorii Kultury
na Wydziale Zarządzania Kulturą Wizualną Akademii Sztuk Pięknych w Warszawie. Spoczywa na Cmentarzu Wojskowym na Powązkach, kwatera A17-7-16.
Niecikowski jest autorem powieści „Reguły gry” opublikowanej przez wydawnictwo „Most” w 1987 i 1991
oraz autorem licznych artykułów i recenzji o tematyce filmowej

</doc>
<doc id="3068460" url="https://pl.wikipedia.org/wiki?curid=3068460" title="Tkanka tłuszczowa brunatna">
Tkanka tłuszczowa brunatna



</doc>
<doc id="3068463" url="https://pl.wikipedia.org/wiki?curid=3068463" title="Chico Hamilton">
Chico Hamilton

Chico Hamilton, właśc. Foreststorn Hamilton (ur. 21 września 1921 w Los Angeles, zm. 25 listopada 2013 w Nowym Jorku) – amerykański perkusista jazzowy.
Życiorys.
Chico Hamilton urodził się 21 września 1921 roku. Rozpoczął przyspieszoną edukację muzyczną i w tym czasie grał z artystami jazzowymi, m.in. z Dexterem Gordonem, Ernie Royal, Charlesem Mingusem i Buddym Collette'em. Nagrał swój pierwszy album jako lider zespołu w 1955. Zmarł 25 listopada 2013 roku mając 92 lata.
W 2004 otrzymał nagrodę NEA Jazz Masters Award

</doc>
<doc id="3068466" url="https://pl.wikipedia.org/wiki?curid=3068466" title="Biejenczimie-Sałatin">
Biejenczimie-Sałatin

Biejenczimie-Sałatin (ros. "Беенчиме-Салатинский кратер") – krater uderzeniowy na lewym brzegu rzeki Oleniok w Jakucji, w Rosji. Ma 8 km średnicy, skały krateru są widoczne na powierzchni ziemi. Powstał w paleogenie, najprawdopodobniej 40 milionów lat temu (eocen), w skałach osadowych.

</doc>
<doc id="3068468" url="https://pl.wikipedia.org/wiki?curid=3068468" title="Czukcza (krater)">
Czukcza (krater)

Czukcza (ros. "Чукча") – krater uderzeniowy na półwyspie Tajmyr w Rosji. Ma 6 km średnicy, skały krateru są widoczne na powierzchni ziemi. Powstał nie dawniej niż 70 milionów lat temu, w kredzie późnej lub już w kenozoiku. Utworzył się w skałach osadowych pokrywających podłoże krystaliczne. Ze znanych obecnie (2013) na Ziemi kraterów jest on położony najdalej na północ.

</doc>
<doc id="3068471" url="https://pl.wikipedia.org/wiki?curid=3068471" title="Bitwa pod Cholet">
Bitwa pod Cholet

Bitwa pod Cholet – starcie zbrojne, które miało miejsce 17 października 1793 roku w okresie rewolucji francuskiej. Bitwa rozegrała się pomiędzy francuskimi siłami rewolucyjnymi pod dowództwem generała Léchelle’a a siłami francuskich rojalistów pod wodzą Maurice’a Louis’a d’Elbée. Pole bitwy znajdowało się pod miasteczkiem Cholet we francuskim departamencie Maine i Loara. Bitwa zakończyła się zwycięstwem sił republikańskich. D’Elbée odniósł rany, a poza tym został wzięty do niewoli. Później został zgładzony w Noirmoutier przez żołnierzy republikańskich. W trakcie bitwy śmiertelne rany poniósł Charles Melchior Artus de Bonchamps – powstaniec należący do stronnictwa monarchistów.
Przed bitwą.
Nad rankiem 16 października 1793 roku, armia powstańców wandejskich, pokonana podczas bitwy pod La Tremblaye, pozbawiona amunicji oraz artylerii, wycofała się spod Cholet, aby zająć pozycje w Beaupréau.
Przednia straż republikanów, dowodzona przez Beaupuya, wkroczyła na rynek miasta od południa i przeszedłszy przez miasto, osiedliła się na wzgórzach położonych na północ od miasta.
Następnie Kléber rozmieścił pozostałą część swoich oddziałów. Umieścił dywizje dowodzone przez Beaupuya i Haxo na lewej flance zamku La Treille, z kolei oddziały Louis’a Vimeux stacjonowały na prawej flance zamku Bois-Grolleau.
Tymczasem François Séverin Marceau-Desgraviers, który świeżo otrzymał awans do stopnia generała brygady po bitwie pod Tremblaye, zajmował pozycje pośrodku wraz z generałem Scherbem, na wprost wrzosowiska Papinière charakteryzującego się otwartym terenem. Kléber poinformował o sytuacji Jeana Léchelle’a – głównodowodzącego Armii Zachodniej, który zatwierdził poczynione rozmieszczenie oddziałów.
Wojskowe kompetencje Léchelle’a oceniano jako znikome, dlatego większość posłów zgodziła się, by nieoficjalnie powierzyć dowodzenie Kléberowi. Wieczorem tego samego dnia na miejsce przybyli komisarze: Pierre Bourbotte, René-Pierre Choudieu, Fayaud oraz Bellegarde. W ten sposób liczba posłów znajdujących się w Cholet wzrosła do siedmiu, wliczając w to: Antoine’a Merlina de Thionville, Jean-Baptiste’a Carriera i Louisa Turreau, którzy już wcześniej byli na miejscu. Po raz kolejny siły republikańskie oczekiwały na posiłki w liczbie 10 tys. ludzi generała Chalbos’a zanim rozpoczęły marsz na północ, w kierunku Beaupréau. Posiłki dotarły w nocy.
Strategia republikanów.
Generałowie strony republikańskiej zebrali się na naradzie wojennej nad rankiem 17 października. Kléber zaproponował rozdzielenie armii na trzy kolumny i wymarsz w kierunkach: Saint-Florent-le-Vieil, Gesté oraz Beaupréau w celu otoczenia armii wandejskiej i odcięcia jej od Loary oraz drogi do Nantes. Strategia została przychylnie przyjęta przez generałów z Mayenne: przez Marceau oraz przez Merlina de Thionville – jednakże kilku innych posłów i oficerów, a w szczególności Chalbos – opowiadało się przeciw tej propozycji. Chalbos uważał, że żołnierze są zbyt zmęczeni, natomiast oficerowie byli niechętni rozdzielaniu armii. Plan Klébera ostatecznie odrzucono, a rada zadecydowała o marszu całej armii w kierunku Beaupréau.
Strategia armii wandejskiej.
W Beaupréau oficerowie armii powstańczej – podobnie jak ich adwersarze – byli podzieleni odnośnie do strategii podczas narady wojennej, która odbyła się w południe 16 października. Bonchamps zaproponował, że nakaże swoim żołnierzom z Bretanii przekroczenie Loary w celu wzniecenia powstania w Bretanii i pozyskania posiłków. Talmont, d’Autichamp oraz Donissan opowiadali się za przemieszczeniem się całej armii. Z kolei d’Elbée, La Rochejaquelein oraz Stofflet sprzeciwiali się pomysłowi opuszczenia Wandei. Jeśli chodzi o Royranda, to chciał on spróbować przełamać linie wroga od zachodu w celu połączenia się z armią Charette’a.
Ostatecznie zadecydowano o ataku na Cholet, a następnie armia przystąpiła do marszu. Niemniej jednak zezwolono Talmontowi na wyjazd z Saint-Florent-le-Vieil wraz z 4-tysięcznym oddziałem w celu zajęcia Varades.
Przebieg bitwy.
Wczesnym popołudniem 17 października, armia wandejska została przegrupowana i w sile 40 tysięcy żołnierzy rozpoczęła ofensywę przeciw liniom republikańskim na północ od Cholet. Rojalistom udało się błyskawicznie odepchnąć pierwsze linie Beaupuya w kierunku wrzosowisk Papinière. Wandejczycy podpalili łąki janowca, wytwarzając w ten sposób kłęby gęstego dymu, co znacznie utrudniło republikańskiej artylerii poprawne celowanie.
Wandejczycy nacierali uformowani w regularne oddziały, w trzech wąskich liniach, co odbiegało od ich zwyczajowej taktyki. La Rochejaquelein i Royrand dowodzili prawym skrzydłem, d’Elbée oraz Bonchamps – środkiem, natomiast Stofflet i Marigny – lewą flanką. Oddziały Marceau były ostrzeliwane przez 22 wandejskie armaty i do tego były znacznie słabsze liczebnie, co zwiastowało ich porażkę. Kléber wprowadził więc do walki oddziały rezerwowe. Z zadaniem wsparcia Marceau przysłano oddziały Chalbos’a oraz 4 tysiące żołnierzy François Mullera. Na widok licznej armii wandejskiej, która nacierała z dużą determinacją, nadciągający republikanie wycofali się do Cholet, wywołując znaczne zamieszanie w swoich szeregach. Jean-Baptiste Carrier zdezerterował.
W tym samym czasie w Bois-Grolleau, Vimeuxowi oraz Scherbowi udało się powstrzymać siły dowodzone przez Stoffleta oraz Marigny’ego. W La Treille, oddziały podległe Haxo oraz Beaupuyowi zostały pobite przez La Rochejaqueleina oraz Royranda i cofały się w kierunku przedmieść Cholet. Kléber wkrótce dołączył do tego skrzydła i przegrupował kilka batalionów ze swoich rezerw, w tym 109-ty pułk piechoty, po czym rozkazał im oskrzydlić linie wandejskie. Rozkaz został pomyślnie wykonany. Wandejczycy widząc, że ów oddział ich oskrzydla, ulegli złudzeniu, iż do walki wkroczyła – jako posiłki – nowa armia republikańska. W szeregach republikanów pojawiło się zwątpienie. Poddani republikańskiemu kontrnatarciu, przez krótki czas zdołali utrzymać swoje pozycje. Jednak w obliczu wielokrotnych szarż oddziałów Klébera, Barda oraz Beaupuya – ulegli panice i porzucili pole bitwy.
W centrum walk, Marceau rozstawił swoją artylerię za linią piechoty. Gdy Wandejczycy nacierali, Marceau wycofał linię piechoty tak, by odsłonić armaty, po czym otworzył ogień w ostatniej chwili, doprowadzając do dużej liczby ofiar wśród żołnierzy armii wandejskiej. Zaskoczeni Wandejczycy ze środkowej linii także się wycofali, podczas gdy republikańska piechota przystąpiła do kontrataku. D’Elbée i Bonchamps uważali, że niewiele dzieli ich od zwycięstwa, więc usiłowali skoncentrować siły złożone z kilkuset kawalerzystów oraz piechurów. Nie udało im się to. Zostali otoczeni przez oddziały republikańskie. D’Elbée i Bonchamps obydwaj zostali ciężko ranni niemal w tym samym czasie. Ostatni żołnierze wandejscy uciekli z pola bitwy, zabierając ze sobą rannych oficerów. Pokonani rojaliści masowo wycofywali się w kierunku Loary. Pod Pontreau oddziałom Lyrota oraz Pirona de La Varenne udało się powstrzymać na pewien czas pochód sił republikańskich, dzięki czemu zabezpieczony został odwrót armii wandejskiej do Beaupréau.
Przekroczenie Loary.
Dotarłszy do Beaupréau, wandejscy generałowie podjęli decyzję o przemieszczeniu całej armii w kierunku Saint-Florent-le-Vieil z zamiarem przekroczenia Loary. Wyprawa Talmonta do Varades powiodła się bez trudności, dzięki czemu droga do Bretanii była wolna.
Wyłącznie ciężko ranny d’Elbée nie podążał za armią. Niewielka grupa wandejskich żołnierzy zabrała go na zachód do armii Charlette’a, gdzie znalazł schronienie w Noirmoutier.
W międzyczasie armia republikańska wróciła do Cholet. Westermann, który stacjonował w Châtillon-sur-Sèvre podczas bitwy, chciał ruszyć w pościg za Wandejczykami. Wspierany przez oddziały Beaupuya oraz Haxo, wkrótce wdał się w walkę z tylną strażą Wandejczyków liczącą 8 tysięcy żołnierzy. Udało mu się dotrzeć do Beaupréau. Miasto było już wtedy opuszczone, z wyjątkiem 400 rannych żołnierzy armii wandejskiej, których zamordowano w odwecie za masakrę dokonaną na rannych żołnierzach republikańskich podczas bitwy pod Clisson.
W dniach 17 i 18 października niewielkie wandejskie łodzie pływały po Loarze ruchem wahadłowym w celu przeprawienia wandejskiej armii na przeciwległy brzeg rzeki. Wraz z żołnierzami transportowano dziesiątki tysięcy rannych, ludzi starszych, kobiet i dzieci. Wandejczycy prowadzili ze sobą od 4 do 5 tysięcy jeńców republikańskich. Jednakże nie byli w stanie przeprawić ich na drugi brzeg rzeki, a oficerowie nie wiedzieli co z nimi uczynić.
W swoim pamiętniku Victoire de Donnissan de La Rochejaquelein napisała, że wszyscy oficerowie zaaprobowali propozycję rozstrzelania jeńców, jednak żaden spośród nich nie odważył się wydać takiego rozkazu. Obecność republikańskich jeńców przykuła wzrok wandejskich żołnierzy, którzy zamierzali ich zabić, by pomścić swoich rannych generałów, a także grabieże dokonywane przez republikanów.
Generał Charles de Bonchamps został przewieziony do domu w Saint-Florent-le-Vieil. Był ciężko ranny i umierający, gdy dowiedział się o planach pozbawienia życia republikańskich jeńców. W ramach swej ostatniej woli polecił swojemu zastępcy, Charlesowi de Beaumont d’Autichamp powstrzymanie egzekucji.
D’Autichamp przemówił do swoich żołnierzy, przekazując polecenie od umierającego generała, by oszczędzić życie więźniów. Bonchamps cieszył się dużym uznaniem wśród swoich żołnierzy, więc dostosowali się oni do jego życzenia i jeńcy zostali zwolnieni.
Virée de Galerne.
Republikanie świętowali swoje zwycięstwo w Cholet. Wojna została ostatecznie wygrana, a ostatni żołnierze wandejscy odepchnięci ku Loarze mieli być łatwo zniszczeni. Dnia 19 października o godzinie 3 nad ranem, pierwszy oddział huzarów kapitana Hauteville’a (zastępcy Westermanna) wkroczył do opuszczonego Saint-Florent-le-Vieil. Wszystkim Wandejczykom udało się przedostać na północny brzeg Loary, mimo iż republikanie uważali, że nie jest to możliwe do wykonania w tak krótkim czasie. Charles de Bonchamps zmarł 4 godziny wcześniej, a jego zwłoki pochowano na cmentarzu w Varades.
Wkrótce zwolnieni republikańscy jeńcy zostali odnalezieni. Merlin de Thionville poinformował Komitet Ocalenia Publicznego o zaleceniu jakiego udzielił republikańskim żołnierzom, iż nie powinni odczuwać żadnej wdzięczności wobec Wandejczyków, „wrogów narodu” w związku ze zwolnieniem przez nich więźniów. Wyrażał nadzieję, że ten epizod zostanie zapomniany przez historię.
Wbrew nadziejom republikanów powstanie w Wandei nie zakończyło się. Rozpoczęła się nowa kampania, która przeszła do historii pod nazwą Virée de Galerne. Pojawiło się ryzyko, że zasięg powstania rozszerzy się na Bretonię oraz Maine, a działania wojenne obejmą tereny położone na północnym brzegu Loary.

</doc>
<doc id="3068479" url="https://pl.wikipedia.org/wiki?curid=3068479" title="Hjörsey">
Hjörsey

Hjörsey – bezludna wyspa w Zatoce Faxa na Ocean Atlantycki u zachodnich wybrzeży Islandii, w całości zajmuje ją państwo Islandia. Powierzchnia 5,5 km², maksymalna wysokość 12 m n.p.m.

</doc>
<doc id="3068480" url="https://pl.wikipedia.org/wiki?curid=3068480" title="Aleksiej Olejnik">
Aleksiej Olejnik

Aleksiej Aleksiejewicz Olejnik (ros. Алексей Алексеевич Олейник; ukr. Олексій Олексійович Олійник, "Ołeksij Ołeksijowycz Olijnyk"; ur. 25 czerwca 1977 w Charkowie) – rosyjski zawodnik mieszanych sztuk walki oraz sambo ukraińskiego pochodzenia.
Życiorys.
Olejnik jest utytułowanym zawodnikiem sambo m.in. mistrzem świata z 2005 roku, mistrzem euro-azjatyckich mistrzostw z 2001 oraz wielokrotnym medalistą krajowych zawodów. Od 2011 trenuje w klubie K-Dojo Warrior Tribe oraz własnym w którym jest głównym trenerem – Team Oplot. W 2011 roku wygrywał zawody grapplerskie w USA w kategorii open.
Kariera MMA.
Olejnik zawodowo zadebiutował w MMA (wtedy nazywane Vale Tudo lub po prostu walki bez reguł) w 1997 roku w popularnych w tamtym czasie turniejach na których się toczyło nierzadko nawet cztery walki jednego wieczoru. W swoim pierwszym turnieju i zarazem pierwszych walkach pokonał rywala, jednak w półfinale przegrał przed czasem. Niecały rok później wystąpił w kolejnych zawodach w Charkowie, które ostatecznie wygrał zwyciężając swoich rywali przed czasem. Po ok. 2 latach wrócił na ring wygrywając turniej w Kijowie i ponownie postanowił zrobić przerwę w startach MMA – głównie z powodu większego nacisku na zawody w sambo bojowym. W 2004 roku wznowił starty w MMA przystępując do bardzo wymagającego turnieju M-1 Global Grand Prix wagi średniej głównie z powodu tego, iż by sięgnąć po tytuł mistrza trzeba było stoczyć aż sześć pojedynków (3 eliminacyjne i 3 finałowe). Olejnik bez większych problemów przebrnął przez turniej eliminacyjny poddając wszystkich trzech rywali w 1. rundach. W pierwszej finałowej walce wypunktował Amerykanina Marcelo Alfaya, natomiast w drugiej uległ brazylijskiemu grapplerowi Flavio Luizowi Mourze przez duszenie, tracąc przy tym przytomność.
W 2006 roku zwyciężył w turnieju organizowanym przez federację Pankrationu pokonując m.in. Magomieda Sułtanachmiedowa. W grudniu tego samego roku przegrał z Chaelem Sonnenem na gali BodogFIGHT w Kolumbii Brytyjskiej. 10 listopada 2007 wystartował w sześcioosobowym turnieju KSW, który wygrał poddając wszystkich swoich rywali duszeniem m.in. Krzysztofa Kułaka i Karola Bedorfa. Do końca roku wygrał jeszcze dwa turnieje na terenie Rosji. 8 maja 2008 stoczył jeszcze jedną walkę na ringu KSW, pokonując na punkty Daniela Dowdę. 2008 rok to również kolejny sukces Olejnika – zwyciężył w ProFC Grand Prix pokonując m.in. Magomiedbaga „Baga” Agajewa.
Pod koniec 2009 roku wziął udział w turnieju organizowanym przez rosyjski Związek Weteranów Sportu. Sam turniej był mocno obsadzony, brali w nim udział m.in. Aleksandr Szlemienko, Szamil Abdurachimow, Thiago Santos oraz Michał Kita – z tym ostatnim Olejnik przegrał w finale przez ciężkie TKO. W 2010 podpisał kontrakt z Amerykańskim Bellatorem na udział w turnieju wagi ciężkiej. W ćwierćfinale który miał miejsce 26 sierpnia wypunktował Amerykanina Mike’a Hayesa
 lecz w półfinale uległ przez TKO Anglikowi urodzonemu w RPA Neilowi Grove. Między 2011, a 2012 przegrał dwie walki jedną przez ciężki nokaut z rąk Magomieda Malikowa, drugą na punkty z weteranem światowych ringów i klatek Jeffem Monsonem.
W 2012 założył swój klub w Charkowie o nazwie Team Oplot, a jeszcze w tym samym roku wystartowała seria gal insygnowana nazwą klubu – Oplot Challenge w których brał czynny udział wygrywając wszystkie sześć stoczonych pojedynków, pokonując mistrza w dwóch kategoriach wagowych King of The Cage Tony’ego Lopeza czy w rewanżowym starciu kompletnie rozbijając w stójce Jeffa Monsona. 16 października 2013 na jubileuszowej 50 gali ProFC poddał Holendra Diona Staringa duszeniem rękoma, a niecały miesiąc później na prestiżowej gali Legend Fight Show w zastępstwie za Aleksandra Jemieljanienkę (który został zatrzymany na kilka dni przed galą przez policję za atak na klienta w restauracji pod wpływem alkoholu) zmierzył się ze zwycięzca PRIDE GP i K-1 World GP Chorwatem Mirko Filipoviciem, którego bez większych problemów zdominował zapaśniczo i poddał firmową dźwignią na kark. Pod koniec listopada poinformował o podpisaniu kontraktu z największą na świecie organizacją mieszanych sztuk walki – UFC.
W 2014 roku stoczył dwa zwycięskie pojedynki w UFC nokautując m.in. Jareda Rosholta i otrzymując za to bonus finansowy 50 tys. $ w ramach „występu wieczoru”.
Życie prywatne.
Jest żonaty i ma pięcioro dzieci. Wraz z rodziną przeniósł się na Florydę w grudniu 2016 r. Jego najstarsza córka, Polina była świadkiem masowej strzelaniny w jej szkole.
Jest naturalizowanym obywatelem Rosji. Wyraził poparcie dla Rosji po jej militarnej ataku na Ukrainie w 2014 roku. Nosił koszulę z twarzą Putina i w rezultacie odmówiono mu wjazdu na Ukrainę.

</doc>
<doc id="3068481" url="https://pl.wikipedia.org/wiki?curid=3068481" title="Sarah Teelow">
Sarah Teelow

Sarah Louise Teelow (ur. 30 sierpnia 1993 w Portland w stanie Wiktoria, zm. 26 listopada 2013 w Sydney) – australijska narciarka wodna.
Życiorys.
Sarah Teelow urodziła się w 1993 roku jako córka Tani (z domu Williams) i Chrisa Teelow. W Hiszpanii odniosła zwycięstwo na mistrzostwach świata na konkurencji szybkościowej w formule 2. Zmarła 26 listopada 2013 roku na skutek obrażeń po wypadku, który miał miejsce na zawodach na rzece Hawkesbury w pobliżu Sydney.

</doc>
<doc id="3068489" url="https://pl.wikipedia.org/wiki?curid=3068489" title="Pangya">
Pangya



</doc>
<doc id="3068491" url="https://pl.wikipedia.org/wiki?curid=3068491" title="Breiðdalsvík">
Breiðdalsvík

Breiðdalsvík – miejscowość we wschodniej Islandii, nad zatoką o tej samej nazwie. Jest częścią gminy Fjarðabyggð (do 2018 roku gminy Breiðdalshreppur), w regionie Austurland. Przebiega przez nią droga krajowa nr 1.
Liczba ludności wioski stale się zmniejsza. W 1998 roku liczyła ona 218 mieszkańców, a w 2011 było ich 139, w 2013 130. W 2014 liczba ludności ponownie zaczęła wykazywać tendencję wzrostową – w roku tym wieś zamieszkiwały 134 osoby. W 2015 miejscowość była zamieszkiwana przez 128 osób, a w 2018 - 137 osób.
Około 1880 roku Gránufélagið wybudowała w tej wsi swój magazyn. Wioska nie miała stałych mieszkańców do roku 1896, kiedy wybudowano w niej pierwszy sklep. Spłonął on 10 lat później, jednak został szybko odbudowany i od tego momentu jest uznawany za najstarszy budynek we wsi istniejący do dziś. Obecnie pełni on funkcję muzeum.
We wsi znajduje się również przystanek autobusowy, z którego można dojechać do Reyðarfjörður.

</doc>
<doc id="3068495" url="https://pl.wikipedia.org/wiki?curid=3068495" title="Shannon (wyspa)">
Shannon (wyspa)

Shannon – bezludna wyspa na Oceanie Arktycznym u wschodnich wybrzeży Grenlandii. Obszar całej wyspy objęty jest ochroną w ramach działania Parku Narodowego Grenlandii. Powierzchnia wyspy wynosi 1259 km2, a długość jej linii brzegowej to 252,1 km.
Wyspa została odkryta w 1823 roku przez załogę angielskiej fregaty HMS Shannon, od której wzięła swoją nazwę, biorącej udział w ekspedycji arktycznej pod dowództwem kapitana Douglasa Claveringa.

</doc>
<doc id="3068505" url="https://pl.wikipedia.org/wiki?curid=3068505" title="Prehistoryczne osady na palach">
Prehistoryczne osady na palach

Prehistoryczne osady na palach – nawodne osady budowane na drewnianych palach od około 5000 do 500 roku p.n.e. nad brzegami jezior, rzek i terenów podmokłych w Alpach i okolicach Alp. 
Łącznie 111 tego typu obiektów znajduje się na liście światowego dziedzictwa UNESCO. Są one zlokalizowane w sześciu krajach: Szwajcarii (56), Włoszech (19), Niemczech (18), Francji (11), Austrii (5) oraz Słowenii (2).
Wykopaliska dostarczyły nowego wyobrażenia życia ludzi w czasach neolitu i epoki brązu w Europie.

</doc>
<doc id="3068506" url="https://pl.wikipedia.org/wiki?curid=3068506" title="Obserwatorium imienia Ernsta Krenkela">
Obserwatorium imienia Ernsta Krenkela

Obserwatorium imienia Ernsta Krenkela (ros. Обсерватория имени Эрнста Кренкеля, również "дружная" - "Drużnaja") – czynna rosyjska, a wcześniej radziecka, polarna stacja badań geofizycznych umiejscowiona na wyspie Hayesa, części archipelagu Ziemia Franciszka Józefa. Nosi imię badacza Arktyki Ernsta Krenkela.
Początkowo założona jako stanowisko startowe rakiet sondażowych. Wystrzelono z niej około 1950 rakiet w latach 1957-1990, głównie rakiet MR-12. Niektóre z nich osiągnęły wysokość 200 kilometrów.
Lokalizacja i pogoda.
Stacja położona jest w północno-wschodniej części wyspy, 22 metry nad poziomem morza (niedaleko znajduje się wzgórze o wysokości 42 metrów), pomiędzy słodkowodnym jeziorem a przesmykiem Jermaka. Stacja stoi na podłożu bazaltowym.
Średnioroczna temperatura powietrza wynosi -12,7 °C, wilgotność względna ok. 88%. Suma rocznych opadów to 304 mm. Wiatr głównie północno-wschodni i południowo-wschodni, o prędkości 5-7 m/s.
Historia.
Pierwotnie założona na brzegu Wyspy Hoockera. W 1957 przemieszczona na Wyspę Hayesa, skąd już 22 października miał miejsce pierwszy start rakiety meteorologicznej. W grudniu 1957 uruchomiono pomiary wszystkich składowych ziemskiego pola elektromagnetycznego. Miesiąc później rozpoczęto pomiary aerologiczne i ozonu. W 1972 przemianowana z "Drużnaja" na "Obserwatorium im. Ernsta Krenkela". 
Po pożarze z 26 września 2001, kiedy wybuchł pożar w budynku biurowo-mieszkalnym, stacja została tymczasowo opuszczona. W czerwcu 2004 wyznaczono przestrzeń na nowy budynek. Od 2007 roku działa tam automatyczny pomiar próbek powietrza, radar i nowa wyrzutnia rakiet sondażowych. 

</doc>
<doc id="3068508" url="https://pl.wikipedia.org/wiki?curid=3068508" title="Miryam Gallego">
Miryam Gallego

Miryam Gallego (ur. 1976 w Nocelo da Pena) – hiszpańska aktorka, znana głównie z roli Lukrecji De Santillana w serialu telewizyjnym "Czerwony Orzeł".
Życiorys.
W wieku 18 lat wyjechała do Madrytu, by studiować sztukę teatralną w RESAD (Real Escuela Superior de Arte Dramático). Chociaż jej pierwsze przygody aktorskie rozpoczęła w jej ojczystej Galicji z małych ról w serialu Pratos combinados w TVG (Televisión de Galicia). W 1998 roku ukończyła studia w Real Escuela Superior de Arte Dramático w Madrycie, a w 1999 roku skończyła kurs pedagogiczny w dziedzinie nauczania ekspresji artystycznej. 
Następnie występowała epizodycznie w serialach takich jak: Policías, En El Corazón de La Calle lub El comisario, aż do uzyskania stałej roli w Periodistas jako Claudia Montero i Lobos jako Lucía Lobo. Zagrała również w filmie pt. Concursante obok takich hiszpańskich aktorów jak: Leonardo Sbaraglia, Chete Lera, Fernando Cayo, Myriam De Maeztu i Susana Mayo.
Latem 2007 roku Telecinco ogłosiło, że Miryam dołączy do obsady 14 sezonu Hospital Central.
W życiu osobistym jest żoną Eduardo Alonso Chacón (syn hiszpańskiej pisarki Dulce Chacón) i matką jego dzieci: Luna i bliźniaków Otto i Neo. Miryam i Eduardo są parą od 15 lat. 
Telewizja.
Postacie stałe: 
Postacie epizodyczne: 
Nominacje i nagrody.
Premios ACE
Fotogramas de Plata
Premios Iris

</doc>
<doc id="3068509" url="https://pl.wikipedia.org/wiki?curid=3068509" title="Obserwatorium imienia Ernesta Krenkela">
Obserwatorium imienia Ernesta Krenkela



</doc>
<doc id="3068512" url="https://pl.wikipedia.org/wiki?curid=3068512" title="Osówka (dopływ Osy)">
Osówka (dopływ Osy)

Osówka, Oska – struga, na Pojezierzu Iławskim w gminach Iława i Susz.
Osówka jest rzeką III rzędu, prawobrzeżnym dopływem Osy, o długości 14,7 km i powierzchni zlewni 35,5 km². Średni przepływ przy ujściu wynosi 0,18 m³/s.
Wypływa w okolicach wsi Falknowo i płynie na południe przez Redaki, Babięty Małe, Babięty Wielkie i na południe od wsi Gałdowo uchodzi do Osy. Zlewnia posiada rzeźbę w przewadze falistą. W strukturze użytkowania gruntu przeważają grunty rolnicze (60%). Znaczną część zajmują tereny podmokłe wykorzystywane jako łąki. 20% zlewni zajmują lasy mieszane z dominacją drzew liściastych. Obszar zlewni pokrywają gliny i piaski akumulacji wodnolodowcowej, na której wykształciły się gleby brunatne wyługowane.
Przeprowadzone w 2003 roku badania stanu czystości wód wykazały III klasę czystości.

</doc>
<doc id="3068513" url="https://pl.wikipedia.org/wiki?curid=3068513" title="Ymer (wyspa)">
Ymer (wyspa)

Ymer () – bezludna wyspa na Oceanie Arktycznym u wschodnich wybrzeży Grenlandii. Obszar całej wyspy objęty jest ochroną w ramach działania Parku Narodowego Grenlandii. Powierzchnia wyspy wynosi 2437 km2, a długość jej linii brzegowej to 350,4 km. Nazwa wyspy wywodzi się z mitologii nordyckiej, a dokładniej od postaci pierwszej żywej istoty, praolbrzyma Ymira.

</doc>
<doc id="3068514" url="https://pl.wikipedia.org/wiki?curid=3068514" title="Viola Kibiwot">
Viola Kibiwot

Viola Jelagat Kibiwot (ur. 22 grudnia 1983 w Keiyo) – kenijska lekkoatletka specjalizująca się w biegach średnich i długich.

</doc>
<doc id="3068516" url="https://pl.wikipedia.org/wiki?curid=3068516" title="Viola Kibiwott">
Viola Kibiwott



</doc>
<doc id="3068518" url="https://pl.wikipedia.org/wiki?curid=3068518" title="Mathias Beche">
Mathias Beche

Mathias Beche (ur. 28 czerwca 1986 w Genewie) – szwajcarski kierowca wyścigowy.

</doc>
<doc id="3068519" url="https://pl.wikipedia.org/wiki?curid=3068519" title="Viola Jelagat Kibiwot">
Viola Jelagat Kibiwot



</doc>
<doc id="3068521" url="https://pl.wikipedia.org/wiki?curid=3068521" title="Renault Clio Symbol">
Renault Clio Symbol



</doc>
<doc id="3068529" url="https://pl.wikipedia.org/wiki?curid=3068529" title="Ventura Díaz">
Ventura Díaz

Ventura Díaz Array (ur. 26 sierpnia 1937 w Santanderze) – hiszpański kolarz szosowy i przełajowy, srebrny medalista szosowych mistrzostw świata.
Kariera.
Największy sukces w karierze Ventura Díaz osiągnął w 1965 roku, kiedy wspólnie z José Manuelem Lopézem, José Manuelem Lasą i Domingo Perureną zdobył srebrny medal w drużynowej jeździe na czas na szosowych mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. W 1960 roku wystąpił na igrzyskach olimpijskich w Rzymie, gdzie Hiszpanie z Díazem w składzie nie ukończyli drużynowej jazdy na czas. Ponadto w 1970 roku wygrał Vuelta a la Comunidad Valenciana i Vuelta a los Valles Mineros, a trzy lata później zajął trzecie miejsce w Klasika Primavera. Wielokrotnie startował w Vuelta a España, najlepszy wynik osiągając w 1974 roku, kiedy zajął dziewiąte miejsce w klasyfikacji generalnej. Był też drugi w klasyfikacji górskiej w 1970 roku i trzeci w 1964 roku. Zajął też 33. miejsce w Tour de France w 1971 roku w oraz 38. pozycję w Giro d’Italia w 1976 roku. Startował także w kolarstwie przełajowym, ale bez większych sukcesów. Jako zawodowiec startował w latach 1961-1976.

</doc>
<doc id="3068530" url="https://pl.wikipedia.org/wiki?curid=3068530" title="Stan Stennett">
Stan Stennett

Stanley "Stan" Stennett (ur. 30 lipca 1927 w Cardiff, zm. 26 listopada 2013 tamże) – walijski aktor komediowy i muzyk jazzowy.
Filmografia.
seriale
film

</doc>
<doc id="3068534" url="https://pl.wikipedia.org/wiki?curid=3068534" title="Chris Dyson">
Chris Dyson

Chris Dyson (ur. 24 kwietnia 1978 w Poughkeepsie w Nowym Jorku) – amerykański kierowca wyścigowy.

</doc>
<doc id="3068535" url="https://pl.wikipedia.org/wiki?curid=3068535" title="Oblężenie Angers">
Oblężenie Angers

Oblężenie Angers – oblężenie przez rojalistów francuskiego miasta Angers bronionego przez republikanów, które miało miejsce w dniu 3 grudnia 1793 roku, w trakcie wojen wandejskich.
Tło historyczne.
Odepchnięci w kierunku Granville Wandejczycy (rojaliści) liczyli na to, że uda im się przedrzeć na południowy brzeg Loary, ku któremu drogę otwarło im zwycięstwo w bitwie pod Dol. W dniu 23 listopada wandejscy generałowie spotkali się w Antrain. Głównodowodzący powstańcami – Henri de la Rochejaquelein – zaproponował marsz w kierunku Rennes, gdzie schroniła się armia republikańska. La Rochejaquelein zamierzał ją tam ostatecznie rozbić i wyzwolić Bretanię spod panowania republikanów. Planował następnie zaatakować Nantes i po połączeniu z armią Charette'a wrócić do Wandei. Z kolei Stofflet proponował przemieścić się do Wandei najkrótszą drogą, po drodze atakując miasto Angers. Z jeszcze inną propozycją wystąpił Antoine-Philippe de La Trémoille, który proponował ponowić atak na Granville. Garnizon stojący na straży tego miasta został bowiem uszczuplony, wzrosła też szansa na angielską interwencję. Oficerowie przychylili się do tego ostatniego planu, jednak wandejscy żołnierze odmówili jego realizacji, gdyż skłaniali się ku propozycji Stoffleta. Generałowie zostali przymuszeni przystać na naciski żołnierzy.
Wobec tego armia powstańców wyruszyła w kierunku Angers. Wandejczyków nie niepokoiły już zatargi ze strony republikańskich oddziałów (które były w tym czasie pochłonięte reorganizacją swoich sił). Niemniej jednak gnębiły ich choroby (dyzenteria, tyfus oraz cholera) związane z głodem, do którego przyczyniły się trudności zaopatrzeniowe oraz brak osłony przed mrozem, nasilającym się wraz z nadchodzącą zimą.
Przebieg bitwy.
Miasto Angers było bronione przez 4 tysiące żołnierzy republikańskich pod dowództwem generałów Louisa Michela Auguste'a Théveneta oraz Jean-Pierre'a Boucreta. Generał  Michel de Beaupuy – pomimo iż nie wyleczył jeszcze ran odniesionych podczas bitwy pod Entrames – również uczestniczył w obronie miasta.
W dniu 3 grudnia Wandejczycy przystąpili do ataku. Początkowe natarcie nie było przygotowane lepiej niż wcześniejsze uderzenie na Granville. Rojaliści zajęli przedmieścia, opuszczone wcześniej przed siły republikańskie. Jednak bez wsparcia machin oblężniczych nie byli w stanie pokonać miejskich fortyfikacji.
Przez cały dzień wandejska artyleria, nad którą pieczę sprawował Gaspard de Bernard de Marigny, bombardowała bramy miejskie bez większego sukcesu.
W dniu 4 grudnia Wandejczycy ponowili atak. Gdy byli już bardzo blisko przełamania obrony na bramie Cupif, republikańska obrona została wzmocniona przez oddziały generała Jeana Fortuné'a Boüina de Marigny'ego. Oddziały te stanowiły awangardę Armii Zachodniej. Ich przybycie wywołało popłoch w szeregach Wandejczyków. Zrezygnowali oni z oblężenia miasta i wycofali się na północny wschód, w kierunku Le Mans.
Siły generała Boüina de Marigny odniosły zwycięstwo, jednak on sam poległ w końcowej fazie bitwy, trafiony kulą armatnią.
Po zakończeniu bitwy, wedle rozkazów  Marie Pierre'a Adriena Francastela, odcięte głowy zabitych w trakcie walk Wandejczyków oraz Szuanów zostały wystawione na widok publiczny na fortyfikacjach.
Pitre-Chevalier napisał, że sankiuloci – postępując według rozkazów Levasseura – „urządzili oczyszczający pochód, okadzając miejskie mury, by usunąć z nich piętno kontaktu z rojalistami”.

</doc>
<doc id="3068543" url="https://pl.wikipedia.org/wiki?curid=3068543" title="Tydeus svalbardensis">
Tydeus svalbardensis

Tydeus svalbardensis – gatunek roztocza z kohorty Trombidiformes i rodziny Tydeidae.
Występowanie.
Gatunek endemiczny dla archipelagu Svalbard. Występuje na Spitsbergenie i Wyspie Niedźwiedziej.

</doc>
<doc id="3068544" url="https://pl.wikipedia.org/wiki?curid=3068544" title="Transport floemowy">
Transport floemowy

Transport floemowy – podstawowy mechanizm transportu asymilatów na duże odległości przez elementy łyka. Daleki transport asymilatów odbywa się w trzech etapach. W pierwszym etapie nazywanym załadunkiem floemu asymilaty przenoszone są z tkanek donora do rurek sitowych. W drugim etapie odbywa się transport właściwy, czyli przepływ asymilatów. Trzeci etap, nazywany rozładowaniem floemu polega na przeniesieniu asymilatów z rurek sitowych do tkanek akceptora.
Tkanki, z których pochodzą substancje organiczne transportowane floemem nazywane są donorem. Zwykle są to tkanki liścia, jednak dokładne przyporządkowanie funkcji donora poszczególnym organom jest niemożliwe. W początkowym okresie wzrostu młode liście wymagają dostarczenia związków organicznych niezbędnych do budowy organu. Akceptorami są tkanki odbierające związki przenoszone przez floem. Typowymi akceptorami są tkanki korzenia i kwiaty. Niektóre organy pełnią funkcję organu spichrzowego gromadzą asymilaty w określonej fazie rozwoju rośliny, a stają się donorem na kolejnym etapie.
Załadunek floemu.
Przekazywanie asymilatów i innych związków do rurek sitowych odbywa się za pośrednictwem komórek miękiszowych. Przeniesienie związków chemicznych z komórek towarzyszących do rurki sitowej odbywa się na drodze transportu aktywnego i przebiega wbrew gradientowi stężeń. Stężenie w rurkach sitowych może być 10-20 razy wyższe niż komórkach miękiszu. Załadunek odbywa się przez symplast, z wykorzystaniem plazmodesm łączących komórki towarzyszące z rurkami sitowymi oraz apoplastem. Przy drugim sposobie załadunku konieczne jest przeniesienie związków przez plazmolemę dwukrotnie, dlatego ta droga wiąże się ze znacznym zapotrzebowaniem na energię.
Skład soku floemu.
Sok floemu jest wodnym roztworem, związków chemicznych, głównie organicznych. Do 90% suchej masy soku stanowią cukry. Cechą charakterystyczną jest brak cukrów redukujących. Zjawisko to zostało nazwane "heksofobią". Transportowana jest przede wszystkim sacharoza, a także w zależności od gatunki rafinoza, stachioza, werbaskoza, ajugoza. Druga grupą składników soku są polialkohole sześciowęglowe: sorbitol i mannitol. W soku znajdują się także związki azotu takie jak aminokwasy i amidy. U roślin motylkowych formą transportową azotu jest kwas alantoinowy i cytrulina wytwarzane w brodawkach korzeniowych. Pozostałe składniki soku to kwasy organiczne, nukleotydy, ortofosforany, ATP, witaminy, fitohormony.
Transport na duże odległości.
Mechanizm transportu związków w rurkach sitowych nie jest dokładnie wyjaśniony. Powszechnie przyjmuje się sformułowaną przez Ernsta Müncha w roku 1930 hipotezę przepływu masowego. Zgodnie z hipotezą sok floemu przemieszcza się pod wpływem ciśnienia hydrostatycznego, które jest efektem wysokiego stężenia sacharozy w miejscu załadunku i związanego z nim niskiego potencjału wody. W pobliżu akceptora, stężenie sacharozy jest niskie, a potencjał wody wysoki.
Rozładunek floemu.
Rozładunek floemu odbywa się podobnie jak załadunek na drodze transportu aktywnego oraz wbrew gradientu stężeń. Może zachodzić zarówno przez symplast, jak i apoplast. Wszystkie procesy rozładunku wymagają zużycia ATP. Jeżeli akceptorem jest organ spichrzowy rozładunek odbywa się przez apoplast. Na powierzchni ścian komórkowych akceptora lub w cytozolu następuje hydroliza sacharozy i oligosacharydów w wyniku działania inwertazy.

</doc>
<doc id="3068547" url="https://pl.wikipedia.org/wiki?curid=3068547" title="Wyspa Hayesa">
Wyspa Hayesa

Wyspa Hayesa () – arktyczna wyspa należąca do Rosji, będąca częścią archipelagu Ziemia Franciszka Józefa, położona pomiędzy Wyspą Champa a Ziemią Wilczka. Na wyspie znajduje się stacja polarna Obserwatorium imienia Ernsta Krenkela.
Nazwa pochodzi od nazwiska amerykańskiego polarnika Isaaca Hayesa. Utarła się jednak zniemczona nazwa – wyspa Heissa – pochodząca z tłumaczenia rosyjskiego. Odkryta w 1874 przez wyprawę Tegetthoffa.
Geografia.
Wyspa jest niemal pozbawiona lodowca. Mała czapa zalega przy północnym brzegu. Najwyższy punkt wznosi się 242 metry nad poziom morza.
Przesmyk na południu wyspy nosi nazwę Proliw Markama. W najwęższym miejscu ma 5 kilometrów szerokości. Na wschodzie znajduje się przesmyk Proliw Austriski, oddzielający wyspę od wyspy Komsomolec. Siedmiokilometrowy przesmyk Jermak na północy ogranicza wyspę od Ziemi Ziczy. Na zachód leży cieśnina Markhama. Przylądek na południowo-zachodnim brzegu wyspy nosi nazwę Ostantsowij.

</doc>
<doc id="3068550" url="https://pl.wikipedia.org/wiki?curid=3068550" title="One for the Road">
One for the Road

"One for the Road" - czwarty singel brytyjskiego zespołu Arctic Monkeys promujący ich piąty album AM. Wydany 9 grudnia 2013. Na płycie winylowej 7" znajduje się także B-side zatytułowany "You're So Dark".

</doc>
<doc id="3068562" url="https://pl.wikipedia.org/wiki?curid=3068562" title="Červený Kameň (powiat Ilava)">
Červený Kameň (powiat Ilava)

Červený Kameň – wieś (obec) na Słowacji położona w kraju trenczyńskim, w powiecie Ilava. Pierwsze wzmianki o miejscowości pochodzą z roku 1354. 
Według danych z dnia 31 grudnia 2010, wieś zamieszkiwały 744 osoby, w tym 379 kobiet i 365 mężczyzn.
W 2001 roku rozkład populacji względem narodowości i przynależności etnicznej wyglądał następująco:
Ze względu na wyznawaną religię struktura mieszkańców kształtowała się w 2001 roku następująco:
We wsi znajduje się rzymskokatolicki kościół Niepokalanego Poczęcia Maryi Panny z 1796 roku.

</doc>
<doc id="3068563" url="https://pl.wikipedia.org/wiki?curid=3068563" title="Wyspa Wielka">
Wyspa Wielka

Wyspa Wielka (norw. "Storøya") – niezamieszkana wyspa w archipelagu Svalbard, Norwegia, znajdująca się na wschód od Ziemi Północno-Wschodniej. Powierzchnia wyspy wynosi około 56 km².

</doc>
<doc id="3068566" url="https://pl.wikipedia.org/wiki?curid=3068566" title="Mughiphantes sobrius">
Mughiphantes sobrius

Mughiphantes (Mughiphantes) sobrius – gatunek pająka z rodziny osnuwikowatych.
Opis.
Długość ciała samic wynosi od 2,5 do 2,9 mm, a samców od 2,8 do 2,9 mm. 
Występowanie.
Gatunek arktyczny. Występuje na rosyjskiej Nowej Ziemi i norweskiej Jan Mayen.

</doc>
<doc id="3068569" url="https://pl.wikipedia.org/wiki?curid=3068569" title="Lipiny (osada leśna w powiecie chodzieskim)">
Lipiny (osada leśna w powiecie chodzieskim)

Lipiny – dawna osada leśna w Polsce położona w województwie wielkopolskim, w powiecie chodzieskim, w gminie Margonin.
Nazwę zniesiono z 2023 r.
Zobacz też: Lipiny

</doc>
<doc id="3068571" url="https://pl.wikipedia.org/wiki?curid=3068571" title="Ofelia (wieś)">
Ofelia (wieś)

Ofelia – wieś w Polsce położona w województwie wielkopolskim, w powiecie chodzieskim, w gminie Margonin.

</doc>
<doc id="3068573" url="https://pl.wikipedia.org/wiki?curid=3068573" title="Joe Gonzales (zapaśnik)">
Joe Gonzales (zapaśnik)

Joseph Anthony „Joe” Gonzales (ur. 10 kwietnia 1957 roku) – amerykański zapaśnik w stylu wolnym. Uczestnik Igrzysk Olimpijskich w Los Angeles 1984 roku w kategorii 52 kg. Brązowy medalista Mistrzostw Świata w 1982 roku. Trzy razy zdobył Puchar Świata w 1982, 1984, 1988 roku.
Zawodnik Montebello High School i California State University, Bakersfield. Cztery razy All American (1979–1980). Pierwszy w NCAA Division I w 1980; drugi w 1979. Pierwszy w 1979 i 1980 w NCAA Division II i Outstanding Wrestler w 1979 roku.

</doc>
<doc id="3068575" url="https://pl.wikipedia.org/wiki?curid=3068575" title="Iwan Panczyszyn">
Iwan Panczyszyn

Iwan Mykołajowycz Panczyszyn, ukr. Іван Миколайович Панчишин, ros. Иван Николаевич Панчишин, "Iwan Nikołajewicz Pancziszin" (ur. 15 czerwca 1961 we wsi Kołodruby, w obwodzie lwowskim) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Karpaty Lwów. W 1980 rozpoczął karierę piłkarską w drużynie rezerw Karpat Lwów. W latach 1981-1982 podczas służby wojskowej grał w klubie Silmasz Kowel. Po zakończeniu służby wojskowej został piłkarzem Nywy Winnica. W lutym 1985 został zaproszony do Metalista Charków. Po spadku klubu z Wyższej ligi latem 1994 odszedł do Polihraftechniki Oleksandria. W lipcu 1995 roku zmienił klub na Karpaty Lwów. W sierpniu 1996 powrócił do charkowskiego klubu, w barwach którego w końcu 1997 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw pomagał trenować drugą drużynę Metalista Charków. W latach 2000-2002 trenował Arsenał Charków, a od 2003 do 2006 pracował na stanowisku głównego trenera klubu Hazowyk-ChHW Charków. W sezonie 2007/08 prowadził Nywę Winnica.

</doc>
<doc id="3068576" url="https://pl.wikipedia.org/wiki?curid=3068576" title="Union Bordeaux Bègles">
Union Bordeaux Bègles

Union Bordeaux Bègles (wym. [], UBB) – francuski klub rugby union z Bordeaux występujący w najwyższej w kraju klasie rozgrywkowej, Top 14. Powstał w 2006 roku jako efekt fuzji zespołów Stade Bordelais oraz CA Bordeaux-Bègles Gironde, które łącznie zdobyły dziewięć tytułów mistrza Francji.
Historia.
Rywalizacja dwóch klubów.
Przez wiele lat w Bordeaux funkcjonowały powołane na przełomie XIX i XX wieku dwa kluby rugby: Stade Bordelais oraz CA Bordeaux-Bègles.
Założone w 1899 roku Association Sportive du Stade Bordelais od momentu powstania było klubem wielosekcyjnym. Już na samym początku swojej działalności, w roku 1901 i ponownie w 1903, Stade Bordelais połączyło się z Bordeaux Université Club, tworząc tym samym „Stade Bordelais Université Club” (SBUC), pod jaką nazwą występowało przez niemal całe następne stulecie. W latach 1899–1911 siedmiokrotnie zdobywało mistrzostwo, ponadto pięć razy przegrywając dopiero w finale rozgrywek. Tytuł z roku 1899 był pierwszym zdobytym przez klub spoza Paryża. W kolejnych latach drużynie nie wiodło się jednak w rozgrywkach ligowych, w których ostatecznie trafiła na poziom amatorski. Rozgrywki te Stade Bordelais wygrało w roku 1959, ponownie awansując do pierwszej dywizji. Sztukę tę udało się powtórzyć – po kolejnych spadkach – w roku 1972 oraz w 1989. W roku 1997, w rok po spadku na drugi poziom rozgrywkowy, powrócono do pierwotnej nazwy, „Stade Bordelais”. W 2004 roku, po przystąpieniu do rozgrywek Pro D2 (awans z Fédérale 1), klub oficjalnie przekształcono w drużynę profesjonalną.
Drugi z miejscowych klubów, Club Athlétique Béglais (CAB), powstał w 1907 roku w Bègles, na przedmieściach Bordeaux. Już w 1913 roku zespół awansował do pierwszej ligi, z której nie spadł przez kolejnych 90 lat. Pierwsze trofeum, puchar Francji, drużyna CAB zdobyła w 1949 roku, zaś 20 lat później po raz pierwszy wywalczyła tytuł mistrzowski. W latach 80. klub z Bègles – przede wszystkim ze względów komercyjnych – skupił swoją działalność na pobliskiej metropolii. W związku z tym przyjął nową nazwę: w roku 1983 „CA Bègles-Bordeaux” (CABB), a w 1988 „CA Bègles-Bordeaux Gironde” (CABBG). W 1991 roku klub wywalczył swoje drugie mistrzostwo kraju, a dziewięć lat później, dołączając do Top 16, uzyskał status profesjonalny. W 2003 roku ze względu na problemy finansowe UCBBG zostało karnie zdegradowane do Pro D2, skąd po roku spadło do amatorskiej Fédérale 1 – dokładnie wówczas, gdy do Pro D2 awansowało Stade Bordelais.
Wspólny zespół.
Sytuacja, w której w jednym mieście istniały dwa balansujące na granicy zawodowstwa kluby, wpływała negatywnie zarówno na ich poziom sportowy, jak i finanse. W czerwcu 2006 roku – pomimo sprzeciwu środowisk związanych z oboma zespołami – doszło do połączenia seniorskich męskich drużyn Stade Bordelais i CA Bordeaux-Bègles Gironde. Jednocześnie oba kluby zachowały pozostałe sekcje (w tym juniorskie i żeńskie sekcje rugby). W ten sposób powstał zespół, który przyjął kompromisową, choć długą nazwę „Union Stade Bordelais Club Athlétique Bordeaux-Bègles Gironde” (USBCABBG), którą w maju 2008 roku skrócono do „Union Bordeaux Bègles” (UBB). Nowo powstała drużyna rozpoczęła zmagania na drugim poziomie ligowym, w Pro D2, gdzie zajęła miejsce Stade Bordelais. W 2011 roku UBB po raz pierwszy w swojej krótkiej historii awansowało do elity.
W związku z nietypową historią klubu drużyna rozgrywa swoje mecze na dwóch stadionach: Stade Chaban-Delmas w Bordeaux oraz na Stade André Moga w Bègles. W sezonie ligowym 2013/2014 na pierwszym z nich zaplanowano rozegranie ośmiu meczów ligi Top 14 i jeden Europejskiego Pucharu Challenge, zaś na drugim pięć ligowych i dwa pucharowe.
Również klubowe barwy i herb stanowią efekt kompromisu. W dwudzielnym logotypie zawarto zarówno granatowo-białą szachownicę klubu z Bègles, jak i złotego „Lwa Akwitanii” w czarnym polu, symbol Stade Bordelais. Klubowe stroje mają przede wszystkim kolory bordowy (neutralny, nawiązujący do regionu) i biały, choć wykorzystuje się także motyw szachownicy. Na maskotkę drużyny wybrano lwa Léo.

</doc>
<doc id="3068579" url="https://pl.wikipedia.org/wiki?curid=3068579" title="Próchnowo-Duże Osady">
Próchnowo-Duże Osady

Próchnowo-Duże Osady – osada w Polsce położona w województwie wielkopolskim, w powiecie chodzieskim, w gminie Margonin.

</doc>
<doc id="3068580" url="https://pl.wikipedia.org/wiki?curid=3068580" title="José Manuel López">
José Manuel López

José Manuel López Rodríguez (ur. 21 lutego 1940 w Caboalles de Abajo) – hiszpański kolarz szosowy i torowy, srebrny medalista szosowych mistrzostw świata.
Kariera.
Największy sukces w karierze José Manuel Lopéz osiągnął w 1965 roku, kiedy wspólnie z Venturą Díazem, José Manuelem Lasą i Domingo Perureną zdobył srebrny medal w drużynowej jeździe na czas na szosowych mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. Jego najlepszym indywidualnym wynikiem było 21. miejsce w wyścigu ze startu wspólnego amatorów podczas mistrzostw świata w Sallanches w 1964 roku i zawodowców na mistrzostwach świata w Heerlen w 1967 roku. W 1964 roku wystąpił na igrzyskach olimpijskich w Tokio, gdzie był ósmy w drużynie, a indywidualnie zajął piątą pozycję. Ponadto w 1965 roku wygrał Circuit de la Sarthe, rok później wygrał w Gran Premio de Llodio i Setmana Catalana de Ciclisme, dwa lata później zwyciężył w Gran Premio Navarra, a w 1971 roku był najlepszy w Vuelta a la Comunidad Valenciana. Wielokrotnie startował w Vuelta a España, najlepszy wynik osiągając w 1967 roku, kiedy zajął siódme miejsce w klasyfikacji generalnej. Wygrał też jeden etap w 1969 roku, ale w klasyfikacji generalnej zajął piętnaste miejsce. Czterokrotnie brał też udział w Tour de France, zajmując między innymi 22. pozycję w 1969 roku. Startował także w kolarstwie torowym, ale bez większych sukcesów. Jako zawodowiec startował w latach 1966-1972.

</doc>
<doc id="3068589" url="https://pl.wikipedia.org/wiki?curid=3068589" title="Amina Betiche">
Amina Betiche

Amina Betiche (ur. 14 grudnia 1987) – algierska lekkoatletka specjalizująca się w biegach średnich i długich.
W 2009 i 2011 startowała na letnich uniwersjadach. Dwukrotna brązowa medalistka mistrzostw panarabskich (2011). W 2013 zdobyła złoty medal igrzysk śródziemnomorskich oraz stanęła na najwyższym stopniu podium igrzysk solidarności islamskiej. Złota medalistka mistrzostw Algierii.
Rekordy życiowe: bieg na 1500 metrów – 4:14,91 (30 czerwca 2016, Barcelona); bieg na 3000 metrów z przeszkodami – 9:25,90 (17 maja 2017, Baku) rekord Algierii.

</doc>
<doc id="3068596" url="https://pl.wikipedia.org/wiki?curid=3068596" title="Oldboy. Zemsta jest cierpliwa">
Oldboy. Zemsta jest cierpliwa

Oldboy. Zemsta jest cierpliwa (ang. "Oldboy") – amerykański thriller z 2013 roku w reżyserii Spike’a Lee, będący remakiem południowokoreańskiego filmu "Oldboy" z 2003 roku oraz powstały na podstawie japońskiej serii komiksów pod tym samym tytułem. W filmie występują Josh Brolin, Elizabeth Olsen i Sharlto Copley. Zdjęcia do filmu rozpoczęły się w październiku 2012 roku.
Premiera filmu miała miejsce 27 listopada 2013 roku w Stanach Zjednoczonych. W Polsce premiera filmu odbyła się 6 grudnia 2013 roku.
Fabuła.
Joe Doucett (Josh Brolin) jest dyrektorem kreatywnym agencji reklamowej. Pewnej nocy, po pijackiej imprezie, zostaje porwany i trafia do przypominającego hotel więzienia. Spędza tam 20 lat, nieustannie upokarzany i torturowany psychicznie. Nie zna tożsamości swoich oprawców ani ich zamiarów. Nagle któregoś dnia Joe odzyskuje wolność. Owładnięty żądzą zemsty próbuje odkryć, kto stoi za jego cierpieniem. Sądzi, że uwięzienie miało być dla niego karą, ale nie wie, za jakie winy. Doucett nie podejrzewa też, że nadal jest pionkiem w skomplikowanej intrydze, a jego uwolnienie to kolejny etap okrutnego planu. Wkrótce będzie musiał się zmierzyć z tajemniczym wrogiem, Chaneyem (Samuel L. Jackson). W poszukiwaniu prawdy pomaga Joemu młoda pracownica opieki społecznej, Marie (Elizabeth Olsen).
Obsada.
i inni

</doc>
<doc id="3068602" url="https://pl.wikipedia.org/wiki?curid=3068602" title="Medal Jeńców Wojennych 1940–1945">
Medal Jeńców Wojennych 1940–1945

Medal Jeńców Wojennych 1940–1945 (fr. "Médaille du Prisonnier de Guerre 1940–1945", fl. "Krijgsgevangenenmedaille 1940–1945") – belgijskie wojskowe odznaczenie państwowe, którym wyróżniano żołnierzy armii belgijskiej przebywających w niewoli w czasie II wojny światowej.
Historia.
Odznaczenie zostało ustanowione dekretem księcia regenta Belgii Karola w dniu 20 października 1947 roku w celu wyróżnienia oficerów i żołnierzy armii belgijskiej, którzy w okresie od 10 maja 1940 do 7 maja 1945 roku dostali się do niewoli niemieckiej i przebywali w obozach jenieckich.
Zasady nadawania.
Zgodnie z dekretem medal nadawany wszystkim oficerom i żołnierzom armii belgijskiej, którzy w okresie II wojny światowej dostali się do niewoli i przebywali w obozach jenieckich.
W zależności od długości pobytu w niewoli do medalu nadawano okucia w postaci wykonanych z brązu prostokątów. Pojedynczy prostokąt oznaczał 1 rok pobytu w niewoli.
Opis odznaki.
Odznakę medalu stanowi okrągły krążek o średnicy 38 mm, wykonany z brązu. Nad odznaką medalu umieszczona jest korona o wys. 25 mm.
W środkowej części awersu medalu jest umieszczony krzyż grecki z rozszerzającymi się na końcach ramionami, pomiędzy którymi znajdują się gałązki laurowe. W poziomie, po obu stronach ramiona znajdują się daty: 1940 i 1945. Na krzyżu umieszczony jest miecz ze złamanym ostrzem skierowanym do dołu. Na rewersie w okręgu, wykonanego z łańcucha, znajduje się rysunek wieży strażniczej; za nią jest widoczny płot z drutu kolczastego.
Medal zawieszony jest na wstążce koloru czarnego. Po bokach (obu stronach) znajdują się po trzy wąskie paski: czerwony, żółty i czerwony. Na wstążce umieszczano prostokąty wykonane z brązu; ich liczba była zależna od czasu pobytu w niewoli (prostokąt odpowiadał 12 miesiącom).

</doc>
<doc id="3068606" url="https://pl.wikipedia.org/wiki?curid=3068606" title="Sony AF DT 11-18mm f/4.5-5.6">
Sony AF DT 11-18mm f/4.5-5.6

Sony AF DT 11-18mm 4.5-5.6 to produkowany przez Sony superszerokokątny obiektyw zmiennoogniskowy przeznaczony do lustrzanek z matrycą APS-C). Przy powiększeniu 1,5x ekwiwalent długości ogniskowej wynosi 16,5–27 mm, będąc odpowiednikiem szerokokątnych obiektywów pełnoklatkowych. Był produkowany jako uzupełnienie kitowego obiektywu Sony 18-70 mm.
Posiada wewnętrzne ogniskowanie, więc długość obiektywu nie ulega zmianie i przednia soczewka nie obraca się podczas ustawiania ostrości. Ułatwia to stosowanie filtrów polaryzacyjnych.
Sony 11-18mm f/4.5-5.6 DT to aktualnie jedyny superszerokokątny obiektyw tego producenta dla aparatów z matrycą APS-C i bagnetem A. Jest oparty na konstrukcji firmy Tamron, został jednak dopasowany wyglądem i sposobem odwzorowania barw do obiektywów Sony. Został wprowadzony do produkcji w czerwcu 2006 i był, podobnie jak wiele produktów fotograficznych Sony w tym czasie, rebrandowaną i nieco zmodyfikowaną wersją istniejącego obiektywu Konica Minolta – w tym wypadku Konica Minolta DT 11-18 mm, wprowadzonym na rynek w czerwcu 2005 z cyfrowymi lustrzankami Dynax / Maxxum 5D.
Obiektyw jest przeznaczony do fotografowania krajobrazów, dużych budynków i wnętrz. Nie posiada wbudowanej stabilizacji, ponieważ w aparatach z bagnetem A firma Sony stosuje stabilizację wbudowaną w body. Dzięki temu możliwe jest wykonywanie zdjęć bez statywu przy relatywnie długich czasach naświetlania.
Obiektywu można używać z aparatami pełnoklatkowymi, jednak w tym wypadku przy ogniskowych 11-14mm pojawia się duża wineta.
Obiektyw standardowo wyposażony jest w osłonę przeciwsłoneczną ALC-SH0009, przednią przykrywkę obiektywu o średnicy 77mm ALC-F77S, oraz tylną przykrywkę obiektywu ALC-R55.

</doc>
<doc id="3068609" url="https://pl.wikipedia.org/wiki?curid=3068609" title="Agdestidaceae">
Agdestidaceae



</doc>
<doc id="3068610" url="https://pl.wikipedia.org/wiki?curid=3068610" title="Vodacom Cup 2002">
Vodacom Cup 2002

Vodacom Cup 2002 – piąta edycja Vodacom Cup, trzeciego poziomu rozgrywek w rugby union w Południowej Afryce.
Podobnie jak rok wcześniej rozgrywki toczyły się w dwóch grupach – tym razem siedmiozespołowych, po wycofaniu się namibijskiej drużyny – po której jednak nastąpiła druga faza grupowa. Czołowa czwórka z każdej z grup walczyła o awans do półfinału turnieju głównego, pozostałe drużyny rywalizowały zaś o Vodacom Shield. Cztery najlepsze zespoły z obu rywalizacji awansowały następnie do fazy pucharowej złożonej z półfinałów i finału.
Drugi triumf w zawodach odniosła drużyna Golden Lions, w finale pokonując obrońców tytułu, Blue Bulls, zaś najskuteczniejszym graczem zawodów został po raz drugi Kennedy Tsimba.

</doc>
<doc id="3068611" url="https://pl.wikipedia.org/wiki?curid=3068611" title="Clubiona kularensis">
Clubiona kularensis

Clubiona kularensis – gatunek pająka z rodziny aksamitnikowatych, zamieszkujący północną Rosję. Nazwa gatunkowa pochodzi od wsi Kular w pobliżu której został odłowiony holotyp.
Opis.
Samiec ma ciało długości 3,9 do 4,2 mm, karapaks długości od 1,78 do 1,83 mm i szerokości od 1,4 do 1,43 mm. Samica nieco większa, o ciele długości do 5,7 mm, a karapaksie długości do 2,07 mm i szerokości do 1,5 mm. Barwa ciała od jasnobrązowej do żółtobrązowej. Odwłok ze słabo zaznaczonym wzorem w kształcie serca i poprzecznym pasem za nim. Szczękoczułki brązowe. Odnóża barwy karapaksu.
Występowanie.
Gatunek jest endemitem arktycznej Rosji. Opisany na podstawie okazów odłowionych w rejonie dolnego biegu rzeki Jany w północno-wschodniej Jakucji.

</doc>
<doc id="3068612" url="https://pl.wikipedia.org/wiki?curid=3068612" title="Płynące wieżowce">
Płynące wieżowce

Płynące wieżowce − polski dramat filmowy z 2013 roku napisany i wyreżyserowany przez Tomasza Wasilewskiego. 
Światowa premiera filmu miała miejsce 18 kwietnia 2013 podczas Tribeca Film Festival w Nowym Jorku. W lipcu tegoż roku obraz wyświetlano na festiwalach w Karlowych Warach oraz wrocławskim kinie Nowe Horyzonty. Komercyjna premiera w Polsce przypadła na 22 listopada 2013. 
Za granicą projekt prezentowano pod tytułem "Floating Skyscrapers".
Opis fabuły.
Podczas przyjęcia trenujący pływanie amatorski sportowiec Kuba poznaje studenta uniwersytetu Michała. Między młodymi mężczyznami rodzi się silna więź. Niepokoi ona Kubę, który od kilku lat związany jest z kelnerką Sylwią. Kuba i Michał zakochują się w sobie, a Sylwia zaczyna obawiać się, że utraci ukochanego. Świat całej trójki wywraca się do góry nogami.

</doc>
<doc id="3068617" url="https://pl.wikipedia.org/wiki?curid=3068617" title="José Manuel Lopéz">
José Manuel Lopéz



</doc>
<doc id="3068619" url="https://pl.wikipedia.org/wiki?curid=3068619" title="Domingo Perurena">
Domingo Perurena

Domingo Perurena Telletxea (ur. 15 grudnia 1943 w miejscowości Astigarraga) – hiszpański kolarz szosowy i torowy, srebrny medalista szosowych mistrzostw świata.
Kariera.
Największy sukces w karierze Domingo Perurena osiągnął w 1965 roku, kiedy wspólnie z Venturą Díazem, José Manuelem Lasą i José Manuelem Lópezem zdobył srebrny medal w drużynowej jeździe na czas na szosowych mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął także jedenaste miejsce w wyścigu ze startu wspólnego amatorów. Jako zawodowiec był piąty mistrzostwach świata w San Cristóbal w 1977 roku i ósmy na rozgrywanych trzy lata wcześniej mistrzostwach świata w Montrealu. Ponadto w 1966 roku wygrał Subida al Naranco, w 1967 roku wygrał Semana Catalana de Ciclismo, w latach 1969 i 1975 wygrywał Clásica de Sabiñánigo, w latach 1969, 1970 i 1972 zwyciężał w Gran Premio de Llodio, w 1971 roku wygrał Klasika Primavera, w latach 1971-72 zwyciężał w Prueba Villafranca de Ordizia, w 1973 roku był najlepszy w Volta Ciclista a Catalunya i Gran Premio Navarra, a pięć lat później wygrał Klasika Primavera. Wielokrotnie startował w Vuelta a España, najlepszy wynik osiągając w 1975 roku, kiedy wygrał jeden etap, a w klasyfikacji generalnej był drugi. Łącznie wygrał 12 etapów, a w 1966 roku był drugi w klasyfikacji górskiej. Wygrał też dwa etapy Giro d'Italia, zajmując między innymi 34. pozycję w klasyfikacji generalnej. W 1974 roku wygrał klasyfikację górską Tour de France, a w 1966 roku był osiemnasty w klasyfikacji generalnej. Startował także w kolarstwie torowym, ale bez większych sukcesów. Nigdy nie wystąpił na igrzyskach olimpijskich. Jako zawodowiec startował w latach 1966-1979.

</doc>
<doc id="3068624" url="https://pl.wikipedia.org/wiki?curid=3068624" title="Przetoka okołoodbytnicza">
Przetoka okołoodbytnicza

Przetoka okołoodbytnicza, przetoka odbytu, przetoka odbytnicza (łac. "fistula perianalis") – wyścielony specjalnym nabłonkiem wąski kanał lub przewód łączący skórę okolicy okołoodbytniczej (tzw. ujście zewnętrzne przetoki) z kanałem odbytu lub odbytnicą (tzw. ujście wewnętrzne przetoki). Powstanie przetoki związane jest z zapaleniem gruczołów okołoodbytowych zlokalizowanych w przestrzeni międzyzwieraczowej. Niekiedy przetoka może powstać jako stan zejściowy po spontanicznej perforacji ropnia okołoodbytniczego.
Podział.
Wyróżnia się pięć podstawowych rodzajów przetok okołoodbytniczych: 
Objawy.
Objawami przetoki mogą być: sączenie, ból, przewlekły stan zapalny. Bywają również przetoki bezobjawowe (asymptomatyczne).
Rozpoznanie.
Diagnostyka przetok polega na badaniu okolicy i kanału odbytu pod narkozą za pomocą cienkich metalowych sond.
Leczenie.
Przetoki wymagają zazwyczaj leczenia operacyjnego. 
W przypadku przetok dystalnych (niskich) metodą z wyboru jest nacięcie przetoki (tzw. "lay open"), a w przypadku przetok proksymalnych (wysokich) istnieje szereg zabiegów mających różną skuteczność: założenie setona, nacięcie połączone z rekonstrukcją zwieraczy odbytu, implantacja stożka ("anal fistula plug"), wykonanie "endorectal advancement flap", wstrzyknięcie kleju fibrynowego oraz inne techniki (FiLaC = "fistula-tract laser closure", LIFT = "ligation of intersphincteric fistula tract"). Przetoki bezobjawowe nie są absolutnym wskazaniem do operacji.

</doc>
<doc id="3068634" url="https://pl.wikipedia.org/wiki?curid=3068634" title="XIII South African Grand Prix">
XIII South African Grand Prix



</doc>
<doc id="3068635" url="https://pl.wikipedia.org/wiki?curid=3068635" title="Roman Peć">
Roman Peć

Roman Wasylowycz Peć, ukr. Роман Васильович Пець, ros. Роман Васильевич Пец, "Roman Wasiljewicz Piec" (ur. 21 czerwca 1969 w Charkowie) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej w Charkowie. W 1986 rozpoczął karierę piłkarską w trzecioligowym klubie Majak Charków. W latach 1987-1988 podczas służby wojskowej grał w klubie SKA Czyta. Po zakończeniu służby wojskowej powrócił do Majaka Charków. W 1990 został zaproszony do Metalista Charków. Latem 1993 wyjechał do Izraela, gdzie bronił barw klubów Maccabi Hajfa i Hapoel Cafririm Holon. Latem 1997 roku powrócił do Ukrainy, gdzie zasilił skład Czornomorca Odessa. Po zakończeniu sezonu 1997/98 powrócił do charkowskiego klubu, w barwach którego w końcu 2003 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw w 2004 pracował na stanowisku dyrektora sportowego SDJuSzOR Metalist Charków. W latach 2004-2008 pomagał trenować FK Charków. Od 2008 roku ponownie pracował na stanowisku dyrektora sportowego DJuFK Arsenał Charków.

</doc>
<doc id="3068636" url="https://pl.wikipedia.org/wiki?curid=3068636" title="Courtauld Institute of Art">
Courtauld Institute of Art

The Courtauld Insitute of Art (pol. Instytut Courtaulda, Courtauld) – brytyjska szkoła wyższa specjalizująca się w historii i konserwacji dzieł sztuki, wchodząca w skład Uniwersytetu Londyńskiego. W jej posiadaniu znajduje się bogata kolekcja obrazów, grafiki, rzeźby i wyrobów rzemiosła artystycznego, częściowo eksponowana w Courtauld Gallery.
Historia.
Instytut został powołany w 1932 r. w wyniku prywatnej inicjatywy kolekcjonerów Samuela Courtaulda i Arthura Lee (wicehrabiego Lee of Fareham) oraz historyka sztuki Sir Roberta Witta. Uroczyste otwarcie odbyło się w październiku tego roku. Instytut był pierwszą brytyjską instytucją specjalizującą się w akademickich badaniach nad sztuką, zanim na poszczególnych uniwersytetach zaczęto tworzyć samodzielne wydziały historii sztuki. Jego pierwszą siedzibą do 1989 r. był Home House przy 20 Portman Square – londyńska rezydencja Courtaulda. Obecnie Instytut wraz z Galerią zajmują północne skrzydło Somerset House przy Strandzie. Niemal od początku pozostaje blisko związany z londyńskim Instytutem Warburga, z którym od 1937 r. wspólnie publikuje „The Journal of the Warburg and Courtauld Institutes”. 
W gronie jego dyrektorów był m.in. Anthony Blunt (1907-1983), badacz nowożytnego malarstwa francuskiego (popularnie kojarzony ponadto jako członek tzw. piątki z Cambridge).
Reputacja.
Instytut Courtaulda cieszy się bardzo wysoką reputacją - wielu jego absolwentów zajmuje wysokie stanowiska, m.in. w światowym muzealnictwie. Wśród jego absolwentów są lub byli dyrektorzy takich instytucji jak m.in. Metropolitan Museum of Art w Nowym Jorku, British Museum w Londynie, National Gallery w Londynie, Tate w Londynie, Detroit Institute of Art, Cleveland Museum of Art, Ashmolean Museum w Oksfordzie, Morgan Library &amp; Museum w Nowym Jorku, Kunsthalle Bremen, Fitzwilliam Museum w Cambridge, Kimbell Art Museum w Fort Worth, National Galleries of Scotland w Edynburgu, Statens Museum for Kunst w Kopenhadze, Deutsches Historisches Museum w Berlinie, Art Gallery of Ontario w Toronto, Bibliotheca Hertziana w Rzymie. 
Galeria.
Zbiory Courtauld Gallery – wybrane przykłady

</doc>
<doc id="3068638" url="https://pl.wikipedia.org/wiki?curid=3068638" title="Poeciloneta yanensis">
Poeciloneta yanensis

Poeciloneta yanensis – gatunek pająka z rodziny osnuwikowatych, zamieszkujący Rosję.
Opis.
Gatunek opisany na podstawie okazu samca. Długość ciała 1,89 mm, w tym 0,86 mm karapaksu. Szerokość karapaksu 0,71 mm. Barwa karapaksu jasnobrązowa z czarnawą obwódką i ciemnoszarą plamką pośrodku. Odnóża tej samej barwy. Sternum brudno-brunatne.
Występowanie.
Gatunek jest endemitem arktycznej Rosji. Opisany na podstawie okazu odłowionego w rejonie dolnego biegu rzeki Jany w północno-wschodniej Jakucji na granicy tundry i borealnych lasów modrzewiowych.

</doc>
<doc id="3068640" url="https://pl.wikipedia.org/wiki?curid=3068640" title="Éric Winogradsky">
Éric Winogradsky

Éric Winogradsky (ur. 22 kwietnia 1966 w Neuilly-sur-Seine) – francuski tenisista.
W latach 2004–2011 był trenerem Jo-Wilfrieda Tsongi.
Kariera tenisowa.
Sukcesy odnosił głównie w grze podwójnej, w której wygrał 2 turnieje rangi ATP World Tour oraz awansował do 2 finałów, w tym do finału French Open 1989.
W czerwcu 1986 roku reprezentował Francję w Pucharze Davisa przeciwko Turcji odnosząc zwycięstwo deblowe w parze z Thierrym Tulasne.
W rankingu gry pojedynczej Winogradsky najwyżej był na 89. miejscu (6 lipca 1987), a w klasyfikacji deblowej na 17. pozycji (30 kwietnia 1990).

</doc>
<doc id="3068641" url="https://pl.wikipedia.org/wiki?curid=3068641" title="Eric Winogradsky">
Eric Winogradsky



</doc>
<doc id="3068644" url="https://pl.wikipedia.org/wiki?curid=3068644" title="Kawaja">
Kawaja



</doc>
<doc id="3068645" url="https://pl.wikipedia.org/wiki?curid=3068645" title="Okręg Kawaja">
Okręg Kawaja



</doc>
<doc id="3068646" url="https://pl.wikipedia.org/wiki?curid=3068646" title="Luis Pedro Santamarina">
Luis Pedro Santamarina

Luis Pedro Santamarina Antoñana (ur. 25 czerwca 1942 w Gallarcie, zm. 6 lutego 2017 w Portugalete) – hiszpański kolarz szosowy, srebrny medalista mistrzostw świata.
Kariera.
Największy sukces w karierze Luis Pedro Santamarina osiągnął w 1964 roku, kiedy wspólnie z Ramónem Sáezem, José Goyeneche i Ginésem Garcíą zdobył srebrny medal w drużynowej jeździe na czas na mistrzostwach świata w Sallanches. Był to jednak jedyny medal wywalczony przez niego na międzynarodowej imprezie tej rangi. Na rozgrywanych trzy lata później mistrzostwach świata w Heerlen zajął 28. miejsce w wyścigu ze startu wspólnego zawodowców. W 1964 roku wziął udział w igrzyskach olimpijskich w Tokio, gdzie Hiszpanie z Santamariną w składzie zajęli ósme miejsce w jeździe na czas. Ponadto w 1967 roku zajął trzecie miejsce w Tour de Suisse, w 1968 roku był drugi w Setmana Catalana de Ciclisme, w 1970 roku wygrał Vuelta a Aragón i Vuelta al País Vasco, a w latach 1971-1972 zajmował drugie miejsce w Vuelta a Asturias. Sześciokrotnie startował w Vuelta a España, najlepszy wynik osiągając w 1970 roku, kiedy wygrał jeden etap i zajął dziewiąte miejsce w klasyfikacji generalnej. Był Dwa lata wcześniej także wygrał jeden etap, lecz ostatecznie zajął 28. miejsce. W 1968 roku wygrał jeden etap Giro d'Italia, a cały wyścig zakończył na 21. pozycji. Zajął też 24. miejsce w Tour de France w 1971 roku. Jako zawodowiec startował w latach 1965-1973.

</doc>
<doc id="3068647" url="https://pl.wikipedia.org/wiki?curid=3068647" title="Nowa Wieś (Warszawa)">
Nowa Wieś (Warszawa)

Nowa Wieś, także Nowa Wieś Ujazdowska – nieistniejąca osada rolnicza założona w Warszawie w 1784 w obrębie Osi Stanisławowskiej.
Historia.
Osada Nowa Wieś powstała w 1784 z inicjatywy Stanisława Augusta Poniatowskiego z przeznaczeniem dla mieszkańców średniowiecznej wsi Ujazdów, likwidowanej w związku z tworzeniem w pobliżu Zamku Ujazdowskiego nowej kompozycji przestrzennej.
Zaprojektowana przez Dominika Merliniego, wzorcowa osada składała się z dwunastu gospodarstw symetrycznie rozmieszczonych po obu stronach Drogi Królewskiej (noszącej również nazwę alei Wolskiej, gdyż łączyła pole elekcyjne na Woli z Zamkiem Ujazdowskim) pomiędzy obecnymi placami Zbawiciela i Politechniki. Drewniane, parterowe budynki wzniesione przy alei zwrócono do siebie na przemian szczytem i kalenicą, natomiast ich drugi szereg składał się wyłącznie z budynków o układzie kalenicowym.
Tereny Nowej Wsi obejmowały około 9 ha ogrodów w rejonie ulic Marszałkowskiej, Mokotowskiej i Polnej, a także około 106 ha gruntów ornych. Grunty te znajdowały się już poza Okopami Lubomirskiego, wyznaczającymi po 1770 granicę miasta. Bliskość Warszawy sprawiała, że wieś bardzo dobrze prosperowała.
W 1820 grunty Nowej Wsi zostały przeznaczone na plac musztry i ćwiczeń dla kawalerii, stając się częścią tzw. Mokotowskiego Pola Wojennego. Po 1847 pozostałe tereny Nowej Wsi zostały przeznaczone pod zabudowę mieszkaniową, mieszkańców przesiedlono, a niektóre domy przebudowano. 
Ostatnie relikty zabudowy osady zostały wyburzone w latach 30. XX wieku.
Od nazwy osady wzięła swoją nazwę ulica Nowowiejska.

</doc>
<doc id="3068650" url="https://pl.wikipedia.org/wiki?curid=3068650" title="Suma filozoficzna">
Suma filozoficzna



</doc>
<doc id="3068651" url="https://pl.wikipedia.org/wiki?curid=3068651" title="Summa filozoficzna">
Summa filozoficzna



</doc>
<doc id="3068655" url="https://pl.wikipedia.org/wiki?curid=3068655" title="José Goyeneche">
José Goyeneche

José Ramón Goyeneche Bilbao (ur. 15 października 1940 w miejscowości Arrieta) – hiszpański kolarz szosowy, srebrny medalista mistrzostw świata.
Kariera.
Największy sukces w karierze José Goyeneche osiągnął w 1964 roku, kiedy wspólnie z Ramónem Sáezem, Luisem Pedro Santamariną i Ginésem Garcíą zdobył srebrny medal w drużynowej jeździe na czas na mistrzostwach świata w Sallanches. Był to jednak jedyny medal wywalczony przez niego na międzynarodowej imprezie tej rangi. W 1964 roku wziął udział w igrzyskach olimpijskich w Tokio, gdzie Hiszpanie z Goyeneche w składzie zajęli ósme miejsce w jeździe na czas. Ponadto w 1963 roku zajął trzecie miejsce w Milk Race, w 1966 roku zwyciężył w Cinturón Ciclista Internacional a Mallorca, a w 1968 roku był drugi w Vuelta Ciclista a la Rioja. Dwukrotnie startował w Vuelta a España, lepszy wynik osiągając w 1968 roku, kiedy zajął 48. miejsce w klasyfikacji generalnej. W 1967 roku wystartował w Tour de France, ale nie ukończył rywalizacji. Jako zawodowiec startował w latach 1965-1969.

</doc>
<doc id="3068661" url="https://pl.wikipedia.org/wiki?curid=3068661" title="Ezio Pinza">
Ezio Pinza

Ezio Pinza (ur. 18 maja 1892 w Rzymie, zm. 9 maja 1957 w Stamford) – włoski śpiewak operowy i aktor filmowy.
Życiorys.
Ezio Pinza urodził się 18 maja 1892 roku. Był siódmym dzieckiem swoich rodziców. Dorastał w Rawennie, początkowo miał być inżynierem, jednak jego ojciec zachwycony jego głosem, zachęcił go do studiowania w lokalnym konserwatorium w Bolonii. Obdarzony głębokim i aksamitnym basem jeszcze podczas studiów podejmuje współpracę z Teatro Amilcare Ponchielli w Cremonie, gdzie debiutuje w 1914. Jego karierę przerywa wybuch I Wojny Światowej. Pinza zaciąga się do armii i walczy przez cztery lata. Po demobilizacji występuje w Rzymie i Mediolanie. Mimo muzycznego wykształcenia, nigdy w pełni nie opanował czytania nut, więc często całych partii uczył się ze słuchu od swoich akompaniatorów albo zaprzyjaźnionych śpiewaków. Zdobył uznanie w teatrach operowych po obu stronach Atlantyku. W połowie lat trzydziestych, zaproszony przez znakomitego dyrygenta Bruno Waltera, występował na Festiwalu w Salzburgu. Zabłysnął tam między innymi w partii Don Giovanniego. W późnych latach czterdziestych zaczął występować na Broadwayu i w Hollywood. W 1950 roku został uhonorowany nagrodą Tony dla najlepszego aktora w musicalu. Był żonaty, z tego związku miał troje dzieci. Doznał udaru mózgu i zmarł 9 maja 1957 roku, mając 65 lat. Posiada swoją gwiazdę na Hollywoodzkiej Alei Gwiazd.
Filmografia.
seriale
film

</doc>
<doc id="3068662" url="https://pl.wikipedia.org/wiki?curid=3068662" title="Kazimierz Groński">
Kazimierz Groński

Kazimierz Groński (ur. 12 lutego 1921 w Kaźmierzu, zm. 10 lipca 2003 w Poznaniu) – polski piłkarz grający na pozycji pomocnika.
Kariera klubowa.
Był piłkarzem Warty Poznań, zarówno przed jak i po wojnie. W 1946 został wicemistrzem Polski, a w 1947 sięgnął po tytuł mistrza.
Został pochowany na Cmentarzu Junikowo w Poznaniu.

</doc>
<doc id="3068671" url="https://pl.wikipedia.org/wiki?curid=3068671" title="Ramón Sáez">
Ramón Sáez

Ramón Sáez Marzo (ur. 8 marca 1940 w Cuart de Poblet – zm. 18 czerwca 2013 w Walencji) – hiszpański kolarz szosowy, dwukrotny medalista mistrzostw świata.
Kariera.
Największy sukces w karierze Ramón Sáez osiągnął w 1964 roku, kiedy wspólnie z José Goyeneche, Luisem Pedro Santamariną i Ginésem Garcíą zdobył srebrny medal w drużynowej jeździe na czas na mistrzostwach świata w Sallanches. Na rozgrywanych trzy lata później mistrzostwach świata w Heerlen zajął trzecie miejsce w wyścigu ze startu wspólnego zawodowców. W zawodach tych wyprzedzili go jedynie Belg Eddy Merckx oraz Holender Jan Janssen. W 1960 roku wziął udział w igrzyskach olimpijskich w Rzymie, gdzie Hiszpanie z Sáezem w składzie zajęli ósme miejsce w jeździe na czas. Ponadto w 1965 roku zajął trzecie miejsce w Klasika Primavera, w 1970 roku zwyciężył w Trofeo Luis Puig, a rok później był najlepszy w Vuelta a Aragón. Sześciokrotnie startował w Vuelta a España, wygrywając przy tym łącznie siedem etapów. Najlepszy wynik osiągał w latach 1966 i 1969, kiedy zajmował 19. miejsce w klasyfikacji generalnej. W 1967 roku wystartował w Tour de France, zajmując ostatecznie 85. miejsce. Jako zawodowiec startował w latach 1962-1973.

</doc>
<doc id="3068672" url="https://pl.wikipedia.org/wiki?curid=3068672" title="Guazacapán">
Guazacapán

Guazacapán – niewielka miejscowość na południowym wschodzie Gwatemali, w departamencie Santa Rosa. Według danych szacunkowych z 2012 roku liczba mieszkańców wynosiła 8502 osób. 
Guazacapán leży około 43 km na południe od stolicy departamentu – miasta Cuilapa. Miejscowość leży na wysokości 261 metrów nad poziomem morza, u podnóża gór Sierra Madre de Chiapas, w odległości około 20 km od wybrzeża Pacyfiku. 
Gmina Guazacapán.
Miejscowość jest także siedzibą władz gminy o tej samej nazwie, która jest jedną z czternastu gmin w departamencie. W 2012 roku gmina liczyła 15 135 mieszkańców. Gmina jak na warunki Gwatemali jest średniej wielkości, a jej powierzchnia obejmuje 172 km². 
Mieszkańcy gminy utrzymują się głównie z hodowli i uprawy roli. W hodowli dominująca jest hodowla bydła oraz w mniejszym zakresie trzody chlewnej i drobiu, natomiast rolnictwie dominuje uprawa kukurydzy i sorgo.
Klimat gminy jest równikowy, według klasyfikacji Köppena, należy do klimatów tropikalnych monsunowych ("Am"), z wyraźną porą deszczową występującą od maja do października. Średnie roczne opady zawierają się w przedziale pomiędzy 2000 a 4000 mm. Temperatura jest uzależniona od wyniesienia nad poziom morza i pomiędzy marcem a sierpniem w ciągu dnia wynosi średnio od 37°C na wybrzeżu Pacyfiku do 20°C w najwyżej położonych partiach na północy gminy.

</doc>
<doc id="3068674" url="https://pl.wikipedia.org/wiki?curid=3068674" title="Marian Bobran">
Marian Bobran

Marian Bobran (ur. 3 stycznia 1933 w Biernatkach, zm. 17 lutego 2009 w Rzeszowie) – polski filolog specjalizujący się w filologii rosyjskiej i językoznawstwie; nauczyciel akademicki związany z Wyższą Szkołą Pedagogiczną w Rzeszowie i jej rektor w latach 1987–1990.
Życiorys.
Urodził się w 1933 w Biernatkach koło Augustowa. W 1940 roku wraz z rodziną został wywieziony na Syberię, skąd wrócił w 1946 już po zakończeniu II wojny światowej. Po ukończeniu Liceum Pedagogicznego w Ełku i pomyślnie zdanym egzaminie maturalnym podjął studia rusycystyczne na Uniwersytecie Warszawskim, które ukończył w 1957 roku magisterium. Stopień naukowy doktora nauk humanistycznych uzyskał w 1973 na Uniwersytecie Łódzkim, a w 1979 przeszedł pomyślnie przewód habilitacyjny. Tytuł profesora nadzwyczajnego otrzymał w 1988 roku, a w 1995 został profesorem zwyczajnym.
W 1971 rozpoczął pracę jako magister w Wyższej Szkole Pedagogicznej w Rzeszowie w Katedrze Filologii Rosyjskiej, przechodząc tam przez wszystkie szczeble awansu naukowego. Poza działalnością naukowo-dydaktyczną angażował się także w sprawy społeczno-organizacyjnej rzeszowskiej Wyższej Szkoły Pedagogicznej. W latach 1974–1976 był prodziekanem, a następnie od 1976 do 1978 dziekanem Wydziału Filologicznego. Ponownie stanowisko to piastował w latach 1981–1984. Poza tym kierował Zakładem Języka Rosyjskiego (1978–1987) oraz był wieloletnim dyrektorem Instytutu Filologii Rosyjskiej (1981–2005). Za jego kadencji udało się uruchomić dwukierunkowe studia na filologii rosyjskiej, w połączeniu z licencjatem z anglistyki i germanistyki. Także powołano do życia w Instytucie Filologii Rosyjskiej Zakład Języka Angielskiego, który stał się zalążkiem przyszłego samodzielnego instytutu. Dwukrotnie pełnił urząd prorektora w latach 1979–1981 i 1984–1987. Od 1987 do 1990 sprawował funkcję rektora.
Od 1956 należał do Polskiej Zjednoczonej Partii Robotniczej. W latach 70. pełnił funkcję członka i sekretarza ds. nauki Komitetu Uczelnianego PZPR w WSP w Rzeszowie. Był radnym Wojewódzkiej Rady Narodowej w Rzeszowie.
Poza działalnością na uczelni aktywnie uczestniczył w pracach różnych organizacji naukowych. Był m.in. członkiem Polskiego Towarzystwa Językoznawczego, Polskiego Towarzystwa Rusycystycznego, Komitetu Słowianoznawstwa Polskiej Akademii Nauk, Rady Naukowej Instytutu Słowianoznawstwa PAN, Zespołu Ekspertów ds. Filologii Obcych przy Ministerstwie Edukacji Narodowej oraz Międzynarodowej Asocjacji Wykładowców Języka i Literatury Rosyjskiej.
Zmarł nagle 17 lutego 2009 w Rzeszowie. Został pochowany na Cmentarzu Wilkowyja w Rzeszowie.
Dorobek naukowy i odznaczenia.
Marian Bobran zajmował się współczesnym językoznawstwem slawistycznym, prowadząc badania typologiczno-konfrontatywne. Głównie interesował się składnią polską i rosyjską. Opublikował blisko 100 prac, w tym 12 monografii, 4 skrypty, ponad 60 artykułów i recenzji, redagował 15 prac zbiorowych. Był współautorem skryptu do gramatyki opisowej języka rosyjskiego. To wydawnictwo stanowi jego znaczący wkład w osiągnięcia nie tylko rusycystyki rzeszowskiej, ale także rusycystyki polskiej. Stworzył rzeszowską szkołę językoznawstwa porównawczego. Do jego najważniejszych publikacji należą:
Za swoją działalność naukową, dydaktyczną i organizacyjną był wielokrotnie nagradzany i odznaczany. Otrzymał m.in.: Srebrny i Złoty Krzyż Zasługi, Medal Komisji Edukacji Narodowej, Krzyż Kawalerski Orderu Odrodzenia Polski, Zasłużony Nauczyciel PRL, Nagrodę Ministra Nauki, Szkolnictwa Wyższego i Techniki. W 1989 wyróżniony wpisem do „Księgi zasłużonych dla województwa rzeszowskiego”.

</doc>
<doc id="3068678" url="https://pl.wikipedia.org/wiki?curid=3068678" title="Mont Gioberney">
Mont Gioberney

Mont Gioberney (3351 m n.p.m.) – szczyt w grupie górskiej Écrins we francuskich Alpach Delfinackich.
Przez szczyt Mont Gioberney, od Col du Says na północnym wschodzie po Col du Gioberney na południu biegnie granica departamentów i regionów administracyjnych: na północnym wschodzie od tej linii mamy departament Isère w regionie Rodan-Alpy, zaś na południowym zachodzie departament Alpy Wysokie w regionie Prowansja-Alpy-Lazurowe Wybrzeże.
Charakterystyka.
Leży w południowej części grupy Écrins, w jej głównym grzbiecie wododziałowym, rozdzielającym dorzecze rzeki Drac (na południu) od dorzecza jej prawobrzeżnego dopływu, rzeki Romanche (na północy). Na północnym zachodzie przełęcz Col du Says (3139 m n.p.m.) oddziela go od szczytu Pic du Says (3421 m n.p.m.), natomiast na południu przełęcz Col du Gioberney (3251 m n.p.m.) – od niewielkiej turni Pointe Richardson (3311 m n.p.m.) i od całego masywu Les Bans.
Z północnych stoków Mont Gioberney opada niewielki lodowiec Glacier du Says, a ze stoków wschodnich – pola firnowe zasilające lodowiec Glacier de la Pilatte. Oba lodowce, tworzące najwyższe piętro doliny potoku Vénéon, rozdziela wyraźna grań północno-wschodnia. Stoki południowo-zachodnie, pozbawione zalodzenia, opadają ku dolince potoku Gioberney, stanowiącego jeden z cieków źródłowych Séveraisse.
Turystyka.
Szczyt dość łatwo dostępny zarówno od strony doliny Vénéon jak i Gioberney. Klasyczne wejście z doliny Vénéon wiedzie ze schroniska refuge de la Pilatte wspomnianą północno-wschodnią granią (ok. 3 godz.), zejście – przez przełęcz Gioberney i południowymi stokami tej grani, ponad lodowcem Pilatte. Szeroka panorama z Mont Gioberney obejmuje szczyty od Barre des Écrins (południowa ściana) na północy przez Ailefroide na wschodzie, bliskie Les Bans na południowym wschodzie, Sirac na południu po L’Olan na zachodzie.

</doc>
<doc id="3068679" url="https://pl.wikipedia.org/wiki?curid=3068679" title="Pałac w Boremlu">
Pałac w Boremlu

 
Pałac w Boremlu – wybudowany przez Franciszka Czackiego pod koniec XVIII w. w Boremlu.
Historia.
Franciszek Czacki w nowo zbudowanym pałacu 1 grudnia 1781 r. wystawnie podejmował króla Polski Stanisława Augusta Poniatowskiego, jadącego z Kamieńca Podolskiego. Obiekt został zrujnowany podczas powstania listopadowego, w trakcie bitwy pod Boremlem z udziałem żołnierzy generała Józefa Dwernickiego i wojsk rosyjskich.
Zamek.
Przed wybudowaniem pałacu, w Boromelu istniał dawny zamek, po którym nie ocalały do dziś żadne materialne ślady.
Pałac i park.
Dwukondygnacyjny pałac zbudował Franciszek Czacki, syn Michała Hieronima Czackiego (1693-1745), kasztelana wołyńskiego i Konstancji Wielhorskiej (ur. 1703) w stylu późnobarokowym na rzucie szerokiego prostokąta. Ruiny obiektu, dawniej zwieńczonego dachem czterospadowym, były jeszcze widoczne pod koniec XIX w. Obok pałacu znajdowały się dwie oficyny oraz park krajobrazo­wy, założony latach 90. XVIII w. przez ogrodnika Dionizego Miklera, twórcę przeszło 50 parków i ogrodów na Wołyniu i Podolu. Park zaprojektowany był nad wysokim brzegiem przepływającego obok Styru.

</doc>
<doc id="3068682" url="https://pl.wikipedia.org/wiki?curid=3068682" title="Blok g">
Blok g

Blok g – grupa hipotetycznych pierwiastków chemicznych w układzie okresowym, których elektrony o najwyższej energii znajdują się w stanie podstawowym na orbitalach g.
Nowy typ orbitala zwiększy liczbę miejsc dostępnych dla elektronów i wydłuży okres o dodatkowe 18 kolumn, co obejmuje rozszerzony układ okresowy pierwiastków. Wraz z rozważaniami własności pierwiastków bloku g w dziewiątym okresie pojawia się problem końca układu okresowego.
Hipotetyczne pierwiastki okresów 8 i 9 bloku g:

</doc>
<doc id="3068683" url="https://pl.wikipedia.org/wiki?curid=3068683" title="Ginés García">
Ginés García

Ginés García Perán (ur. 28 lutego 1941 w Esparragal) – hiszpański kolarz szosowy, srebrny medalista mistrzostw świata.
Kariera.
Największy sukces w karierze Ginés García osiągnął w 1964 roku, kiedy wspólnie z José Goyeneche, Luisem Pedro Santamariną i Ramónem Sáezem zdobył srebrny medal w drużynowej jeździe na czas na mistrzostwach świata w Sallanches. Był to jednak jedyny medal wywalczony przez niego na międzynarodowej imprezie tej rangi. Na rozgrywanych rok później mistrzostwach świata w San Sebastián zajął 33. miejsce w wyścigu ze startu wspólnego zawodowców. Ponadto w 1962 roku wygrał Clásica a los Puertos de Guadarrama i zajął trzecie miejsce w Volta Ciclista a Catalunya, w 1964 roku był trzeci w Tour de l’Avenir, a 1967 roku zwyciężył w Vuelta a los Valles Mineros oraz zajął drugie miejsce w Gran Premio Navarra. Trzykrotnie startował w Tour de France, najlepszy wynik osiągając w 1966 roku, kiedy był osiemnasty w klasyfikacji generalnej. W tym samym roku zajął też 24. miejsce w Vuelta a España, a rok później uplasował się na 45. pozycji w Giro d’Italia. Nigdy nie wystąpił na igrzyskach olimpijskich. Jako zawodowiec startował w latach 1963-1968.

</doc>
<doc id="3068688" url="https://pl.wikipedia.org/wiki?curid=3068688" title="Feliks Krystkowiak">
Feliks Krystkowiak

Feliks Bernard Krystkowiak (ur. 9 maja 1925 w Wanne-Eickel, zm. 20 października 2015 w Poznaniu) – polski piłkarz grający na pozycji bramkarza.
Życiorys.
Podczas II wojny światowej walczył w Wehrmachcie na froncie wschodnim.
Był piłkarzem Warty Poznań, w 1946 został wicemistrzem Polski, występując w czterech ostatnich meczach mistrzowskich. Rok później zagrał w 19 meczach rozgrywek o wejście do ligi, a następnie wystąpił we wszystkich 4 spotkaniach Warty w ramach turnieju finałowego i sięgnął po tytuł mistrza Polski. Później kontynuował swą karierę na boiskach ekstraklasy. W latach 1948-1950 wystąpił w 69 spotkaniach ligowych. Po spadku występował w klasach niższych.
Zawodowo tokarz w zakładach H. Cegielskiego. Zmarł w Poznaniu.

</doc>
<doc id="3068692" url="https://pl.wikipedia.org/wiki?curid=3068692" title="Giuseppe Ugolini">
Giuseppe Ugolini

Giuseppe Ugolini (ur. 6 stycznia 1783 w Maceracie, zm. 19 grudnia 1867 w Rzymie) – włoski kardynał.
Życiorys.
W młodości odbył studia w Sienie i uzyskał stopień doktora utroque iure. Przyjął święcenia diakonatu i rozpoczął pracę w Kurii Rzymskiej (był dziekanem kleryków w Kamerze Apostolskiej). 12 lutego 1838 został kreowany kardynałem diakonem i otrzymał diakonię S. Adriano. Od 12 lutego 1858 do 19 grudnia 1867 pełnił rolę protodiakona.

</doc>
<doc id="3068697" url="https://pl.wikipedia.org/wiki?curid=3068697" title="Henryk Łaszcz">
Henryk Łaszcz

Henryk Józef Łaszcz (ur. 14 stycznia 1927 w Kliszowie, zm. 28 marca 1991) – polski dyplomata, siatkarz, reprezentant Polski, wicemistrz Polski (1954).
Życiorys.
Kariera sportowa.
Był zawodnikiem Gwardii Warszawa, z którą w 1953 wywalczył wicemistrzostwo Polski i AZS-AWF Warszawa, z którym zdobył mistrzostwo Polski w 1954. W reprezentacji Polski debiutował 2 lipca 1950 w towarzyskim spotkaniu z Rumunią, w tym samym roku wystąpił na mistrzostwach Europy, zajmując z drużyną szóste miejsce. Reprezentował Polskę także na akademickich mistrzostwach świata w 1951 i 1954 (5. miejsce). Ostatni raz w biało-czerwonych barwach wystąpił 12 maja 1955 w towarzyskim spotkaniu z drużyną Suboticy. Łącznie w reprezentacji wystąpił w 54 spotkaniach. Na początku 1952 otrzymał tytuł mistrza sportu.
Kariera zawodowa.
W 1952 ukończył studia prawnicze na Wydziale Prawa Uniwersytecie Warszawskim. Od 1956 był pracownikiem Ministerstwa Spraw Zagranicznych, w latach 1956–1959 jako attaché ds. kulturalno-prasowych w Poselstwie PRL w Teheranie, w latach 1961–1964 jako I sekretarz i radca ds. politycznych w Ambasadzie PRL w Ottawie, w latach 1966–1971 jako I sekretarz i radca ds. politycznych w Ambasadzie PRL w Tokio, w latach 1975–1979 był ambasadorem Polski w Iranie, w latach 1979–1985 pracował jako dyrektor Protokołu Dyplomatycznego MSZ. W 1985 został ambasadorem Polski w Meksyku, od 1987 równocześnie w Kostaryce.
Odznaczenia.
Był odznaczony Krzyżem Kawalerskim Orderu Odrodzenia Polski.
Życie prywatne.
Jego córką jest dziennikarka Małgorzata Łaszcz.

</doc>
<doc id="3068698" url="https://pl.wikipedia.org/wiki?curid=3068698" title="Melvin Douglas">
Melvin Douglas

Melvin Lavon Douglas (ur. 21 sierpnia 1963) – amerykański zapaśnik w stylu wolnym. Brał udział w dwóch Igrzyskach Olimpijskich. 7 miejsce w Atlancie 96 w kategorii 90 kg, 18 miejsce w Sydney 2000 w kategorii 96 kg. Czterokrotny medalista Mistrzostw Świata, złoty z 1993 roku. Złoty medal Igrzysk Panamerykańskich z 1995 roku. Triumfator Pucharu Świata w 1994; trzeci w 1990 roku.
Srebro na Igrzyskach Dobrej Woli w 1998 roku.
W młodości zawodnik University of Oklahoma. Dwa razy mistrz NCAA, w 1985 i 1986 roku.

</doc>
<doc id="3068700" url="https://pl.wikipedia.org/wiki?curid=3068700" title="Miral Samardžić">
Miral Samardžić

Miral Samardžić (ur. 17 lutego 1987 w Jesenicach) – słoweński piłkarz grający na pozycji środkowego obrońcy. Od 2017 jest zawodnikiem klubu Akhisar Belediyespor.
Kariera klubowa.
Swoją karierę piłkarską Samardžić rozpoczął w klubie NK Triglav Kranj. W 2005 roku awansował do kadry pierwszego zespołu i w sezonie 2005/2006 zadebiutował w nim w drugiej lidze słoweńskiej. W 2007 roku odszedł do NK Maribor. W sezonie 2008/2009 wywalczył z Mariborem tytuł mistrza Słowenii. Z kolei w sezonie 2009/2010 został wicemistrzem kraju oraz sięgnął po Puchar Słowenii.
Zimą 2010 roku Samardžić przeszedł do Sheriffu Tyraspol. Zadebiutował w nim 26 marca 2010 w wygranym 3:0 domowym meczu z zespołem Iscra-Stali Rybnica. Wraz z Sheriffem trzykrotnie zostawał mistrzem kraju w latach 2010, 2011 i 2013. W 2010 roku zdobył teżPuchar Mołdawii.
W latach 2014–2016 Samardžić grał w HNK Rijeka, z którym dwukrotnie został wicemistrzem Chorwacji. W 2016 przeszedł do chińskiego Henan Jianye.
Kariera reprezentacyjna.
W reprezentacji Słowenii Samardžić zadebiutował 19 listopada 2013 w wygranym 1:0 towarzyskim meczu z Kanadą, rozegranym w Celje.

</doc>
<doc id="3068701" url="https://pl.wikipedia.org/wiki?curid=3068701" title="Miral Samardzic">
Miral Samardzic



</doc>
<doc id="3068702" url="https://pl.wikipedia.org/wiki?curid=3068702" title="José María Gil Tamayo">
José María Gil Tamayo

José María Gil Tamayo (ur. 5 czerwca 1957 w Zalamea de la Serena) – hiszpański duchowny katolicki, biskup Avili w latach 2018-2022, arcybiskup Grenady od 2023.
Życiorys.
7 września 1980 otrzymał święcenia kapłańskie i został inkardynowany do archidiecezji Mérida-Badajoz. Uzyskał doktorat na wydziale komunikacji społecznej Uniwersytetu św. Krzyża. Przez wiele lat pracował jako dyrektor kurialnej komisji ds. komunikacji społecznej, a w latach 1998–2011 pełnił tę funkcję także przy hiszpańskiej Konferencji Episkopatu.
20 listopada 2013 został wybrany sekretarzem generalnym Konferencji Episkopatu Hiszpanii.
6 listopada 2018 papież Franciszek mianował go biskupem ordynariuszem diecezji Ávila. Sakry udzielił mu 15 grudnia 2018 metropolia Valladolid - kardynał Ricardo Blázquez.
16 lipca 2022 papież Franciszek przeniósł go na urząd arcybiskupa koadiutora archidiecezji Grenady. Rządy w archidiecezji objął 1 lutego 2023, po przejściu na emeryturę poprzednika.

</doc>
<doc id="3068703" url="https://pl.wikipedia.org/wiki?curid=3068703" title="Medioznawca">
Medioznawca



</doc>
<doc id="3068706" url="https://pl.wikipedia.org/wiki?curid=3068706" title="Polska Misja Katolicka w Niemczech">
Polska Misja Katolicka w Niemczech

Polska Misja Katolicka w Niemczech (niem. "Polnische Katholische Mission in Deutschland") – polskie duszpasterstwo katolickie działające od 1945 roku na terenie Niemiec. Siedziba rektoratu misji znajduje się w Hanowerze.
Działalność.
Misja organizuje przede wszystkim msze w języku polskim oraz współpracuje z polskimi szkołami w Niemczech.
W ramach misji istnieje 65 polskich parafii skupionych w pięciu dekanatach, w których pracuje ok. 100 polskich księży. Msze w języku polskim odprawiane są regularnie w ok. 300 kościołach lub kaplicach i uczestniczy w nich cotygodniowo ok. 80 tys. osób, a w dni świąteczne liczby te sięgają 90–100 tys. osób.
Do PMK należy również Dom Concordia w Herdorf-Dernbach oraz czasopismo „Nasze Słowo”.

</doc>
<doc id="3068707" url="https://pl.wikipedia.org/wiki?curid=3068707" title="Kosięcin">
Kosięcin



</doc>
<doc id="3068708" url="https://pl.wikipedia.org/wiki?curid=3068708" title="Aleš Mertelj">
Aleš Mertelj

Aleš Mertelj (ur. 22 marca 1987 w Kranju) – piłkarz słoweński grający na pozycji środkowego pomocnika. Od 2019 jest zawodnikiem klubu NK Triglav Kranj.
Kariera klubowa.
Swoją karierę piłkarską Mertelj rozpoczął w klubie NK Triglav Kranj. W 2006 roku awansował do kadry pierwszego zespołu i w sezonie 2005/2006 zadebiutował w nim w drugiej lidze słoweńskiej. W 2008 roku odszedł do FC Koper, w którym spędził rok.
Latem 2009 roku Mertelj przeszedł do NK Maribor. Zadebiutował w nim 26 lipca 2009 w przegranym 0:1 wyjazdowym meczu z Rudarem Velenje. Wraz z Mariborem trzykrotnie zostawał mistrzem kraju w latach 2011, 2012 i 2013. W latach 2010, 2012 i 2013 zdobył nim trzy Puchary Słowenii.
Kariera reprezentacyjna.
W reprezentacji Słowenii Mertelj zadebiutował 26 maja 2012 w zremisowanym 1:1 towarzyskim meczu z Grecją, rozegranym w Kufstein.
Życie prywatne.
Mertelj ma siostrę i brata, który jest piłkarzem wodnym.

</doc>
<doc id="3068709" url="https://pl.wikipedia.org/wiki?curid=3068709" title="Ales Mertelj">
Ales Mertelj



</doc>
<doc id="3068710" url="https://pl.wikipedia.org/wiki?curid=3068710" title="Polnische Katholische Mission in Deutschland">
Polnische Katholische Mission in Deutschland



</doc>
<doc id="3068712" url="https://pl.wikipedia.org/wiki?curid=3068712" title="Martin Milec">
Martin Milec

Martin Milec (ur. 20 września 1991 w Mariborze) – piłkarz słoweński grający na pozycji prawego pomocnika. Od 2016 jest zawodnikiem klubu Roda JC Kerkrade, do którego jest wypożyczony ze Standardu Liège.
Kariera klubowa.
Swoją karierę piłkarską Milec rozpoczął w klubie NK Aluminij. W 2008 roku awansował do kadry pierwszego zespołu i w sezonie 2008/2009 zadebiutował w nim w drugiej lidze słoweńskiej. W zespole Aluminij grał do zakończenia sezonu 2009/2010.
Latem 2010 roku Milec przeszedł do NK Maribor. Zadebiutował w nim 16 października 2010 w zremisowanym 0:0 domowym meczu z Olimpiją Lublana. Wraz z Mariborem trzykrotnie zostawał mistrzem kraju w latach 2011, 2012 i 2013. W latach 2012 i 2013 zdobył nim dwa Puchary Słowenii.
W 2014 jest Milec został zawodnikiem klubu Standard Liège. W 2016 został wypożyczony do klubu Roda JC Kerkrade.
Kariera reprezentacyjna.
W reprezentacji Słowenii Milec zadebiutował 14 sierpnia 2013 w przegranym 0:2 towarzyskim meczu z Finlandią, rozegranym w Turku. W 75. minucie tego meczu zmienił Mišo Brečko.

</doc>
<doc id="3068715" url="https://pl.wikipedia.org/wiki?curid=3068715" title="Zamek w Jałowiczach">
Zamek w Jałowiczach

 
Zamek w Jałowiczach – obronny zamek wybudowany w XV w. na prawym brzegu rzeki Styr.
Historia.
Wsie Bożeniec i Jałowicze w XIV–XV w. były własnością Bożeniec Jełowickich, którzy właśnie od tych dwóch włości się nazwali. W 1669 r. pozostałości zamku przebudowano na klasztor oo. dominikanów, a następnie fragmenty klasztornych murów na plebanię. Fundatorem klasztoru był Samuel Dołpat Izajkowski, sędzia ziemski z Łucka. Po sekularyzacji klasztoru barokowa świątynia stała się kościołem parafialnym.

</doc>
<doc id="3068716" url="https://pl.wikipedia.org/wiki?curid=3068716" title="Małyje Karmakuły">
Małyje Karmakuły

Małyje Karmakuły (ros. Малые Кармакулы) – rosyjska stacja polarna na Wyspie Południowej w archipelagu Nowa Ziemia.
Historia.
Stanowisko Małyje Karmakuły oddano do użytku w 1877. Rok później przybyła tam ekspedycja Je. A. Tiagina. W lipcu 1896 w Małych Karmakułach otwarto stację meteorologiczną. W 1905 stanowisko odwiedził pisarz Stiepan Pisachow.

</doc>
<doc id="3068721" url="https://pl.wikipedia.org/wiki?curid=3068721" title="Dan Kinsey">
Dan Kinsey



</doc>
<doc id="3068722" url="https://pl.wikipedia.org/wiki?curid=3068722" title="Joseph Bayma">
Joseph Bayma

Joseph Bayma (ur. 9 listopada 1816 w Ciriè, zm. 7 lutego 1892 w Santa Clara) – włoski matematyk, chemik i jezuita. Jest znany z prac związanych ze stereochemią i matematyką.
Życiorys.
Do zakonu jezuitów dołączył 5 lutego 1832 roku. Wstąpienie do zakonu wiązało się z rozpoczęciem edukacji na wyższym poziomie. Bayma studiował matematykę. Zgłębiał również wiedzę z zakresu fizyki. Interesowała go także poezja i muzyka, grał na pianinie i organach. Jakiś czas po ukończeniu studiów rozpoczął pracę w seminarium w Bertinoro. W 1848 roku doszło do rewolucji i walk związanych z włoską Wiosną Ludów. W jej wyniku wzrosły nastroje antyklerykalne i Bayma wraz z wieloma innymi jezuitami, bojąc się o swoje bezpieczeństwo, opuścili Włochy. Bayma osiadł w Algierze gdzie pracował jako misjonarz. W 1850 roku wrócił do Italii, gdzie sytuacja zdążyła się już ustabilizować. Został dyrektorem seminarium w Rzymie. W 1858 roku ponownie jednak opuścił ojczyznę, został bowiem mianowany dyrektorem wydziału filozofii w prowadzonej przez jezuitów uczelni w Stonyhurst. Nauczał tam przez siedem lat. Oprócz obowiązków dydaktycznych prowadził własne badania, co zaowocowało publikacjami. Jedna z nich, napisana w 1863 roku, była dyskutowana przez Royal Society. Do 1869 roku Joseph mógł pochwalić się czterema artykułami zamieszczonymi w prestiżowym wówczas czasopiśmie Philosophical Transactions of the Royal Society. Ukoronowaniem pracy Bayma w tym okresie była, wyda w 1866 roku, książka pod tytułem "The Elements of Molecular Mechanics". Dotyczyła ona spraw związanych z atomami, siłami oraz molekułami i stanowiła kompendium wiedzy zgromadzonej przez ówczesnych naukowców na te tematy. Praca została wydana przez Uniwersytet Oksfordzki i spotkała się z bardzo dobrym przyjęciem ze strony angielskich naukowców, pozytywnie recenzowali ją także członkowie Royal Society.
W 1869 roku, decyzją Piotra Beckxa, generała zakonu, Bayma został mianowany rektorem jezuickiej Akademii Świętego Ignacego (obecnie University of San Francisco) w San Francisco. Bayma zasłynął jako reformator który doprowadził mało znaną szkołę do rangi poważanej instytucji edukacyjnej. Pod jego rządami akademia zyskała nowe budynki dydaktyczne, zorganizował również lepsze i nowocześniejsze wyposażenie. Rozbudował laboratorium chemiczne, stworzył także muzea poświęcone filozofii przyrody i mineralogii. W 1872 roku Bayma przestał pełnić obowiązki rektora ale aż do 1880 roku pracował jako wykładowca matematyki. W tym czasie napisał kilka podręczników dotyczących tej nauki, przeznaczonych dla swoich studentów. "A Table of Cycloidal Functions Calculated to Seven Decimal Places: With Preliminary Remarks on Their Use in the Integral Calculus" jego autorstwa zyskała poważanie w całych Stanach i została zaprezentowana w Smithsonian Institution w Waszyngtonie. W 1880 roku Bayma zaczął mieć duże problemy ze zdrowiem, jego przełożeni zadecydowali wówczas o przenosinach do Santa Clara, gdzie panował korzystniejszy klimat. Bayma zmarł tam w 1892 roku.

</doc>
<doc id="3068723" url="https://pl.wikipedia.org/wiki?curid=3068723" title="Wołodymyr Cytkin">
Wołodymyr Cytkin

Wołodymyr Borysowycz Cytkin, ukr. Володимир Борисович Циткін, ros. Владимир Борисович Цыткин, "Władimir Borisowicz Cytkin" (ur. 1 sierpnia 1966 w Kijowie) – ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
Wychowanek klubu Dynamo Kijów. Pierwsze trenerzy Wiktor Szewczenko i Wjaczesław Semenow. W 1981 rozpoczął karierę piłkarską w drużynie rezerw Dynama Kijów. Potem występował w farm klubach Dynamo - Dynamo Irpień i Dynamo Biała Cerkiew. W 1988 rozegrał 4 mecze w drugoligowej Zorii Woroszyłowgrad. W 1990 roku został piłkarzem Bukowyny Czerniowce, w barwach której debiutował w Wyższej lidze Ukrainy. Podczas przerwy zimowej sezonu 1992/93 przeniósł się do Nywy Winnica. Na początku 1995 wyjechał do Izraela, gdzie występował w klubie Maccabi Akka. Latem 1995 powrócił do Nywy Winnica. W rundzie wiosennej sezonu 1998/99 bronił barw Prykarpattia Iwano-Frankiwsk. Również grał na zasadach wypożyczenia w farm-klubie Enerhetyk Bursztyn. Jesienią 2000 został piłkarzem Obołoni Kijów, w składzie którego w końcu 2002 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw w latach 2003-2006 pomagał trenować bramkarzy w juniorskich drużynach Ukrainy. W 2006 pomagał trenować w Nywie Winnica. W sezonie 2006/07 pracował w sztabie szkoleniowym Czornomorca Odessa, a w sezonie 2007/08 ponownie pracował w Nywie Winnica.

</doc>
<doc id="3068724" url="https://pl.wikipedia.org/wiki?curid=3068724" title="Karabinier">
Karabinier



</doc>
<doc id="3068726" url="https://pl.wikipedia.org/wiki?curid=3068726" title="Oralia Domínguez">
Oralia Domínguez

Oralia Domínguez (ur. 25 października 1925 w San Luis Potosí, Meksyk, zm. 25 listopada 2013 w Mediolanie) – meksykańska śpiewaczka operowa, mezzosopran, śpiewająca w latach 50. i 60. na wiodących scenach europejskich.
Kariera.
Oralia Domínguez urodziła się w San Luis Potosi w północnym Meksyku. Studiowała w Meksyku w Narodowym Konserwatorium Muzycznym. Zadebiutowała w operze w mieście Meksyk w 1950.
Jej światowa kariera rozpoczęła się udziałem w przedstawieniu Aidy Giuseppe Verdiego u boku Marii Callas, Mario del Monaco i Giuseppe Taddei w Palacio de Bellas Artes w Meksyku w roku 1951. Nagranie przedstawienia zostało wydane na płytach, jest do tej pory często wznawiane jako jedno z najbardziej ekscytujących nagrań operowych.
Jej europejski debiut nastąpił w Wigmore Hall w Londynie w 1953 roku. W tym samym roku zadebiutowała w La Scali, u boku Renaty Tebaldi, śpiewając Księżnę de Bouillon w "Adrianie Lecouvreur". W La Scali wystąpiła także m.in. jako polska caryca Maryna Mniszek w operze "Borys Godunow" Modesta Musorsgkiego.
W następnym roku pod dyrekcją Victoria de Sabaty zarejestrowała "Requiem" G. Verdiego (z udziałem Elisabeth Schwarzkopf, Giuseppe di Stefano i Cesarego Siepi).
W 1955 roku wystąpiła w prapremierze opery Michaela Tippetta, "Midsummer Marriage" w londyńskiej Covent Garden Theatre, w latach 1955-1964 regularnie występowała na festiwalu w Glyndebourne (m.in. jako Pani Quickly w Falstaffie Verdiego). Śpiewała na większości liczących się scen operowych w Europie: m.in. mediolańskiej La Scali, Teatro San Carlo w Neapolu, Teatro La Fenice w Wenecji, u boku takich artystów jak m.in. Franco Corelli, Giuseppe di Stefano, Magda Olivero, Leyla Gencer, Clara Petrella, Renata Tebaldi, Boris Christow, Ettore Bastianini, Leontyne Price, Elisabeth Schwarzkopf, Margherita Roberti, Adriana Maliponte, Carlo Bergonzi, Bruno Prevedi czy Plácido Domingo.
Śpiewała niezwykle rozległy repertuar. Oprócz ról verdiowskich (Amneris, Ulryka, Azucena, Eboli, Pani Quickly), śpiewała utwory barokowe ("Koronacja Poppei" Monteverdiego, "Orfeusz" Bertoniego, "Orfeusz i Eurydyka" Glucka, "Dydona i Eneasz" Purcella, "Sofonisbę" Traetty, opery Händla), często repertuar współczesny ("Psalmy" Lili Boulanger, opery Pizzettiego, Porrino).
Posługiwała się niskim, ciemnym głosem, o mięsistej barwie, często stosując głęboki rejestr piersiowy i bardzo emocjonalną interpretację.
Rzadko zapraszana przez oficjalne firmy fonograficzne, przetrwało jednak wiele jej żywych występów: transmisje radiowe i telewizyjne, nagrania pirackie.
Nagrania.
Wykonała rolę Erdy w nagraniu "Pierścienia Nibelunga" Wagnera pod dyrekcją Karajana, z orkiestrą Filharmoników Berlińskich. Nagrała tytułową rolę w oratorium Vivaldiego "Judyta triumfująca" (pod Alberto Zedda). Inne jej nagrania, przede wszystkim żywe rejestracje, obejmują "Aidę", "Giocondę" – partia Niewidomej (La Cieca) "Plaszcz", "Bal maskowy", "Trubadura", "Midsummer Marriage" (Madame Sosostris), "Requiem" Verdiego, "Requiem" Mozarta, "Małą Mszę Uroczystą" Rosssiniego, "Miłość czarodziejem" De Falli, "Pieśń o ziemi" Mahlera, "Rapsodię na Alt" Brahmsa.
Nagrała fragmenty "Carmen" (w języku niemieckim) oraz niedawno wznowiony na CD recital arii (Donizetti, Rossini, Cilea, Verdi), nagrany dla Deutsche Grammophon.

</doc>
<doc id="3068729" url="https://pl.wikipedia.org/wiki?curid=3068729" title="Centrum Doskonalenia Oficerów WP im. gen. Stanisława Popławskiego">
Centrum Doskonalenia Oficerów WP im. gen. Stanisława Popławskiego



</doc>
<doc id="3068737" url="https://pl.wikipedia.org/wiki?curid=3068737" title="Janusz Szablowski">
Janusz Szablowski

Janusz Szablowski (ur. 17 kwietnia 1909 w Watyńcu pow. Horochów, zm. 10 lutego 1982 we Wrocławiu) – polski architekt.
Życiorys.
Po zdanym w 1929 egzaminie dojrzałości odbył roczną służbę wojskową w Włodzimierzu Wołyńskim, a następnie rozpoczął studia na Wydziale Architektury Politechniki Lwowskiej. Podczas studiów pracował zarobkowo na budowach oraz w biurach projektowych, w 1937 został młodszym asystentem w Katedrze Architektury Polskiej u prof. Mariana Osińskiego. W czerwcu 1939 obronił pracę dyplomową i uzyskał tytuł inżyniera architekta.
Brał udział w kampanii wrześniowej, jako podporucznik walczył na Pomorzu i pod Kutnem, gdzie został wzięty do niewoli i uwięziony w oflagu w Woldenbergu. Na miarę możliwości pogłębiał swoją wiedzę, a także z innymi uwięzionymi architektami planował przekształcenie polskich wsi w spółdzielnie.
Po zakończeniu II wojny światowej znalazł się w Mieroszowie, gdzie był kierownikiem przedsiębiorstwa budowlanego. Od 1947 mieszkał we Wrocławiu, gdzie jako starszy asystent na Wydziale Architektury Politechniki Wrocławskiej w Katedrze Budownictwa Wiejskiego u prof. Tadeusza Brzozy. Równolegle pracował w Regionalnej Dyrekcji Planowania Przestrzennego, gdzie był autorem uproszczonych planów miast na Dolnym Śląsku m.in. Kłodzka, Bielawy, Dusznik, Kudowy, Radkowa, Nowej Rudy, Lewina Kłodzkiego, Mysłakowic i Polanicy. W 1950 został adiunktem w Katedrze Architektury Wiejskiej, równocześnie był organizatorem Centralnego Biura Projektów Budownictwa Wiejskiego. Trzy lata później jako pełniący obowiązki kierownika prowadził Katedrę Budownictwa Wiejskiego, w czerwcu 1954 został samodzielnym pracownikiem nauki. 
Wykładał również w Wieczorowej Szkole Inżynierskiej i na Wydziale Mechanicznym Politechniki Wrocławskiej. Od 1953 kierował Zespołem Planistycznego Centralnego Biura Projektów Budownictwa Wiejskiego był autorem planów zabudowy Państwowych Ośrodków Maszynowych w województwach wrocławskim i opolskim, stworzył również plany zagospodarowania Piławy, Marciszowa i Siechnic. Równocześnie uczestniczył w pracach Komisji Architektoniczno-Urbanistycznej działającej przy Prezydium Wojewódzkiej Rady Narodowej.

</doc>
<doc id="3068738" url="https://pl.wikipedia.org/wiki?curid=3068738" title="Wiesław Zarzycki">
Wiesław Zarzycki

Wiesław Kazimierz Zarzycki (ur. 29 grudnia 1886 w Krakowie, zm. 1949) – polski artysta malarz, pejzażysta.
Życiorys.
Syn Andrzeja i Walerii z Tomczykiewiczów. Za młodu uczył się malarstwa będąc uczniem Szkoły Stanisławskiego, szkoły pejzażu przy Akademii Sztuk Pięknych w Krakowie. Ukończył Wyższą Szkołę Przemysłową. Poza malarstwem, od 1908 był nauczycielem w stopniu profesora i zarazem od 1931 dyrektorem Państwowej Szkoły Sztuk Zdobniczych i Przemysłu Artystycznego przy ul. Mickiewicza 5 w Krakowie. Przed I wojną światową działał w Związku Strzeleckim. W czasie wojny przydzielony do urzędu konserwatorskiego dla opieki nad zabytkami sztuki. Był członkiem okręgowej komisji konserwatorskiej woj. krakowskiego i kieleckiego, członkiem rady artystycznej i członkiem komisji muzealnej zarządu miejskiego w Krakowie, członkiem komisji państwowej ds. odnowienia Zamku Królewskiego w Warszawie i Wawelu, członkiem dyrekcji Towarzystwa Przyjaciół Sztuk Pięknych w Krakowie.
W roku 1949 przeprowadził zabieg renowacyjny Obrazu Matki Bożej Błogosławionego Macierzyństwa (Matki Bożej Płaszowskiej) przy kościele Księży Najświętszego Serca Jezusowego w Krakowie-Płaszowie.

</doc>
<doc id="3068739" url="https://pl.wikipedia.org/wiki?curid=3068739" title="Zamek krzyżacki w Bobrownikach">
Zamek krzyżacki w Bobrownikach



</doc>
