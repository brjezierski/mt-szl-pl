<doc id="3068742" url="https://pl.wikipedia.org/wiki?curid=3068742" title="John Bush (admirał)">
John Bush (admirał)

John Fitzroy Duyland Bush (ur. 1 listopada 1914, zm. 10 maja 2013) – brytyjski wojskowy, admirał Royal Navy, uczestnik II wojny światowej, wysokiej rangi oficer okresu zimnej wojny.
Życiorys.
Potomek Paula Busha, pierwszego biskupa Bristolu. Po ukończeniu bristolskiego Clifton College w 1933 roku wstąpił jako kadet do Royal Navy. Jako midszypmen służył na krążownikach „Cornwall” i „Cumberland” oraz niszczycielu „Delight”. Po awansie do stopnia podporucznika był oficerem na niszczycielach „Stronghold”, „Beagle” oraz „Wrestler”, by w 1938 roku przejść na nowy niszczyciel „Nubian”.
Na jego pokładzie wziął udział w początkowych działaniach II wojny światowej. Po zakończeniu kampanii norweskiej został przerzucony na Morze Śródziemne, w skład 14 Flotylli Niszczycieli Floty Śródziemnomorskiej. Uczestniczył między innymi w bitwie koło przylądka Stilo; wypadzie przeciwko włoskiej żegludze w cieśninie Otranto podczas operacji "Judgement", gdzie zasłużył na swój pierwszy Distinguished Service Cross; bitwie koło przylądka Matapan oraz ewakuacji Krety. Podczas tej ostatniej akcji, 26 maja 1941 roku „Nubian” został zaatakowany i uszkodzony przez niemieckie bombowce, a Bush po raz drugi zasłużył na DSC.
W 1942 roku objął dowództwo niszczyciela eskortowego „Belvoir”. W drodze z Wielkiej Brytanii na Morze Śródziemne wokół Przylądka Dobrej Nadziei uczestniczył w zajęciu Madagaskaru. W składzie Floty Śródziemnomorskiej brał udział w operacjach konwojowych, osłonie desantu na Sycylii, lądowania we Włoszech i południowej Francji oraz starciach w rejonie Dodekanezu, za które po raz trzeci został odznaczony DSC. Następnie opuścił rejon Morza Śródziemnego i jako dowódca nowego niszczyciela „Zephyr” w składzie Home Fleet uczestniczył w akcjach na wodach arktycznych. Pod koniec wojny otrzymał dowództwo niszczyciela „Chevron”.
Po wojnie dowodził „Chevronem” na Morzu Śródziemnym, w 1946 roku awansując do stopnia komandora porucznika ("Commander"). Po okresie służby w sztabie Admiralicji i ukończeniu US Armed Forces Staff College powrócił na morze jako dowódca niszczyciela „Cadiz”. Od 1951 roku był oficerem sztabowym NATO, uczestniczył w przygotowaniu pierwszych wielkich ćwiczeń morskich paktu pod kryptonimem "Mainbrace" (1952). W dalszym okresie kariery pełnił różne funkcje liniowe i sztabowe. Awansowany w 1960 roku do stopnia kontradmirała, dwa lata później reprezentował Wielką Brytanię na ceremoniach ogłoszenia niepodległości przez Jamajke oraz Trynidad i Tobago. Był także pierwszym brytyjskim admirałem, który stanął na biegunie południowym. W 1967 roku, już w stopniu wiceadmirała, przewodniczył brytyjskiej delegacji do RPA, której celem była renegocjacja porozumienia z Simonstown, brytyjsko-afrykanerskiej umowy o współpracy flot. W październiku tegoż roku został awansowany do stopnia pełnego admirała i objął dowództwo Western Fleet, floty powołanej w miejsce Home Fleet. Został również dowódcą obszaru Wschodniego Atlantyku w NATO. W 1969 roku przewodził dwóm rewiom floty przed królową Elżbietą.
W 1963 roku został kawalerem, w 1965 roku komandorem, a w 1970 kawalerem Wielkiego Krzyża Orderu Łaźni. W tymże roku przeszedł w stan spoczynku. Na emeryturze działał w organizacjach weteranów i absolwentów Clifton College, był również członkiem rady dystryktu East Hampshire, gdzie zamieszkał. Zmarł w maju 2013 roku.

</doc>
<doc id="3068744" url="https://pl.wikipedia.org/wiki?curid=3068744" title="Evangelii gaudium">
Evangelii gaudium

Evangelii gaudium (pol. "Radość Ewangelii") – pierwsza adhortacja papieża Franciszka, ogłoszona na zakończenie Roku Wiary, dnia 24 listopada 2013 w Watykanie.
Adhortacja jest owocem zgromadzenia synodu biskupów nt. nowej ewangelizacji, które miało miejsce w Rzymie 7-28 października 2012, jeszcze za pontyfikatu papieża Benedykta XVI. Adresatami adhortacji są biskupi, prezbiterzy, diakoni, osoby konsekrowane oraz wierni świeccy. Tekst podzielony jest na 288 punktów (5 rozdziałów). Jak sam autor zaznaczył w rozdziale wstępnym, postanowił zająć się następującymi kwestiami:

</doc>
<doc id="3068747" url="https://pl.wikipedia.org/wiki?curid=3068747" title="Shawn Sheldon">
Shawn Sheldon

Shawn Rodney Sheldon (ur. 18 listopada 1964 roku) – amerykański zapaśnik w stylu klasycznym. Dwa razy występował na Igrzyskach Olimpijskich w wadze do 52 kg. Odpadł w eliminacjach w Seulu 1988 roku, a w Barcelonie 1992 roku zajął 4 miejsce. Srebrny medalista Mistrzostw Świata w 1991 roku, trzykrotny medalista Igrzysk Panamerykańskich i Mistrzostw Panamerykańskich. Trzy razy wygrał Pucharze Świata w 1989, 1992 i 1996; drugie miejsce w 1988, 1991, 1993 i 1995; trzecie w 1990; czwarte w 1994; piąte w 1985 i szóste w 1986. Po zakończeniu kariery pracował jako trener. W 2005 roku wybrany trenerem roku zapasów w stylu klasycznym w USA.

</doc>
<doc id="3068753" url="https://pl.wikipedia.org/wiki?curid=3068753" title="Sean Lim Zi Qing">
Sean Lim Zi Qing

Sean Lim Zi Qing (ur. 1993) – singapurski lekkoatleta, tyczkarz.
Wielokrotny rekordzista kraju.

</doc>
<doc id="3068754" url="https://pl.wikipedia.org/wiki?curid=3068754" title="Lim Zi Qing Sean">
Lim Zi Qing Sean



</doc>
<doc id="3068756" url="https://pl.wikipedia.org/wiki?curid=3068756" title="Cezary Podlasiński">
Cezary Podlasiński

Cezary Podlasiński (ur. w 1961) – generał dywizji Wojska Polskiego.
Życiorys.
Urodził się w 1961 r. W 1981 r. rozpoczął służbę w wojsku jako podchorąży w Wyższej Szkole Oficerskiej Wojsk Pancernych im. Stefana Czarnieckiego w Poznaniu. W 1985 r. otrzymał promocję na pierwszy stopień oficerski i objął dowództwo nad plutonem. W 1991 rozpoczął studia na Akademii Obrony Narodowej w Warszawie.
Następnie pracował w Sztabie Generalnym Wojska Polskiego w Zarządzie Analiz w Wydziale Organizacji i Prowadzenia Badań Podczas Ćwiczeń. Po pięciu latach służby w komórkach Sztabu Generalnego Wojska Polskiego, został skierowany do pracy w Dowództwie Wojsk Lądowych w Oddziale Szkolenia Dowództw i Sztabów. W Dowództwie Wojsk Lądowych pracował na stanowiskach od specjalisty, szefa Wydziału Szkolenia i Ćwiczeń, szefa Wydziału Koordynacji Ćwiczeń Międzynarodowych, Zastępcy szefa Zarządu Operacji Lądowych G-3. W czasie służby w Warszawie ukończył podyplomowe studia z zakresu Integracji Euroatlantyckiej i Bezpieczeństwa w Wyższej Szkole Humanistycznej.
W lipcu 2006 r. w ramach VII zmiany PKW w Iraku (2006-2007), objął stanowisko Szefa Sztabu Wielonarodowej Dywizji Centrum – Południe. W 2008 r. ukończył Podyplomowe Studia Bezpieczeństwa Narodowego w Akademii Obrony Narodowej. Od lipca 2008 do 30 czerwca 2011 r. pełnił obowiązki Szefa Centrum Dowodzenia w Dowództwie Operacyjnym Sił Zbrojnych RP.
1. lipca 2011 r. został wyznaczony na stanowisko dowódcy 10.Brygady Kawalerii Pancernej. Obecnie jest odpowiedzialny na sformowanie i dowodzenie XIV zmianą PKW Afganistan.
Postanowieniem Prezydenta RP z dnia 3 czerwca 2014 "za umiejętne i skuteczne dowodzenie jednostką bojową w czasie działań bojowych przeciwko aktom terroryzmu podczas użycia Sił Zbrojnych Rzeczypospolitej Polskiej poza granicami państwa w czasie pokoju" został odznaczony Krzyżem Komandorskim Orderu Krzyża Wojskowego. Otrzymał także amerykańską Legię Zasługi. 1 sierpnia 2015 r. mianowany na stopień generała dywizji.
1 lipca 2014 roku został mianowany dowódcą Centrum Operacji Lądowych – Dowództwo Komponentu Lądowego. Pełnił tę funkcję do 3 lipca 2017 roku.
Życie prywatne.
Jest żonaty, posiada dwóch synów.

</doc>
<doc id="3068757" url="https://pl.wikipedia.org/wiki?curid=3068757" title="Mike Foy">
Mike Foy

Michael James „Mike” Foy (ur. 24 lutego 1962) – amerykański zapaśnik w stylu klasycznym. Dwa razy występował na Igrzyskach Olimpijskich w wadze do 90 kg. Odpadł w eliminacjach w Seulu 1988 roku, a w Barcelonie 1992 roku zajął 6 miejsce. Srebrny medalista Mistrzostw Świata w 1989 roku i Igrzysk Panamerykańskich w 1995. Złoto na Mistrzostwach Panamerykańskich z 1989 roku. Trzecie miejsce w Pucharze Świata w 1989 i 1990 roku.

</doc>
<doc id="3068758" url="https://pl.wikipedia.org/wiki?curid=3068758" title="Fijewski (nazwisko)">
Fijewski (nazwisko)

Fijewski (forma żeńska: Fijewska, liczba mnoga: Fijewscy) – polskie nazwisko.
Etymologia nazwiska.
Powstało prawdopodobnie od staropolskiego fiać (chwiać), jako odmiana nazwiska Fiak → Fijowski (Fij-owski, Fij-ewski).
Demografia.
Na początku lat 90. XX wieku w Polsce mieszkało 201 osób o tym nazwisku, najwięcej w dawnym województwie: warszawskim - 60, ciechanowskim - 38 i bialskopodlaskim - 28. W 2002 roku według bazy PESEL mieszkało w Polsce około 168 osób o nazwisku Fijewski, najwięcej w Warszawie i powiecie ciechanowskim.
Encyklopedyczni przedstawiciele i inne wykorzystania.
"Zobacz stronę ujednoznaczniającą:" Fijewski. 

</doc>
<doc id="3068759" url="https://pl.wikipedia.org/wiki?curid=3068759" title="Anthony Amado">
Anthony Amado

Anthony Stanley Amado (ur. 28 lutego 1963 roku) – amerykański zapaśnik w stylu klasycznym. Odpadł w eliminacjach turnieju olimpijskiego w Seulu 1988 roku w wadze do 57 kg. Brązowy medalista Igrzysk i Mistrzostw Panamerykańskich w 1987 roku. Trzecie miejsce w Pucharze Świata w 1986; czwarty w 1988 i piąty w 1993 roku.

</doc>
<doc id="3068760" url="https://pl.wikipedia.org/wiki?curid=3068760" title="Ike Anderson">
Ike Anderson

Isaac J. „Ike” Anderson (ur. 22 grudnia 1957) – amerykański zapaśnik w stylu klasycznym. 6 miejsce turnieju olimpijskiego w Seulu 1988 roku w wadze do 62 kg. Srebrny medalista igrzysk panamerykańskich w 1991 i mistrzostw Panamerykańskich w 1991 i 1992 roku. Drugie miejsce w Pucharze Świata w 1991 i trzecie w 1988 roku.

</doc>
<doc id="3068761" url="https://pl.wikipedia.org/wiki?curid=3068761" title="Bitwa pod Wattignies">
Bitwa pod Wattignies

Bitwa pod Wattignies – starcie zbrojne, które miało miejsce w dniach 15–16 października 1793 roku w pobliżu francuskiej wioski Wattignies-la-Victoire podczas wojny rewolucyjnej Francji z pierwszą koalicją. Armia francuska, dowodzona przez Jean-Baptiste'a Jourdana i Lazare'a Carnota pokonała armię austriackiej monarchii Habsburgów, dowodzoną przez księcia Jozjasza Koburga. Francuski triumf zmusił Koburga do przerwania oblężenia Maubeuge i wycofania wojsk na wschód. Miejscowość Wattignies jest położona 9 kilometrów na południowy wschód od Maubeuge.
Opis bitwy.
Plany.
W dniu 13 września armia feldmarszałka Koburga przyjęła kapitulację twierdzy Quesnoy. Austriakom poddało się 4 tys. pozostałych przy życiu obrońców twierdzy. Armia austriacka przewędrowała 25 kilometry na wschód, po czym – w dniu 30 września - oblężyła twierdzę Maubeuge, w której stacjonował 20-tysięczny garnizon generała dywizji Jacques'a Ferranda. Koburg wydzielił 20-tysięczny austriacko-holenderski korpus, pod dowództwem generała Wilhelma V Orańskiego, do przeprowadzenia oblężenia. Jednocześnie korpus generała (Feldzeugmeister) François Clerfayt de Croix'a miał osłaniać operację.
Koburg rozmieścił osłonowe siły Clerfayta (liczące 21 tys. żołnierzy) po obu stronach drogi łączącej Avesnes z Maubeuge. 5-tysięczny oddział po prawej stronie oparł swoją flankę na rzece Sambre. 9 tysięcy żołnierzy zostało rozmieszczonych pośrodku, wzdłuż brzegu lasu. Pozostałe 7 tysięcy żołnierzy rozlokowano na lewym skrzydle, na płaskowyżu Wattignies.
Francuska armia rewolucyjna zgrupowała się w Avesnes-sur-Helpe, 18 kilometrów na południe od Maubeuge. Francuski Komitet Ocalenia Publicznego potraktował sytuację bardzo poważnie i dlatego oddelegował Carnota, by ten osobiście ponaglił generała Jourdana do zluzowania garnizonu Ferranda. Długa linia lasów pozwoliła francuskiej Armii Północnej rozmieścić się w taki sposób, by nie zwrócić uwagi przeciwnika.
14-tysięczny oddział generała Fromentina z lewej flanki ruszył do ataku na zachodni kraniec linii austriackiej. Prawe skrzydło w liczbie 16 tysięcy ludzi, pod wodzą generała Duquesnoy, podeszło pod Wattignies od wschodu. Generał Antoine Balland wraz z 13 tysiącami ludzi zajmował środek, do czasu gdy pozostałe kolumny wywiązały się ze swoich zadań. Wówczas Balland miał przystąpić do natarcia. W międzyczasie garnizon twierdzy Maubeuge miał opuścić miasto. Jednakże, ta część planu nie powiodła się. Pomimo braku wsparcia ze strony garnizonu z Maubeuge, Jourdan dysponował przewagą liczebną 2:1. Francuzi wciąż byli entuzjastami taktyki, która dała im zwycięstwo w bitwie pod Hondschoote.
Historyk Michael Glover portretuje Carnota jako człowieka przejawiającego skłonność do wtrącania się w zakres cudzych kompetencji. W taki sposób scharakteryzował wpływowego politycznie członka Komitetu Ocalenia Publicznego:
"Zdolności Carnota jako “organizatora zwycięstwa” nie podlegały dyskusji, jednak jego umiejętności taktyczne były znikome. Ułomność tę tuszował poprzez staranne przepisywane historii. Zdawałoby się, że wydzielenie 20 tys. ludzi na potrzeby oddziałów osłonowych – pozostawiając 45 tys. ludzi do dyspozycji Armii Północnej – nie powinno przysparzać większego problemu. Jednak zostało to źle zrealizowane. Carnot nalegał na przeprowadzenie podwójnego okrążenia (jego ulubionego manewru), połączonego z frontalnym natarciem. Doprowadziło to rozproszenia przewagi liczebnej Francuzów”"
15 października.
Francuskie natarcie z lewego skrzydła postępowało, dopóki możliwe było wykorzystywanie martwego pola w dolinach. Gdy jednak wojska republikańskie dotarły do łagodniejszych wzniesień, salwy wystrzelone przez Austriaków rozbiły pierwsze linie Francuzów, a austriacka kawaleria uderzyła na nich ze skrzydła. Decyzja o centralnym ataku – oparta na założeniu, iż na flankach sytuacja jest opanowana – została przedwcześnie podjęta przez Carnota. Natarcie to – podobnie jak postęp na lewej flance – posuwało się do przodu tak długo, dopóki odbywało się na terenie charakteryzującym się znacznymi nierównościami. Gdy wojska republikańskie dotarły do szczytu, przed nimi znajdowało się łagodnie opadające zbocze – u stóp którego zajmowały pozycje najlepsze oddziały Koburga. Po raz kolejny austriackie salwy oraz przypuszczona w odpowiednim momencie szarża kawalerii odepchnęły francuskich napastników. Francuskie prawe skrzydło osiągnęło Wattignies, lecz nie było go w stanie utrzymać.
16 października.
W oczach Carnota i Jourdana porażki pierwszego dnia walki i konieczność odwrotu były efektem wypadku przy pracy. Według jednej z relacji, Jourdan miał zamiar ponowić atak z lewej flanki. Jednakże Carnot - inżynier - uważał, że płaskowyż Wattignies ma kluczowe znaczenie. Ostatecznie, jego opinia przeważyła.
Opis przedstawiony przez Glovera różni się od oficjalnych ustaleń:
"...tak więc następnego dnia, kiedy to Maria Antonina została stracona, Jourdan postanowił działać zgodnie z własnym poglądem. Skoncentrował zatem przeważające siły na prawym skrzydle i – pomimo trudności – zdołał przechylić szalę zwycięstwa w bitwie pod Wattignies – na stronę Francuzów, przybywając z odsieczą miastu Maubeuge. Carnot powrócił do Paryża, przedstawiając tam własną wersję wydarzeń, nieprzychylną wobec generała Jourdana."
W nocy, mniej więcej wyrównany stosunek sił uległ zmianie i impet natarcia został skierowany przeciwko Wattignies. Tymczasem Koburg umocnił swoje skrzydła. Dotarły do niego nieprawdziwe informacje, jakoby Jourdan wzmocniony posiłkami dysponował 100 tysiącami ludzi. Wezwał świeże bataliony i wystawił na linię zaledwie 23 tysiące żołnierzy. W rzeczywistości Jourdan nie uzyskał posiłków, a następstwa porażki z pierwszego dnia bitwy pozbawiły Francuzów przewagi liczebnej. Także entuzjazm republikanów opadł wobec zdyscyplinowania i pewności Austriaków. 16 października, po długiej walce, armia francuska zdołała przejąć płaskowyż i zmusiła Koburga do rezygnacji z oblężenia Maubeuge oraz – do wycofania austriackiego wojska na wschód.
Francuskie straty wyniosły: 5 tys. zabitych, rannych i zaginionych, a ponadto 27 dział artyleryjskich przejętych przez Austriaków. Bilans strat poniesionych przez Austriaków to: 2,5 tys. zabitych i rannych, a do tego 500 ludzi wziętych do niewoli przez Francuzów.

</doc>
<doc id="3068762" url="https://pl.wikipedia.org/wiki?curid=3068762" title="Bitwa pod Wattignies (1793)">
Bitwa pod Wattignies (1793)



</doc>
<doc id="3068763" url="https://pl.wikipedia.org/wiki?curid=3068763" title="Andy Seras">
Andy Seras

Andrew J. „Andy” Seras (ur. 4 grudnia 1962 w Nowym Jorku) – amerykański zapaśnik w stylu klasycznym. Startował na Igrzyskach w 
Seulu 1988. Odpadł w eliminacjach turnieju w kategorii do 68 kg. Złoty i srebrny medalista Igrzysk Panamerykańskich. Trzykrotny medalista Mistrzostw Panamerykańskich. Zwycięzca Pucharu Świata w 1994 roku. Drugie miejsce w 1986 i 1987; trzecie w 1988 i 1989; czwarte w 1990 i piąte w 1991 roku.

</doc>
<doc id="3068765" url="https://pl.wikipedia.org/wiki?curid=3068765" title="John Morgan (zapaśnik)">
John Morgan (zapaśnik)

John Andrew Morgan (ur. 4 lutego 1963) – amerykański zapaśnik w stylu klasycznym. Występował na Igrzyskach w Seulu 1988 w wadze do 82 kg, gdzie zajął 7 miejsce. Brązowy medalista Igrzysk i Mistrzostw Panamerykańskich w 1991. Drugie miejsce w Pucharze Świata w 1988, 1989 i 1990 roku. Pochodzi z wielodzietnej rodziny. Pięciu jego braci było aktywnymi sportowcami.
Jego brat Gordy Morgan startował w turnieju zapaśniczym na Igrzyskach w Atlancie 1996 a Marty Morgan brał udział w Mistrzostwach Świata w 1993 i 1995 roku.

</doc>
<doc id="3068766" url="https://pl.wikipedia.org/wiki?curid=3068766" title="David Butler (zapaśnik)">
David Butler (zapaśnik)

David Derek Butler (ur. 14 września 1957 roku) – amerykański zapaśnik walczący w stylu klasycznym. Występował na Igrzyskach Olimpijskich w Seulu 1988. Odpadł w eliminacjach turnieju w wadze do 74 kg.
Złoty i srebrny medalista Igrzysk Panamerykańskich. Srebrny medalista mistrzostw panamerykańskich w 1992. Drugie miejsce w Pucharze Świata w 1987; trzecie w 1986 i 1988; czwarte w 1980 i 1985 i piąte w 1982. Dwukrotny medalista wojskowych MŚ w 1983 roku.

</doc>
<doc id="3068767" url="https://pl.wikipedia.org/wiki?curid=3068767" title="Wiaczasłau Szarszunou">
Wiaczasłau Szarszunou

Wiaczasłau Alaksiejewicz Szarszunou (, , "Wiaczesław Aleksiejewicz Szarszunow"; ur. 4 maja 1949 w Krugłowce w obwodzie smoleńskim) – białoruski inżynier, naukowiec, wykładowca akademicki i polityk, deputowany do Rady Najwyższej Republiki Białorusi XIII kadencji, w latach 1996–2000 deputowany do Izby Reprezentantów Zgromadzenia Narodowego Republiki Białorusi I kadencji; w latach 90. rektor Białoruskiej Państwowej Akademii Gospodarstwa Wiejskiego; doktor nauk technicznych (odpowiednik polskiego stopnia doktora habilitowanego), profesor.
Życiorys.
Młodość i praca.
Urodził się 4 maja 1949 roku we wsi Krugłowka, w obwodzie smoleńskim Rosyjskiej FSRR, ZSRR. W 1971 roku ukończył Białoruską Państwową Akademię Gospodarstwa Wiejskiego uzyskując wykształcenie inżyniera mechanika. W 1980 roku uzyskał stopień kandydata nauk (odpowiednik polskiego stopnia doktora). Temat jego pracy kandydackiej brzmiał: "Badanie technologicznego procesu wyładunku zbrykietowanej paszy z magazynów wieżowych i uzasadnienie parametrów wyładunku". W 1990 roku uzyskał stopień doktora nauk technicznych (odpowiednik polskiego stopnia doktora habilitowanego). Temat jego rozprawy doktorskiej brzmiał: "Zwiększenie efektywności zbioru nasion strączkowych roślin paszowych poprzez wyczesywanie na pniu użytkowych części roślin i bezodpadowy przerób zgonin". W 1991 roku otrzymał tytuł profesora. Był zastępcą prezesa Akademii Nauk Agrarnych Republiki Białorusi.
W latach 1973–1995 pracował jako asystent, starszy wykładowca, docent, kierownik katedry, rektor Białoruskiej Państwowej Akademii Gospodarstwa Wiejskiego. W latach 1995–1997 był kierownikiem Głównego Urzędu Kadr i Edukacji Rolniczej w Ministerstwie Rolnictwa i Gospodarki Żywnościowej Republiki Białorusi. W 1995 roku był bezpartyjny. Od stycznia do listopada 1996 roku był członkiem Białoruskiej Partii Agrarnej.
Działalność parlamentarna.
W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji z Horeckiego Okręgu Wyborczego Nr 164. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Edukacji, Nauki i Kultury. Należał do frakcji agrariuszy. 4 marca został członkiem stałej delegacji Rady do Zgromadzenia Parlamentarnego Rady Europy. Od 21 czerwca był członkiem delegacji Rady do Zgromadzenia Parlamentarnego Stowarzyszenia Białorusi i Rosji. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Pełnił w niej funkcję członka Komisji ds. Edukacji, Kultury, Nauki i Postępu Naukowo-Technicznego. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2000 roku; kolejne wybory do tego organu jednak nigdy się nie odbyły. Jego kadencja w Izbie Reprezentantów zakończyła się 21 listopada 2000 roku.
Prace.
Wiaczasłau Szarszunou jest autorem 213 prac naukowych, w tym 58 wynalazków i 4 podręczników dla szkół wyższych o profilu rolniczym.
Życie prywatne.
Wiaczasłau Szarszunou jest żonaty, ma dwóch synów. W 1995 roku mieszkał w mieście Horki.

</doc>
<doc id="3068770" url="https://pl.wikipedia.org/wiki?curid=3068770" title="Wiaczesław Szarszunow">
Wiaczesław Szarszunow



</doc>
<doc id="3068771" url="https://pl.wikipedia.org/wiki?curid=3068771" title="Inna Lasovskaya">
Inna Lasovskaya



</doc>
<doc id="3068772" url="https://pl.wikipedia.org/wiki?curid=3068772" title="Iowana Vakaloloma">
Iowana Vakaloloma



</doc>
<doc id="3068773" url="https://pl.wikipedia.org/wiki?curid=3068773" title="Nowe Centrum Łodzi">
Nowe Centrum Łodzi

Nowe Centrum Łodzi (NCŁ) – obszar Śródmieścia miasta Łodzi, wydzielony ulicami Narutowicza, Kopcińskiego, Tuwima i Piotrkowską, realizowany od 2007 roku jako centrum łączące biznes, handel, kulturę oraz transport. NCŁ jest największą tego typu inwestycją w Europie Środkowej. Zarząd projektu, kierowany przez Błażeja Modera, mieści się w dawnej rezydencji Adolfa Daubego przy ul. Piotrkowskiej 171/173.
Cel projektu i jego charakter.
Budowa ma na celu podniesienie rangi miasta na arenie międzynarodowej, promocję i rewitalizację obiektów historycznych na jego terenie, pobudzenie gospodarki miejskiej oraz stworzenie nowego miejsca, atrakcyjnego dla mieszkańców i turystów. Przestrzeń, uwolniona dzięki wprowadzeniu linii kolejowej i dworca Łódź Fabryczna pod ziemię, zostanie zagospodarowana przez stworzenie nowego fragmentu miasta, który dotychczas był rozcięty torami kolejowymi i stacją. W Nowym Centrum powstaną biurowce, restauracje, obiekty kultury i rozrywki. Powstaną liczne miejsca pracy dla łodzian.
Program realizacji NCŁ powstał na mocy uchwały Rady Miejskiej w Łodzi z dn. 28 sierpnia 2007 r. Pierwotnie projekt obejmował teren zamknięty ulicami Tuwima – Sienkiewicza – Narutowicza – Kopcińskiego. 4 lipca 2012 r. został rozszerzony o kwartał Tuwima – Piotrkowska – Narutowicza – Sienkiewicza. Autorem pierwszej koncepcji zagospodarowania przestrzennego NCŁ był światowej sławy luksemburski urbanista Rob Krier, który w 2007 roku nakreślił podstawy planu z umiejscowieniem dworca Łódź Fabryczna, strefami funkcjonalnymi i siatką ulic. W oparciu o tę koncepcję powstał pierwszy Miejscowy Plan Zagospodarowania Przestrzennego dla tego terenu. W 2013 roku Miasto przystąpiło do aktualizacji MPZP, który ostatecznie ma zostać uchwalony w IV kwartale 2014 roku.
Podział i najważniejsze inwestycje.
Centrum multimodalne Łódź Fabryczna.
W ramach budowy Nowego Centrum Łodzi, w latach 2011–2016, dworzec Łódź Fabryczna został poddany gruntownej przebudowie. Polegała ona na zlikwidowaniu istniejących dotychczas naziemnych budynków dworcowych oraz kilku kilometrów torów rozcinających miasto na dwie części i stworzeniu podziemnej stacji kolejowej, stanowiąc węzeł multimodalny łączący komunikację kolejową z miejską, samochodową, pieszą, oraz rowerową. Jednocześnie obszar dawnej trasy kolejowej został uwolniony do zagospodarowania. Ponadto projekt obejmuje stworzenie tunelu średnicowego pod miastem, prowadzącego do dworca Łódź Kaliska. Ocenia się, że jest to najnowocześniejszy dworzec w Polsce.
EC1 – Miasto Kultury.
Nieopodal dworca Łódź Fabryczna znajduje się pierwsza łódzka elektrownia, EC1. Od 2010 roku jest systematycznie rewitalizowana i adaptowana do funkcji kulturalno-rozrywkowych. EC1 jest ogromnym centrum, podzielonym na trzy części. Celem wartej 274 miliony złotych jest zatrzymanie wyjątkowego, postindustrialnego charakteru tego obszaru, przy jednoczesnym zaadaptowaniu go do nowych funkcji. Budynek EC1 Wschód spełnia głównie funkcje kulturalno-artystyczne, udostępniając przestrzeń pod warsztaty, seminaria oraz twórcze projekty młodych artystów. Dla celów filmowych stworzony został m.in. teatr dźwięków umożliwiający nagrywanie i montowanie muzyki filmowej. Poza centrum sztuki filmowej dodatkowymi atrakcjami są planetarium, kino 3D, biblioteka, galeria i studia seminaryjno-konferencyjne.
EC1 Zachód jest siedzibą interaktywnego Centrum Nauki i Techniki. Są tu stałe ekspozycje (elementy ścieżek) składające się z interaktywnych urządzeń umożliwiających samodzielne przeprowadzanie doświadczeń i obserwacji. Zwiedzanie odbywa się według tematycznych kluczy tzw. ścieżkami: energetyczną („Przetwarzanie energii”), historii i cywilizacji oraz „Mikroświat – Makroświat”. Motywem przewodnim jest proces powstawania energii, przypominający historyczne przeznaczenie obiektu.

</doc>
<doc id="3068775" url="https://pl.wikipedia.org/wiki?curid=3068775" title="Vera Zozuļa">
Vera Zozuļa



</doc>
<doc id="3068776" url="https://pl.wikipedia.org/wiki?curid=3068776" title="Aleksandr Belyakov">
Aleksandr Belyakov



</doc>
<doc id="3068777" url="https://pl.wikipedia.org/wiki?curid=3068777" title="ZaSu Pitts">
ZaSu Pitts

ZaSu Pitts, właśc. Eliza Susan Pitts (ur. 3 stycznia 1894 w Parsons, zm. 7 czerwca 1963 w Hollywood) – amerykańska aktorka filmowa i telewizyjna.
Wyróżnienia.
Posiada swoją gwiazdę na Hollywoodzkiej Alei Gwiazd, a także została nominowana do nagrody Emmy.

</doc>
<doc id="3068778" url="https://pl.wikipedia.org/wiki?curid=3068778" title="Cesarz (film)">
Cesarz (film)

Cesarz (ang. "Emperor") – japońsko–amerykański film historyczny z 2012 roku, w reżyserii Petera Webbera. Premiera filmu miała miejsce 14 września 2012 roku, podczas Międzynarodowego Festiwalu Filmowego w Toronto.
Fabuła.
Koniec II wojny światowej. Generał Fellers udaje się do Japonii, gdzie na polecenie przełożonego ma sporządzić raport dotyczący roli cesarza Hirohito w podejmowanych przez jego kraj działaniach militarnych.

</doc>
<doc id="3068782" url="https://pl.wikipedia.org/wiki?curid=3068782" title="META Group">
META Group



</doc>
<doc id="3068785" url="https://pl.wikipedia.org/wiki?curid=3068785" title="AMR Research, Inc.">
AMR Research, Inc.



</doc>
<doc id="3068786" url="https://pl.wikipedia.org/wiki?curid=3068786" title="Burton Group, Inc.">
Burton Group, Inc.



</doc>
<doc id="3068787" url="https://pl.wikipedia.org/wiki?curid=3068787" title="Burton Group">
Burton Group



</doc>
<doc id="3068788" url="https://pl.wikipedia.org/wiki?curid=3068788" title="AMR Research">
AMR Research



</doc>
<doc id="3068789" url="https://pl.wikipedia.org/wiki?curid=3068789" title="IDEAS International">
IDEAS International



</doc>
<doc id="3068793" url="https://pl.wikipedia.org/wiki?curid=3068793" title="Herb Bet Sze’an">
Herb Bet Sze’an

Herb Bet Sze’an w obecnej postaci został przyjęty w 1990 roku, zastępując stary pochodzący z 1958 roku.
Nowy herb zawiera osiem elementów, które podkreślają długą historię miasta Bet Sze’an. W centralnej części emblematu widnieje palma, charakterystyczna dla roślinności Doliny Bet Sze’an. Dodatkowo palma jest również symbolem pokolenia Menasesa, którego działem w czasach biblijnych było miasto Bet Sze’an. Po lewej stronie palmy widnieją dwie faliste niebieskie linie, które wyobrażają obfitość wody w Dolinie Bet Sze’an. Po prawej stronie palmy widnieje teatr rzymski oraz mur obronny miasta. Wskazują one na długą i bogatą historię miasta, którego wykopaliska archeologiczne są dużą atrakcją turystyczną. Powyżej muru widnieją menora i szofar. Te dwa żydowskie symbole zostały odnalezione na mozaice podłogowej w synagodze z okresu bizantyjskiego. Symbole te świadczą o długiej historii osadnictwa żydowskiego w mieście. W tle widoczny jest widok gór, które w naturalnym środowisku są otoczeniem Doliny Bet Sze’an.
U góry herbu umieszczono hebrajski tekst, będący cytatem fragmentu biblijnego wersetu z Księgi Rodzaju 49,1-2: „"... Zgromadźcie się, a opowiem wam, co was czeka w czasach późniejszych. Zbierzcie się i słuchajcie, synowie Jakuba, słuchajcie Izraela, ojca waszego!"”
Na dole herbu umieszczono hebrajski tekst, będący fragmentem biblijnego błogosławieństwa udzielonego przez Mojżesza Józefowi (miał on dwóch synów: Efraima i Menasesa, którego działem było miasto Bet Sze’an): „"błogosławiona przez Pana, przez bogactwo niebios, przez rosę"”.

</doc>
<doc id="3068794" url="https://pl.wikipedia.org/wiki?curid=3068794" title="Ditlenek cyrkonu">
Ditlenek cyrkonu



</doc>
<doc id="3068797" url="https://pl.wikipedia.org/wiki?curid=3068797" title="Neolentinus lepideus">
Neolentinus lepideus



</doc>
<doc id="3068807" url="https://pl.wikipedia.org/wiki?curid=3068807" title="Żebrzący rozbitek">
Żebrzący rozbitek

Żebrzący rozbitek – obraz olejny polskiego malarza akademickiego Henryka Siemiradzkiego z 1878 roku.
Obraz przedstawia rozbitka z zawieszonym na szyi obrazem tonącego okrętu, zwracającego się w stronę schodzącej do luksusowej łodzi bogato odzianej kobiety. Został zaprezentowany w 1878 roku na wystawie w Paryżu wraz z dwoma innymi dziełami artysty – "Pochodniami Nerona" oraz "Wazon czy kobieta". Przedstawiona scena stanowi alegoryczny obraz zmienności ludzkiego życia. Obraz został wymieniony w "Grand dictionnaire universel du XIXe siècle" i "Dictionnaire universel des contemporains" jako przykład umieszczonej w krajobrazie starożytnym idealistycznej sceny rodzajowej.
W 2000 roku obraz został zakupiony w domu aukcyjnym Sotheby's w Nowym Jorku przez biznesmena Ryszarda Krauzego, który odsprzedał go właścicielce domu aukcyjnego Polswiss Art Iwonie Büchner. Na zorganizowanej następnie w Warszawie aukcji obraz sprzedano prywatnemu kolekcjonerowi za rekordową dla polskiego rynku aukcyjnego sumę 2 130 000 zł. Do grudnia 2013 roku była to najwyższa w Polsce suma zapłacona za obraz.
26 listopada 2013 roku obraz sprzedany został za 1 082 500 £ w londyńskim oddziale domu aukcyjnego Sotheby's. Wcześniej Ministerstwo Kultury i Dziedzictwa Narodowego uznało, iż obraz "nie ma ważnego znaczenia dla polskiego dziedzictwa narodowego" i zezwoliło na jego wywiezienie z kraju.

</doc>
<doc id="3068811" url="https://pl.wikipedia.org/wiki?curid=3068811" title="WUAN">
WUAN



</doc>
<doc id="3068812" url="https://pl.wikipedia.org/wiki?curid=3068812" title="Vodacom Cup 2003">
Vodacom Cup 2003

Vodacom Cup 2003 – szósta edycja Vodacom Cup, trzeciego poziomu rozgrywek w rugby union w Południowej Afryce.
W tym sezonie nastąpiła reforma rozgrywek, toczyły się one w pierwszej fazie w dwóch hierarchicznie ułożonych siedmiozespołowych grupach, a następnie czołowe czwórki z każdej z grup awansowały do fazy play-off. Najsłabsza drużyna Vodacom Cup została relegowana, a jej miejsce zajął zwycięzca Vodacom Shield.
Tytuł obroniła drużyna Golden Lions, zaś najskuteczniejszym graczem zawodów został zawodnik Blue Bulls, Gideon Roux.

</doc>
<doc id="3068815" url="https://pl.wikipedia.org/wiki?curid=3068815" title="Dice+">
Dice+

Dice+ – elektroniczna kostka do gry służąca do grania w gry planszowe na platformie cyfrowej.
Pomysłodawcami urządzenia są Patryk Strzelewicz oraz Michał Bąk. Urządzenie ma oprogramowanie Powered board games przeznaczone na tablety z Linuxem (Androidem) i iOSem, umożliwiające grę w gry planszowe na tych urządzeniach. Urządzenie działa w technologii Bluetooth, ma czujnik zbliżeniowy oraz akcelerometr.

</doc>
<doc id="3068818" url="https://pl.wikipedia.org/wiki?curid=3068818" title="André Desvages">
André Desvages

André Jules Léon Desvages (ur. 12 marca 1944 w Graye-sur-Mer, zm. 2 czerwca 2018) – francuski kolarz szosowy, brązowy medalista mistrzostw świata.
Kariera.
Największy sukces w karierze André Desvages osiągnął w 1965 roku, kiedy wspólnie z Gérardem Swertvaegerem, Henrim Heintzem i Claude'em le Chatelierem zdobył brązowy medal w drużynowej jeździe na czas na mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi z Desvagesem w składzie zajęli też szóste miejsce na rozgrywanych rok wcześniej mistrzostwach świata w Sallanches. W 1964 roku wynik ten Francuzi powtórzyli na igrzyskach olimpijskich w Tokio. Ponadto w 1965 roku wygrał wyścig Paryż-Troyes, w latach 1965 i 1966 wygrywał po jednym etapie Wyścigu Pokoju, a w 1967 roku wygrał dwa etapy wyścigu Paryż-Nicea. W 1968 roku wygrał także jeden etap Tour de France, ale całego wyścigu nie ukończył. Jako zawodowiec startował w latach 1967-1970.

</doc>
<doc id="3068820" url="https://pl.wikipedia.org/wiki?curid=3068820" title="Scott Kendall">
Scott Kendall

Scott Kendall (ur. 13 stycznia 1959) – nowozelandzki narciarz alpejski, olimpijczyk.
Na zimowych igrzyskach olimpijskich w Lake Placid wystartował w slalomie zajmując 26. lokatę, slalomu giganta natomiast nie ukończył.
Brat Bretta, również narciarza alpejskiego, olimpijczyka z Innsbrucku.

</doc>
<doc id="3068821" url="https://pl.wikipedia.org/wiki?curid=3068821" title="Claude le Chatellier">
Claude le Chatellier

Claude le Chatellier (ur. 17 grudnia 1946 w Caligny) – francuski kolarz szosowy, brązowy medalista mistrzostw świata.
Kariera.
Największy sukces w karierze Claude le Chatellier osiągnął w 1965 roku, kiedy wspólnie z Gérardem Swertvaegerem, Henrim Heintzem i André Desvagesem zdobył brązowy medal w drużynowej jeździe na czas na mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi z le Chatellierem w składzie zajęli też dziewiąte miejsce na rozgrywanych pięć lat później mistrzostwach świata w Leicester. W 1968 wystąpił na igrzyskach olimpijskich w Meksyku, gdzie w drużynowej jeździe na czas był piętnasty. Ponadto w 1965 roku był drugi w Tour de l'Yonne, w 1967 roku zwyciężył w Tour de la Manche, a w 1970 roku wygrał Circuit de la Sarthe. Jako zawodowiec startował w 1974 roku.

</doc>
<doc id="3068822" url="https://pl.wikipedia.org/wiki?curid=3068822" title="Poeciloneta pallida">
Poeciloneta pallida

Poeciloneta pallida – gatunek pająka z rodziny osnuwikowatych, zamieszkujący Syberię.
Taksonomia.
Gatunek opisany po raz pierwszy w 1908 przez polskiego arachnologa Władysława Kulczyńskiego na podstawie okazów samic z Jakucji. Samiec został opisany dopiero w 1988 przez A. W. Tanasewicza na podstawie okazu złowionego w 1985 w okolicy górnego biegu Kołymy przez J. Marusika.
Opis.
Ciało długości ok. 1,8 mm. Karapaks o długości 0,85 i szerokości 0,75 mm, u obu płci ubarwiony jasnożółto z mglistą, jasnoszarą plamką pośrodku i ciemnym obrzeżeniem. Odnóża jasnożółte, bardzo cienkie i długie. Odwłok prawie biały z jasnoszarym wzorem złożonym z plamek i ukośnych pasów na grzbietowej stronie. Od "Poeciloneta yanensis" odróżnia się niepodzielonym, stożkowatym cymbium. Tylna część paracymbium z dużą, spiczastą, ciemną naroślą.
Habitat.
Pająk południowej tundry arktycznej. Suche skaliste siedliska. Bytuje pod kamieniami.
Rozprzestrzenienie.
Gatunek jest endemitem północno-wschodniej Rosji. Występuje w Górach Haraulah i Putorana, Tajmyrskim OA i Półwyspie Czukockim. Na południe sięga do Gór Czerskiego i obwodu magadańskiego. Wszędzie stosunkowo rzadki.

</doc>
<doc id="3068823" url="https://pl.wikipedia.org/wiki?curid=3068823" title="Henri Heintz">
Henri Heintz

Henri Heintz (ur. 17 lipca 1946 w Reims) – francuski kolarz szosowy, brązowy medalista mistrzostw świata.
Kariera.
Największy sukces w karierze Henri Heintz osiągnął w 1965 roku, kiedy wspólnie z Gérardem Swertvaegerem, Claude'em le Chatellierem i André Desvagesem zdobył brązowy medal w drużynowej jeździe na czas na mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi z Heintzem w składzie zajęli też szóste miejsce na rozgrywanych dwa lata później mistrzostwach świata w Heerlen. Ponadto w 1965 roku był trzeci w Tour de l'Yonne, rok później drugi w Grand Prix de France, a w 1970 roku zajął trzecie miejsce w Czterech Dniach Dunkierki. Nigdy nie wystąpił na igrzyskach olimpijskich. Jako zawodowiec startował w latach 1968-1971.

</doc>
<doc id="3068824" url="https://pl.wikipedia.org/wiki?curid=3068824" title="Stuart Blakely">
Stuart Blakely

Stuart Blakely (ur. 15 sierpnia 1956 w Christchurch) – nowozelandzki narciarz alpejski, dwukrotny olimpijczyk.
Na zimowych igrzyskach olimpijskich w Innsbrucku nie ukończył slalomu giganta, zaś w slalomie i zjeździe zajął odpowiednio 35. i 53. lokatę. Cztery lata później uplasował się na 32. miejscu w zjeździe, pozostałych dwóch konkurencji natomiast nie ukończył.
Na obu tych igrzyskach pełnił rolę chorążego reprezentacji.
Brat Margot Blakely, również narciarki alpejskiej.

</doc>
<doc id="3068827" url="https://pl.wikipedia.org/wiki?curid=3068827" title="Point Hope">
Point Hope

Point Hope (Inupiaq: "Tikiġaq") – miasto w okręgu North Slope na Alasce. Ulokowane jest na zachodnim krańcu półwyspu Lisburne, na wybrzeżu Morza Czukockiego. Według spisu ludności z 2010 roku liczba mieszkańców wyniosła 674, z czego ponad 87 procent to rdzenni mieszkańcy.
Historia.
Przed powstaniem obecnego miasta, jego tereny zamieszkiwała jedna z inuickich grup, która nazywała je Tikiġaq, co oznacza „palec wskazujący”. Na rosyjskich mapach widnieje ono pod nazwą „Tiekaga” oraz „Tiekagagmiut”. Jego ulokowanie na krańcu półwyspu Lisburne, ułatwiało dawnym mieszkańcom polowanie na wieloryby pływające w pobliskich wodach. Z ich kości i wyrzuconego na brzeg drewna Inuici budowali ziemianki, których resztki dostarczają dziś archeologom wielu cennych informacji. Helge Larsen stwierdził, że jest to zdecydowanie najobszerniejsze, najlepiej zachowane i opisane miejsce w cały rejonie polarnym.
Pierwszymi udokumentowanymi Europejczykami, którzy ujrzeli przylądek byli rosyjscy odkrywcy Michaił Wasiliew i Gleb Szyszmariow płynący statkami "Otkrietie" i "Blagonamierennie" należącymi do Marynarki Wojennej Imperium Rosyjskiego. Na część admirała Wasilija Gołowina nazwali go Mys Golovnina.
W 1826 roku kapitan Royal Navy, Frederick William Beechey zmienił nazwę przylądka na Point Hope. Nadał ją na część sir Williama Johnstone’a Hope’a.
W 1958 roku mieszkańcy skutecznie przeciwstawili się Projektowi Chariot, który zakładał detonację ładunku termojądrowego w odległości 48 km od osady, w celu stworzenia sztucznego portu, którym miał być wykorzystywany trzy razy w roku.
5 stycznia 1966 roku Point Hop otrzymało status miasta. 
Demografia.
Według spisu ludności z 2000 r. miasto liczyło 757 mieszkańców, 186 gospodarstw domowych i 151 rodzin. Gęstość zaludnienia wyniosła 46,1 osób na km². Rdzenni mieszkańcy stanowili 87,05 procent, biali 8,72, a pozostali (Hiszpanie, Latynosi, azjaci) 4,23 procent.
Dzieci poniżej osiemnastego roku życia stanowiły 42,5 procent populacji, osoby od 18 do 24 roku życia 11,6%, od 25 do 44 lat – 26,0%, od 45 do 64 – 14,7%, a osoby powyżej 65 lat – 5,2%. Średni wiek wyniósł 22 lat, a na każde 100 kobiet przypadało 122 mężczyzn.
Średni dochód gospodarstw domowych wyniósł 63 125 dolarów, a średni dochód rodzin 66 250 dolarów. Około 15 procent mieszkańców żyło poniżej granicy ubóstwa.

</doc>
<doc id="3068829" url="https://pl.wikipedia.org/wiki?curid=3068829" title="Anaktuvuk Pass">
Anaktuvuk Pass

Anaktuvuk Pass – miasto w okręgu North Slope na Alasce. Ulokowane jest na północnym krańcu gór Brooksa pomiędzy rzekami Anaktuvuk i John. 
Historia.
Nazwa miasta pochodzi od płynącej w pobliżu rzeki Anaktuvuk, która w języku miejscowych Inuitów oznacza „miejsce odchodów reniferów”.
Początkowo tereny leżące w głębi północnej Alaski zajmowane były przez koczownicze plemię Inupiatów zwane "Nunamiut", które utrzymywało się z polowań na renifery. Pozostali zamieszkiwali wybrzeże. Pomiędzy obiema grupami przez dłuższy czas utrzymywał się handel, jednak w wyniku zmniejszenia się populacji reniferów na początku XX wieku, spora część Nunamiutów przeniosła się na wybrzeże. W 1938 roku kilka rodzin postanowiło powrócić w rejon Tulugak i rzeki Killik. W 1949 r. grupa z Tulugak przeniosła się do Anaktuvuk Pass (później dołączyła do nich także grupa znad rzeki).
Osada w krótkim czasie zaczęła się rozwijać i przyciągać Nunamiutów z wielu innych miejsc. W 1959 roku miejscowość uzyskała status miasta, a w 1966 r. zbudowano pierwszy prezbiteriański kościół. W maju 1951 roku otworzono urząd pocztowy, który w 2009 r. został uznany za najbardziej odizolowany w Stanach Zjednoczonych.
Demografia.
Według spisu ludności z 2000 r. miasto liczyło 282 mieszkańców, 84 gospodarstwa domowe i 57 rodzin. Gęstość zaludnienia wyniosła 22,5 osób na km². Rdzenni mieszkańcy stanowili 87,59 procent, biali 9,57, afroamerykanie 1,42, a pozostali 1,42 procent.
Dzieci poniżej osiemnastego roku życia stanowiły 38,7 procent populacji, osoby od 18 do 24 roku życia 10,6%, od 25 do 44 lat – 28,4%, od 45 do 64 – 17,4%, a osoby powyżej 65 lat – 5,0%. Średni wiek wyniósł 26 lat, a na każde 100 kobiet przypadało 107 mężczyzn.
Średni dochód gospodarstw domowych wyniósł 52 500 dolarów, a średni dochód rodzin 56 250 dolarów. Około 4 procent mieszkańców żyło poniżej granicy ubóstwa.

</doc>
<doc id="3068830" url="https://pl.wikipedia.org/wiki?curid=3068830" title="Perz siny">
Perz siny

Perz siny ("Elymus hispidus") – gatunek byliny należący do rodziny wiechlinowatych. Znany także pod nazwą "Agropyron intermedium". Według nowszych ujęć taksonomicznych prawidłowa nazwa gatunku to "Thinopyrum intermedium" (Host) Barkworth &amp; D.R.Dewey. 
Rozmieszczenie geograficzne.
Jako gatunek rodzimy występuje w Europie i Azji. Ponadto zadomowił się także w Ameryce Północnej. W Polsce rośnie w pasie wyżyn.
Biologia i ekologia.
Bylina, hemikryptofit. Kwitnie od maja do lipca. Gatunek charakterystyczny klasy"Agropyretea intermedio-repentis".
Zmienność.
Gatunek zróżnicowany na dwa podgatunki:
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich - potencjalnie zagrożonych (kategoria zagrożenia: R).

</doc>
<doc id="3068832" url="https://pl.wikipedia.org/wiki?curid=3068832" title="Elymus hispidus">
Elymus hispidus



</doc>
<doc id="3068834" url="https://pl.wikipedia.org/wiki?curid=3068834" title="Zamach w Bet Sze’an">
Zamach w Bet Sze’an

Zamach w Bet Sze’an – zamach terrorystyczny przeprowadzony w dniu 28 listopada 2002 roku przez dwóch członków Brygady Męczenników Al-Aksa w mieście Bet Sze’an na północy Izraela.
Palestyńscy terroryści ostrzelali i rzucili granaty w stronę lokalu wyborczego podczas wewnętrznego głosowania członków partii politycznej Likud. W ataku zginęło 6 cywili, a 34 osoby zostały ranne. Służby bezpieczeństwa zastrzeliły obu napastników.
Okoliczności zamachu.
W lipcu 2000 roku premier Ehud Barak (lider lewicowej Izraelskiej Partii Pracy) rozpoczął negocjacje z przewodniczącym Autonomii Palestyńskiej Jasirem Arafatem. Rozmowy prowadzono w Camp David, z udziałem amerykańskiego prezydenta Billa Clintona. Barak złożył Arafatowi propozycję zakończenia konfliktu izraelsko-palestyńskiego, idąc na największe ustępstwa w dziejach (m.in. uznając podział Jerozolimy na części żydowską i arabską w której miałaby powstać stolica przyszłego państwa palestyńskiego). Arafat jednak odrzucił te propozycje. W konsekwencji, 28 września 2000 roku wybuchło palestyńskie powstanie Intifada Al-Aksa. Fiasko wysiłków pokojowych i eskalacja przemocy w Autonomii Palestyńskiej połączonych z serią zamachów terrorystycznych w Izraelu, doprowadziły do rozpadu koalicji rządowej. W tej sytuacji Ehud Barak ogłosił 10 grudnia 2000 roku przyspieszone wybory. W dniu 7 marca 2001 roku odbyły się bezpośrednie wybory premiera, które wygrał lider prawicowego Likudu, Ariel Szaron. Przyjął on politykę zdecydowanej odpowiedzi na palestyński terror, przeprowadzając między innymi operację „"Ochronna Tarcza"” w trakcie której na początku 2002 roku Siły Obronne Izraela zajęły większość miast Autonomii Palestyńskiej. W międzyczasie w Izraelu trwały przygotowania do planowanych na styczeń 2003 roku wyborów parlamentarnych. W związku z tym wszystkie izraelskie partie polityczne przeprowadzały liczne konwencje i wybory w celu wyłonienia liderów. W przypadku największych partii liderzy byli kandydatami na przyszłego premiera. Sytuację tę postanowili wykorzystać palestyńscy terroryści, biorąc odwet za radykalną politykę prawicowego Likudu i ich premiera Ariela Szarona.
Przebieg zamachu.
W dniu 28 listopada 2002 roku dwóch palestyńskich terrorystów z Brygad Męczenników Al-Aksy przyjechało skradzionym samochodem (biała Mazda) do miasta Bet Sze’an na północy Izraela. Byli to dwaj kuzyni: Omar i Juosef Rub (obaj po 20. lat) ze wsi Jalbun. O godz. 15:20 zaparkowali oni przed lokalem wyborczym siedziby partii Likud w Bet Sze’an. Weszli do wnętrza lokalu, otwierając z bliskiej odległości ogień z broni maszynowej do kolejki ludzi czekających przed urnami wyborczymi. Jednemu z napastników zaciął się karabin, więc obaj zamachowcy wybiegli na zewnątrz, rzucając jeszcze do środka lokalu kilka granatów ręcznych. Ich wybuchy powiększyły liczbę ofiar. W pobliżu miejsca zamachu znajdował się funkcjonariusz policji granicznej, który zaalarmowany odgłosem strzałów przybiegł na miejsce zdarzenia. Widząc wybiegających zamachowców, otworzył do nich ogień. W wymianie ognia zginęli obaj terroryści. Na jednym z zamachowców znaleziono ukryty pod kurtką pas z materiałami wybuchowymi. Ich wybuch spowodowałby dużo większą liczbę ofiar, tym bardziej, że w pobliżu znajdowało się między innymi przedszkole.
W ataku zginęło czterech Izraelczyków, a dwóch kolejnych zmarło od ran w szpitalu. Ranne zostały 34 osoby, w tym trzech synów byłego ministra spraw zagranicznych Dawida Lewiego. Miasto Bet Sze’an uznawane było za bastion jego partii Geszer.
Lista zabitych:
Konsekwencja zamachu.
Zamach wstrząsnął opinią publiczną Izraela, zwłaszcza, że doszło do niego w lokalu wyborczym. Świadkowie zamachu opisywali, że zamachowcy śmiali się i strzelali do upadających ludzi. Wszystko to razem wywoływało wstrząsające wrażenie. Palestyński minister Ghassan Chatib powiedział, że odpowiedzialność za zamach spoczywa na Izraelu, który okupuje Zachodni Brzeg i Strefę Gazy. Przedstawiciel biura Ariela Szarona, Dawid Baker powiedział: „"Izrael prowadzi z dnia na dzień walkę z tymi, którzy odrzucają naszą egzystencję i chcą raz na zawsze zniszczyć Izrael"”. W wyborach wygrał Ariel Szaron, który zdecydowanie pokonał swojego rywala Binjamina Netanjahu.

</doc>
<doc id="3068835" url="https://pl.wikipedia.org/wiki?curid=3068835" title="Gérard Swertvaeger">
Gérard Swertvaeger

Gérard Swertvaeger (ur. w Thuit-Hébert) – francuski kolarz szosowy, brązowy medalista mistrzostw świata.
Kariera.
Największy sukces w karierze Gérard Swertvaeger osiągnął w 1965 roku, kiedy wspólnie z Henrim Heintzem, Claude'em le Chatellierem i André Desvagesem zdobył brązowy medal w drużynowej jeździe na czas na mistrzostwach świata w San Sebastián. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi ze em w składzie zajęli też czwarte miejsce na mistrzostwach świata w Nürburgu w 1966 roku oraz szóste na rozgrywanych rok później mistrzostwach świata w Heerlen. Ponadto w 1963 roku był drugi w wyścigu Paryż-La Ferté-Bernard, a w 1967 roku zajął trzecie miejsce w Circuit de la Sarthe. Nigdy nie wystąpił na igrzyskach olimpijskich.

</doc>
<doc id="3068836" url="https://pl.wikipedia.org/wiki?curid=3068836" title="Parafia św. Jakuba Starszego w Nasiedlu">
Parafia św. Jakuba Starszego w Nasiedlu

Parafia pw. św. Jakuba Starszego w Nasiedlu – parafia rzymskokatolicka znajdująca się w Nasiedlu. Należy do dekanatu Branice diecezji opolskiej. 
Proboszczem parafii od 1986 jest ks. Karol Hoinka.
Historia.
Po raz pierwszy wzmiankowana w 1335. Należała pierwotnie do dekanatu głubczyckiego diecezji ołomunieckiej, po wojnach śląskich znajdując się na terenie tzw. dystryktu kietrzańskiego. W 1863 obejmowała również Chróścielów, "Ehrenberg" (cz. Halberek, obecnie część Kietrza), Kałduny, Gródczany, Jakubowice, Klemsztyn, Ludmierzyce, Niekazanice i Turków, liczyła 4521 katolików i 7 niekatolików, niemiecko- i morawskojęzycznych (zob. Morawcy), ponadto 8 żydów. Od końca II wojny światowej w granicach Polski. W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="3068837" url="https://pl.wikipedia.org/wiki?curid=3068837" title="Maria Iwanicka">
Maria Iwanicka

Maria Iwanicka ps. „Małgorzata” (ur. 19 stycznia 1916 w osadzie Tiotkino (Rosja), zm. 12 sierpnia 1943 w Suchej Rzeczce) – inżynier chemii, członkini RN-R Falanga, łączniczka-sanitariuszka, porucznik Konfederacji Narodu.
Życiorys.
Maria Iwanicka była córką Wacława (inżynier technolog) oraz Zofii z domu Rodowicz. Zamieszkiwała w Warszawie. Była absolwentką gimnazjum, im. Cecylii Plater-Zyberkówny, w której w 1934 zdała maturę. Harcerka 6 Warszawskiej Żeńskiej Drużyny Harcerskiej oraz instruktorka Chorągwi Warszawskiej Organizacji Harcerek. Członkini Ruchu Narodowo-Radykalnego „Falanga”, a w związku z jej działalnością w nim była więziona na Pawiaku. Ukończyła Politechnikę Warszawską i otrzymała tytuł inżyniera chemii. Czynnie uczestniczyła w obronie Warszawy we wrześniu 1939 jako komendantka OPL bloków przy ul. Filtrowej. Podczas gaszenia pożarów doznała poparzeń, ale, mimo to oddawała krew rannym żołnierzom. Była w konspiracji od jesieni 1939, a w 1940 została łączniczką płk. Stanisława Tatara „Erazma” (szef Oddziału Operacyjnego KG ZWZ). Przeszła w listopadzie 1941 do Konfederacji Narodu (KN), a od maja 1942 działała w kierownictwie służby kobiet KN. Mianowana we wrześniu 1942 kierowniczką KN. Ukończyła w tym czasie podchorążówkę KN i kurs sanitarny. Jako łączniczka-sanitariuszka przydzielona została w końcu maja 1943 do działającego w północnej części województwa warszawskiego i w Puszczy Augustowskiej VIII Uderzeniowego Batalionu Kadrowego (UBK) KN (batalionem dowodził kpt. Julian Jagodziński „Stefan Pawłowski”). W sierpniu oddział biwakujący w pobliżu wsi Okółek w pow. augustowskim został zaatakowany przez żandarmerię niemiecką. Zginął jego dowódca, a Maria Iwanicka pomimo odniesionej rany osłaniała odskok kolegów. Została pojmana, kiedy nie usłuchała wezwania do poddania się. Będąc ciężko ranna odmówiła zeznań. Była torturowana na posterunku żandarmerii w Suchej Rzeczce.
W Suchej Rzeczce nad jeziorem Serwy wzniesiono po wyzwoleniu obelisk, na którym m.in. wymienione jest jej nazwisko, a szkoła podstawowa zbudowana po wojnie wysiłkiem społeczeństwa nosi jej imię.
Jej brat Stanisław Iwanicki poległ także w Powstaniu Warszawskim.
Pośmiertnie została mianowana porucznikiem.

</doc>
<doc id="3068838" url="https://pl.wikipedia.org/wiki?curid=3068838" title="Parafia św. Piotra i Pawła w Nowej Cerekwi">
Parafia św. Piotra i Pawła w Nowej Cerekwi

Parafia pw. św. Piotra i Pawła w Nowej Cerekwi – parafia rzymskokatolicka znajdująca się w Nowej Cerekwi. Należy do dekanatu Kietrz diecezji opolskiej.
Historia.
Miejscowość i parafię po raz pierwszy wzmiankowano w 1234, jest więc ona najstarszą na obszarze dzisiejszego powiatu głubczyckiego. Należała pierwotnie do diecezji ołomunieckiej. Po wojnach śląskich znalazła się w granicach Prus i na terenie tzw. dystryktu kietrzańskiego. W 1863 liczyła 2475 katolików i 17 niekatolików, niemieckojęzycznych, ponadto 16 żydów. Od końca II wojny światowej w granicach Polski. W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="3068839" url="https://pl.wikipedia.org/wiki?curid=3068839" title="Poeciloneta petrophila">
Poeciloneta petrophila

Poeciloneta petrophila – gatunek pająka z rodziny osnuwikowatych, zamieszkujący Rosję.
Opis.
Ciało samic długości 2,25 mm. Długość karapaksu samicy wynosi 1 mm, a szerokość 0,75 mm. Szczękoczułki duże z sześcioma silnymi ząbkami na przedniej krawędzi. Odwłok samicy długości 1,35 i szerokości 0,8 mm. Ciało samca długości 2 mm. Karapaks długości 0,9 i szerokości 0,75 mm. Jego szczękoczułki, duże, nieco wklęśnięte na zewnętrznym brzegu. z pięcioma ząbkami na przedniej krawędzi. Wszystkie nadstopia wyposażone w trichobotria. Odwłok 1,05 mm długi i 0,8 mm szeroki. Obie płcie ubarwione podobnie: karapaks jasnożółty z niewyraźnym jasnoszarym paskiem, odwłok gęsto owłosiony, jasny z jasnoszarymi, falistymi pręgami na stronie grzbietowej. Od podobnych gatunków wyróżnia się długim wyrostkiem na paracymbium, kształtem blaszek epigynum, dużymi, zwłaszcza u samic, szczękoczułkami oraz obecnością bocznego kolca na goleniach pierwszej pary odnóży.
Habitat.
Zamieszkuje piarżyste, wilgotne zbocza. Bytuje pod kamieniami.
Rozprzestrzenienie.
Gatunek jest endemitem wschodniej Syberii. Występuje w Cisokotii, rejonie górnego biegu Kołymy i na Półwyspie Czukockim.

</doc>
<doc id="3068841" url="https://pl.wikipedia.org/wiki?curid=3068841" title="Parafia Wniebowzięcia Najświętszej Maryi Panny w Pilszczu">
Parafia Wniebowzięcia Najświętszej Maryi Panny w Pilszczu

Parafia pw. Wniebowzięcia Najświętszej Maryi Panny w Pilszczu – parafia rzymskokatolicka znajdująca się w Pilszczu. Należy do dekanatu Branice diecezji opolskiej. 
Proboszczem parafii jest od 2010 ks. Adam Franciszek Welthe.
Historia.
Parafia należała pierwotnie do diecezji ołomunieckiej. Po wojnach śląskich znalazła się w granicach Prus i na terenie tzw. dystryktu kietrzańskiego. W 1863 obejmowała również Uciechowice, Dzierżkowice i Wiechowice i liczyła 2549 katolików i 8 niekatolików, niemiecko- i morawskojęzycznych (zobacz Morawcy), ponadto 13 żydów. Od końca II wojny światowej w granicach Polski. W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="3068844" url="https://pl.wikipedia.org/wiki?curid=3068844" title="Roland De Neve">
Roland De Neve

Roland De Neve (ur. 19 lutego 1944 w Drongen) – belgijski kolarz szosowy i torowy, brązowy medalista szosowych mistrzostw świata.
Kariera.
Największy sukces w karierze Roland De Neve osiągnął w 1964 roku, kiedy wspólnie z René Heuvelmansem, Rolandem Van De Rijse i Albertem Van Vlierberghe zdobył brązowy medal w drużynowej jeździe na czas na szosowych mistrzostwach świata w Sallanches. Był to jednak jedyny medal wywalczony przez niego na międzynarodowej imprezie tej rangi. W 1964 roku wziął udział w igrzyskach olimpijskich w Tokio, gdzie Belgowie zajęli w tej konkurencji trzynaste miejsce. Na tych samych igrzyskach wystartował też na torze, razem z kolegami z reprezentacji odpadł jednak już w eliminacjach drużynowego wyścigu na dochodzenie. Nigdy nie zdobył medalu na torowych mistrzostwach świata.

</doc>
<doc id="3068847" url="https://pl.wikipedia.org/wiki?curid=3068847" title="Parafia św. Wawrzyńca w Posucicach">
Parafia św. Wawrzyńca w Posucicach

Parafia pw. św. Wawrzyńca w Posucicach – parafia rzymskokatolicka znajdująca się w Posucicach. Należy do dekanatu Branice diecezji opolskiej. Parafię obsługuje proboszcz parafii św. Tekli w Wódce.
Historia.
Parafia należała pierwotnie do dekanatu głubczyckiego diecezji ołomunieckiej i po raz pierwszy wzmiankowano ją w 1336. W okresie reformacji kościół był w rękach ewangelików. W 1670 miejscowość została przyłączona do parafii karniowskiej. W 1730 parafia znalazła się w utworzonym dekanacie opawickim. W wyniku I wojny śląskiej w 1742 znalazła się na terenie tzw. dystryktu kietrzańskiego. W XIX wieku podlegała dekanatowi kietrzańskiemu a następnie branickiemu. W 1863 liczyła 1536 katolików i 10 niekatolików, niemieckojęzycznych, ponadto 4 żydów. W 1972 powstała diecezja opolska, co zakończyło okres formalnej przynależności do archidiecezji ołomunieckiej.
Parafia posiada filię przy kościele Wniebowstąpienia Pana Jezusa w Jędrychowicach.

</doc>
<doc id="3068848" url="https://pl.wikipedia.org/wiki?curid=3068848" title="Jajożyworodność">
Jajożyworodność



</doc>
<doc id="3068854" url="https://pl.wikipedia.org/wiki?curid=3068854" title="Góry Sabińskie">
Góry Sabińskie

Góry Sabińskie (wł. Monti Sabini, łac. Montes Sabini) − łańcuch górski w Apeninach, ograniczony od zachodu przez dolinę rzeki Tyber, od północy przez Nerę, od wschodu przez Velino i Turano, od południa przez Aniene. Najwyższym szczytem jest Monte Tancia (1 292 m n.p.m.). Łańcuch znajduje się w dwóch włoskich prowincjach rzymskiej i reatyńskiej.
Geografia.
Góry Sabińskie rozciągają się z północy na południe między Górami Reatyńskimi i doliną Tybru. Dzielą się na części: północną (Góry Sabińskie właściwe) i południową (Monti Lucretili). Najwyższymi szczytami części północnej są:
Administracja.
Region stanowi wschodnią część terenów historycznej Sabiny. Obszar ten obejmuje tereny następujących gmin:
Na terenie Gór Sabińskich znajduje się rezerwat przyrody Monti Lucretili oraz obszar mający znaczenie dla Wspólnoty sieci Natura 2000 na Monte Tancia i Monte Pizzuto.

</doc>
<doc id="3068856" url="https://pl.wikipedia.org/wiki?curid=3068856" title="Parafia św. Józefa Robotnika w Wojnowicach">
Parafia św. Józefa Robotnika w Wojnowicach

Parafia pw. św. Józefa Robotnika w Wojnowicach – parafia rzymskokatolicka znajdująca się w Wojnowicach. Należy do dekanatu Branice diecezji opolskiej.
Parafię obsługuje proboszcz parafii Trójcy Świętej w Włodzieninie.
Historia.
Parafia należała pierwotnie do dekanatu głubczyckiego diecezji ołomunieckiej i po raz pierwszy wzmiankowano ją w 1408. W wyniku I wojny śląskiej w 1742 znalazła się na terenie Prus i tzw. dystryktu kietrzańskiego. W 1863 liczyła 1352 katolików i 125 niekatolików, niemieckojęzycznych. W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="3068857" url="https://pl.wikipedia.org/wiki?curid=3068857" title="Parafia św. Jodoka w Suchej Psinie">
Parafia św. Jodoka w Suchej Psinie

Parafia pw. św. Jodoka w Suchej Psinie – parafia rzymskokatolicka znajdująca się w Suchej Psinie. Należy do dekanatu Kietrz diecezji opolskiej.
Historia.
Parafia należała pierwotnie do diecezji ołomunieckiej. Od 1706 obejmowała również Czerwonków. W wyniku I wojny śląskiej w 1742 znalazła się na terenie Prus i tzw. dystryktu kietrzańskiego. W 1863 liczyła 1553 katolików i 10 niekatolików, niemieckojęzycznych, ponadto 5 żydów. W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="3068860" url="https://pl.wikipedia.org/wiki?curid=3068860" title="Roland Van De Rijse">
Roland Van De Rijse

Roland Van De Rijse (ur. 2 sierpnia 1942 w Beernem) – belgijski kolarz szosowy i torowy, brązowy medalista szosowych mistrzostw świata.
Kariera.
Największy sukces w karierze Roland Van De Rijse osiągnął w 1964 roku, kiedy wspólnie z René Heuvelmansem, Rolandem De Neve i Albertem Van Vlierberghe zdobył brązowy medal w drużynowej jeździe na czas na szosowych mistrzostwach świata w Sallanches. Był to jednak jedyny medal wywalczony przez niego na międzynarodowej imprezie tej rangi. W 1964 roku wziął udział w igrzyskach olimpijskich w Tokio, gdzie Belgowie zajęli w tej konkurencji trzynaste miejsce. Na tych samych igrzyskach wystartował też na torze, razem z kolegami z reprezentacji odpadł jednak już w eliminacjach drużynowego wyścigu na dochodzenie. Nigdy nie zdobył medalu na torowych mistrzostwach świata. W 1965 roku wziął udział w Tour de France, zajmując 59. miejsce w klasyfikacji generalnej. Jako zawodowiec startował w latach 1965-1971.

</doc>
<doc id="3068862" url="https://pl.wikipedia.org/wiki?curid=3068862" title="Parafia św. Mateusza Apostoła w Boguchwałowie">
Parafia św. Mateusza Apostoła w Boguchwałowie

Parafia pw. św. Mateusza w Boguchwałowie – parafia rzymskokatolicka znajdująca się w Boguchwałowie. Należy do dekanatu Kietrz diecezji opolskiej.
Parafię obsługuje proboszcz parafii św. Jodoka w Suchej Psinie.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3068863" url="https://pl.wikipedia.org/wiki?curid=3068863" title="Jacek Masłowski">
Jacek Masłowski

Jacek Masłowski (ur. 30 października 1965 w Katowicach) – polski poeta, prozaik i autor tekstów piosenek. Debiutował w 1997 roku. Publikował w prasie ogólnopolskiej, m.in. w "„Arcadii”". Laureat konkursów poetyckich. W latach 80. XX w. wokalista i tekściarz kilku zespołów rockowych, m.in. "Brander, Acid Flowers". Formalnie nie jest związany z żadnym środowiskiem literackim. W swojej poezji i prozie posługuje się cytatami filozoficznymi, ironią i metafizyczną głębią.

</doc>
<doc id="3068864" url="https://pl.wikipedia.org/wiki?curid=3068864" title="Parafia św. Tekli w Wódce">
Parafia św. Tekli w Wódce

Parafia pw. św. Tekli w Wódce – parafia rzymskokatolicka znajdująca się w Wódce. Należy do dekanatu Branice diecezji opolskiej.
Proboszczem parafii od 2011 roku jest ks. Michał Pieńkowski.
Historia.
Parafia należała pierwotnie do diecezji ołomunieckiej. W wyniku I wojny śląskiej w 1742 znalazła się na terenie Prus i tzw. dystryktu kietrzańskiego. W 1863 lokalia, formalnie podległa parafii w Nasiedlu, liczyła 676 katolików i jako jedna z nielicznych była czysto morawskojęzyczna (zobacz Morawcy). W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="3068865" url="https://pl.wikipedia.org/wiki?curid=3068865" title="Monti Reatini">
Monti Reatini

Monti Reatini − pasmo górskie we Włoszech, w Górach Sabińskich, w Apeninach Środkowych.
Geografia.
Od strony północno-zachodniej góry ogranicza dolina rzeki Nery, od północnego wschodu dolina Val Leonina, od południowego zachodu rzeka Velino, od południa dolina Rieti. Pasmo znajduje się obszarze północnego Lacjum, w prowincji Rieti, rozgałęzienia północne schodzą ku Umbrii w prowincji Terni.
Najwyższymi szczytami gór są:

</doc>
<doc id="3068866" url="https://pl.wikipedia.org/wiki?curid=3068866" title="John England">
John England

 
John England (ur. 23 września 1786 w Corku, Irlandia, zm. 11 kwietnia 1842 w Charleston, Karolina Południowa) – amerykański duchowny katolicki pochodzenia irlandzkiego, biskup diecezjalny Charleston w latach 1820-1842.
Życiorys.
Święcenia kapłańskie otrzymał 10 października 1808 z rąk bp. Francisa Moylana i inkardynowany został do diecezji Cork. Wykładał w miejscowym seminarium św. Patryka, gdzie od 1812 roku był prezydentem.
Z powodu ostrego sprzeciwu wobec ingerencji władz świeckich w wybór biskupów, został przez swych przełożonych skierowany jako proboszcz do wiejskiej parafii w Bandon. Tam 11 sierpnia 1820 roku zastała go wiadomość o nominacji na ordynariusza nowo powstałej diecezji Charleston w Karolinie Płd. w USA (obejmującej wówczas terytorialnie stany Karolina Płn., Karolina Płd. i Georgię. Sakrę biskupią odebrał w rodzinnym mieście z rąk dotychczasowego zwierzchnika bp. Johna Murphy'ego, biskupa Cork. Do miejsca swego przeznaczenia dotarł 30 grudnia 1820. Skromne warunki i niewielka diaspora katolicka złożona z ubogich imigrantów irlandzkich i uchodźców z Dominikany stawiały wiele wyzwań przed młodym hierarchą (po dwunastu latach jego pracy liczba ludności w diecezji wynosiła jedynie 11 tysięcy). Bp England za najważniejszy cel postawił sobie edukację wiernych. Z tego powodu utworzył pierwsza w USA gazetę katolicką ("United States Catholic Miscellany" ukazującą się do 1861 roku), przygotował do druku katechizm i mszał dla Amerykanów. Założył kilka szkół, a także domy opieki dla chorych i sierot prowadzone przez siostry Matki Bożej Miłosierdzia. Dla pomocy imigrantom i robotnikom założył Bractwo San Marino. Podjął też próbę założenia szkoły dla wolnych Afroamerykanów, ale inicjatywa spotkała się z protestami opinii publicznej.
Od 1833 roku bp England obowiązki duszpasterskie dzielił z misją dyplomatyczną jako delegat apostolski na Haiti. Jego starania o konkordat nie powiodły się (zostanie on podpisany dopiero za czasów jego następcy bp. Josepha Rosatiego CM). Jako elokwentny mówca był pierwszym rzymskokatolickim duchownym zaproszonym do Kongresu Stanów Zjednoczonych (w 1826 roku), gdzie przez dwie godziny opowiadał o doktrynie swego Kościoła. W tym samym roku otrzymał amerykańskie obywatelstwo.
Wyczerpany wieloma obowiązkami, zmarł po powrocie z jednej z wielu wypraw do Europy dla pozyskania środków finansowych dla swej diecezji. Jego pisma zostały opublikowane po raz pierwszy w 1849 roku (pięć tomów), a kolejne wydanie ukazało się w Cleveland w 1908 roku z przedmową abp. Messmera z Milwaukee. Bp England jest do dziś wspominany jako jeden z najwybitniejszych przedstawicieli episkopatu amerykańskiego.

</doc>
<doc id="3068867" url="https://pl.wikipedia.org/wiki?curid=3068867" title="Katoblepas">
Katoblepas

Katoblepas (, katablépō - "patrzeć w dół") – legendarne stworzenie z Etiopii. Mogło być zniekształconym opisem antylopy gnu.
Pliniusz Starszy w swoim dziele "Historia naturalna" (8.77) przedstawił je w taki sposób, że miało to być zwierzę o średniej wielkości ciała, powolne, z ciężką głową. Jego wzrok miał zabijać, przez co był tak smutny, że katoblepas zawsze miał twarz skierowaną ku ziemi.
Natomiast Aelian w "O naturze zwierząt" (7.6) pisze, że było to "roślinożerne zwierzę podobne do byka z ciężką głową, gęstą grzywą, przekrwionymi oczyma, łuskowatymi plecami i krzaczastymi brwiami. Jego głowa miała być na tyle ciężka, że mogło patrzeć tylko w dół. Miało mieć też trujący oddech, gdyż żywiło się wyłącznie toksycznymi roślinami".

</doc>
<doc id="3068869" url="https://pl.wikipedia.org/wiki?curid=3068869" title="Parafia św. Bartłomieja w Księżym Polu">
Parafia św. Bartłomieja w Księżym Polu

Parafia pw. św. Bartłomieja w Księżym Polu – parafia rzymskokatolicka znajdująca się w Księżym Polu. Należy do dekanatu Kietrz diecezji opolskiej.
Parafię obsługuje proboszcz parafii św. Piotra i Pawła w Nowej Cerekwi.
Historia.
Parafia należała pierwotnie do diecezji ołomunieckiej. W wyniku I wojny śląskiej w 1742 znalazła się na terenie Prus i tzw. dystryktu kietrzańskiego. W 1863 lokalia, formalnie podległa parafii w Kietrzu, liczyła 739 katolików i 3 niekatolików, niemieckojęzycznych. W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="3068870" url="https://pl.wikipedia.org/wiki?curid=3068870" title="Harmonia Mundi">
Harmonia Mundi

Harmonia Mundi – wytwórnia płytowa założona w 1958 roku w Paryżu przez Bernarda Coutaza, specjalizująca się w muzyce klasycznej. Jest najstarszą, niezależną wytwórnią muzyki klasycznej nieprzerwanie istniejącą.
Posiada pięć filii: w Stanach Zjednoczonych, Wielkiej Brytanii, Niemczech, Holandii i Hiszpanii. Wydała ponad 4000 tytułów muzyki dawnej, klasycznej i współczesnej.
Historia.
XX wiek.
Harmonia Mundi została założona przez Bernarda Coutaza w Paryżu w roku 1958 jest dziś najstarszą niezależną wytwórnią muzyki klasycznej nieprzerwanie istniejącą. W 1959 roku ukazało się pierwsze wydawnictwo wytwórni, "Chants From The Slavonic Liturgy". W 1962 roku Coutaz przeniósł firmę do Saint-Michel de Provence. Za radą przyjaciół Carla de Nysa i Pierre'a Rochasa zaczął nagrywać zabytkowe organy Europy i tworzyć katalog oparty na repertuarze organowym. Zaczął również wydawać periodyk, Orgues historiques, którego poszczególne numery były poświęcone konkretnemu instrumentowi z dołączonym nagraniem prezentującym szczególne walory danego instrumentu.
Początkiem nowego etapu w historii Harmonia Mundi stało się spotkanie Coutaza z kontratenorem Alfredem Dellerem, do którego doszło w 1968 roku podczas koncertu tego ostatniego w Awinionie. Nawiązana wówczas współpraca trwała aż do śmierci Dellera w 1979 roku; pod jego auspicjami każdego lata w Luberon organizowano koncerty muzyki angielskiej, przyciągające wielu młodych muzyków, zwłaszcza René Jacobsa i Dominique'a Visse'a.
Począwszy od lat 70. Harmonia Mundi zaczęła wydawać nagrania muzyki renesansu i baroku, a jej firmowymi artystami zostali René Jacobs, William Christie i Philippe Herreweghe; dzięki ich nagraniom Harmonia Mundi stała się pionierem, jeśli chodzi o wykonywanie muzyki renesansu i baroku na instrumentach z epoki. W 1976 roku firma przejęła dystrybucję własnych nagrań. Cztery lata później rozpoczęła również dystrybucję nagrań innych wytwórni.
W roku 1981 w Londynie Harmonia Mundi otworzyła swoją pierwszą zagraniczną filię. W latach następnych otwarte zostały kolejne filie: w 1982 roku w Los Angeles i Heidelbergu, w 1986 w Barcelonie i w 1988 w regionie Beneluxu. W 1986 roku firma opuściła Luberon i założyła swoją siedzibę w Mas de Vert w Arles. Wobec stopniowego zaniku specjalistycznych sklepach płytowych we Francji Bernard Coutaz postanowił stworzyć pod szyldem Harmonia Mundi sieć firmowych sklepów detalicznych. Dzisiaj sieć ta obejmuje ponad 30 sklepów we Francji i trzy w Hiszpanii.
W 1988 roku wytwórnia otworzyła dział poświęcony dystrybucji książek, a w 1993 roku zakupiła wydawnictwo muzyczne i wytwórnię Le Chant du Monde.
XXI wiek.
26 lutego 2010 roku zmarł założyciel i prezes wytwórni, a obowiązki szefa firmy przejęła wdowa po nim, Eva Coutaz.
Obecnie w Mas de Vert, siedzibie międzynarodowej grupy obejmującej pięć spółek zależnych, pracuje ponad 100 osób, z których część zajmuje się również produkcją nagrań. Grupa jako całość zatrudnia prawie 300 osób. Obrót spółki wynosi około 63 miliony euro. Harmonia Mundi oferuje szeroki repertuar, począwszy od muzyki dawnej do muzyki XXI wieku, a dzięki swojej całkowitej niezależności finansowej w całości finansuje produkcję nagrań. Rocznie wydawanych jest ponad 60 nowych nagrań; w roku 2008 dwa nagrania wytwórni stały się bestsellerami:
Działalność online.
Obecnie dostępnych jest około 450 tytułów w formie cyfrowej za pośrednictwem ponad 100 oficjalnych platform pobierania plików na całym świecie, w tym iTunes i eMusic. Liderem sprzedaży cyfrowej w Europie jest Wielka Brytania, po której następują: Francja, Niemcy, Holandia i Belgia. Wielka Brytania jest także liderem europejskiej listy sprzedaży sprzedawców internetowych, mając około jednej trzeciej obrotów generowanych przez takie firmy jak: Amazon.com, MDT, HMV.com, Presto, Classical Music Shop, Bath Compact Discs i Crotchet.
Artyści.
W Harmonia Mundi nagrywają następujący artyści:

</doc>
<doc id="3068874" url="https://pl.wikipedia.org/wiki?curid=3068874" title="Reykjanesfólkvangur">
Reykjanesfólkvangur

Reykjanesfólkvangur – rezerwat przyrody znajdujący się na półwyspie Reykjanes, w południowo-wschodniej Islandii. Ma powierzchnię około 300 km².
Rezerwat znajduje se zaledwie 40 km od Reykjaviku. Na jego obszarze znajduje się jezioro Kleifarvatn. W pobliżu jeziora znajdują się dwa obszary o wysokiej temperaturze: jeden koło Seltún, a drugi na wschodzie jeziora. Na południowym zachodzie rezerwatu można zobaczyć Krýsuvíkurberg, klify, które są ostoją dla ptaków.
Rezerwat został utworzony w 1975 roku w celu ochrony skomplikowanych formacji lawy stworzonych na granicy tektonicznej płyt w strefie uskoku Grzbietu Śródatlantyckiego. 
Cały teren jest poprzecinany dziesiątkami szlaków turystycznych, które najczęściej pokrywają się ze starymi ścieżkami między opuszczonymi gospodarstwami.

</doc>
<doc id="3068877" url="https://pl.wikipedia.org/wiki?curid=3068877" title="Monte Tancia">
Monte Tancia

Monte Tancia − najwyższy szczyt Gór Sabińskich we Włoszech, w Apeninach Środkowych.
Administracyjnie należy do gminy Monte San Giovanni in Sabina w prowincji reatyńskiej na terenie Lacjum.

</doc>
<doc id="3068881" url="https://pl.wikipedia.org/wiki?curid=3068881" title="Poeciloneta vakkhanka">
Poeciloneta vakkhanka

Poeciloneta vakkhanka – gatunek pająka z rodziny osnuwikowatych, zamieszkujący Rosję.
Opis.
Samica posiada ciało długości 3,35 mm, karapaks długości 1,25 i szerokości 1,05 mm barwy jasnozielonawo-brązowej z ciemną wielokątną plamką pośrodku i szerokim ciemnym obrzeżeniem i odwłok długości 2,25 i szerokości 1,75 mm, ubarwiony jasno z niewyraźnym szarym wzorem na grzbietowej stronie. Samiec ma ciało 2,13 mm długie, karapaks długości 1 i szerokości 0,95 mm, ubarwiony brązowo z szerokim ciemnym pasem i ciemnym obrzeżeniem oraz odwłok 1,25 mm długi i 0,75 mm szeroki. Odnóża jasnobrązowe z ciemniejszymi wierzchołkami stawów oraz ciemnym pierścieniem na udach i stopach.
Rozprzestrzenienie.
Gatunek jest endemitem wschodniej Syberii. Znany wyłącznie z obwodu magadańskiego.

</doc>
<doc id="3068883" url="https://pl.wikipedia.org/wiki?curid=3068883" title="Parafia św. Katarzyny Aleksandryjskiej w Babicach">
Parafia św. Katarzyny Aleksandryjskiej w Babicach

Parafia św. Katarzyny Aleksandryjskiej w Babicach – parafia rzymskokatolicka znajdująca się w Babicach. Należy do dekanatu Kietrz diecezji opolskiej.
Parafię obsługuje proboszcz parafii św. Michała Archanioła w Dziećmarowie.
W 1633 r. notowana jako lokalia. W 1828 r. Babice stały się, po dołączeniu Bernacic, samodzielną parafią. Parafia należała do 1945 roku do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3068884" url="https://pl.wikipedia.org/wiki?curid=3068884" title="Monte Pizzuto">
Monte Pizzuto

Monte Pizzuto − szczyt w Górach Sabińskich we Włoszech, w Apeninach Środkowych.
Na zboczu góry znajduje się Grota św. Michała (wł. Grotta di san Michele). Administracyjnie należy do gminy Roccantica w prowincji reatyńskiej na terenie Lacjum.

</doc>
<doc id="3068887" url="https://pl.wikipedia.org/wiki?curid=3068887" title="Perro tshuktshorum">
Perro tshuktshorum

Perro tshuktshorum – gatunek pająka z rodziny osnuwikowatych, zamieszkujący Rosję.
Występowanie.
Gatunek jest endemitem Półwyspu Czukockiego (wschodnia Syberia). Żyje na skalistych pustyniach.

</doc>
<doc id="3068889" url="https://pl.wikipedia.org/wiki?curid=3068889" title="Albert Van Vlierberghe">
Albert Van Vlierberghe

Albert Van Vlierberghe (ur. 18 marca 1942 w Belsele, zm. 20 grudnia 1991 w Sint-Niklaas) – belgijski kolarz szosowy, torowy i przełajowy, brązowy medalista szosowych mistrzostw świata.
Kariera.
Największy sukces w karierze Albert Van Vlierberghe osiągnął w 1964 roku, kiedy wspólnie z René Heuvelmansem, Rolandem De Neve i Rolandem Van De Rijse zdobył brązowy medal w drużynowej jeździe na czas na szosowych mistrzostwach świata w Sallanches. Był to jednak jedyny medal wywalczony przez niego na międzynarodowej imprezie tej rangi. W 1964 roku wziął udział w igrzyskach olimpijskich w Tokio, gdzie Belgowie zajęli w tej konkurencji trzynaste miejsce. Na tych samych igrzyskach wystartował też na torze, razem z kolegami z reprezentacji odpadł jednak już w eliminacjach drużynowego wyścigu na dochodzenie. Ponadto w 1966 roku wygrał belgijski Omloop der Vlaamse Gewesten, w 1969 roku wygrał Giro delle Tre Provincie, w 1971 roku zwyciężył w Grote Prijs Stad Zottegem, a dwa lata później był najlepszy w Grand Prix de Wallonie. Siedmiokrotnie startował w Tour de France, wygrywając łącznie trzy etapy w trzech różnych edycjach. Najlepszy wynik osiągnął w 1971 roku, kiedy zajął 29. miejsce w klasyfikacji generalnej. Wygrał także trzy etapy Giro d'Italia, a w klasyfikacji generalnej najlepiej wypadł w 1971 roku, zajmując 36. pozycję. Jako zawodowiec startował w latach 1966-1980.

</doc>
<doc id="3068891" url="https://pl.wikipedia.org/wiki?curid=3068891" title="René Heuvelmans">
René Heuvelmans

René Heuvelmans (ur. 26 sierpnia 1939 w Meerhout) – belgijski kolarz szosowy, brązowy medalista mistrzostw świata.
Kariera.
Największy sukces w karierze René Heuvelmans osiągnął w 1964 roku, kiedy wspólnie z Albertem Van Vlierberghe, Rolandem De Neve i Rolandem Van De Rijse zdobył brązowy medal w drużynowej jeździe na czas na mistrzostwach świata w Sallanches. Był to jednak jedyny medal wywalczony przez niego na międzynarodowej imprezie tej rangi. Ponadto w 1960 roku wygrał wyścig Bruksela-Drieslinter, a trzy lata później był najlepszy w Omloop der Vlaamse Gewesten. Nigdy nie wystąpił na igrzyskach olimpijskich. Jako zawodowiec startował w latach 1963-1968.

</doc>
<doc id="3068892" url="https://pl.wikipedia.org/wiki?curid=3068892" title="Macchia Gelata">
Macchia Gelata

Macchia Gelata − szczyt w Górach Sabińskich we Włoszech, w Apeninach Środkowych. Administracyjnie należy do trzech gmin: Casperia (szczyt), Roccantica oraz Rieti.

</doc>
<doc id="3068894" url="https://pl.wikipedia.org/wiki?curid=3068894" title="Monte Porco Morto">
Monte Porco Morto

Monte Porco Morto − szczyt w Górach Sabińskich we Włoszech, w Apeninach Środkowych. Administracyjnie należy do dwóch gmin: Montasola oraz Contigliano.

</doc>
<doc id="3068898" url="https://pl.wikipedia.org/wiki?curid=3068898" title="Stanisław Szwed (ur. 1894)">
Stanisław Szwed (ur. 1894)



</doc>
<doc id="3068900" url="https://pl.wikipedia.org/wiki?curid=3068900" title="Takhini River">
Takhini River

Takhini River – rzeka w Kanadzie, przepływająca przez terytorium Jukonu, o długości około 180 km. Stanowi dopływ rzeki Jukonu. 
Źródła rzeki znajdują się na północ od Whitehorse i płynie w kierunku wschodnim od jeziora Kusawa. Uchodzi do Jukonu między Whitehorse, a jeziorem Laberge.
Zimą rzeka jest zamarznięta i jest częścią trasy wyścigu Yukon Quest. 
Alaska Highway jest równoległa do rzeki Takhini River i przecina się z Klondike Highway u pobliżu jej ujścia do Jukonu.
Rzeka ta jest szczególnie popularna wśród turystów uprawiających kajakarstwo.

</doc>
<doc id="3068902" url="https://pl.wikipedia.org/wiki?curid=3068902" title="Picea mariana">
Picea mariana



</doc>
<doc id="3068903" url="https://pl.wikipedia.org/wiki?curid=3068903" title="Zamek w Nieświczu">
Zamek w Nieświczu

Zamek w Nieświczu – nieistniejąca już budowla wzniesiona przez ród książąt Nieświckich.
Historia.
Z byłej siedziby książąt Nieświckich, z których wywodzą się Poryccy, Wiśniowieccy, Woronieccy, Zbarascy na początku XX w. ocalały pozostałości zamczyska, okopy, wały ziemne, które znajdowały się w pałacowym parku.
Pałac.
Murowany klasycystyczno-neorenesansowy pałac wybudowany w drugiej połowie XIX w. nad stawem przetrwał do 1914 roku. Obiekt zwieńczony czterospadowym dachem w swoim wyglądzie zewnętrz­nym zawierał elementy stylów: klasycystycznego i neorenesansowego. Mury budynku, spalonego podczas I wojny światowej, stały jeszcze do 1939 roku. Od frontu była to budowla jednopiętrowa, natomiast dwupiętrowa od strony parku krajobrazowego. Ostatni posiadacz pałacu Wincenty Omieciński (1900-195?), nie dysponując pieniędzmi na jego odbu­dowę, w latach 30. XX w. zamieszkał w starym lamusie. Nowa siedziba wyposażona była ze smakiem w stylowe meble, piękne porcelany i cenne srebra, które wcześniej znajdowały się w spalonym pałacu.

</doc>
<doc id="3068904" url="https://pl.wikipedia.org/wiki?curid=3068904" title="Bilardziści">
Bilardziści

Bilardziści (en. "Stickmen") − nowozelandzki komediodramat z roku 2001 roku. Film kręcono w Wellington. Premiera filmu miała miejsce 18 stycznia 2001 roku. Hamis Rothwell otrzymał główną nagrodę za reżyserię, na festiwalu New Zealand Film and TV Awards.
Fabuła.
Thomas (Paolo Rotondo), Jack (Robbie Magasiva) i Wayne (Scott Wills) są przyjaciółmi. Łączy ich wspólne zainteresowanie – bilard. Każdy z nich żyje własnym życiem – spotykają się, wspólnie odwiedzając klub Dave’a gdzie miło spędzają czas m.in. grając w bilard. Właściciel klubu jest bankrutem, ponieważ ma duże problemy finansowe. Dave aby uregulować długi zgłasza trzech przyjaciół do udziału w prestiżowym turnieju, organizowanym przez mafiosa Daddy’ego. Poprzez udział w turnieju trójka przyjaciół popada w duże tarapaty.

</doc>
<doc id="3068906" url="https://pl.wikipedia.org/wiki?curid=3068906" title="Sorry Boys">
Sorry Boys

Sorry Boys – polski zespół rockowy, założony w 2006 w Warszawie. 
Wydali pięć albumów studyjnych: "Hard Working Classes" (2010), "Vulcano" (2013), "Roma" (2016), "Miłość" (2019) i "Renesans" (2022).
Historia zespołu.
Zespół muzyczny został założony w 2006 w Warszawie przez Tomasza Dąbrowskiego i Piotra Blaka. W tym samym roku dołączyła do nich wokalistka Bela Komoszyńska. Laureaci „Nagrody dziennikarzy” na festiwalu TOPtrendy 2014. W marcu 2017 album studyjny "Roma" uzyskał nominację do nagrody polskiego przemysłu fonograficznego Fryderyka w kategorii „album roku alternatywa”.

</doc>
<doc id="3068908" url="https://pl.wikipedia.org/wiki?curid=3068908" title="Bitwa pod Truillas">
Bitwa pod Truillas

Bitwa pod Truillas – starcie zbrojne, które miało miejsce 22 września 1793 roku podczas wojny rewolucyjnej Francji z Hiszpanią. Była jednym z epizodów wojny w Pirenejach. Naprzeciwko siebie stanęły francuska Armia Wschodnich Pirenejów pod dowództwem Luca Dagoberta oraz hiszpańska Armia Katalońska, dowodzona przez Antonia Ricardosa. Francuzi podjęli próbę wykorzystania swojego sukcesu z bitwy pod Peyrestortes, co skończyło się ich porażką. Bitwę stoczono w pobliżu wioski Trouillas, leżącej we francuskim departamencie Pireneje Wschodnie, 12 kilometrów na południowy zachód od Perpignan.
Tło historyczne.
Po zdobyciu francuskiego Rousillon w kwietniu 1793 roku, kapitan-generał Ricardos – stojący na czele hiszpańskiej armii – odniósł pasmo zwycięstw nad walczącymi w defensywie siłami Republiki Francuskiej. Oblężenie Bellegarde zakończyło się francuską kapitulacją w dniu 24 czerwca 1793 roku. Od czerwca hiszpańska armia przesunęła się kilka kilometrów na południe od Perpignan – stolicy departamentu. Na początku września Ricardos podjął próbę odizolowania i przejęcia twierdzy Perpignan. Rozmieścił dwie dywizje po zachodniej stronie miasta w celu odcięcia drogi do Narbonne. W międzyczasie bombardował miasto od południa. Francuskie oddziały pod dowództwem generała dywizji Eustache'a Charlesa d'Aoust oraz generała brygady  Louisa Antoine'a Goguet uderzyły na hiszpańskie pozycje generalleutnanta Jerónima Girón-Moctezumy i generalleutnanta Juana de Courten pod Le Vernet. Wywiązała się w ten sposób bitwa pod Peyrestortes, która zakończyła się francuskim zwycięstwem. Po przegranej bitwie z 17 września hiszpańska armia przegrupowała się pod Trouillas.
Następnego dnia po starciu pod Peyrestortes, generał dywizji Luc Siméon Auguste Dagobert został mianowany na stanowisko dowódcy Armii Wschodnich Pirenejów. Chcąc wykorzystać sprzyjającą sytuację wynikłą z ostatniego zwycięstwa, ponaglany przez komisarza Claude'a Fabre, Dagobert postanowił uderzyć na obóz Ricardosa pod Trouillas.
Przebieg bitwy.
Trouillas leży na równinie nad strumykiem Canterrane, na wysokości około 100 metrów. 2,4 kilometra na wschód znajduje się Mas Deu, średniowieczna komanderia templariuszy. Z kolei 5 kilometrów na północny zachód leży Thuir. Ricardos bronił tych pozycji siłami 17 tys. żołnierzy oraz 38 armat. Wzmocnienie obrony przez dołączenie ludzi z drugiego batalionu Barcelońskiego Pułku Piechoty nie powiodło się, jako że Hiszpanie ponieśli zbyt ciężkie straty pod Peyrestortes. Dagobert uderzył na hiszpańską obronę siłą 22 tysięcy żołnierzy. We francuskim ugrupowaniu bojowym znalazły się: 7, 61, 70 oraz 79 Półbrygada Piechoty oraz oddziały Gwardii Narodowej z Gers i Gard.
Dagobert skłaniał się ku otoczeniu hiszpańskich pozycji od strony zachodniej, jednak Fabre wraz z pozostałymi generałami nakłonili go do przeprowadzenia frontalnego natarcia. Wobec tego wyznaczył dywizji generała Gogueta zadanie zaatakowania hiszpańskiego lewego skrzydła w Thuir. Jednocześnie boczna kolumna miała zaatakować miasto od zachodu. Dywizja D'Aousta otrzymała rozkaz uderzenia na hiszpańskie prawe skrzydło w Mas Deu. Tymczasem Dagobert ze swoją dywizją usiłował przebić środkowe ugrupowanie wojsk hiszpańskich. W przeświadczeniu, że Thuir będzie głównym celem francuskiego natarcia, Ricardos przydzielił generałowi Crespo zaledwie 3 tys. ludzi do obrony hiszpańskiego prawego skrzydła. Ponadto przesunął oddziały  Pedra Téllez-Giróna oraz Luisa de Carvajala do obrony Thuir. Atak Dagoberta odepchnął środkowe ugrupowanie Hiszpanów i zmusił ich do cofnięcia się do głównego obozu pod Trouillas. Tymczasem Goguet wbił się w zgrupowanie hiszpańskiej piechoty oraz artylerii na zachodniej flance Thuir, lecz został tam pokonany. Ricardos osobiście poprowadził szarżę jazdy w celu przełamania bocznej kolumny, a następnie powrócił do centrum w celu przezwyciężenia kryzysu. Pod Mas Deu d'Aoust ścierał się z Crespo niewielkimi oddziałami i nie udało mu się stworzyć poważnego zagrożenia dla hiszpańskiego prawego skrzydła. Pozwoliło to Ricardosowi skoncentrować kawalerię przeciwko dywizji Dagoberta. Pokonawszy Gogueta, de Carvajal wyruszył do Trouillas, aby zmusić francuski środek do wycofania się. Udało mu się otoczyć trzy francuskie półbrygady i wziąć do niewoli wielu jeńców. Po całodniowej walce Dagobert wycofał się na północny wschód, w kierunku  Canohès.
Do hiszpańskiego zwycięstwa przyczyniły się także dezorganizacja oraz słabe przygotowanie logistyczne części francuskich oddziałów.
Skutki walk.
Dagobert przyznał się do 1,5 tysiąca ofiar po swojej stronie. Jednak historyk Digby Smith stwierdził, że straty Francuzów były większe: 3 tysiące zabitych i rannych, do tego 1,5 tysiąca żołnierzy w niewoli i 10 dział przejętych przez wroga. Hiszpańska armia straciła 2 tysiące zabitych, rannych oraz zaginionych. De Courten oraz generał Diego Godoy również walczyli po stronie hiszpańskiej. 28 września posłowie Fabre i Raymond Gaston pozbawili Dagoberta dowództwa nad armią i tymczasowo zastąpili go d'Aoustem. Dagobert wraz ze swoją dywizją wrócił do Cerdagne, a 4 października złupił hiszpańskie miasteczko Camprodon. 
Po zwycięstwie pod Trouillas, Ricardos uznał za korzystne rozwiązanie wycofanie się za rzekę Tech. W dniu 3 października hiszpański dowódca i jego 15-tysięczny oddział odparł 16-tysięczny oddział d'Aousta spod Le Boulou nad rzeką Tech. W tym starciu Francuzi stracili aż 1,2 tysiąca żołnierzy, natomiast straty hiszpańskie wyniosły 300 ofiar.

</doc>
<doc id="3068910" url="https://pl.wikipedia.org/wiki?curid=3068910" title="Monte Alto (góra)">
Monte Alto (góra)

Monte Alto − szczyt w Górach Sabińskich we Włoszech, w Apeninach Środkowych. Administracyjnie należy do dwóch gmin: Casperia oraz Rieti.

</doc>
<doc id="3068912" url="https://pl.wikipedia.org/wiki?curid=3068912" title="Lilly Reich">
Lilly Reich

Lilly Reich (ur. 16 czerwca 1885 w Berlinie, zm. 14 grudnia 1947 tamże) – niemiecka modernistyczna projektantka. Przez ponad dziesięć lat była bliską współpracownicą Ludwiga Miesa Van der Rohe'a oraz współautorką Fotelu Barcelona.
Życiorys.
Lilly Reich urodziła się w 1885 r. w Berlinie jako córka Alvina i Marie Reich. Po wykształceniu na hafciarkę w 1908 r. udała się do Wiednia, do pracy w przedsiębiorstwie produkcyjnym Wiener Werkstätte, wytwarzającym dzieła projektantów, artystów i architektów. W 1911 r. wróciła do Berlina, gdzie zaczęła projektować meble i odzież. Rok później dołączyła do Niemieckiej Federacji Pracy Deutscher Werkbund, której celem była poprawa konkurencyjności niemieckich przedsiębiorstw na rynku światowym. Otrzymała wiele pochwał za przejrzystość i funkcjonalność swoich mebli. Przyczyniła się do wystawienia prac na wystawie Werkbund w Kolonii w 1914 r.. W 1920 r. Reich jako pierwsza kobieta została wybrana do Rady Zarządzającej Deutscher Werkbund. W latach 1924-1926 pracowała w Biurze Targów we Frankfurcie nad Menem jako osoba odpowiedzialna za organizację targów.
Tam poznała Ludwiga Miesa van der Rohe'a, wiceprezesa Deutscher Werkbund. Spotkanie zaowocowało wspólną pracą przy projektowaniu mebli. Wspólnie zaprojektowali „Café Samt &amp; Seide” („Kawiarnia Aksamit i Jedwab”) na wystawę „Die Mode der Dame” w Berlinie w 1927 r. W tym samym czasie pracowali również przy wystawie mieszkaniowej „Die Wohnung” w Stuttgarcie. Reich zaprojektowała wiele wnętrz, w tym „Wohnraum in Spiegelglas” („przestrzeń życiowa w szkle lustrzanym”). W 1929 r. z uwagi na te osiągnięcia została dyrektorem artystycznym niemieckiej części na Wystawie Światowej w Barcelonie. Mies van der Rohe zaprojektował wówczas pawilon, który zyskał światową sławę. Zaprezentowano w nim po raz pierwszy fotel Barcelona. Pawilon został uznany za kulminacyjny punkt ich wysiłków projektowych.
W 1932 r. Mies van der Rohe powołał Reich na stanowisko kierowniczki wydziału konstrukcyjno-wyposażeniowego i warsztatu tekstylnego w Bauhausie w Dessau, a później w Bauhaus Berlin, gdzie pracowała aż do zamknięcia uczelni w 1933 r. po przejęciu władzy przez hitlerowców. W przeciwieństwie do Miesa van der Rohe Reich nie podpisała manifestu "Aufruf der Kulturschaffenden", w którym niektórzy pracownicy kultury zadeklarowali wierność Hitlerowi. Jednak w kolejnych latach kilkakrotnie brała udział w wystawach stanowiących część propagandy nazistowskiej, jak na przykład Reichsausstellung der Deutschen Textil- und Bekleidungswirtschaft w 1937 roku
Po II wojnie światowej wykładała na , zanim zachorowała na raka jamy brzusznej i musiała podać się do dymisji.
Zmarła w 1947 r. w Berlinie.

</doc>
<doc id="3068915" url="https://pl.wikipedia.org/wiki?curid=3068915" title="Big Salmon River">
Big Salmon River

Big Salmon River – rzeka w Kanadzie, przepływająca przez terytorium Jukonu, o długości około 240 km. Stanowi dopływ rzeki Jukon. 
Geografia.
Przepływa przez tradycyjne terytorium Indian kanadyjskich: plemion Tlingit, Kaska oraz Little Salmon/Carmacks.
Swoje źródła ma w jeziorze Quiet Lake. Stamtąd płynie na północ przez jeziora Sandy Lake i Big Salmon Lake. Następnie rzeka przybiera kierunek północno-zachodni i wdziera się w góry. Na zachód od rzeki znajduje się masyw Big Salmon Range, wschodnia część gór Pelly Mountains. Największe dopływy rzeki to South Big Salmon River oraz North Big Salmon River. Od 208 km biegu rzeki jest ona zablokowana przez pnie drzew na całej szerokości. Z tego też powodu na 15 km przed ujściem do Jukonu szuka ona nowego biegu tworząc rozległą deltę. Uchodzi do Jukonu w osadzie "Big Salmon Village".
Ekologia.
Świerk czarny jest dominującym gatunkiem drzew w dorzeczu Big Salmon River. Występują tu także takie gatunki zwierząt jak łosie, niedźwiedzie, wilki, czy orły.

</doc>
<doc id="3068918" url="https://pl.wikipedia.org/wiki?curid=3068918" title="Samsung Galaxy Beam I8520">
Samsung Galaxy Beam I8520

Samsung Galaxy Beam I8520 – smartfon firmy Samsung, zaprezentowany w lipcu 2010 roku.
Opis.
Telefon ma ekran 3,7" typu Super AMOLED o rozdzielczości 480 × 800 pikseli. Wyposażono go także w procesor o taktowaniu 800 MHz. Ponadto i8520 ma aparat fotograficzny mogący robić zdjęcia o rozdzielczości 8 megapikseli oraz nagrywać wideo w rozdzielczości 720p. Telefon wyposażony jest w łączność Wi-Fi b/g/n i Bluetooth. Ma także 384 MB pamięci RAM oraz 16 GB wewnętrznej. Pracuje na systemie operacyjnym Android w wersji 2.1 Eclair.
Galaxy Beam ma wbudowany projektor o rozdzielczości WVGA. Obraz może mieć wielkość od 5 do 50 cali z odległości do 120 centymetrów.
Ze względu na projektor, i8520 ma baterię o dużej pojemności – 1800 mAh, co przekłada się na sporą wagę telefonu, równą 155 gram.
W 2010 roku Galaxy Beam został wykorzystany do przekazu wystąpienia chilijskiego ministra rolnictwa oraz meczu piłki nożnej dla uwięzionych ponad 600 metrów pod ziemią górników.

</doc>
<doc id="3068919" url="https://pl.wikipedia.org/wiki?curid=3068919" title="Monte Lupara">
Monte Lupara

Monte Alto − szczyt w Górach Sabińskich we Włoszech, w Apeninach Środkowych. Administracyjnie należy do trzech gmin: Greccio, Cottanello (prowincja Rieti) oraz Stroncone (prowincja Terni).

</doc>
<doc id="3068922" url="https://pl.wikipedia.org/wiki?curid=3068922" title="Mikołaj Dobrzycki">
Mikołaj Dobrzycki

Mikołaj Dobrzycki herbu Leszczyc (ur. 6 grudnia 1793 w Rumiejkach Szlacheckich k. Środy, zm. 5 maja 1848 pod Obornikami) – oficer, powstaniec.
Życiorys.
Mikołaj Dobrzycki był synem Ignacego (zapewne urzędnika dominialnego w Rumiejkach) i Anny z domu Meyer. Wstąpił w 1806 do 3 pułku strzelców konnych. Był ranny dwukrotnie pod Gdańskiem, a w 1807 przeszedł w stopniu podoficerskim do 2 Pułku Piechoty Legii Nadwiślańskiej. Mianowany podporucznikiem w 1808. Uczestnik kampanii hiszpańskiej, w jej toku w 1809 został ranny i dostał się do niewoli angielskiej. Przebywał m.in. w Szkocji, a tam wstąpił do organizacji masońskiej. Powrócił do Królestwa Polskiego i służył w latach 1815–1817 w 6 pułku piechoty liniowej. Po uzyskaniu zwolnienia z wojska w porozumieniu z Walerianem Łukasińskim założył w Kaliszu filialną lożę Wolnomularstwa Narodowego. Po jej rozwiązaniu w 1820 kierował założoną przez Łukasińskiego kaliską gminą tajnego Towarzystwa Patriotycznego. 
W 1822 został aresztowany i wyrokiem sądu wojennego został w 1824 skazany za „zbrodnię stanu” na 6 lat ciężkiego więzienia (jego obrońcą w trakcie procesu był Marceli Tarczewski). Obniżoną karę do lat 4, odbył w twierdzy zamojskiej. Dowódca kompanii 6 pułku piechoty liniowej w czasie powstania listopadowego. Pod Ostrołęką został ciężko ranny i dostał się do niewoli (podobno przebywał w Bobrujsku i Wiatce. Jako obcy poddany został z końcem 1833 zwolniony i przybył do Warszawy (postarał się tam o paszport konsula pruskiego). Przebywał w Wielkim Księstwie Poznańskim u swych krewnych Dobrzyckich w Chociszkach do 1848. Po wybuchu powstania 1848 mianowany został głównym organizatorem siły zbrojnej pow. obornickiego. Należąc do deputacji gwardii narodowej prowadził w czasie natarcia pruskiego na Środę pertraktacje z pułkownikiem H. Brandtem. Poległ 5 maja 1848 w czasie nieudanego ataku kosynierów na Oborniki. Został pochowany w Bąblinie.
Mikołaj Dobrzycki był autorem pamiętników, których fragmenty dotyczące przeżyć więziennych zostały opublikowane (Lwów 1875, Poznań 1886)

</doc>
<doc id="3068924" url="https://pl.wikipedia.org/wiki?curid=3068924" title="Velino">
Velino

Velino − rzeka we Włoszech, na Półwyspie Apenińskim, dopływ Nery.

</doc>
<doc id="3068926" url="https://pl.wikipedia.org/wiki?curid=3068926" title="Turano (rzeka)">
Turano (rzeka)

Turano − rzeka we Włoszech, na Półwyspie Apenińskim, dopływ Velino.

</doc>
<doc id="3068928" url="https://pl.wikipedia.org/wiki?curid=3068928" title="Agyneta birulai">
Agyneta birulai

Agyneta birulai – gatunek pająka z rodziny osnuwikowatych, zamieszkujący Rosję i Chiny.
Taksonomia.
Gatunek opisany po raz pierwszy w 1908 przez polskiego arachnologa Władysława Kulczyńskiego jako "Micryphantes birulai". W rodzaju "Agyneta" umieszczony przez Wunderlicha w 1995. W 2011 Andrei W. Tanasewicz z gatunkiem tym zsynonimizował gatunek "Agyneta bialata", opisany pierwotnie jako "Meioneta bialata" .
Habitat.
Zamieszkuje stoki o południowej ekspozycji. Znajdywana na piargach i pod kamieniami.
Rozprzestrzenienie.
Gatunek występuje na Syberii od polarnej części Uralu, przez Putoranę i arktyczną Jakucję po Wyspę Wrangla na północy i Transbajkalię na południu. Wykazywany też z północno-zachodniej Nearktyki oraz Chin.

</doc>
<doc id="3068934" url="https://pl.wikipedia.org/wiki?curid=3068934" title="Aniene">
Aniene

Aniene − rzeka we Włoszech, na Półwyspie Apenińskim, dopływ Tybru.

</doc>
<doc id="3068936" url="https://pl.wikipedia.org/wiki?curid=3068936" title="Przymiotno karpackie">
Przymiotno karpackie

Przymiotno karpackie ("Erigeron macrophyllus" Herbich – gatunek roślin należący do rodziny astrowatych. Według nowszych ujęć taksonomicznych "Erigeron macrophyllus" jest podgatunkiem przymiotna ostrego ("Erigeron acris" subsp. "droebachiensis"). W starszych polskich opracowaniach polska nazwa gatunku była związana z "Erigeron atticus" Vill. (= "Erigeron carpaticus" Griseb. &amp; Schenk), który jest odrębnym gatunkiem.
Rozmieszczenie geograficzne.
Występuje w Europie. W Polsce jest gatunkiem bardzo rzadkim, znanym z kilku stanowisk położonych w Sudetach i Karpatach. 
Zagrożenia i ochrona.
Gatunek umieszczony na Czerwonej liście roślin i grzybów Polski w kategorii zagrożenia R (rzadki - potencjalnie zagrożony).

</doc>
<doc id="3068937" url="https://pl.wikipedia.org/wiki?curid=3068937" title="Erigeron macrophyllus">
Erigeron macrophyllus



</doc>
<doc id="3068938" url="https://pl.wikipedia.org/wiki?curid=3068938" title="Historia Sudanu">
Historia Sudanu

Starożytność.
W okolicach Chaszm al-Kirba we wschodnim Sudanie odkryto stanowisko kultury olduwajskiej, najstarszej kultury paleolitu. Później Sudan był jednym z terenów zajmowanych przez kulturę aszelską, kulturę mustiersko – lewaluaską, by z czasem wytworzyć odrębne kultury o charakterze miejscowym. Pierwszą ważną kulturą rolniczą Sudanu była tzw. kultura Grupy A w Nubii Dolnej, sięgająca ok. 3200 p.n.e. Znajdowała się ona pod bardzo silnym wpływem Egiptu i upadła w okresie I dynastii przede wszystkim z powodu wysuszenia klimatu. Ok. 2400 p.n.e. w Nubii Dolnej pojawia się kultura Grupy C, a w Nubii Górnej spokrewniona z nią kultura Kerma. Ludność Grupy C w znacznie większym stopniu niż ludność Grupy A polega na hodowli, a nie rolnictwie, podobnie jednak jak ona utrzymuje żywe kontakty z Egiptem. W okresie egipskiego Średniego Państwa (ok. 2133–ok. 1786 p.n.e.) terytorium Grupy C zostaje zajęte przez Egipt, co jednak nie przerywa jej rozwoju. Egipcjanie wycofują się z Dolnej Nubii około 1650 p.n.e., a kiedy ponownie zajmują ją ok. 1550 p.n.e. kultura Grupy C znajduje się już w fazie schyłkowej i podlega penetracji ludności kultury Kerma i Pan-Grave. Jak na to wskazują zarówno zabytki archeologiczne, w szczególności zaś nekropolia w Kermie, jak i zapiski w źródłach egipskich, ludność kultury Kerma była zorganizowana w potężne państwo, zdolne do rywalizacji z Egiptem. Szczyt potęgi Kermy przypada na okres osłabienia Egiptu w okresie rządów Hyksosów, kiedy jej władcy przejęli fortece egipskie w Nubii Dolnej i podporządkowali sobie lokalnych władców Grupy C.
Kiedy Egipt odrodził się za panowania XVIII dynastii rozpoczął on podbój całej Nubii i ok. 1450 p.n.e. królestwo Kermy upadło. W okresie egipskiego Średniego Państwa i Drugiego okresu przejściowego (ok. 1786–ok. 1567 p.n.e.) w Nubii występuje także ludność tzw. kultury Pan-Grave, charakteryzująca się silnymi cechami negroidalnymi. Tych koczowników powszechnie identyfikuje się ze znanymi z przekazów egipskich Medżajami, którzy w okresie XII i XIII dynastii starali się zawładnąć Dolną Nubią i Górnym Egiptem, co im się prawdopodobnie częściowo udało. Egipska okupacja Nubii przynosi utratę przez nią własnej tożsamości kulturalnej. Prawdopodobnie ok. 1100 p.n.e. Nubię dotyka katastrofa ekologiczna w postaci znacznego obniżenia górnego poziomu terasy zalewowej Nilu, co powoduje że wysoko położone brzegi w Nubii Dolnej stają się niemożliwe do nawadniania przy pomocy dotychczas używanych technik. W rezultacie Nubia Dolna dramatycznie wyludnia się i pozostają w niej jedynie koczownicy. Niedługo potem kończy się egipska okupacja Nubii i około połowy IX w. p.n.e. na jej terenie powstaje państwo Kusz ze stolicą w Napacie. Szczyt potęgi Kusz osiąga w okresie od połowy VIII do połowy VII w. p.n.e., kiedy jego władcy panują także w Egipcie jako XXV dynastia. W IV w. p.n.e. stolica Kusz zostaje przeniesiona do Meroe w Nubii Górnej, gdzie były lepsze niż w Napacie warunki do kultywowania hodowli i rolnictwa. Meroe było także położone na skrzyżowaniu dróg handlowych i dzięki ożywionym kontaktom handlowym ze światem hellenistycznym i rzymskim do Kusz przenikają wpływy kulturalne cywilizacji śródziemnomorskiej. O ówczesnym rozwoju kulturalnym świadczy fakt, iż w II w. p.n.e. język meroicki zaczęto zapisywać rodzimym alfabetem.
Po krótkiej wojnie z Rzymem w latach 24 – 20 p.n.e. między oboma państwami zostaje ustanowiony trwały pokój. W I w n.e. w związku z wynalezieniem kieratu wodnego, umożliwiającego dostarczenie wody na większą wysokość ponad poziom rzeki, dochodzi do ponownego rozwoju rolnictwa w Nubii Dolnej. Okres pomiędzy I w p.n.e. a II w n.e. uznawany jest za złoty wiek królestwa meroickiego. Ok. 320 roku Meroe zdobywają plemiona Nobadów i królestwo Kusz upada, prawdopodobnie wcześniej osłabione zbyt intensywnym użytkowaniem terenów do wypasu, nieekonomiczną gospodarką drewnem i zaniechaniem wymiany towarowej drogą nilową, co doprowadziło do izolacji Meroe od dróg handlowych.
Chrześcijańska Nubia.
Po upadku królestwa Kusz tereny Nubii zajęły plemiona rolniczych Nobadów i koczowniczych Blemiów, którzy najeżdżali terytorium rzymskiego Egiptu. W drugiej połowie V wieku Nobadzi wyparli Blemiów z Dolnej Nubii i w VI wieku Nubia była podzielona na trzy ich królestwa: Nobadię, sięgająca poza II kataraktę, Makurię, rozciągającą się po rejon między IV a V kataraktą, oraz Alodię, położoną między Nilem Błękitnym a rzeką Atbara i sięgającą granic Aksum. W VI wieku już wcześniej poddane wpływowi chrześcijaństwa królestwa Nubii oficjalnie nawracają się na tę religię pod wpływem misji bizantyńskich, przy czym zwycięża wśród nich obrządek monofizycki. Od arabskiego podboju Egiptu na północy pojawia się zagrożenie muzułmańskie, jednak po najeździe z lat 651/652 Arabowie zawierają z Makurią traktat, zwany "bakt", będący właściwie „rodzajem paktu o nieagresji”, który „pozostaje zasadniczo w mocy przez całe następujące sześć wieków cywilizacji chrześcijańskiej w Nubii”.
Być może pod wpływem zagrożenia arabskiego w VII wieku dochodzi do zjednoczenia Makurii z Nobadią. Z końcem VIII wieku Nubia wkracza w okres największego rozkwitu, trwającego aż po XII w., co było spowodowane m.in. stałym wysokim poziomem wody Nilu, umożliwiającym intensywną gospodarkę rolną i łatwiejszą żeglugę przez katarakty nilowe. Jednocześnie wspólna płaszczyzna religijna Kościoła monofizyckiego z metropolią w Aleksandrii, obejmująca zjednoczone królestwo Nubii, Alodię i Etiopię sprzyja rozwojowi wspólnych kontaktów, przy czym Nubia utrzymuje je z całym kręgiem cywilizacji bizantyńskiej, co pomaga w rozwoju oryginalnej, miejscowej kultury. Ważnym czynnikiem w islamizacji Nubii było powstanie plemienia Banu al-Kanz, wywodzącego się z mieszaniny elementów arabskich, nubijskich i Bedża (arabska nazwa starożytnych Blemiów). Banu al-Kanz mówili po nubijsku, jednak ich noszący od roku 1007 dziedziczny tytuł Kanz ad-Daula wódz był pochodzenia arabskiego i wyznawali oni islam. Królowie nubijscy chcąc zapewnić sobie sojusz ze sprawującymi niemal niezależną władzę w Górnym Egipcie Banu al-Kanz doprowadzili do szeregu związków małżeńskich pomiędzy dwoma rodami, co jednak dawało Kanz ad-Daula prawo do dziedziczenia makuryckiego tronu.
W XIII wieku Nobadia stopniowo odrywa się od Makurii, a na jej terenie powstaje nowe państwo Do-tawo. Od roku 1276 Makurią wstrząsają walki o tron królewski, przy czym poszczególni pretendenci korzystają z pomocy sił mameluckich, co prowadzi do coraz większego uzależnienia od muzułmańskiego sąsiada. Kolejny pretendent do tronu, Barszanbu (1316 – 1317), przyjmuje islam i po zdobyciu z mamelucką pomocą Dongoli wprowadza go jako religię panującą. Tym samym chrześcijańskie królestwo Makurii upada, chociaż panowanie Barszambo nie trwa długo, ponieważ władzę w Makurii ostatecznie zagarniają biorący cały czas udział w tych walkach Banu al-Kanz. Ostatni dokument dotyczący Do-tawo pochodzi z 1484 roku, zaś ok. 1500 roku Alodia upada na skutek ataku Arabów Kawazma z północy i negroidalnych Fundż z południa.
Pierwsze państwa muzułmańskie.
Islamizacja Nubii była związana przede wszystkim z migracją koczowniczych plemion arabskich, które znajdowały w Sudanie lepsze warunki życia niż w Egipcie. Do nawrócenia się zwykłych ludzi doszło bez wątpienia poprzez ich włączenie do arabskich struktur plemiennych, tak jak w przypadku Banu al-Kanz. W XVI wieku na terenie Sudanu wykształciło się kilka grup ludności o odrębnym trybie życia i organizacji. Wzdłuż Nilu od Asuanu do Ad-Dabby mieszkali zislamizowani Nubijczycy, którzy jednak zachowali swój język i rolniczy tryb życia. Powyżej Ad-Dabby aż do zbiegu Nilu Białego i Błękitnego mieszkali Dżaaliin, zarabizowani Nubijczycy zajmujący się przede wszystkim rolnictwem. Na wschód i zachód od doliny Nilu koczowały najbliższe Arabom koczownicze plemiona Dżuhajna. W Darfurze i Kordofanie sąsiadowały one z koczownikami pochodzenia miejscowego. Na południu Sudanu pojawili się murzyńscy i „pogańscy” Azande oraz Niloci, reprezentowani przez takie ludy jak Szyllukowie, Nuerowie, Dinkowie i Anuk. Spośród nich jedynie Szyllukowie byli zjednoczeni pod rządami dynastii „boskich królów”. Po upadku chrześcijańskich królestw w Sudanie doszło do decentralizacji władzy, podzielonej pomiędzy wodzów plemiennych, w XVI wieku rozpoczęły się jednak procesy unifikacyjne. Należący do Dżuhajna Kawazma po podboju Alodii poczuli się jej spadkobiercami i od imienia swego wodza przyjęli nazwę Abdallab. W roku 1504 zostali oni jednak pokonani przez koczowniczych Fundż, których pochodzenie jest niejasne. W rezultacie tego zwycięstwa Fundż zajęli region Al-Dżaziry, położony pomiędzy Nilem Białym a Błękitnym, który stał się centrum ich sułtanatu ze stolicą w Sinnarze, zaś odepchnięci na północ Abdallab utworzyli zależne od Fundż państwo. W początku XVII wieku Fundż ostatecznie rozciągnęli swoją zwierzchność aż do granic osmańskiego Egiptu, tak samo jednak jak w przypadku Abdallab pozostawiając na tronie miejscowych władców jako wasali. W wieku XVI i XVII doszło do pogłębionej islamizacji terytorium podległego Fundż na skutek działalności świątobliwych fakihów i marabutów, przy czym dominująca stała się malikicka szkoła prawa. Wiek XVII był okresem rozkwitu Fundż, jednak już pod koniec tego stulecia zaczęło ono przeżywać wstrząsy wewnętrzne, które w roku 1720 doprowadziły do obalenia dotychczasowej dynastii. W drugiej połowie XVIII wieku sułtanat Fundż stał się areną walki pomiędzy jego nowymi władcami a ich wezyrami, z której ostatecznie zwycięsko wyszli ci ostatni. Państwo było jednak tak osłabione, że kiedy w roku 1821 zaatakowali je Egipcjanie zarówno wezyr jak i sułtan poddali im się bez walki. Drugim ważnym państwem ówczesnego Sudanu był Sułtanat Dar Fur, założony w XVII wieku przez negroidalny lud Fur na terenie Darfuru. Dar Fur wykorzystał osłabienie Fundż w drugiej połowie XVIII wieku do zajęcia Kordofanu. Stał się on też wtedy schronieniem dla kupców i marabutów z doliny Nilu, co przyczyniło się do islamizacji kraju i wzrostu jego bogactwa.
Podbój egipski i powstanie Mahdiego.
Nowa epoka w dziejach Sudanu rozpoczęła się kiedy osmański wicekról Egiptu, Muhammad Ali (1805 – 1849), przedsięwziął inwazję na ten kraj. W latach 1820 – 1821 Egipcjanie bez większego trudu zajęli terytoria niegdyś podlegające Fundż, wraz z Kordofanem, jednak w roku 1822 wybuchło przeciwko ich władzy powstanie, którego stłumienie kosztowało ich sporo wysiłku. Stopniowo Egipt rozciągnął swoją władzę także na Kassalę i Suakin (1840), Ekwatorię (1871), Bahr al-Ghazal (1873) i Darfur (1874). Dążąc do zwiększenia dochodów z podbitych terenów Egipcjanie inwestowali w rolnictwo, uruchomili linię telegraficzną i żeglugę parową na Nilu. Większość zysków z tych przedsięwzięć trafiała jednak do egipskiego skarbca. Kiedy w roku 1838 Egipt zniósł państwowy monopol na handel z Sudanem muzułmańscy i europejscy kupcy rozpoczęli walkę o miejscowy rynek kości słoniowej, w celu jej zdobycia nie wahając się zabierać bydło i ziarno, a także ludzi spośród plemion południa. Ostatecznie handel kością słoniową i niewolnikami stały się ze sobą nierozłączne. W celu zapobieżenia narastającej przemocy Isma’il Pasza (1863 – 1879) zorganizował policję rzeczną na Nilu i dążył do rozciągnięcia egipskiej kontroli na południe. Pewne sukcesy w walce z handlem niewolnikami osiągnął namiestnik Ekwatorii Charles Gordon, który w roku 1877 został generalnym gubernatorem Sudanu, jednak jego polityka doprowadziła do poparcia przez handlarzy niewolników rebelii jakie wybuchły w Bahr al-Ghazal, Darfurze i Kordofanie. Chociaż zostały one stłumione, Egipt w roku 1879 zbankrutował i stracił wszelkie możliwości działania. Tymczasem niezadowolenie muzułmańskich mieszkańców Sudanu z powodu wysokich podatków, kontroli sudańskiego handlu przez Egipt oraz zakazu handlu niewolnikami, który tradycyjnie był źródłem utrzymania znacznej liczby ludzi, narastało. Ponadto ponieważ Egipcjanie realizując swoją politykę w znacznej mierze polegali na Europejczykach, w oczach wielu dominacja egipska była jednocześnie dominacją chrześcijan. 
W tej sytuacji w roku 1881 w Sudanie wybuchło powstanie pod wodzą Muhammada Ahmada, który ogłosił się mahdim. Do roku 1885 udało mu się wyprzeć z Sudanu Egipcjan i zabić Gordona podczas zdobywania Chartumu, ale jeszcze w tym samym roku Mahdi zmarł. Jego następca, Abdullahi, prowadził politykę agresywnego islamizmu, wzywając do poddania się i nawrócenia na tę religię królową Wiktorię, egipskiego chedywa, sułtana osmańskiego i cesarza Etiopii. W rezultacie mahdyści znaleźli się w konflikcie zarówno z wewnętrznymi dysydentami w Darfurze, Bahr al-Ghazal i Ekwatorii, jak i Egiptem i Etiopią. W roku 1896, bojąc się, że Sudan zostanie zajęty przez Francję, od roku 1882 okupująca Egipt Wielka Brytania wysłała na jego podbój armię pod wodzą generała Horatio Kitchenera. Ten w roku 1898 pokonał mahdystów pod Omdurmanem i wraz ze śmiercią Abdullahiego w listopadzie 1899 roku ich państwo upadło.
Sudan Anglo-Egipski.
Na mocy konwencji podpisanej w 1899 roku Wielka Brytania i Egipt ogłosiły wspólną władzę nad Sudanem i tym samym stał się on kondominium tych dwóch państw. W praktyce jednak władza Egiptu była jedynie nominalna i przez cały okres istnienia kondominium zarówno rządzący Sudanem generalny gubernator jak i wszyscy wyżsi urzędnicy byli Brytyjczykami, a w okresie pogorszenia się stosunków brytyjsko-egipskich w latach 1924 – 1936 z Sudanu zostali usunięci wszyscy egipscy urzędnicy i żołnierze. Obawiając się ponownego wybuchu powstania inspirowanego mesjanistycznym islamem Brytyjczycy popierali wszelkie jego oficjalne formy, jednocześnie prześladując jego mniej ortodoksyjne odłamy. Poza tym utrzymywali politykę niskich podatków oraz mimo oficjalnego sprzeciwu wobec niewolnictwa faktycznie tolerowali jego istnienie. Kiedy wybuchła I wojna światowa, Brytyjczycy dokonali w roku 1916 ostatecznej aneksji Sułtanatu Dar Fur, który odrodził się po powstaniu Mahdiego, ponieważ obawiali się współpracy jego władcy z Osmanami. Podbój południowego Sudanu zakończył się dopiero w roku 1928, kiedy ostatecznie złamano opór Nuerów. W przeciwieństwie do północnej, muzułmańskiej części kraju, na południu językiem urzędowym był angielski, a nie arabski, miejscowi urzędnicy i wojska byli pochodzenia brytyjskiego bądź rodzimego, zaś miejscowe szkolnictwo oparto na chrześcijańskich misjach. Ponadto utrudniano napływ ludności z północy na południe. Skutkiem takiej polityki było pogłębienie różnic pomiędzy północą a południem. W dziedzinie gospodarczej obok budowy linii kolejowych, odbudowy Chartumu i budowy portu w Port Sudan, największą inwestycją Brytyjczyków było założenie wielkich plantacji bawełny w regionie Al-Dżaziry. Stały się one główną siłą napędową ekonomii Sudanu, jednak jednocześnie sprawiły, iż stał się on typową „gospodarką monokulturową”, uzależnioną od wahań cen jednego surowca na rynkach światowych.
Podczas wielkiego kryzysu zysk z plantacji bawełny spadł 4-krotnie, by potem znowu gwałtownie wzrosnąć w latach 1946 – 1953. Świadectwem pojawienia się w Sudanie ruchu nacjonalistycznego były protesty przeciwko usunięciu Egipcjan w roku 1924 podjęte przez ruch Ligi Białej Chorągwi. Sąsiadując z Włoską Afryką Wschodnią Sudan brał bezpośredni udział w II wojnie światowej i w kwietniu 1942 roku Generalny Kongres Absolwentów założony przez Isma'ila al-Azhariego zażądał od rządu brytyjskiego szeregu ustępstw, w tym prawa do samostanowienia Sudanu po wojnie. Żądania te zostały odrzucone, jednak w roku 1943 Brytyjczycy utworzyli w Sudanie zalążek parlamentu. Powstały wówczas dwie partie, Al-Aszikka Al-Azhariego, która opowiadała się za unią z Egiptem, i Umma, przeciwna jej utrzymaniu.
Wojskowy przewrót w Egipcie w roku 1952 doprowadził do przełamania impasu w rokowaniach egipsko-brytyjskich i w roku 1953 zawarto traktat, zgodnie z którym miało dojść do ewakuacji wojsk egipskich i brytyjskich z Sudanu, a po trzech latach sudańskie zgromadzenie konstytucyjne miało zadecydować o przyszłości kraju. Wybory do sudańskiego parlamentu wygrały ugrupowania proegipskie zjednoczone w ramach Partii Narodowo Unionistycznej i Al-Azhari został premierem, jednocześnie jednak gwałtowne demonstracje przeciwników unii z Egiptem były świadectwem ich siły. Zastępując 800 brytyjskich urzędników kolonialnych jedynie 4 z ich stanowisk oddano przedstawicielom południa, które nie było reprezentowane podczas rozmów w roku 1953. W rezultacie w roku 1955 w Ekwatorii wybuchł bunt, będący początkiem wojny domowej, który jednak przygasł po daniu południowcom obietnicy autonomii. 1 stycznia 1956 roku Sudan proklamował niepodległość.
Sudan współczesny.
W trakcie prac nad nową konstytucją przedstawiciele północy odrzucili ustrój federalny zaproponowany przez południowców, w wyniku czego doszło do zaognienia sytuacji na południu. Jednocześnie po roku 1956 cena bawełny zaczęła spadać i sytuacja gospodarcza Sudanu pogorszyła się. W tej sytuacji zniechęcenie ludzi do intryg polityki parlamentarnej wykorzystał generał Ibrahim Abbud, który dokonał zamachu stanu i obejmując urząd prezydenta i premiera oraz rozwiązując parlament i partie polityczne objął dyktatorską władzę w kraju. Udało mu się rozwiązać problem nadwyżki podaży bawełny poprzez uwolnienie jej cen i zawrzeć z Egiptem porozumienie w sprawie podziału wód Nilu, jednak jego brutalna polityka arabizacji i islamizacji południa poniosła fiasko i doprowadziła w roku 1963 do wybuchu powstania w tym regionie. W roku 1964 masowe demonstracje zmusiły Abbuda do ustąpienia i Sudan na powrót stał się republiką parlamentarną. Kolejne słabe rządy koalicyjne nie były jednak w stanie rozwiązać problemów kraju, w tym mimo podejmowanych prób ugody zaprowadzić pokoju na południu. W roku 1969 w wyniku kolejnego zamachu stanu zwanego rewolucją majową, autorytarną władzę przejął pułkownik Dżafar Muhammad an-Numajri. Lider puczu został premierem i przewodniczącym Rady Dowództwa Rewolucji. Rozpoczął kampanię mającą na celu zreformowanie gospodarki Sudanu poprzez nacjonalizację banków i przemysłu. Przeprowadził szereg reform w duchu panarabskim i socjalistycznym oraz zbliżył się politycznie do ZSRR, Libii i Egiptu. W 1970 roku doszło do nieudanego zamach stanu zorganizowanego przez konserwatystów na czele z Sadikiem al-Mahdim i Partię Umma. W połowie 1970 roku rząd wprowadził szereg inicjatyw mających na celu rozwój rolnictwa i przemysłu w Sudanie, zaprosił zagraniczne firmy do poszukiwań w kraju ropy naftowej.
Po nieudanym komunistycznym zamachu stanu w roku 1971 an-Numajri zbliżył się do krajów zachodnich a rząd wydalił doradców do spraw bezpieczeństwa z NRD oraz zdelegalizował kilka komunistycznych związków zawodowych. Po zamachu stanu oddalił się od ZSRR i zaczął otrzymywać broń z USA. W 1976 roku tysiąc wyszkolonych przez Libię rebeliantów na czele z Sadikiem al-Mahdim, przekroczyło granicę w Ma'tan as-Sarra. Rebelianci stoczyli walki z siłami rządowym. Numajri pokonał rebeliantów. 
Od połowy lat 70. doszło do zbliżenia Numajiriego w stronę politycznego islamizmu. Rząd wprowadził prawo szariatu co doprowadziło do drugiej wojny domowej, południowi Sudańczycy uznali te kroki za naruszenie umowy z Addis Abeby. Do walki z rządem sudańskim stanęła Ludowa Armia Wyzwolenia Sudanu. W 1984 roku prezydent Numajri ogłosił stan wyjątkowy który dał specjalne uprawnienia wojsku. Partyzantów wsparł oraz zezwolił na utworzenie baz na terenie własnego kraju, prezydent Etiopii Mengystu Hajle Marjam co było m.in. odpowiedzią na wsparcie rządu an-Numajriego dla erytrejskich separatystów z Frontu Wyzwolenia Erytrei i Erytrejskiego Ludowego Frontu Wyzwolenia walczących o niepodległość kraju.
W roku 1985 an-Numajri został obalony i Sudan po raz trzeci wszedł w okres rządów parlamentarnych, które jednak okazały się tak samo nieskuteczne jak poprzednio. W roku 1989 wojskowy pucz wyniósł do władzy Umara al-Baszira, który „wprowadził klasyczną formę dyktatury wojskowej: został prezydentem, premierem, ministrem obrony i głównodowodzącym armii. Ponadto rozwiązał parlament, zawiesił konstytucję, wprowadził stan wyjątkowy, zdelegalizował partie polityczne”. W 1990 roku doszło do nieudanej próby puczu dokonanej przez baasistowskich oficerów. Politycznym zapleczem nowego rządu był islamski fundamentalizm, którego głównym przywódcą i ideologiem w Sudanie był Hasan at-Turabi. Dążąc do rozszerzenia muzułmańskiego fundamentalizmu na całą Afrykę i Bliski Wschód sudański rząd traktował wojnę z południem jako dżihad, a popieranie islamskiego terroryzmu doprowadziło do jego izolacji na arenie międzynarodowej. Sudan zaczął się jednak cieszyć poparciem Chin, które pod koniec lat dziewięćdziesiątych rozpoczęły eksploatację jego złóż ropy naftowej. W tym samym okresie Umar al-Baszir zaczął dążyć do poprawy stosunków Sudanu z innymi państwami. W latach 2000 – 2002 nastąpił rozłam pomiędzy nim a at-Turabim.
W roku 2005 zawarto pokój z południem, znosząc obowiązywanie w nim szariatu i zgadzając się na referendum niepodległościowe w roku 2011, w efekcie którego Południe 9 lipca 2011 ogłosiło niepodległość. Od roku 2003 rząd sudański musi jednak zmagać się z konfliktem w Darfurze, gdzie doszło do walk pomiędzy arabskimi koczownikami i murzyńskimi rolnikami, przy czym al-Baszir zdecydował się popierać tych pierwszych. W marcu 2009 Międzynarodowy Trybunał Karny wydał nakaz aresztowania al-Baszira pod zarzutem zbrodni wojennych i zbrodni przeciwko ludzkości popełnionych w Darfurze. 26 kwietnia 2010 roku w Sudanie zostały przeprowadzone wybory powszechne, w których wygrał al-Baszir, ale doszło w ich trakcie do rażących nadużyć z punktu widzenia demokracji. Stosunki z Sudanem Południowym układały się niepomyślnie, a przyczyną konfliktu, była nieuregulowana granica wzdłuż pól roponośnych. W związku z tym dochodziło do walk granicznych, a 11 kwietnia 2012, Sudan ogłosił stan wojny z Sudanem Południowym. We wrześniu 2013 roku rozpoczęły się protesty przeciwko dyktatorskim rządom Umara al-Baszira.

</doc>
<doc id="3068941" url="https://pl.wikipedia.org/wiki?curid=3068941" title="Tim Vanni">
Tim Vanni

Timothy Mark „Tim” Vanni (ur. 2 lutego 1961 roku) – amerykański zapaśnik w stylu wolnym. Dwa razy występował na Igrzyskach Olimpijskich w wadze do 48 kg. Czwarte miejsce w Seulu 1988 roku i piąte w Barcelonie 1992. Trzykrotny medalista Igrzysk i Mistrzostw Panamerykańskich. Sześć razy brał udział w Mistrzostwach Świata. Piąte miejsca w 1987 i 1989 roku. Drugie miejsce w Pucharze Świata w 1990; trzecie w 1986 i 1988; czwarty w 1989 i piąty w 1995 roku.

</doc>
<doc id="3068943" url="https://pl.wikipedia.org/wiki?curid=3068943" title="The Canyons (film)">
The Canyons (film)

The Canyons − amerykański film fabularny (thriller) z 2013 roku, wyreżyserowany przez Paula Schradera oraz oparty na scenariuszu autorstwa pisarza Breta Eastona Ellisa. W filmie w rolach głównych wystąpili Lindsay Lohan oraz aktor filmów pornograficznych James Deen. 29 lipca 2013 roku odbyła się nowojorska premiera obrazu, lecz komercyjna dystrybucja "The Canyons" nastąpiła 2 sierpnia 2013. Film prezentowano podczas międzynarodowych festiwali w Wenecji i Rio de Janeiro.
Opis fabuły.
Hollywoodzki filmowiec Christian dowiaduje się o romansie swojej dziewczyny Tary z jednym z początkujących aktorów. Mężczyzna wciąga niewierną ukochaną i jej partnera w świat manipulacji, przygodnego seksu i zbrodni.

</doc>
<doc id="3068945" url="https://pl.wikipedia.org/wiki?curid=3068945" title="Dawid Kwiatkowski">
Dawid Kwiatkowski

Dawid Piotr Kwiatkowski (ur. 1 stycznia 1996 w Gorzowie Wielkopolskim) – polski piosenkarz, autor tekstów, kompozytor i osobowość telewizyjna.
Karierę muzyczną zaczynał w zespole Two of Us. Wydał siedem solowych albumów studyjnych: "9893" (2013), "9893 Akustycznie" (2014), "Pop &amp; Roll" (2014), "Element trzeci" (2015), "Countdown" (2016), "13 grzechów niczyich" (2019) i "Dawid Kwiatkowski" (2021). Dwie wydane przez niego płyty dotarły na szczyt listy najchętniej kupowanych albumów w Polsce, ponadto za sprzedaż swoich albumów otrzymał jedną platynową płytę i dwie złote.
Laureat Europejskiej Nagrody Muzycznej MTV dla najlepszego europejskiego wykonawcy i dwukrotnie dla najlepszego polskiego wykonawcy, ponadto czterech nagród Nickelodeon Kids’ Choice Award, Bursztynowego Słowika i Telekamery.
Był uczestnikiem, jurorem lub gościem w kilku programach rozrywkowych i użyczył głosu drugoplanowym postaciom w filmach animowanych "" i "Sing". Prowadzi czynnie działalność charytatywną.
Rodzina i edukacja.
Urodził się 1 stycznia 1996 ok. godz. 8:40 w Gorzowie Wielkopolskim. Ma dwóch braci: Mateusza i Michała, który też jest piosenkarzem. Jego rodzice zmagali się z problemem alkoholowym. Był wychowany w duchu katolickim, ale w wieku 15 lat przeszedł na protestantyzm.
Uczył się w Liceum Ogólnokształcącym nr IV w Gorzowie Wielkopolskim, lecz przerwał naukę w drugiej klasie. Drugą próbę zdobycia średniego wykształcenia podjął w szkole przez Internet, jednak nie podszedł do egzaminów z powodu trwającej trasy koncertowej. W młodości trenował hip-hop.
Kariera zawodowa.
Pierwsze profesjonalne nagranie zrealizował w paryskim studiu swojego brata, Michała, wykonując cover utworu Edyty Bartosiewicz „Ostatni”. Jako nastolatek śpiewał w zespole Two of Us, z którym w 2012 wygrał konkurs talentów "Askana łowi talenty", za co otrzymali w nagrodę czek na 10 tys. zł. Za wygrane pieniądze kupił gitarę. Latem 2012 bez powodzenia uczestniczył w przesłuchaniach do czwartej edycji programu Polsatu "Must Be the Music. Tylko muzyka".
19 lipca 2013 wydał debiutancki singiel „Biegnijmy”, a trzy miesiące później kolejny – „Na zawsze”. 29 października na gali "Glam Awards 2013" odebrał statuetki w kategoriach: „modny debiut ESKA.pl” i „odkrycie roku”. 19 listopada nakładem wytwórni My Music wydał debiutancki album studyjny pt. "9893", który na trzy tygodnie przed premierą uzyskał status złotej płyty. Po premierze wydawnictwa zadebiutował z nim na pierwszym miejscu listy najchętniej kupowanych albumów w Polsce. Również w 2013 założył markę odzieżową #9893.
Wiosną 2014 uczestniczył w pierwszej edycji programu rozrywkowego Polsatu "Dancing with the Stars. Taniec z gwiazdami"; w parze z Janją Lesar odpadł w odcinku półfinałowym. W tym okresie został także ambasadorem reklamowym marki kosmetyków Garnier produkowanych przez L’Oréal Polska i wystąpił w teledysku do piosenki formacji Young Stars Team „Płomień”. W maju wyruszył w radiowe trasy koncertowe: "Letnią Scenę Eski" i "WAWA Live". 28 maja wydał album pt. "9893 Akustycznie", zawierający utwory z debiutanckiego wydawnictwa w akustycznych aranżacjach. Latem zorganizował swój pierwszy obóz muzyczny dla dzieci i młodzieży, zagrał w teledysku do piosenki Ireny Santor „Chodź na kawę Warszawo” i został bohaterem spotów reklamowych sieci salonów Empik. W październiku otrzymał Europejską Nagrodę Muzyczną MTV dla najlepszego polskiego wykonawcy i Europejska Nagroda Muzyczna MTV MTV dla najlepszego artysty Europy Wschodniej, a w listopadzie wydał album pt. "Pop &amp; Roll", który uzyskał certyfikat platynowej płyty na dwa tygodnie przed premierą i który promował teledyskiem do singla „Jak to?”. Album "Pop &amp; Roll" zajął czwarte miejsce na liście najchętniej kupowanych płyt w Polsce w 2014.
W 2015 zaprezentował piosenkę „Szkoła”, która została motywem przewodnim serialu TVN o tym samym tytule. W lutym ponownie wystąpił w spotach reklamowych sieci salonów Empik, a w maju wystąpił podczas koncertu "Top Music Wembley" w Londynie i był jednym z wykonawców „Koncertu platynowego” w ramach "Polsat SuperHit Festiwal 2015" jako artysta, którego albumy zdobyły status platynowej płyty w okresie od stycznia 2014 do lutego 2015. Również w 2015 zadebiutował jako aktor dubbingowy, użyczając głosu jednej z postaci polskiej wersji językowej filmu animowanego "", poza tym został jurorem w programie typu talent show "SuperDzieciak". 2 grudnia 2015 wydał album pt. "Element trzeci", który promował singlem „Droga”. Wiosną 2016 wyemitowano program "Lip Sync Battle Ustawka", którego był uczestnikiem, a latem wystąpił w trakcie radiowych tras koncertowych: "Lata z Radiem" i "Letniej Sceny Eski" oraz wystąpił w kampanii reklamowej kosmetyków BU. 1 listopada zaprezentował teledysk do piosenki „Nie mów nie”, która została wykorzystana w ścieżce dźwiękowej do filmu "Za niebieskimi drzwiami", a w grudniu użyczył głosu jednej z postaci w animacji "Sing" i wydał album pt. "Countdown", który promował singlem „Say Yes”. Latem 2017 wystąpił w ramach kolejnej trasy koncertowej "Lata z Radiem", a listopadzie po raz drugi został wyróżniony Europejską Nagrodą Muzyczną MTV dla najlepszego polskiego wykonawcy. Również w 2017 został ambasadorem kanału muzycznego MTV Music Polska.
10 stycznia 2018 zaprezentował teledysk do piosenki „Jesteś”, którą zapowiadał piąty album studyjny. 24 marca czwarty raz z rzędu odebrał statuetkę Nickelodeon w kategorii „ulubiona polska gwiazda” na gali w Los Angeles. 10 lipca zaprezentował drugi singiel z piątego albumu, „Sam 1.0”. Latem wystąpił podczas minitrasy koncertowej "Siła Muzyki Radia Zet". Latem został trenerem w programie rozrywkowym TVP2 "The Voice Kids". W listopadzie wydał autorski „Optymistyczny kalendarz” na rok 2019, a 31 grudnia uświetnił występem noworoczny koncert "Sylwester marzeń z Dwójką" organizowany przez TVP2 w Zakopanem. W 2019 był bohaterem spotów reklamowych: marki obuwniczej Reebok Classic, producenta lodów Froneri Polska i sieci restauracji McDonald’s, a także wraz z matką wystąpił w reality show "Starsza pani musi fiknąć". Ponadto 30 kwietnia 2019 był jedną z gwiazd koncertu "Gramy dla Europy" organizowanego przez TVP1 i Ministerstwo Inwestycji i Rozwoju z okazji 15-lecia przystąpienia Polski do Unii Europejskiej. W maju premierowo zaprezentował teledysk interaktywny do swojej wersji piosenki Junior Senior „Move Your Feet”, który nagrał na potrzeby kampanii reklamowej sieci restauracji McDonald’s. 14 maja wykonał w duecie z Marylą Rodowicz piosenkę „Shallow” w programie śniadaniowym TVP2 "Pytanie na śniadanie", jednak ich występ był szeroko krytykowany w mediach. 31 maja wydał album pt. "13 grzechów niczyich", z którym dotarł do drugiego miejsca Oficjalnej Listy Sprzedaży. Premierę poprzedził wydaniem dwóch kolejnych singli, „Kochaj mnie” i „Mordo”. Do wszystkich singli zrealizował oficjalne teledyski. 16 czerwca wystąpił w koncercie „Nie pytaj o Polskę – #30LatWolności” podczas 56. KFPP w Opolu, gdzie wykonał piosenki „Jesteś” i „Na zawsze” oraz utwór „Tango na głos, orkiestrę i jeszcze jeden głos” w duecie z Marylą Rodowicz. Przez pierwsze trzy miesiące 2020 jeździł z trasą koncertową promującą album "13 grzechów niczyich", na której wystąpił z Baronem, Julią Wieniawą i Natalią Szroeder. 12 sierpnia 2020 wydał teledysk do singla „Bratnie dusze”, który nagrał z Cleo.
W lutym 2021 wydał singel „Bez Ciebie”, który szybko stał się ogólnopolskim hitem, a następnie otrzymał tytuł Przeboju roku 2021 RMF FM. W lipcu wydał drugi singel „Proste”, a miesiąc później z utworem „Bez Ciebie” wystąpił na "Top of the Top Sopot Festival", na którym odebrał Bursztynowego Słowika, główną nagrodę festiwalu. W październiku wydał trzeci singiel „Nieważne”. Utworem zapowiadał kolejny album studyjny pt. "Dawid Kwiatkowski", który wydał 29 października 2021. 31 grudnia wystąpił na "Sylwestrze Szczęścia" z Polsatem.
W lutym 2022 zrealizował wideoklip do kolejnego singla z albumu – „Idziesz ze mną". 23 czerwca zaprezentował teledysk do ostatniego singla z albumu – „Co z nami będzie”.
Charakterystyka muzyczna i inspiracje.
Jego twórczość klasyfikowana jest jako popowa. Na czwartym albumie umieścił więcej brzmień elektronicznych.
Ceni twórczość Rihanny. Jest fanem Ellie Goulding.
Wizerunek.
Od początku kariery muzycznej porównywany jest do Justina Biebera m.in. ze względu na rozpoczęcie kariery w wieku nastoletnim i publikowanie amatorskich nagrań muzycznych na YouTube.
Ma na ciele kilka tatuaży; ma wytatuowaną m.in. koronę na serdecznym palcu prawej ręki oraz napis „fleur rebelle”, nawiązujący do ulubionej piosenkarki Kwiatkowskiego, Rihanny.
Udziela się charytatywnie. Wspiera Wielką Orkiestrę Świątecznej Pomocy.
W 2017 zwyciężył w charytatywnym odcinku teleturnieju "Familiada", a otrzymany czek przekazał Specjalnemu Ośrodkowi Szkolno-Wychowawczemu w Bogumiłku.
Wpływ na popkulturę.
Jest jednym z najpopularniejszych polskich użytkowników Instagrama i Snapchata oraz jednym z najbardziej aktywnych użytkowników Twittera.
W grudniu 2014 fraza „Dawid Kwiatkowski” uplasowała się na 2. miejscu w kategorii „polska muzyka” i 5. miejscu w kategorii „polskie osoby” w opublikowanym przez Google Zeitgeist rankingu najczęściej wyszukiwanych haseł w polskim Internecie. W grudniu 2018 fraza była jednym z najczęściej wyszukiwanych haseł w kategorii „muzycy” w polskim Internecie.
Często pojawia się w porannych programach telewizyjnych: "Onet Rano", "Dzień dobry TVN" i "Pytanie na śniadanie".
W 2021 w postać Kwiatkowskiego wcieliła się Paulina Sykut-Jeżyna w programie rozrywkowym Polsatu "Twoja twarz brzmi znajomo".
Filmografia.
Źródło: Filmweb

</doc>
<doc id="3068947" url="https://pl.wikipedia.org/wiki?curid=3068947" title="Erigone arcticola">
Erigone arcticola

Erigone arcticola – gatunek pająka z rodziny osnuwikowatych zamieszkującego północną Holarktykę.
Habitat.
Zamieszkuje kamieniste wybrzeża, piargi i kilka innych biotopów.
Występowanie.
Gatunek o zasięgu hipoarktycznym. Występuje od północno-zachodniej Rosji i Nowej Ziemi, przez północną Syberię i Półwysep Czukocki po Alaskę.

</doc>
<doc id="3068949" url="https://pl.wikipedia.org/wiki?curid=3068949" title="Gajnan Sajdchużyn">
Gajnan Sajdchużyn

Gajnan Rachmatowicz Sajdchużyn (ros. Гайнан Рахматович Сайдхужин, ur. 30 czerwca 1937 w Czelabińsku, zm. 13 maja 2015) – radziecki kolarz szosowy pochodzenia tatarskiego, brązowy medalista mistrzostw świata.
Kariera.
W 1963 roku, wspólnie z Wiktorem Kapitonowem, Anatolijem Olizarienką i Jurijem Mielichowem zdobył brązowy medal w drużynowej jeździe na czas na mistrzostwach świata w Ronse. Był to jedyny medal wywalczony przez niego na międzynarodowej imprezie tej rangi. Na tych samych mistrzostwach zajął także 24. miejsce w wyścigu ze startu wspólnego amatorów. Indywidualnie najlepszy wynik osiągnął podczas rozgrywanych dwa lata później mistrzostw świata w San Sebastián, kiedy w tej samej konkurencji uplasował się trzy pozycje wyżej. W 1960 roku zajął 31. miejsce ze startu wspólnego na igrzyskach olimpijskich w Rzymie, a cztery lata później, podczas igrzysk w Tokio był piąty w drużynie, a indywidualnie zajął 41. pozycję. Ponadto w 1958 roku wygrał wyścig Kalinin-Leningrad-Kalinin, rok później Grand Prix Sowieckij Sport, w 1960 roku Tour of Sochi, w 1962 roku był najlepszy w Wyścigu Pokoju, a w latach 1965 i 1967 zwyciężał we francuskim Grand Prix cycliste de L’Humanité. Kilkakrotnie zdobywał medale mistrzostw kraju, w tym trzy złote.

</doc>
<doc id="3068951" url="https://pl.wikipedia.org/wiki?curid=3068951" title="Bazylika św. Ulryka i św. Afry">
Bazylika św. Ulryka i św. Afry

Bazylika św. Ulryka i św. Afry (, "Stadtpfarrkirche St. Urlich und Afra") – bazylika mniejsza, kościół parafialny w Augsburgu i cel pielgrzymek do grobów św. Ulryka, św. Afry i św. Simperta. Dawniej kolegiata św. Afry i siedziba klasztoru św. Ulryka i św. Afry (1012-1802), kościół garnizonowy 4 Bawarskiego Regimentu Szwoleżerów „Król” (od 1805).
Historia.
Pierwsza świątynia została wzniesiona już za czasów Merowingów i przebudowana przez Karolingów. W 1012 r. został oddany benedyktynom, którzy w latach 1064 – 1071 w miejscu starego postawili nowy, dwunawowy, halowy kościół romański. Był on o 1/3 krótszy od obecnego. W 1466 r. decyzją opata Melchiora von Stannheima kościół został zburzony, a w kolejnym roku rozpoczęto budowę nowego kościoła – gotyckiej bazyliki według projektu Hansa von Hildesheima. W 1474 r. budowę powierzono Burkhartowi Engelbergowi, który zakończył ją w 1500 roku. W tym samym roku król Rzymsko-niemiecki, późniejszy cesarz Maksymilian I Habsburg wkopał kamień węgielny pod budowę chóru – prezbiterium. Budowę przerwano w 1537 r., projekt zakończono w latach 1603-1604, na 1300. rocznicę śmierci św. Afry. W 1810 r. kościół stał się kościołem parafialnym.
Opis.
Kościół trójnawowy, bazylikowy, wzniesiony na planie krzyża łacińskiego. Kościół jest w stylu gotyckim, z gwiaździstym sklepieniem. Nad kościołem góruje wieża św. Afry, która pełni rolę dzwonnicy. Pod kościołem znajduje się krypta z grobami świętych patronów świątyni. Wystrój kościoła jest renesansowo – barokowy. W kościele, poza ołtarzami, jest również grupa krzyżowa Wolfganga Neidhardta stojąca między nastawą ołtarzową a ołtarzem (stołem). Stanowi ją grupa rzeźb z brązu przedstawiająca Jezusa na krzyżu, Maryję, Marię Magdalenę i Jana Ewangelistę. Razem z ołtarzami Johannes Degler stworzył dębową ambonę, stojącą na dwóch korynckich kolumnach. Nad nią znajduje się baldachim, wspierany przez rzeźby dwóch aniołów, z figurą Jezusa wśród stada owiec (dobry pasterz). Wzdłuż południowej nawy znajduje się ciąg kaplic. W bazylice znajduje się również skarbiec z relikwiami św. Ulryka: kielichem, ornatem i krzyżem, których używał podczas sprawowania Mszy Św.
Ołtarze.
Wszystkie trzy ołtarze są drewniane i zostały zrobione przez rzeźbiarza Johannesa Deglera w latach 1604 – 1607.

</doc>
<doc id="3068952" url="https://pl.wikipedia.org/wiki?curid=3068952" title="Zeke Jones">
Zeke Jones

Larry Lee „Zeke” Jones (ur. 2 grudnia 1966) – amerykański zapaśnik w stylu wolnym. Srebrny medalista Igrzysk Olimpijskich w Barcelonie 1992 w kategorii do 52 kg. Złoty i brązowy medalista mistrzostw świata. Złoty medalista igrzysk panamerykańskich z 1995 roku, brązowy z 1991. Medalista mistrzostw panamerykańskich. Pierwsze miejsce w Pucharze Świata w 1991, 1993, 1994 i 1995.
Po zakończeniu kariery trener zapasów. Prowadził olimpijską reprezentację USA.
Zawodnik Huron High School z Ann Arbor i Arizona State University. Trzy razy All-American (1988–1990) w NCAA Division I, drugi w 1990; czwarty w 1989 i szósty w 1988 roku.

</doc>
<doc id="3068953" url="https://pl.wikipedia.org/wiki?curid=3068953" title="Georgina Reilly">
Georgina Reilly

Georgina Reilly (ur. 12 lutego 1986 w Guildford, Surrey) – brytyjsko-kanadyjska aktorka filmowa i telewizyjna.
Występowała w roli Sabriny Reynolds z serialu obyczajowego "The L.A. Complex". Wystąpiła również w innych filmach i serialach telewizyjnych jak "Pontypool", "This Movie Is Broken", "Piękni", "Republika Doyle’ów" i wielu innych.
Jest wnuczką kanadyjskiego muzyka Tommy’ego Reilly’ego.
6 stycznia 2013 roku Reilly wzięła ślub z kanadyjskim aktorem Markiem O’Brienem, gwiazdą serialu "Republika Doyle’ów".

</doc>
<doc id="3068954" url="https://pl.wikipedia.org/wiki?curid=3068954" title="Fort de Bellegarde">
Fort de Bellegarde

Fort de Bellegarde – XVII-wieczna twierdza wznosząca się ponad miasteczkiem Perthus, w departamencie Pireneje Wschodnie na południu Francji.
Rys historyczny.
Gmina Le Perthus znalazła się w granicach Francji na mocy Pokoju Pirenejskiego (1659). W roku 1674 Bellegarde zdobyli Hiszpanie. Jednak już w roku 1675 został odbity na rzecz Francji przez marszałka Frédérica-Armand de Schomberga.
W roku 1678 zatwierdzono plan budowy nowej twierdzy w Bellegarde, sporządzony przez Sébastiena Vaubana.
Podczas wojny o Pireneje, która stanowiła jedną z kampanii w ramach wojny Francji z pierwszą koalicją, twierdza była dwukrotnie oblegana:
Podczas II wojny światowej niemieckie Gestapo wykorzystywało fort jako więzienie dla zbiegłych jeńców oraz wrogich agentów.
Turystyka.
Fort jest dostępny dla zwiedzających wyłącznie w okresie od czerwca do września. Turyści mogą oglądać wystawy związane z historią twierdzy, jej archeologią oraz z jej okolicą. Fort jest własnością państwa francuskiego. Od 1967 roku znajduje się na liście obiektów dziedzictwa narodowego ("monument historique"), prowadzonej przez francuskie ministerstwo kultury.

</doc>
<doc id="3068955" url="https://pl.wikipedia.org/wiki?curid=3068955" title="Anatolij Olizarienko">
Anatolij Olizarienko

Anatolij Władimirowicz Olizarienko (ros. Анатолий Владимирович Олизаренко, ur. 25 września 1936 w Leningradzie, zm. 30 stycznia 1984) – radziecki kolarz szosowy, brązowy medalista mistrzostw świata.
Kariera.
Największy sukces w karierze Anatolij Olizarienko osiągnął w 1963 roku, kiedy wspólnie z Wiktorem Kapitonowem, Gajnanem Sajdchużynem i Jurijem Mielichowem zdobył brązowy medal w drużynowej jeździe na czas na mistrzostwach świata w Ronse. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął także 41. miejsce w wyścigu ze startu wspólnego amatorów. W 1964 roku wystąpił na igrzyskach olimpijskich w Tokio, gdzie był piąty w drużynie, a indywidualnie zajął 56. pozycję. Ponadto w 1958 roku wygrał wyścig Dookoła Egiptu, w 1960 roku był trzeci w Tour de Pologne, a trzy lata później był dziewiąty w Wyścigu Pokoju. Został także mistrzem Związku Radzieckiego w drużynowej jeździe na czas w 1963 roku.

</doc>
<doc id="3068956" url="https://pl.wikipedia.org/wiki?curid=3068956" title="Petrus Cristus">
Petrus Cristus



</doc>
<doc id="3068959" url="https://pl.wikipedia.org/wiki?curid=3068959" title="Krzyż Więźniów Politycznych 1940–1945">
Krzyż Więźniów Politycznych 1940–1945

Krzyż Więźniów Politycznych 1940–1945 (fr. "Croix du prisonnier politique 1940–1945", fl. "Het Politieke Gevangenkruis 1940–1945") – belgijskie odznaczenie państwowe, którym wyróżniano obywateli belgijskich więzionych w okresie II wojny światowej z przyczyn politycznych.
Historia.
Odznaczenie został ustanowione dekretem księcia regenta Belgii Karola w dniu 13 listopada 1947 roku dla wyróżnienia obywateli belgijskich, którzy zostali uwięzieni przez Niemców z przyczyn politycznych w więzieniach oraz obozach koncentracyjnych w latach 1940 – 1945.
Zasady nadawania.
Zgodnie z dekretem krzyż nadawany był wszystkim obywatelom belgijskim, którzy w latach 1940 – 1945 zostali osadzeni w niemieckich obozach koncentracyjnych i więzieni z powodów działalności politycznej oraz konspiracyjnej.
Opis odznaki.
Odznakę odznaczenie jest krzyż typu maltańskiego o wymiarach 37 x 37 mm, wykonany ze srebra.
Na awersie odznaki w środku krzyża umieszczona jest okrągła tarcza z brzegiem wykonanym z drutu kolczastego. Wewnątrz tarczy znajduje się trójkąt skierowany wierzchołkiem w dół pokryty czerwoną emalią i czarną emaliowaną literą B.
Na rewersie w okrągły tarczy otoczona drutem kolczastym jest emaliowana na czarno a na niej znajdują daty 1940 i 1945 w kolorze krzyża.
Medal zawieszony jest na wstążce o szer. 38 mm, w białe i niebieskie paski (siedem białych i sześć niebieskich). Na wstążce umieszczano okucia w postaci srebrnych pasków na których umieszczano gwiazdki, czasami zamiast pasków stosowano tylko srebrne gwiazdki. Każda gwiazdka oznaczała 6 miesięczny pobyt w więzieniu lub obozie.

</doc>
<doc id="3068960" url="https://pl.wikipedia.org/wiki?curid=3068960" title="Pelly River">
Pelly River

Pelly River – rzeka w Kanadzie, przepływająca przez terytorium Jukonu, o długości 530 km. Stanowi dopływ rzeki Jukonu. 
Rzeka została tak nazwana przez Roberta Campbella na cześć Sir Johna Pelly'ego, biznesmena Kompanii Zatoki Hudsona.

</doc>
<doc id="3068963" url="https://pl.wikipedia.org/wiki?curid=3068963" title="Salat">
Salat



</doc>
<doc id="3068964" url="https://pl.wikipedia.org/wiki?curid=3068964" title="Instytut Fizyki Uniwersytetu Rzeszowskiego">
Instytut Fizyki Uniwersytetu Rzeszowskiego

Instytut Fizyki Uniwersytetu Rzeszowskiego (IF UR) – jednostka dydaktyczno-naukowa należąca do struktur Wydziału Matematyczno-Przyrodniczego Uniwersytetu Rzeszowskiego działająca w latach 1973-2013. Powstała z przekształcenia dotychczasowej Katedry Fizyki, której początki sięgają lat 60. XX wieku. Instytut został zlikwidowany w związku z usamodzielnieniem się wchodzących w jego skład katedr. W jego skład wchodziły trzy katedry. Prowadził działalność dydaktyczną i badawczą związaną z akustyką; spektroskopią molekularną emisyjną wysokiej dyspersji, ze szczególnym uwzględnieniem widma molekuł CO, CH, NO; oddziaływaniami laserowymi w metalach i półprzewodnikach; oddziaływaniem elektron-fonon i strukturą pasmową w półprzewodnikach; defektami radiacyjnymi w tlenkach; widmem optycznym materiałów laserowych z domieszkami ziem rzadkich; nadprzewodnictwem wysokotemperaturowym (teorią); hipotezą kosmicznej cenzury w ogólnej teorii względności; właściwościami fizycznymi Układu Słonecznego; modernizacją procesu nauczania i uczenia się fizyki w szkole podstawowej i średniej. Instytut kształcił studentów na kierunkach fizyka i fizyka techniczna. W roku akademickim 2012/2013 na instytucie kształciło się 160 studentów w trybie dziennym, a także 20 słuchaczy studiów podyplomowych. W ramach Wydziałowego Studium Doktoranckiego swoje studia odbywało kilku doktorantów.
 32 pracowników naukowo-dydaktycznych, w tym czterech z tytułem profesora i na stanowisku profesora zwyczajnego, siedmiu na stanowisku profesora nadzwyczajnego ze stopniem doktora habilitowanego, jeden adiunkt ze stopniem doktora habilitowanego, 19 adiunktów ze stopniem doktora oraz jeden asystent z tytułem magistra. Pracownicy naukowi instytutu zajmowali też często najważniejsze stanowiska w hierarchii uniwersyteckiej – rektorów oraz prorektorów, wielokrotnie obejmowali też funkcję dziekanów na swoim wydziale.
Historia.
W 1964 roku w ramach Punktu Konsultacyjnego krakowskiej Wyższej Szkoły Pedagogicznej w Rzeszowie rozpoczął swoją działalność Zakład Fizyki. Rok później po przekształceniu punktu konsultacyjnego w samodzielną Wyższą Szkołę Pedagogiczną stał się jej integralną częścią. W 1966 roku zakład ten został przemianowany na Katedrę Fizyki, a dwa lata później na Katedrę Fizyki Teoretycznej. W 1973 roku na jej bazie powołano do życia Instytut Fizyki. Do 2012 roku w instytucie tym działało 9 zakładów oraz 6 pracowni naukowych.
Decyzją władz uczelni w 2012 roku zniesiono dotychczasowe zakłady wchodzące w skład Instytutu Fizyki i utworzono w ich miejsce trzy katedry, które 1 listopada 2013 po likwidacji Instytutu Fizyki i bezpośrednio podlegają Wydziałowi Matematyczno-Przyrodniczemu Uniwersytetu Rzeszowskiego uzyskały samodzielność.
Kierunki kształcenia.
W Instytucie Fizyki Uniwersytetu Rzeszowskiego prowadzone są studia dzienne i zaoczne. Studia pierwszego stopnia trwają 3 lata i kończą się uzyskaniem tytułu zawodowego licencjata. Studenci mają do wyboru następujące kierunki i specjalności:
Po ukończeniu studiów licencjackich ich absolwenci mogą kontynuować naukę na studiach drugiego stopnia (magisterskich uzupełniających), które trwają 2 lata i kończą się uzyskaniem dyplomu magistra. Do wyboru są poniższe kierunki i specjalności:
Poza tym w jednostce prowadzone są studia podyplomowe zakresu nauczania fizyki oraz technologii informacyjnej w nauczaniu a także studia trzeciego stopnia, kończące się uzyskaniem stopnia naukowego doktora nauk fizycznych w zakresie fizyki.

</doc>
<doc id="3068965" url="https://pl.wikipedia.org/wiki?curid=3068965" title="Mario Maino">
Mario Maino

Mario Maino (ur. 8 października 1940 w Villaverla) – włoski kolarz szosowy, dwukrotny medalista mistrzostw świata.
Kariera.
Największy sukces w karierze Mario Maino osiągnął w 1962 roku, kiedy wspólnie z Antonio Taglianim, Dino Zandegù i Danilo Grassim zdobył złoty medal w drużynowej jeździe na czas na mistrzostwach świata w Salò. Jako że był to debiut tej konkurencji, Włosi zostali pierwszymi w historii drużynowymi mistrzami świata. W tej samej konkurencji reprezentacja Włoch w składzie: Mario Maino, Pasquale Fabbri, Danilo Grassi i Dino Zandegù zdobyła srebrny medal na rozgrywanych rok później mistrzostwach świata w Ronse. Ponadto w 1962 roku był drugi we francuskim Tour de l’Avenir, a dwa lata później był siódmy w Tre Valli Varesine. Nigdy nie wystąpił na igrzyskach olimpijskich. Jako zawodowiec startował w latach 1963-1967.

</doc>
<doc id="3068968" url="https://pl.wikipedia.org/wiki?curid=3068968" title="Ludovico Gazzoli">
Ludovico Gazzoli

Ludovico Gazzoli (ur. 18 marca 1774 w Terni, zm. 12 lutego 1858 w Rzymie) – włoski kardynał.
Życiorys.
Studia odbył w seminarium we Frascati, a następnie studiował w Perugii, gdzie uzyskał doktorat utroque iure. Po przyjęciu święceń kapłańskich został referendarzem Najwyższego Trybunału Sygnatury Apostolskiej, a następnie gubernatorem Fabriano, Spoleto i Rieti. 30 września 1831 został kreowany kardynałem in pectore. Jego promocja na kardynała diakona Sant'Eustachio została ogłoszona 2 lipca 1832. Od kwietnia 1833 do stycznia 1834 pełnił funkcję kamerlinga Kolegium Kardynałów. W 1843 roku został prefektem Kongregacji Dobrego Rządu.

</doc>
<doc id="3068969" url="https://pl.wikipedia.org/wiki?curid=3068969" title="Incestophantes kochiellus">
Incestophantes kochiellus

Incestophantes kochiellus – gatunek pająka z rodziny osnuwikowatych zamieszkującego północną Holarktykę.
Opis.
Samce osiągają do 2,9 mm, a samice do 2,7 mm długości ciała. Epigynum samic szerokie z guzkowatymi wyrostkami. Prosoma brunatna z obrzeżeniem i plamką pośrodku. Odnóża brązowawe. Opistosoma z wzorem w kształcie serca, 4 parami plamek pośrodku i ciemną poprzeczną linią.
Występowanie.
Gatunek rozprzestrzeniony od północnej Europy, gdzie występuje w Norwegii, Szwecji, Finlandii i północnej Rosji, przez Syberię po Półwysep Czukocki.

</doc>
<doc id="3068970" url="https://pl.wikipedia.org/wiki?curid=3068970" title="Danilo Grassi">
Danilo Grassi

Danilo Grassi (ur. 1 stycznia 1941 w Lonate Pozzolo) – włoski kolarz szosowy, dwukrotny medalista mistrzostw świata.
Kariera.
Największy sukces w karierze Danilo Grassi osiągnął w 1962 roku, kiedy wspólnie z Antonio Taglianim, Dino Zandegù i Mario Maino zdobył złoty medal w drużynowej jeździe na czas na mistrzostwach świata w Salò. Jako że był to debiut tej konkurencji, Włosi zostali pierwszymi w historii drużynowymi mistrzami świata. W tej samej konkurencji reprezentacja Włoch w składzie: Mario Maino, Pasquale Fabbri, Danilo Grassi i Dino Zandegù zdobyła srebrny medal na rozgrywanych rok później mistrzostwach świata w Ronse. Ponadto w 1963 roku został mistrzem Włoch w tej konkurencji, a rok później był ósmy w Tre Valli Varesine. Trzykrotnie startował w Giro d'Italia, najlepszy wynik osiągając w 1967 roku, kiedy zajął 69. miejsce w klasyfikacji generalnej. Dwa lata wcześniej wygrał jeden etap, ale cały wyścig zakończył na 79. pozycji. Nigdy nie wystąpił na igrzyskach olimpijskich. Jako zawodowiec startował w latach 1963-1966.

</doc>
<doc id="3068972" url="https://pl.wikipedia.org/wiki?curid=3068972" title="Stanisław Mielniczuk">
Stanisław Mielniczuk



</doc>
<doc id="3068973" url="https://pl.wikipedia.org/wiki?curid=3068973" title="Dino Zandegù">
Dino Zandegù

Dino Zandegù (ur. 31 maja 1940 w Rubano) – włoski kolarz szosowy, dwukrotny medalista mistrzostw świata.
Kariera.
Największy sukces w karierze Dino Zandegù osiągnął w 1962 roku, kiedy wspólnie z Antonio Taglianim, Danilo Grassim i Mario Maino zdobył złoty medal w drużynowej jeździe na czas na mistrzostwach świata w Salò. Jako że był to debiut tej konkurencji, Włosi zostali pierwszymi w historii drużynowymi mistrzami świata. W tej samej konkurencji reprezentacja Włoch w składzie: Mario Maino, Pasquale Fabbri, Danilo Grassi i Dino Zandegù zdobyła srebrny medal na rozgrywanych rok później mistrzostwach świata w Ronse. Ponadto w latach 1965 i 1969 wygrywał Giro di Romagna, w 1966 roku zwyciężył w Tirreno-Adriático, rok później wygrał Ronde van Vlaanderen, a w latach 1968 i 1969 był najlepszy w Trofeo Masferrer. Wielokrotnie startował w Giro d'Italia, wygrywając łącznie sześć etapów. Najlepszy wynik osiągnął w 1966 roku, kiedy był jedenasty w klasyfikacji generalnej. Rok później zajął osiemnaste miejsce oraz zwyciężył w klasyfikacji punktowej. Zajął również 36. miejsce w Tour de France w 1969 roku. Nigdy nie wystąpił na igrzyskach olimpijskich. Jako zawodowiec startował w latach 1964-1972.

</doc>
<doc id="3068974" url="https://pl.wikipedia.org/wiki?curid=3068974" title="Dino Zandegu">
Dino Zandegu



</doc>
<doc id="3068979" url="https://pl.wikipedia.org/wiki?curid=3068979" title="Islandiana princeps">
Islandiana princeps

Islandiana princeps – gatunek pająka z rodziny osnuwikowatych zamieszkującego północną Holarktykę.
Opis.
Samce osiągają od 1,6 do 1,7 mm, a samice od 1,6 do 1,8 mm.
Występowanie.
Gatunek występuje na Islandii, Grenlandii oraz w Kanadzie i Stanach Zjednoczonych.

</doc>
<doc id="3068980" url="https://pl.wikipedia.org/wiki?curid=3068980" title="White River (dopływ Jukonu)">
White River (dopływ Jukonu)

White River – rzeka o długości 322 km biegnąca przez stan Alaska w Stanach Zjednoczonych i przez terytorium Jukon w Kanadzie. Stanowi dopływ rzeki Jukonu.
Nad White River przebiega droga Alaska Highway w pobliżu miejscowości Beaver Creek.
Rzeka ma swoje źródło w lodowcu. Z tego względu niesie ze sobą duże ilości rumowiska. Transportuje ona 19 milionów ton osadu rocznie w górnej części dorzecza.

</doc>
<doc id="3068984" url="https://pl.wikipedia.org/wiki?curid=3068984" title="Antonio Tagliani">
Antonio Tagliani

Antonio Tagliani (ur. 12 kwietnia 1941 w Bedizzole) – włoski kolarz szosowy, złoty medalista mistrzostw świata.
Kariera.
Największy sukces w karierze Antonio Tagliani osiągnął w 1962 roku, kiedy wspólnie z Danilo Grassim, Dino Zandegù i Mario Maino zdobył złoty medal w drużynowej jeździe na czas na mistrzostwach świata w Salò. Jako że był to debiut tej konkurencji, Włosi zostali pierwszymi w historii drużynowymi mistrzami świata. Był to jednak jedyny medal wywalczony przez niego na międzynarodowej imprezie tej rangi. Ponadto w 1963 roku był drugi w Gran Premio Liberazione, a rok później zajął 53. miejsce w Wyścigu Pokoju. Nigdy nie wystąpił na igrzyskach olimpijskich. Jako zawodowiec startował w latach 1965-1967.

</doc>
<doc id="3068987" url="https://pl.wikipedia.org/wiki?curid=3068987" title="Tony Musante">
Tony Musante

Tony Musante, właśc. Anthony Peter Musante, Jr. (ur. 30 czerwca 1936 w Bridgeport, zm. 26 listopada 2013 w Nowym Jorku) – amerykański aktor.
Życiorys.
Urodził się w Bridgeport w Connecticut jako syn Natalie Anne (z domu Salerno), nauczycielki, i Anthony’ego Petera Musante, księgowego. Jego rodzina miała pochodzenie włoskie. Wychowywał się z dwiema siostrami – Cecelią i Katherine oraz bratem Thomasem. Ukończył Northwestern University i Oberlin College w Oberlin w Ohio. Pracował jako nauczyciel. 
Studiował aktorstwo w renomowanym Herbert Berghof Studios w Greenwich Village. Karierę zawodową rozpoczął jako asystent kierownika sceny. Producent telewizyjny David Susskind wybrał Musante do roli młodocianego przestępcy Joe Ferrone z nożem w dramacie telewizyjnym NBC "Ride With Terror" (1963) z Gene’em Hackmanem i Ronem Leibmanem. Przekształciło się to w dreszczowiec Larry’ego Peerce’a "Incydent" ("The Incident", 1967) z debiutującym Martinem Sheenem, w którym Musante powtórzył swoją rolę ulicznego chuligana i w rezultacie zdobył nagrodę na Festiwalu Filmowym w Mar del Plata. W 1964 wystąpił na off-Broadwayu w roli George’a w spektaklu "Kiss Mama". W 1975 trafił na Broadway w roli Vito w "P.S. Twój kot nie żyje!", za którą był nominowany do nagrody Drama Desk Award. 
Od 21 marca 1973 do 10 maja 1974 grał detektywa Davida Tomy z New Jersey w serialu kryminalnym ABC "Toma". Kiedy opuścił serial z powodu różnic twórczych po jednym sezonie, produkcja została przerobiony na "Baretta" (1975–1978) z udziałem Roberta Blake’a w roli tytułowej. W 1976 był nominowany do Emmy za rolę doktora Paula Brandona w jednym z odcinków serialu CBS "Medical Story" (1975). W pierwszym sezonie serialu HBO "Oz" (1997) grał szefa mafii Nino Schibettę.
Życie prywatne.
2 czerwca 1962 ożenił się z Jane Sparkes.
Śmierć.
Zmarł 26 listopada 2013 w nowojorskim Manhattanie w stanie Nowy Jork w wieku 77 lat, w wyniku komplikacji po operacji.

</doc>
<doc id="3068988" url="https://pl.wikipedia.org/wiki?curid=3068988" title="Pasquale Fabbri">
Pasquale Fabbri

Pasquale Fabbri (ur. 2 kwietnia 1942 w Galeacie) – włoski kolarz szosowy, srebrny medalista mistrzostw świata.
Kariera.
Największy sukces w karierze Pasquale Fabbri osiągnął w 1963 roku, kiedy wspólnie z Mario Maino, Dino Zandegù i Danilo Grassim zdobył srebrny medal w drużynowej jeździe na czas na mistrzostwach świata w Ronse. Był to jednak jedyny medal wywalczony przez niego na międzynarodowej imprezie tej rangi. Ponadto w 1962 roku był drugi w klasyfikacji generalnej Volta Ciclista a Catalunya, a dwa lata później wygrał włoski wyścig Sassari-Cagliari. W 1965 roku zajął 59. miejsce w Giro d'Italia, a rok później wystartował w Tour de France, ale nie ukończył rywalizacji. Nigdy nie wystąpił na igrzyskach olimpijskich. Jako zawodowiec startował w latach 1963-1967.

</doc>
<doc id="3068990" url="https://pl.wikipedia.org/wiki?curid=3068990" title="Mehriban Əliyeva">
Mehriban Əliyeva

Mehriban Arif qızı Əliyeva, z domu Paşayeva (ur. 26 sierpnia 1964 w Baku) – azerska lekarka, żona prezydenta Azerbejdżanu İlhama Əliyeva, od 2003 pierwsza dama Azerbejdżanu, od 2005 deputowana do parlamentu; udziela się w sferze kulturalnej, społecznej, zdrowotnej i sportowej.
Życiorys.
Urodziła się w Baku w rodzinie uczonych. Pochodzi z rodu Paszajewów; ojciec Arif Paşayev jest fizykiem i matematykiem, matka Aida İmanquliyeva była filolog arabską.
Ukończyła szkołę średnią nr 23 w Baku ze złotym medalem. Następnie była studentką Fakultetu Leczenia Zapobiegawczego na Azerbejdżańskim Państwowym Uniwersytecie Medycznym Baku. Studia medyczne ukończyła na Akademii Medycznej im. I.M. Sieczenowa w Moskwie w 1988, otrzymując dyplom honorowy. Z zawodu jest lekarzem-okulistą. W latach 1988–1992 pracowała w Moskiewskim Naukowym Instytucie Chorób Oczu, prowadzonym przez Michaiła Krasnowa, następnie zaprzestała pracy w zawodzie.
W 1995 ustanowiła Fundację Przyjaciół Azerbejdżańskiej Kultury, której szefuje. W 1996 założyła magazyn kulturalny i historyczny „Azərbaycan – İrs” (Dziedzictwo Azerbejdżanu), publikowany w języku azerskim, angielskim i rosyjskim; została jego redaktorem naczelnym.
W 2002 została wybraną prezesem Azerbejdżańskiej Federacji Gimnastyki. Dzięki jej staraniom trzy lata później w Baku odbyły się Mistrzostwa Świata w Gimnastyce Artystycznej 2005, a w kolejnych latach w kraju zorganizowano Mistrzostwa Europy w gimnastyce artystycznej (2007 i 2009).
W październiku 2003 została pierwszą damą Azerbejdżanu, po tym jak jej mąż İlham Əliyev wygrał wybory prezydenckie.
Od maja 2004 jest szefową Fundacji Heydəra Əliyeva, ojca İlhama Əliyeva, poprzedniego prezydenta Azerbejdżanu. Z uwagi na jej dokonania w zakresie ochrony i rozwoju dziedzictwa literatury oraz muzyki ludowej w ojczyźnie w 2004 została honorowym ambasadorem dobrej woli UNESCO. W grudniu 2004 wybrano ją członkiem Komitetu Wykonawczego Azerbajdżańskiego Narodowego Komitetu Olimpijskiego.
Od 2004 należy do Partii Nowego Azerbejdżanu. W wyborach parlamentarnych 2005 została wybrana deputowaną Zgromadzenia Narodowego (otrzymała 92,12% głosów).
W 2005 uzyskała tytuł naukowy kandydata nauk filozoficznych.
W listopadzie 2006 wybrana ambasadorem dobrej woli Islamskiej Organizacji ds. Edukacji, Nauki i Kultury (ISESCO).
W wyborach parlamentarnych 2010 wybrana ponownie deputowaną Zgromadzenia Narodowego.
W czerwcu 2013 Partia Świat Demokratycznego Azerbejdżanu rozważała wysunięcie jej kandydatury w wyborach prezydenckich, jednak ostatecznie nie została zgłoszona, a wybory prezydenckie w październiku 2013 wygrał jej mąż. W czerwcu 2013 została wybrana wiceprzewodniczącą Partii Nowego Azerbejdżanu (mąż İlham Əliyev jest jej przewodniczącym).
W 2012 otrzymała tytuł profesora honorowego Rosyjskiej Federacji I.M. Sieczenowa Pierwszego Moskiewskiego Państwowego Uniwersytetu Medycznego.
W czerwcu 2013 została przewodniczącą komitetu organizacyjnego Igrzysk Europejskich 2015.
W lutym 2017 roku została powołana przez swojego męża na stanowisko wiceprezydenta Azerbejdżanu.
Jej siostrą jest Nərgiz Paşayeva. 22 grudnia 1983 poślubiła İlhama Əliyeva, od 2003 sprawującego nieprzerwanie urząd prezydenta Azerbejdżanu (jego matka Zərifə Əliyeva była okulistką i pracownikiem naukowym w tej dziedzinie, miała wpływ na wybór specjalizacji przez Mehriban). Mają troje dzieci: dwie córki (Leyla ur. 1985 i Arzu ur. 1989) i syna (Heydər ur. 1997) oraz troje wnuków. Porozumiewa się w językach rosyjskim, angielskim, tureckim i arabskim.

</doc>
<doc id="3068991" url="https://pl.wikipedia.org/wiki?curid=3068991" title="Morze Księcia Gustawa Adolfa">
Morze Księcia Gustawa Adolfa

Morze Księcia Gustawa Adolfa (ang. "Prince Gustav Adolf Sea") – część Oceanu Arktycznego, akwen rozciągający się pomiędzy wyspami Archipelagu Arktycznego w północnej Kanadzie.
Od zachodu ograniczają je Wyspa Mackenziego Kinga i wyspa Borden, od wschodu Wyspa Ellefa Ringnesa, a od południa Lougheed Island. Od strony północnej otwiera się na wody Oceanu Arktycznego.
Nazwa akwenu pochodzi od szwedzkiego króla Gustawa VI Adolfa (1882-1973).

</doc>
<doc id="3068992" url="https://pl.wikipedia.org/wiki?curid=3068992" title="George Stetson">
George Stetson

George Washington Stetson (ur. 1814; zm. 9 października 1879 w Edinboro) – amerykański duchowny adwentystyczny. Z wykształcenia fizyk, pracował również jako nauczyciel.
Pochodził z rodziny, która przybyła do Ameryki z Anglii w 1634 roku, czternaście lat po pierwszych purytańskich osadnikach przybyłych na pokładzie Mayflower. Zwolennik millenaryzmu i unitarianizmu, wierzył w warunkową nieśmiertelność duszy, śmierć jako stan snu w oczekiwaniu na zmartwychwstanie oraz szansę na zbawienie na Sądzie Ostatecznym dla tych którzy nigdy nie usłyszeli Ewangelii. Współpracował z Henrym Grewem i George’em Storrsem, a w późniejszym okresie z Jonasem Wendellem i Charlesem Taze Russellem. Wraz ze Storrsem redagował pismo „"The Herald of Life and the Coming Kingdom"” (Zwiastun Życia i Nadchodzącego Królestwa), które ukazywało się w latach 1862-1882. Pisał również artykuły do czasopisma „"The World’s Crisis"”.
Wspólnie z kaznodzieją adwentystycznym, Wendellem, w latach 70. XIX wieku działał w kilku kościołach na terenie Pensylwanii i Ohio. W 1872 roku przez 10 miesięcy był pastorem kościoła w Pittsburghu, następnie aż do śmierci służył w kościele w Edinboro w Pensylwanii. Podczas głoszenia w Pittsburghu poznał Charlesa Taze Russella, wywierając wpływ na jego poglądy. W pogrzebie Stetsona wzięło udział ponad tysiąc dwieście osób. Zgodnie z wolą zmarłego, mowę pogrzebową wygłosił Russell. Wspomnienie o Stetsonie ukazało się w listopadzie 1879 roku na łamach "Strażnicy Syjońskiej".

</doc>
<doc id="3068993" url="https://pl.wikipedia.org/wiki?curid=3068993" title="Michael Marsal">
Michael Marsal

Michael Marsal (ur. 7 kwietnia 1987 w Ft. Worth) – amerykański kierowca wyścigowy.

</doc>
<doc id="3068994" url="https://pl.wikipedia.org/wiki?curid=3068994" title="Aleksandr Taszajew">
Aleksandr Taszajew

Aleksandr Taszajew (ur. 23 czerwca 1994 w Moskwie) – rosyjski piłkarz grający na pozycji pomocnika.
Kariera piłkarska.
Początkowo trenował gimnastykę sportową. W wieku ośmiu lat przeszedł do sekcji piłkarskiej „Trudowyje Riezerwy”, a kilka miesięcy później dołączył do szkółki Lokomotiwu. Tam jednak nie zdołał przedostać się do składu, więc przeszedł do rezerw FK Moskwa. Pół roku później, gdy klub FK Moskwa został rozwiązany, znalazł się w akademii Dinama. W 2014 roku Taszajew zaczął trenować z pierwszą drużyną. Przed rozpoczęciem sezonu 2014/15 wystąpił w kilku sparingach. 11 grudnia 2014 zadebiutował w oficjalnych rozgrywkach w meczu Ligi Europy z PSV Eindhoven zmieniając w doliczonym czasie Balazsa Dzsudzsaka. W 2018 roku przeszedł do Spartaka Moskwa, gdzie grał do 2021. W sezonie 2019/2020 był z niego wypożyczony do Rubinu Kazań. W 2021 przeszedł do Rotoru Wołgograd.

</doc>
<doc id="3068996" url="https://pl.wikipedia.org/wiki?curid=3068996" title="Marcel-Ernest Bidault">
Marcel-Ernest Bidault

Marcel-Ernest Bidault (ur. 11 maja 1938 w Bois-Guillaume) – francuski kolarz szosowy, złoty medalista mistrzostw świata.
Kariera.
Największy sukces w karierze osiągnął w 1963 roku, kiedy reprezentacja Francji w składzie: Michel Bechet, Dominique Motte, Marcel-Ernest Bidault i Georges Chappe zdobyła złoty medal w drużynowej jeździe na czas na mistrzostwach świata w Ronse. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi z Bidaultem w składzie zajęli też szóste miejsce na mistrzostwach świata w Salò w 1962 roku oraz rozgrywanych dwa lata później mistrzostwach świata w Sallanches. Szóste miejsce w drużynie zajął także na igrzyskach olimpijskich w Tokio w 1964 roku.

</doc>
<doc id="3069001" url="https://pl.wikipedia.org/wiki?curid=3069001" title="Georges Chappe">
Georges Chappe

Georges Chappe (ur. 5 marca 1944 w Marsylii) – francuski kolarz szosowy, złoty medalista mistrzostw świata.
Kariera.
Największy sukces w karierze osiągnął w 1963 roku, kiedy reprezentacja Francji w składzie: Michel Bechet, Dominique Motte, Marcel-Ernest Bidault i Georges Chappe zdobyła złoty medal w drużynowej jeździe na czas na mistrzostwach świata w Ronse. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi z nim w składzie zajęli też szóste miejsce na igrzyskach olimpijskich w Tokio w 1964 roku oraz rozgrywanych tym samym roku mistrzostwach świata w Sallanches. Ponadto wygrał Tour de l'Yonne w 1964 roku, wyścig Paryż-Camembert w latach 1967 i 1970, a w 1970 roku był też najlepszy w Critérium International. Kilkakrotnie startował w Tour de France, najlepszy wynik osiągając w 1967 roku, kiedy zajął 37. miejsce w klasyfikacji generalnej. Rok później wygrał jeden etap TdF, ale ostatecznie zajął 42. miejsce. Zajął również 36. miejsce w Vuelta a España w 1965 roku.

</doc>
<doc id="3069003" url="https://pl.wikipedia.org/wiki?curid=3069003" title="Shenzhou">
Shenzhou



</doc>
<doc id="3069004" url="https://pl.wikipedia.org/wiki?curid=3069004" title="Michel Bechet">
Michel Bechet

Michel Bechet (ur. 8 lipca 1941 w Theuville-aux-Maillots, zm. 20 lutego 2019 w Senneville-sur-Fécamp) - francuski kolarz szosowy, złoty medalista mistrzostw świata.
Kariera.
Największy sukces w karierze osiągnął w 1963 roku, kiedy reprezentacja Francji w składzie: Michel Bechet, Dominique Motte, Marcel-Ernest Bidault i Georges Chappe zdobyła złoty medal w drużynowej jeździe na czas na mistrzostwach świata w Ronse. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi z nim w składzie zajęli też szóste miejsce na mistrzostwach świata w Salò. Ponadto w latach 1959 i 1962 wygrywał Grand Prix de France, a w 1963 roku był drugi w Circuit de la Sarthe. Nigdy nie wystąpił na igrzyskach olimpijskich.

</doc>
<doc id="3069006" url="https://pl.wikipedia.org/wiki?curid=3069006" title="Dominique Motte">
Dominique Motte

Dominique Motte (ur. 22 września 1939 w Bois-Guillaume) – francuski kolarz szosowy, złoty medalista mistrzostw świata.
Kariera.
Największy sukces w karierze osiągnął w 1963 roku, kiedy reprezentacja Francji w składzie: Michel Bechet, Dominique Motte, Marcel-Ernest Bidault i Georges Chappe zdobyła złoty medal w drużynowej jeździe na czas na mistrzostwach świata w Ronse. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji Francuzi z nim w składzie zajęli też szóste miejsce na mistrzostwach świata w Salò. Nigdy nie wystąpił na igrzyskach olimpijskich.

</doc>
<doc id="3069009" url="https://pl.wikipedia.org/wiki?curid=3069009" title="Leirvogsvatn">
Leirvogsvatn

Leirvogsvatn – jezioro na Islandii, położone ok. 30 km od Reykjavíku, przy drodze nr 36 między Mosfellsbæ i Þingvallą. Znajduje się na wysokości 211 m n.p.m. Zajmuje powierzchnię 1,2 km², a jego głębokość sięga do 16 m. Według legendy jezioro było zamieszkiwane przez potwora w kształcie konia.
Jest znane z zamieszkiwania w nim ryb z gatunku "Gasterosteus islandicus".

</doc>
<doc id="3069010" url="https://pl.wikipedia.org/wiki?curid=3069010" title="Zasu Pitts">
Zasu Pitts



</doc>
<doc id="3069011" url="https://pl.wikipedia.org/wiki?curid=3069011" title="Kardynał Lamberto">
Kardynał Lamberto

Kardynał Lamberto – postać fikcyjna występująca w filmie "Ojciec chrzestny III", włoski duchowny rzymskokatolicki, biskup Palermo. W rolę kardynała wcielił się Raf Vallone.
W filmie pojawia się, gdy don Michael Corleone postanawia powiadomić wysokiego dostojnika kościelnego o malwersacjach mających miejsce w Banku Watykańskim za sprawą jego dyrektora arcybiskupa Gildaya i głównego księgowego Fredericka Keinszinga. Podczas tego spotkania duchowny namawia dona na pierwszą od kilkudziesięciu lat spowiedź.
Po raz kolejny widzowie filmu obserwują postać kardynała podczas konklawe zwołanego po śmierci papieża Pawła VI, wtedy to Lamberto zostaje wybrany nową głową kościoła, przybierając imię Jana Pawła I. Nowy papież niemalże natychmiast po wyborze podejmuje decyzję o kontroli w Banku Watykańskim.
Działania te zagrażają jednak kościelnym finansistom, dlatego też arcybiskup Gilday decyduje się na otrucie papieża. Mimo starań Dona Michaela zamach kończy się powodzeniem, Jan Paweł I wypija zatrutą herbatę, po czym zostaje znaleziony martwy we własnym łóżku.
Postać kardynała wzorowana jest na Janie Pawle I (Albino Lucianim), papieżu w okresie od 26 sierpnia do 28 września 1978 roku.

</doc>
<doc id="3069012" url="https://pl.wikipedia.org/wiki?curid=3069012" title="Hachijō-in no Takakura">
Hachijō-in no Takakura

 – japońska duchowna buddyjska i poetka, tworząca w okresach Heian i Kamakura. Zaliczana do Trzydziestu Sześciu Mistrzyń Poezji. Znana także jako „Takakura no tsubone” i „Daigo-dono”.
Oficjalnie córka Fujiwary no Sanetsuny i Nijō-in no Naishi Mikawy, damy dworu cesarza Nijō, w rzeczywistości nieślubna córka buddyjskiego kapłana Chōkena i księżnej Takamatsu-in Yoshiko, żony ("nyoin") cesarza Nijō. Wychowana przez poetę Fujiwarę no Shunzei odebrała gruntowne wykształcenie, następnie służyła jako dama dworu swej ciotki księżnej Hachijō-in Akiko (córki cesarza Toby). 
Po śmierci Hachijō-in Akiko (1211 r.), Hachijō-in no Takakura została mniszką i przyjęła imię „Kūnyo”. Początkowo rezydowała w Shōkutei-in (części kompleksu świątynnego Daigo-ji w Kioto wydzielonej dla mniszek), by następnie około 1243 przenieść się do świątyni Hokke-ji. Działając u boku swej uczennicy Jizen przyczyniła się do wzrostu znaczenia Hokke-ji i rozpowszechnienia kultu zgromadzonych tam relikwii, a pośrednio do rozwoju żeńskiego monastycyzmu buddyjskiego w Japonii.
Czterdzieści trzy utwory autorstwa Hachijō-in no Takakury opublikowane zostały w cesarskich antologiach poezji, w tym siedem w "Shinkokin wakashū". W poezji Hachijō-in no Takakury widoczna jest inspiracja wcześniejszymi utworami, jak np. "Man’yōshū".

</doc>
<doc id="3069013" url="https://pl.wikipedia.org/wiki?curid=3069013" title="Islandiana falsifica">
Islandiana falsifica

Islandiana falsifica – gatunek pająka z rodziny osnuwikowatych zamieszkującego północną Holarktykę.
Opis.
Zarówno samce, jak i samice osiągają do 2,1 mm długości. Karapaks ubarwiony żółto-brązowo. Sternum z szarym zabarwieniem. Szczękoczułki brązowe. Odnóża żółto-brązowe. Odwłok zielonkawo szary.
Habitat.
Zasiedla kamieniste plaże i piarżyska.
Występowanie.
Gatunek występuje od północnej Skandynawii (wykazany ze Szwecji) przez północną Rosję, Wyspę Wrangla, Półwysep Czukocki i Kamczatkę po północno-zachodnią Nearktykę.

</doc>
<doc id="3069022" url="https://pl.wikipedia.org/wiki?curid=3069022" title="Lewis Collins">
Lewis Collins

Lewis Collins (ur. 27 maja 1946 w Birkenhead, zm. 27 listopada 2013 w Los Angeles) – angielski aktor filmowy i telewizyjny.

</doc>
<doc id="3069023" url="https://pl.wikipedia.org/wiki?curid=3069023" title="Teslin River">
Teslin River

Teslin River – rzeka w Kanadzie, przepływająca przez terytorium Jukonu, o długości 393 km. Stanowi dopływ rzeki Jukonu.

</doc>
<doc id="3069030" url="https://pl.wikipedia.org/wiki?curid=3069030" title="Stewart River">
Stewart River

Stewart River – rzeka w Kanadzie, przepływająca przez terytorium Jukonu, o długości 533. Stanowi dopływ rzeki Jukonu.

</doc>
<doc id="3069032" url="https://pl.wikipedia.org/wiki?curid=3069032" title="McLaren MP4-20">
McLaren MP4-20

McLaren MP4-20 – bolid zespołu McLaren Mercedes na sezon 2005, zaprojektowany przez Adriana Neweya. Został zaprezentowany 24 stycznia 2005 w hiszpańskiej Barcelonie.

</doc>
<doc id="3069043" url="https://pl.wikipedia.org/wiki?curid=3069043" title="Loki-Fögrufjöll">
Loki-Fögrufjöll

Loki-Fögrufjöll (znany też pod nazwą Hamarinn lub Lokahryggur) – subglacjalny wulkan na Islandii pod czapą lodowca Vatnajökull o wysokości 1570 m. Wchodzi w skład większego kompleksu wulkanicznego, którego wulkanem centralnym jest Bárðarbunga.
Pierwsza odnotowana erupcja wulkanu miała miejsce w 1910; kolejne, niepotwierdzone, mogły wydarzyć się w 1986, 1991, 1995, 1996, 1997, 2000, 2002, 2005, 2006 i 2008. W lipcu 2011 doszło do kolejnej erupcji, w wyniku której poziom wody w lagunie Hágöngulón podniósł się o 70 cm. W październiku 2012 w okolicy wulkanu doszło do kilkunastu drobnych trzęsień ziemi.

</doc>
<doc id="3069044" url="https://pl.wikipedia.org/wiki?curid=3069044" title="Indian River (rzeka)">
Indian River (rzeka)

Indian River – rzeka w Kanadzie, przepływająca przez terytorium Jukonu. Stanowi prawy dopływ rzeki Jukon. 
Rzeka rozpoczyna się u zbiegu potoków "Australia Creek", "Dominion Creek", "Scribner Creek" oraz "Wounded Moose Creek", około 5 kilometrów na południowy zachód od osady "Dominium". Z początku płynie na północny zachód, a następnie zamienia bieg na kierunek zachodni. Uchodzi do Jukonu.
Rzeka ma żwirowe podłoże. Płynie na płaskowyżu Klondike. Z Indian River i jej dopływów pozyskuje się największe ilości złota w Jukonie. W 2001 roku z rzeki wydobyto 119 999 gramów (4232,8 uncji) złota.

</doc>
<doc id="3069047" url="https://pl.wikipedia.org/wiki?curid=3069047" title="Zhu Da">
Zhu Da

Zhu Da (), także Zhu Tongluan (), znany powszechnie jako Bada Shanren (; ur. 1625 lub 1626 w Nanchangu, zm. 1705) – pochodzący z rodziny arystokratycznej chiński mnich buddyjski, słynny kaligraf i malarz, tworzący we wczesnych latach dynastii Qing.
Życiorys.
Był potomkiem obalonej przez Mandżurów cesarskiej dynastii Ming. Po śmierci ojca wstąpił w 1648 roku do klasztoru chan. Otrzymał przekaz Dharmy w tradycji caodong od mistrza Yingxue Hongmina (1606-1671); jego imię Dharmy brzmiało Ren’an Chuanqing (仁庵傳綮). Zgodnie z przekazami pewnego dnia podarł i spalił swoją szatę mnisią, żyjąc odtąd w skrajnej ascezie pomiędzy budami targowiska. Uznany za szaleńca został wtrącony w 1678 roku na pięć lat do więzienia, po wyjściu na wolność wrócił do klasztoru i zaczął malować.
Działalność artystyczna.
Zhu Da zaliczany jest do mistrzów w dziedzinie tradycyjnego malarstwa ekspresyjnego (), w którym plamy tuszu na tzw. surowym papierze przybierały kształt określonych elementów ostatecznej kompozycji. Obok Shitao uważany za jednego z najwybitniejszych malarzy XVII w.
Tematem jego obrazów są pejzaże, kamienie, rośliny, ptaki. Styl Zhu Da cechuje się awangardowym podejściem do technik malarskich. Malował szybko, rozmazując mokrą plamę tuszu lub cienkimi, łamanymi pociągnięciami pędzla.
Jeden z trzech najbardziej wpływowych artystów późnego okresu malarstwa chińskiego (pozostali dwaj to Shitao i Kun Can). Był wielkim mistrzem kompozycji – jego obrazy charakteryzują się pozorną naturalnością, skrywającą wielką precyzję aranżacji elementów. Doskonale potrafił posłużyć się pustą przestrzenią na obrazach, dorównując pod tym względem mistrzom malarstwa "chan" z okresu songowskiego, takim jak Liang Kai.
Wiele jego obrazów, zwłaszcza pejzaży, robi wrażenie szkiców, ale charakteryzują się świetnym wyczuciem rysunku, niezwykle trudnym do naśladowania. Szkice te wykonane są szybką, pozornie naturalną i niedbałą kreską, o wielkiej sile i zdecydowaniu.
Wśród często podejmowanych przez niego tematów są ptaki – z niejasnych powodów zawsze sprawiające wrażenie posępnych, w złym humorze, lub wręcz wściekłych.

</doc>
<doc id="3069048" url="https://pl.wikipedia.org/wiki?curid=3069048" title="Bada Shanren">
Bada Shanren



</doc>
<doc id="3069050" url="https://pl.wikipedia.org/wiki?curid=3069050" title="Ren’an Chuanqing">
Ren’an Chuanqing



</doc>
<doc id="3069052" url="https://pl.wikipedia.org/wiki?curid=3069052" title="Parafia Podwyższenia Krzyża Świętego w Bogdanowicach">
Parafia Podwyższenia Krzyża Świętego w Bogdanowicach

Parafia pw. Podwyższenia Krzyża Świętego w Bogdanowicach – parafia rzymskokatolicka znajdująca się w Bogdanowicach. Należy do dekanatu Głubczyce diecezji opolskiej.
Historia.
Parafia erygowana została w 1902 r. Objęła ona teren dwóch wsi Bogdanowice i Nowa Wieś. Nowy kościół w Bogdanowicach, wzniesiony w 1910 r. na miejscu starego, powstał z fundacji hrabiów Bohdanowskich ze Ślimakowa. W murze cmentarnym, znajdującym się przy kościele, wmurowano renesansowe kamienne płyty nagrobne rodziny Bohdanowskich (XVI w.). Zawierają one inskrypcje morawskie i niemieckie.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.
W 1945 r. świątynia została poważnie zniszczona w czasie walk Armii Czerwonej z Niemcami. Po wojnie została odbudowana wysiłkiem parafian. Przed kościołem ustawiono kilka figur i pomników, w tym obelisk z napisem: "„Ku pamięci Pomordowanym na Kresach Południowo-Wschodnich naszym Praojcom – Pamiętający zawsze Rodacy”". Zwieńczeniem prac było poświęcenie w 2016 r. odbudowanej wieży kościelnej.
W kościele znajduje się obraz Matki Boskiej Łaskawej-Bolesnej, którego udokumentowana historia sięga 1738 roku, kiedy to Ewa z kniaziów Puzynów Mrozowicka, żona Adama Mrozowickiego herbu Prus III, starosty stęgwilskiego regimentarza wojsk koronnych, przekazała ze zbiorów rodzinnych obraz Matki Boskiej Bolesnej do jednego ze swoich majątków – Dobrowodów, gdzie wkrótce zaczął on słynąć łaskami. Arcybiskup lwowski Mikołaj Wyżycki 11 lipca 1742 r. wydał okólnik, „"…na mocy którego obraz ma być uważany za cudowny; jednocześnie arcybiskup rozkazuje, ażeby obraz był przeniesiony do kościoła parafialnego w Monasterzyskach"”. Obraz ten, znany jako "„Madonna z Monasterzysk”", słynął z licznych cudów i cieszył się coraz większym kultem nie tylko ze strony katolików, ale także ze strony ludności prawosławnej, a sława jego rozszerzała się na całą Ruś Czerwoną.
W 1945 r. obraz został potajemnie wyjęty z ram i wywieziony z Monasterzysk do Łańcuta przez ks. Antoniego Jońca i ks. Józefa Maciaszka. W 1953 r. za sprawą ks. Kazimierza Jońca, bratanka ks. Antoniego, obraz trafia do kościoła pod wezwaniem Podwyższenia Krzyża Świętego w Bogdanowicach, gdzie ów duchowny był pierwszym powojennym proboszczem.
Obraz w 1985 r. został poddał konserwacji przez następnego proboszcza, ks. Adama Szubkę (ur. w 1944 r. w Kozowej – zm. w 2020 r. w Opolu). On też w 2014 r. wystarał się u władz kościelnych o ustanowienie bogdanowickiego kościoła Sanktuarium Maryjnym Ziemi Głubczyckiej. Powyższy obraz jest otoczony kultem i nadal słynie łaskami.

</doc>
<doc id="3069057" url="https://pl.wikipedia.org/wiki?curid=3069057" title="Parafia Ścięcia św. Jana Chrzciciela w Grobnikach">
Parafia Ścięcia św. Jana Chrzciciela w Grobnikach

Parafia pw. Ścięcia św. Jana Chrzciciela w Grobnikach – parafia rzymskokatolicka znajdująca się w Grobnikach. Należy do dekanatu Głubczyce diecezji opolskiej.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3069058" url="https://pl.wikipedia.org/wiki?curid=3069058" title="Alquerque">
Alquerque

Alquerque – tradycyjna gra planszowa wywodząca się z kultury arabskiej, która najprawdopodobniej dała początek współczesnym warcabom. Gra ta po raz pierwszy została wspomniana pod nazwą El – Quirkat w arabskiej księdze pieśni Kitab al-Aghani około 950 r. n.e. Jednak niektórzy badacze datują tę grę nawet na XV wiek p.n.e. Gra ta wraz podbojem Półwyspu Iberyjskiego przez Arabów trafia do Europy. W 1283 r. król Kastylii i Leonu Alfons X w „Księdze gier” opisał tę grę pod nazwą Alquerque de doze, co stanowi modyfikacje nazwy arabskiej. Rosnąca popularność szachów w średniowieczu spowodowała, że grę przeniesiono na plansze szachową, co dało początek warcabom. Mogło to mieć miejsce około 1100 roku Gra ta była znana i grywana jeszcze w czasach nowożytnych. Wraz z Hiszpanami trafiła do Nowego Świata, gdzie mogła dać początek grze Indian Zuni Kolowis Awithlaknannai „Walczące Węże”. W Afryce gra się w podobną grę pod nazwą Zamma. Możliwe, że również gra Fanorona wywodzi się od Alquerque.
Zasady.
Celem gry jest zbicie jak największej liczby pionków przeciwnika.
Plansze tworzy siatka składająca się z 5 linii pionowych 5 linii poziomych uzupełniona o przekątne przechodzące przez 4 mniejsze kwadraty, na jakie można podzielić plansze.
W grze bierze udział dwóch graczy. Każdy z nich ma zestaw 12 pionków. Na starcie wszystkie pionki są ustawione jak na planszy obok.
Pionki poruszają się przez przechodzenie wzdłuż linii na najbliższe dowolne wolne pole.
Bicie zachodzi przez przeskoczenie po linii na wolne za sąsiednim pionkiem przeciwnika. Możliwe jest bicie wielokrotne dokonywane w dowolnym kierunku. Bicie jest obowiązkowe i jeśli się go nie wykona gracz traci pionka.

</doc>
<doc id="3069066" url="https://pl.wikipedia.org/wiki?curid=3069066" title="Parafia św. Marcina w Gołuszowicach">
Parafia św. Marcina w Gołuszowicach

Parafia pw. św. Marcina w Gołuszowicach – parafia rzymskokatolicka znajdująca się w Gołuszowicach. Należy do dekanatu Głubczyce diecezji opolskiej.
Historia.
Parafia należała pierwotnie do diecezji ołomunieckiej i po raz pierwszy wzmiankowano ją w 1383. W wyniku I wojny śląskiej w 1742 znalazła się na terenie tzw. dystryktu kietrzańskiego. W 1972 powstała diecezja opolska, co zakończyło okres formalnej przynależności do archidiecezji ołomunieckiej.
W Krzyżowicach znajduje się kościół filialny pw. Nawiedzenia NMP.

</doc>
<doc id="3069068" url="https://pl.wikipedia.org/wiki?curid=3069068" title="Parafia Podwyższenia Krzyża Świętego w Lisięcicach">
Parafia Podwyższenia Krzyża Świętego w Lisięcicach

Parafia pw. Podwyższenia Krzyża Świętego w Lisięcicach – parafia rzymskokatolicka znajdująca się w Lisięcicach. Należy do dekanatu Głubczyce diecezji opolskiej.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3069069" url="https://pl.wikipedia.org/wiki?curid=3069069" title="Guðmundur Hrafnkelsson">
Guðmundur Hrafnkelsson

Guðmundur Hrafnkelsson (ur. 25 stycznia 1965) – islandzki piłkarz ręczny grający na pozycji bramkarza.
Kariera klubowa.
Jest wychowankiem Fylkiru, z którego trafił do Breiðablik UBK. W 1989 roku opuścił ten klub i przeszedł do FH, a w 1991 roku trafił do Valur FK, z którego przeszedł do HSG Nordhorn. Zawodnikiem niemieckiego klubu był w latach 1999–2001 i rozegrał w nim 57 meczów ligowych. W latach 2001-2003 występował we włoskiej drużynie Papillon Conversano. W latach 2003-2005 był zawodnikiem SG Kronau/Östringen, dla którego rozegrał 60 meczów. W kwietniu 2005 powrócił na Islandię i podpisał dwuletni kontrakt z Afturelding.
Kariera reprezentacyjna.
W islandzkiej kadrze zadebiutował 13 lipca 1986 roku w przegranym 17:30 meczu z ZSRR. Hrafnkelsson zagrał 407 meczów w reprezentacji Islandii, co jest rekordem kraju. Jego czterechsetnym spotkaniem był pojedynek z Koreą Południową na igrzyskach w 2004. W październiku 2004 zakończył reprezentacyjną karierę, po tym jak nie znalazł się w składzie na Puchar Świata w Szwecji. Pięciokrotnie grał na MŚ i trzykrotnie na ME. Uczestniczył także w igrzyskach w 1988, na których zagrał w 4 meczach, igrzyskach w 1992, na których rozegrał 7 spotkań i w 2004, na których zagrał w 6 meczach (400. pojedynek z Koreą Południową był przedostatnim). Był chorążym islandzkiej kadry na tych igrzyskach, a także jej najstarszym członkiem.
Po zakończeniu kariery został trenerem. W 2008 objął stanowisko szkoleniowca Víkinguru Reykjavík.

</doc>
<doc id="3069070" url="https://pl.wikipedia.org/wiki?curid=3069070" title="Parafia św. Piotra i Pawła w Równym">
Parafia św. Piotra i Pawła w Równym

Parafia pw. Świętych Piotra i Pawła w Równym – parafia rzymskokatolicka znajdująca się w Równym. Należy do dekanatu Głubczyce diecezji opolskiej.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3069073" url="https://pl.wikipedia.org/wiki?curid=3069073" title="Instytut Techniki Uniwersytetu Rzeszowskiego">
Instytut Techniki Uniwersytetu Rzeszowskiego

Instytut Techniki Uniwersytetu Rzeszowskiego (IT UR) – jednostka dydaktyczno-naukowa należąca do struktur Wydziału Matematyczno-Przyrodniczego Uniwersytetu Rzeszowskiego, powstała w latach 70. XX wieku jako Zakład Wychowania technicznego, który następnie został przekształcony w samodzielną katedrę i na początku lat 90. XX wieku w instytut. Jednostka ta została zlikwidowana zarządzeniem rektora w 2013 roku. W jego skład wchodziły trzy katedry, dwa zakłady oraz Interdyscyplinarne Centrum Modelowania Komputerowego. Prowadził działalność dydaktyczną i badawczą związaną z technologią i technikami laserowymi w inżynierii materiałowej, akustyce, elektrotechnice, sztucznymi sieciami neuronowymi z modelowaniem matematycznym w elektrotechnice i informatyce, podstawami nauczania elektroniki w polskim systemie edukacji, teoretycznymi i metodologicznymi podstawami nowoczesnego kształcenia ogólnotechnicznego w polskim systemie edukacji. Instytut kształcił studentów na trzech kierunkach: edukacja techniczno-informatyczna, inżynieria bezpieczeństwa i mechatronika
W roku akademickim 2012/2013 na instytucie kształciło się 489 studentów w trybie dziennym (388) oraz trybie zaocznym (101), a także 160 słuchaczy studiów podyplomowych. Zatrudnionych było 43 pracowników naukowo-dydaktycznych, w tym 5 z tytułem profesora i na stanowisku profesora zwyczajnego, 7 na stanowisku profesora nadzwyczajnego ze stopniem doktora habilitowanego, 19 adiunktów ze stopniem doktora oraz 12 asystentów z tytułem magistra.
Kierunki kształcenia.
Instytut Techniki Uniwersytetu Rzeszowskiego kształcił studentów na trzech kierunkach:
Po ukończeniu studiów pierwszego stopnia ich absolwenci mogą kontynuować kształcenie w ramach studiów drugiego stopnia, trwające 2 lata, po których ukończeniu absolwenci mogą uzyskać tytuł magistra:
Poza tym w jednostce prowadzone były studia podyplomowe:
Instytut Techniki Uniwersytetu Rzeszowskiego posiadał w swojej ofercie edukacyjnej także kursy doskonalące.

</doc>
<doc id="3069075" url="https://pl.wikipedia.org/wiki?curid=3069075" title="Parafia św. Marii Magdaleny w Zawiszycach">
Parafia św. Marii Magdaleny w Zawiszycach

Parafia pw. św. Marii Magdaleny w Zawiszycach – parafia rzymskokatolicka znajdująca się w Zawiszycach. Należy do dekanatu Głubczyce diecezji opolskiej.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3069076" url="https://pl.wikipedia.org/wiki?curid=3069076" title="Niebo do wynajęcia">
Niebo do wynajęcia

Niebo do wynajęcia – debiutancki album studyjny Roberta Kasprzyckiego. Płyta została nagrana w Studio GRELCOM w Krakowie w 1996 roku. Premiera krążka miała miejsce 3 marca 1997 roku. W roku 2010 Pomaton EMI wznowił wydanie pierwszej jak i drugiej płyty Kasprzyckiego. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Gościnnie wystąpili:

</doc>
<doc id="3069079" url="https://pl.wikipedia.org/wiki?curid=3069079" title="Jón Ólafsson (lekkoatleta)">
Jón Ólafsson (lekkoatleta)

Jón Þordur Ólafsson (ur. 21 czerwca 1941 w Reykjavíku) – islandzki lekkoatleta, skoczek wzwyż.
Na igrzyskach olimpijskich w Tokio (1964) zajął 25. miejsce w eliminacjach z wynikiem 2,00 i nie awansował do finału.
Podczas igrzysk olimpijskich w Meksyku (1968) zajął 27. miejsce w eliminacjach z wynikiem 2,06 i nie awansował do finału.
Na eliminacjach zakończył także udział w mistrzostwach Europy w 1962 (2,00) i 1966 (1,95).
Siódmy zawodnik europejskich igrzysk halowych (1966).
Reprezentant kraju w pucharze Europy.
W 1961 wywalczył brązowy medal mistrzostw krajów nordyckich.
Medalista mistrzostw Islandii (także w rzucie dyskiem).

</doc>
<doc id="3069084" url="https://pl.wikipedia.org/wiki?curid=3069084" title="Wrośniak omszony">
Wrośniak omszony



</doc>
<doc id="3069085" url="https://pl.wikipedia.org/wiki?curid=3069085" title="Jón Þordur Ólafsson">
Jón Þordur Ólafsson



</doc>
<doc id="3069087" url="https://pl.wikipedia.org/wiki?curid=3069087" title="Parafia św. Apostołów Piotra i Pawła w Zubrzycach">
Parafia św. Apostołów Piotra i Pawła w Zubrzycach

Parafia pw. Świętych Apostołów Piotra i Pawła w Zubrzycach – parafia rzymskokatolicka znajdująca się w Zubrzycach. Należy do dekanatu Głubczyce diecezji opolskiej. Proboszczem parafii od 1981 jest ks. Ryszard Polasz.
W miejscowości Zopowy znajduje się kościół filialny pw. św. Michała Archanioła, dawniej parafialny. Zubrzyce i Zopowy należały pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3069088" url="https://pl.wikipedia.org/wiki?curid=3069088" title="Gromada Nowy Dwór">
Gromada Nowy Dwór

"także:"

</doc>
<doc id="3069089" url="https://pl.wikipedia.org/wiki?curid=3069089" title="Oblężenie Bellegarde">
Oblężenie Bellegarde

Oblężenie Bellegarde – oblężenie, które rozpoczęło się 23 maja 1793 roku i trwało do 24 czerwca 1793, gdy francuski garnizon pułkownika Boisbrulé poddał fort hiszpańskiej armii, dowodzonej przez Antonio Ricardosa. Zdobycie twierdzy pozwoliło Hiszpanom uzyskać kontrolę nad znaczącą drogą prowadzącą przez Pireneje. Oblężenie miało miejsce w trakcie wojny o Pireneje, która stanowiła jeden z epizodów wojny Francji z pierwszą koalicją. Fort de Bellegarde położony jest na wzgórzu, które wznosi się ponad pogranicznym miasteczkiem Perthus. Obecnie w pobliżu przebiega francuska autostrada A9 oraz hiszpańska Autovía A-7.
Tło historyczne.
Fort de Bellegarde wzniesiono w roku 1678, za panowania króla Ludwika XIV, według planu sporządzonego przez inżyniera Sebastiana Vaubana. Ta mocna, kamienna twierdza broniła drogi Col de Le Perthus, która przecina Pireneje na wysokości 305 metrów. Droga ta jest najważniejszym szlakiem między Hiszpanią a Francją we wschodnich Pirenejach. Twierdza jest położona w najwyższym punkcie w okolicy.
Kiedy w połowie kwietnia 1793 roku Hiszpania przystąpiła do wojny przeciw rewolucyjnej Francji, generał-kapitan Antonio Ricardos musiał stawić czoła strategicznemu problemowi. Jako że fort bronił głównego szlaku prowadzącego do wrogiej Francji, hiszpański dowódca zmuszony był otoczyć, oblężyć i zdobyć twierdzę, by móc wykorzystać szlak w charakterze drogi zaopatrzeniowej dla nacierającej armii. Dlatego też Ricardos przekroczył Pireneje wraz z 4,5 tysiąca żołnierzy w miejscu położonym 20 kilometrów na południowy wschód od Bellegarde i sprowadził wojsko do wioski Saint-Laurent-de-Cerdans. W trakcie pierwszej potyczki rozegranej podczas wojny o Pireneje, Hiszpanie zmusili do ucieczki 400 francuskich obrońców. Idąc za ciosem, 4-tysięczny oddział Ricardosa runął na siły francuskie, stacjonujące w miasteczku Céret nad rzeką Tech. 800 zawodowych francuskich żołnierzy oraz 1000 członków Gwardii Narodowej, wraz z 4 armatami, uległo panice i uciekło. Według relacji Ricardosa tylko 17 ludzi zostało rannych. Podczas początkowych działań, hiszpański dowódca pozostawił w pobliżu Bellegarde oddział, mający za zadanie powstrzymać francuskiego pułkownika Boisbrulé oraz jego garnizon przed napaścią na hiszpańskie konwoje zaopatrzeniowe.
Przejąwszy kontrolę nad Céret, Ricardos rozmieścił swoją armię na tyłach Bellegarde. Po dotarciu posiłków, Hiszpanie ruszyli dalej na północny wschód, w kierunku Trouillas. Tam, 7-tysięczny oddział hiszpański stoczył walkę z Armią Wschodnich Pirenejów pod dowództwem generała dywizji  Louis-Charles'a de Flers. W trakcie bitwy pod Mas Deu, do której doszło 19 maja, Ricardos pokonał de Flersa. Francuzi stracili 150 zabitych, 280 rannych. Ponadto trzy armaty oraz sześć wozów z amunicją zostało przejętych przez wroga. Straty hiszpańskie to 34 zabitych oraz nieznana liczba rannych. Zdruzgotani Francuzi wycofali się na północ do stolicy departamentu – Perpignan, gdzie batalion Gwardii Narodowej zbuntował się i z tego powodu został rozwiązany. Zamiast naciskać na cofających się Francuzów, Ricardos zawrócił, by oblegać fort Bellegarde, który uniemożliwiał mu wykorzystanie głównej drogi zaopatrzeniowej, która wiodła z Barcelony.
Przebieg oblężenia.
23 maja rozpoczęło się oblężenie fortu Bellegarde, bronionego przez francuski garnizon w sile 1 536 żołnierzy. O sile ognia garnizonu stanowiło nie mniej niż 41 armat oraz 7 moździerzy. 6 tysięcy uczestników oblężenia wraz z 34 armatami skupiło wysiłek na likwidacji dwóch pomniejszych twierdz francuskich, położonych na północ względem głównego fortu. Po stronie Hiszpanów walczył Francuski Emigracyjny Batalion "Vallespir". Do 30 maja Ricardos rozmieścił w bateriach 16 dział, w odległości 1200 kroków od Fort les Bains. W dniu 3 czerwca 350 francuskich obrońców poddało twierdzę po bombardowaniu. Dwa dni później – po odcięciu dostępu do świeżej wody - upadł Fort de la Garde. Hiszpanie wzięli do niewoli kolejnych 200 Francuzów. W trakcie trwania oblężenia 3350 francuskich żołnierzy usiłowało eskortować konwój z zaopatrzeniem dla twierdzy. Jednak nie udało im się dostarczyć zaopatrzenia do fortu, gdyż 29 maja zostali odepchnięci przez Hiszpanów.
Przez kilka tygodni hiszpańskie działa oblężnicze ostrzeliwały fortecę. W końcu w głównym murze powstał znaczny wyłom. Do tego czasu 42 spośród 50 francuskich dział zostało zdemontowanych. W obliczu zagrożenia uderzeniem, które całkowicie skompromitowałoby obronę, Boisbrulé poddał fort Bellegarde w dniu 24 czerwca. Pozostałych przy życiu żołnierzy z garnizonu wzięto do niewoli. W ciągu trwającego przez miesiąc oblężenia, Francuzi odnotowali straty wynoszące: 30 zabitych, 56 rannych oraz 1 450 wziętych do niewoli. Natomiast straty strony hiszpańskiej pozostają nieznane.
Skutki.
Po zdobyciu i zabezpieczeniu fortu Bellegarde, hiszpańska armia mogła wykorzystywać szlak Col de La Pertus w charakterze drogi zaopatrzeniowej. Ricardos zaatakował stolicę Rousillon, jednak 17 lipca Francuzi zadali mu dotkliwy odpór podczas bitwy pod Perpignan. Spośród 12 tysięcy żołnierzy de Flers'a naliczono 800 ofiar. Francuzi stracili tam także jedną armatę, a 600 żołnierzy zdezerterowało. Tymczasem Hiszpanie ponieśli około 1 000 ofiar spośród 15 tysięcy ludzi. De Flers wykorzystał miesięczny okres, w trakcie którego Ricardos oblegał Bellegarde i wytrenował w tym czasie nowych rekrutów, a ponadto otoczył Perpignan umocnieniami polowymi. Francuzi po raz kolejny odepchnęli Ricardosa podczas bitwy pod Peyrestortes, która odbyła się 17 września. Jednak już pięć dni później Hiszpanie wzięli odwet na republikanach pod Truillas.

</doc>
<doc id="3069096" url="https://pl.wikipedia.org/wiki?curid=3069096" title="Luka liściowa">
Luka liściowa

Luka liściowa, luka gałęziowa – miejsce nad odgałęzieniem tkanek przewodzących prowadzącym do liścia lub odgałęzienia pędu (ślad liściowy lub gałęziowy) u roślin, których tkanki przewodzące w łodydze mają kształt cylindra. W miejscu tym przerwa w cylindrze tkanek przewodzących wypełniona jest tkanką miękiszową.

</doc>
<doc id="3069097" url="https://pl.wikipedia.org/wiki?curid=3069097" title="Herb gminy Rehling">
Herb gminy Rehling

Herb Rehling – herb gminy Rehling ustanowiony w 1967 przez radę gminy. Nawiązuje do historii lokalnej wykorzystując elementy herbów rodów szlacheckich von Rehlingen (pierwszych właścicieli) i von Schaezler (ostatnich właścicieli), które znacząco przyczyniły się do rozwoju terenów obecnej gminy.
Opis.
Herb przedstawia w srebrnym polu błękitny mur przed którym stoją dwa srebrne szczyty. Nad murem znajdują się dwie heraldyczne róże.
Symbolika.
Mur obronny symbolizuje historyczny charakter wojskowy gminy i działający w niej garnizon (na zamku Scherneck). Jego kolor nawiązuje do kolorów tarczy heraldycznych rodów Rehlingen i Schaezler. Dwa srebrne szczyty zostały zapożyczone z herbu von Rehlingen, natomiast róże zostały zastąpione czerwonymi różami z herbu von Schaezler.

</doc>
<doc id="3069098" url="https://pl.wikipedia.org/wiki?curid=3069098" title="Fortymile River">
Fortymile River

Fortymile River – rzeka w Stanach Zjednoczonych (Alaska) i w Kanadzie (Jukon), o długości 97 km. Stanowi dopływ rzeki Jukonu.
Nazwę rzece nadali poszukiwacze złota, które odkryto tam w 1886 roku. Nazwa odzwierciedla odległość od ujścia rzeki do Fort Reliance, byłej osady założonej przez członków Kompanii Zatoki Hudsona. Górnicy od tamtego czasu wydobyli z rzeki ponad pół miliona uncji złota.

</doc>
<doc id="3069103" url="https://pl.wikipedia.org/wiki?curid=3069103" title="Guðmundur Hermannsson">
Guðmundur Hermannsson

Guðmundur Kristján Hermannsson (ur. 28 lipca 1925 w Ísafjörður, zm. 15 czerwca 2003 w Fossvogur w regionie Höfuðborgarsvæðið) – islandzki lekkoatleta, kulomiot.
Podczas igrzysk olimpijskich w Meksyku (1968) zajął 16. miejsce w eliminacjach z wynikiem 17,35 i nie awansował do finału. Hermannsson pełnił na tych igrzyskach funkcję chorążego reprezentacji Islandii.
W 1967 został wybrany sportowcem roku Islandii.

</doc>
<doc id="3069106" url="https://pl.wikipedia.org/wiki?curid=3069106" title="Dolarowa trylogia">
Dolarowa trylogia



</doc>
<doc id="3069109" url="https://pl.wikipedia.org/wiki?curid=3069109" title="Bilans wodny roślin">
Bilans wodny roślin



</doc>
<doc id="3069113" url="https://pl.wikipedia.org/wiki?curid=3069113" title="Snub Pollard">
Snub Pollard

Snub Harold Pollard (ur. 9 listopada 1889 w Melbourne, zm. 19 stycznia 1962 w Burbank) – amerykański aktor filmowy i telewizyjny pochodzenia australijskiego.
Filmografia.
seriale
film
Wyróżnienia.
Posiada swoją gwiazdę na Hollywoodzkiej Alei Gwiazd.

</doc>
<doc id="3069117" url="https://pl.wikipedia.org/wiki?curid=3069117" title="Puluc">
Puluc

Puluc (zwany także bul, bool-ik) – tradycyjna gra planszowa Majów. Grają w nią po dziś członkowie plemion Kekchi i Mopan. W puluca gra się tradycyjnie w okresie ważnych świąt, na przykład w wigilię zasiewów kukurydzy.
Pierwsze opisy etnograficzne tej gry pochodzą z początku XX wieku. W 1906 r. opublikowany został artykuł autorstwa Karla Sappera opisujący gry Indian Kekchi w tym puluca. W rok później w "24th Annual Report of the Bureau of American Ethnology: Games of North American Indians" Stewart Cullin przedstawił opis gry na podstawie relacji Thomasa J. Collinsa. Puluc, o czym pisze Lieve Verbeeck, wiąże się z innymi grami mezoamerykańskimi takimi, jak patolli.

</doc>
<doc id="3069119" url="https://pl.wikipedia.org/wiki?curid=3069119" title="Hilmar Þorbjörnsson">
Hilmar Þorbjörnsson

Hilmar Þorbjörnsson (ur. 23 października 1934 w Reykjavíku, zm. 29 stycznia 1999 tamże) – islandzki lekkoatleta, sprinter.
Podczas igrzysk olimpijskich w Melbourne z wynikiem 10,9 w biegu na 100 metrów zajął 3. miejsce w swoim biegu eliminacyjnym i odpadł z dalszej rywalizacji.
Na tym samym dystansie podczas igrzysk olimpijskich w Rzymie z wynikiem 10,9 zajął 4. miejsce w swoim biegu eliminacyjnym i odpadł z dalszej rywalizacji.
Na eliminacjach 100 metrów zakończył także udział w mistrzostwach Europy w 1958 (czas 11,3).
Wielokrotny mistrz Islandii, reprezentant kraju w meczach międzypaństwowych.

</doc>
<doc id="3069121" url="https://pl.wikipedia.org/wiki?curid=3069121" title="Vagn Bangsborg">
Vagn Bangsborg

Vagn Aage Bangsborg (ur. 28 maja 1936 w Slagelse) – kolarz szosowy, srebrny medalista mistrzostw świata.
Kariera.
Pierwsze sukcesy w karierze Vagn Bangsborg osiągnął w 1962 roku, kiedy na mistrzostwach świata w Salò wspólnie z Ole Ritterem, Mogensem Tvillingiem i Ole Krøierem zdobył srebrny medal w drużynowej jeździe na czas. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął 49. miejsce w wyścigu ze startu wspólnego. W tej samej konkurencji zajął też 35. miejsce na rozgrywanych dwa lata wcześniej mistrzostwach świata w Karl-Marx-Stadt. W 1960 roku wystąpił w drużynowej jeździe na igrzyskach olimpijskich w Rzymie, ale Duńczycy nie ukończyli rywalizacji. Ponadto w 1957 roku wygrał duński Stjerneløbet, dwa lata później był najlepszy w szwedzkim Sex-Dagars, a w 1960 roku był czwarty w Wyścigu Pokoju. Czterokrotnie zdobywał medale mistrzostw krajów nordyckich, w tym dwa złote.

</doc>
<doc id="3069123" url="https://pl.wikipedia.org/wiki?curid=3069123" title="Więdnięcie">
Więdnięcie

Więdnięcie – utrata turgoru w komórkach budujących organy roślin. Wyróżniane są trzy poziomy więdnięcia:
Więdnięcie początkowe występuje często u roślin, zwykle o okresie dnia, gdy transpiracja jest wysoka. Nie powadzi do trwałych uszkodzeń i ustępuje po opadach deszczu lub w nocy, gdy roślina uzupełni deficyt wody.
Więdnięcie okresowe powstaje na skutek dłużej trwającej suszy. Organy roślin tracą turgor a starsze liście opadają. Dochodzi do trwałego uszkodzenia rośliny i związanego z tym spadku intensywności procesów metabolicznych. W nocy lub po deszczu roślina regeneruje się.
Więdnięcie trwałe to sytuacja gdy roślina nie jest w stanie uzupełnić zapasu wody, ze względu na jej niedobór w glebie. Zawartość wody w glebie prowadząca do trwałego więdnięcia jest określana jako punkt trwałego więdnięcia. Dłuższy deficyt wody prowadzi do śmierci rośliny.
Więdnięcie czasami jest objawem chorobowym po opanowaniu rośliny przez patogena. Przyczyną patologicznego więdnięcia może być: 
Więdnięcie roślin spowodowane przez patogeny najczęściej kończy się śmiercią roślin.

</doc>
<doc id="3069125" url="https://pl.wikipedia.org/wiki?curid=3069125" title="Osięciny (gromada)">
Osięciny (gromada)

Osięciny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Osięciny z siedzibą GRN w Osięcinach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Osięciny, Jarantowice i Borucinek, ponadto miejscowości Bełszewo wieś, Bełszewo Nowe wieś i Bełszewo folwark wieś z dotychczasowej gromady Bełszewo oraz miejscowość Latkowo wieś z dotychczasowej gromady Latkowo ze zniesionej gminy Osięciny w tymże powiecie. Dla gromady ustalono 25 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
31 grudnia 1959 do gromady Osięciny włączono obszar zniesionej gromady Zagajewice oraz wieś Pilichowo i kolonię Bełszewo ze zniesionej gromady Pilichowo w tymże powiecie.
31 grudnia 1961 do gromady Osięciny włączono wieś Borucin-Folwark ze zniesionej gromady Powałkowice w tymże powiecie.
1 stycznia 1972 do gromady Osięciny włączono sołectwa Piołunowo, Płowce Pierwsze i Płowce Drugie ze zniesionej gromady Płowce oraz sołectwa Samszyce i Powałkowice wraz z kolonią Borucin ze zniesionej gromady Witowo w tymże powiecie, po czym gromadę Osięciny połączono z gromadą Kościelna Wieś, tworząc z ich obszarów "gromadę Osięciny" z siedzibą Gromadzkiej Rady Narodowej w Osięcinach w tymże powiecie ("de facto" gromadę Kościelna Wieś zniesiono, włączając jej obszar do gromady Osięciny).
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie radziejowskim – reaktywowano gminę Osięciny.

</doc>
<doc id="3069128" url="https://pl.wikipedia.org/wiki?curid=3069128" title="Piotrków Kujawski (gromada)">
Piotrków Kujawski (gromada)

Piotrków Kujawski – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Piotrków Kujawski z siedzibą GRN w Piotrkowie Kujawskim (wówczas wsi) utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Piotrków Kujawski osada, Piotrków Poduchowny, Palczewo, Rogalin i Zborowiec ze zniesionej gminy Piotrków Kujawski w powiecie aleksandrowskim oraz obszary dotychczasowych gromad Jerzyce i Łabędzin ze zniesionej gminy Chełmce w powiecie inowrocławskim w tymże województwie. Dla gromady ustalono 27 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1959 do gromady Piotrków Kujawski włączono obszar zniesionej gromady Szewce w tymże powiecie.
31 grudnia 1961 do gromady Piotrków Kujawski włączono obszar zniesionej gromady Lubsin, wsie Anusin, Chełmiczki, Czarnotka, Czynszakowo, Kaczewo, Kępa Mała, Świątniki, Świątniki Małe i Wąsewo wraz z miejscowościami Józefowo, Kaczewo, Probostwo, Wasilewiakówek i Zagorzyce-Kolonia ze zniesionej gromady Świątniki oraz wieś Rudzk Mały ze zniesionej gromady Połajewo w tymże powiecie.
1 stycznia 1972 do gromady Piotrków Kujawski włączono sołectwa Bycz, Zakręta, Teodorowo, Stawiska i Wincentowo ze zniesionej gromady Bycz w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie radziejowskim – reaktywowano gminę Piotrków Kujawski.

</doc>
<doc id="3069129" url="https://pl.wikipedia.org/wiki?curid=3069129" title="Płaskowyż Porcupine">
Płaskowyż Porcupine

Płaskowyż Porcupine – płaskowyż w północno-zachodniej Kanadzie, na terytorium Jukonu.
Płaskowyż graniczy z górami Ogilvie Mountains z południowego zachodu, a Górami Richardsona z północnego wschodu. Na północ znajduje się Nizina Porcupine, a na południe Płaskowyż Stewarta. Najwyższe wzniesienie wynosi 828 m n.p.m.
Przez płaskowyż przepływają rzeki Porcupine oraz Peel. Przez płaskowyż przebiega droga Dempster Highway.

</doc>
<doc id="3069135" url="https://pl.wikipedia.org/wiki?curid=3069135" title="Vodacom Cup 2004">
Vodacom Cup 2004

Vodacom Cup 2004 – siódma edycja Vodacom Cup, trzeciego poziomu rozgrywek w rugby union w Południowej Afryce.
Zawody, podobnie jak w poprzednim sezonie, toczyły się w pierwszej fazie w dwóch hierarchicznie ułożonych siedmiozespołowych grupach, a następnie czołowe czwórki z każdej z grup awansowały do fazy play-off.
Trzeci tytuł z rzędu zdobyła drużyna Golden Lions, zaś najskuteczniejszym graczem zawodów został zawodnik triumfatorów, Quinton van Tonder.

</doc>
<doc id="3069136" url="https://pl.wikipedia.org/wiki?curid=3069136" title="Dobre I (gromada)">
Dobre I (gromada)

Dobre I (następnie "Dobre Pierwsze", "Dobre") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dobre I z siedzibą GRN w Dobrem utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Dobre I, Dobre II, Koszczały i Przysiek ze zniesionej gminy Sędzin w tymże powiecie. Dla gromady ustalono 23 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
31 grudnia 1961 do gromady Dobre włączono wsie Byczyna, Irena, Janina, Szczeblotowo, Ludwikowo, Ułomie i Kolonia-Byczyna ze zniesionej gromady Byczyna w tymże powiecie.
1 stycznia 1969 do gromady Dobre włączono sołectwo Bronisław o ogólnej powierzchni 1.176,26 ha z gromady Radziejów w tymże powiecie.
1 stycznia 1972 do gromady Dobre włączono wieś Kłonowo z sołectwa Kłonowo ze zniesionej gromady Płowce w tymże powiecie, po czym gromadę Dobre połączono z gromadą Krzywosądz, tworząc z ich obszarów "gromadę Dobre" z siedzibą Gromadzkiej Rady Narodowej w Dobrem w tymże powiecie ("de facto" gromadę Krzywosądz zniesiono, włączając jej obszar do gromady Dobre).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie radziejowskim utworzono gminę Dobre.

</doc>
<doc id="3069137" url="https://pl.wikipedia.org/wiki?curid=3069137" title="Topólka (gromada)">
Topólka (gromada)

Topólka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Topólka z siedzibą GRN w Topólce utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Czamaninek, Dębianki, Głuszynek, Bielki, Borek, Rybiny, Świerczyn, Topólka, Znaniewo i Michałówek oraz miejscowość Chalno kolonia z dotychczasowej gromady Chalno ze zniesionej gminy Czamanin w tymże powiecie. Dla gromady ustalono 25 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
31 grudnia 1959 do gromady Topólka włączono wsie Gawroniec i Świerczynek, miejscowości Paniewo Poduchowne, Paniewek Poduchowny, Sadług Kolonia, Sadług Parcele, Sadług Folwark, Świerczynek A i Świerczynek B, folwark Świerczynek oraz osady Stanisławowo i Sierakówek ze zniesionej gromady Paniewo w tymże powiecie.
1 stycznia 1969 do gromady Topólka włączono obszar zniesionej gromady Kamieniec w tymże powiecie.
1 stycznia 1972 do gromady Topólka włączono sołectwa Orle, Sierakowy i Wyrobki ze zniesionej gromady Bycz oraz sołectwa Sadłużek i Torzewo ze zniesionej gromady Witowo w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie radziejowskim utworzono gminę Topólka.

</doc>
<doc id="3069138" url="https://pl.wikipedia.org/wiki?curid=3069138" title="Płaskowyż Stewarta">
Płaskowyż Stewarta

Płaskowyż Stewarta – płaskowyż w północno-zachodniej Kanadzie, na terytorium Jukonu.
Płaskowyż graniczy z górami Ogilvie Mountains z północnego zachodu oraz z góry Rackla z północnego wschodu. Na północ znajduje się płaskowyż Porcupine, na południowy zachód płaskowyż Klondike, a na południowy wschód płaskowyż Macmillana. Najwyższe wzniesienie wynosi 2210 m n.p.m.
Przez płaskowyż przepływa rzeka Stewart River. Droga Dempster Highway wyznacza zachodnią granicę płaskowyżu. W centralnej części płaskowyżu znajduje się miasto Keno City.

</doc>
<doc id="3069139" url="https://pl.wikipedia.org/wiki?curid=3069139" title="Ole Krøier">
Ole Krøier

Ole Krøier (ur. 22 maja 1940) – kolarz szosowy, srebrny medalista mistrzostw świata.
Kariera.
Pierwsze sukcesy w karierze Ole Krøier osiągnął w 1962 roku, kiedy na mistrzostwach świata w Salò wspólnie z Vagnem Bangsborgem, Mogensem Tvillingiem i Ole Ritterem zdobył srebrny medal w drużynowej jeździe na czas. Był to jednak jedyny medal wywalczony przez niego na międzynarodowej imprezie tej rangi. Na tych samych mistrzostwach zajął czternaste miejsce w wyścigu ze startu wspólnego. Ponadto w 1959 roku został mistrzem Danii w wyścigu ze startu wspólnego amatorów. Nigdy nie wystąpił na igrzyskach olimpijskich. 

</doc>
<doc id="3069143" url="https://pl.wikipedia.org/wiki?curid=3069143" title="Nowy Dwór (gromada w powiecie radziejowskim)">
Nowy Dwór (gromada w powiecie radziejowskim)

Nowy Dwór – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowy Dwór z siedzibą GRN w Nowym Dworze utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Brylewo, Bytoń, Litychowo, Morzyce i Nowy Dwór, ponadto miejscowość Niegibalice z dotychczasowej gromady Niegibalice oraz miejscowość Żychlinówek parcele z dotychczasowej gromady Nasiłowo ze zniesionej gminy Bytoń w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1958 do gromady Nowy Dwór włączono wsie Niegibalice i Nasiłowo z gromady Świątniki, kolonię Stary Radziejów-Wojtówka z gromady Płowce oraz wieś Stary Radziejów z gromady Biskupice w tymże powiecie.
31 grudnia 1959 do gromady Nowy Dwór włączono obszar zniesionej gromady Budzisław, a także wieś Czarnocice oraz miejscowości Grodziska Parcele i Grodziska Osada ze zniesionej gromady Paniewo, w tymże powiecie.
1 stycznia 1972 do gromady Nowy Dwór włączono sołectwa Pścininek, Pścinno, Witowo Nowe, Witowo kolonia, Wandynowo i Stróżewo ze zniesionej gromady Witowo w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie radziejowskim utworzono gminę Nowy Dwór.

</doc>
<doc id="3069144" url="https://pl.wikipedia.org/wiki?curid=3069144" title="Ike no Taiga">
Ike no Taiga

 – japoński malarz okresu Edo, jeden z głównych twórców malarstwa "nanga".
Syn wieśniaka z okolic Kioto, w wieku trzech lat został oddany na wychowanie do klasztoru szkoły ōbaku Manpuku-ji. Malarstwa uczył go chiński mnich Dapeng (jap. Taihō) oraz mistrz Hakuin. W wieku 14 lat, po śmierci ojca, otworzył w Kioto pracownię wachlarzy, by wspomóc finansowo matkę. Zdobył sławę dzięki rysunkom wykonywanym na wachlarzach. W późniejszym okresie zdobił także parawany i fusuma. Zajmował się także kaligrafią. Utrzymywał bliskie kontakty z Yosą Busonem.
Obrazy Taigi utrzymane są w tradycyjnych konwencjach malarstwa chińskiego i japońskiego, choć wpływ na nie wywarło również poznane dzięki kontaktom z Holendrami malarstwo europejskie. Charakteryzują się żywym rytmem i pogodnym nastrojem. Formy w obrazach Taigi budowane są zazwyczaj poprzez kropkowanie, a malarz często zamiast pędzla używał palców.

</doc>
<doc id="3069145" url="https://pl.wikipedia.org/wiki?curid=3069145" title="Dagný Linda Kristjánsdóttir">
Dagný Linda Kristjánsdóttir

Dagný Linda Kristjánsdóttir (ur. 8 listopada 1980 w Akureyri) – islandzka narciarka alpejska.
Kariera.
W pierwszych międzynarodowych zawodach wystąpiła w 1996.
W 1997 po raz pierwszy wygrała mistrzostwa kraju. Łącznie dokonała tego osiemnastokrotnie, po raz ostatni w 2008. Trzykrotnie została wybrana najlepszym sportowcem roku w Akureyri. Siedmiokrotnie uznana najlepszą sportsmenką roku na Islandii. Trzykrotnie uczestniczyła w mistrzostwach świata.
Brała udział w zimowych igrzyskach w 2002 i 2006.
W Salt Lake City była chorążym reprezentacji. Uczestniczyła w zjeździe, w którym zajęła 31. miejsce z czasem 1:44,72, supergigancie, którego nie ukończyła, slalomie gigancie, którego również nie ukończyła i kombinacji, której także nie ukończyła.
W Turynie również była chorążym reprezentacji. Brała udział w tych samych konkurencjach, co cztery lata wcześniej. W zjeździe była 23. z czasem 1:59,43, w supergigancie także zajęła 23. miejsce z czasem 1:34,56. Slalomu giganta nie ukończyła, natomiast w kombinacji uplasowała się na 28. pozycji z czasem 3:04,25.
Reprezentowała klub Skíðafélag Akureyrar.
W 2008 zakończyła karierę z powodu powtarzających się urazów prawej nogi.
Edukacja.
W 2013 ukończyła studia na Uniwersytecie Akureyri. Jej praca nosi tytuł „Þau taka alltaf á móti mér, já eins og manneskju, ekki eins og geðsjúklingi” (pol. "Oni zawsze przeciwko mnie, nawet jako istoty ludzkie, nie tylko jako pacjenci psychiatryczni"). W tym samym roku została wykładowcą na tym uniwersytecie.
Życie prywatne.
27 września 2011 urodziła pierwszego syna. Oprócz języka islandzkiego zna również angielski, szwedzki i norweski.

</doc>
<doc id="3069158" url="https://pl.wikipedia.org/wiki?curid=3069158" title="Kristinn Ingi Valsson">
Kristinn Ingi Valsson

Kristinn Ingi Valsson (ur. 6 czerwca 1985 w Dalvíku) – islandzki alpejczyk.
Dzieciństwo.
W dzieciństwie uprawiał lekkoatletykę w klubie Ungmennasamband Eyjafjarðar.
Kariera.
W pierwszych zawodach międzynarodowych wystąpił w 2001 roku. Brał udział w igrzyskach zimowych w 2006, na których wystartował w slalomie i uplasował się na 35. pozycji z czasem 1:59,80. Był najmłodszym Islandczykiem na tych igrzyskach. W ostatnich zawodach międzynarodowych wystąpił w 2009 roku.

</doc>
<doc id="3069159" url="https://pl.wikipedia.org/wiki?curid=3069159" title="Isabella De Martini">
Isabella De Martini



</doc>
<doc id="3069161" url="https://pl.wikipedia.org/wiki?curid=3069161" title="Abd al-Hamid as-Sarradż">
Abd al-Hamid as-Sarradż

Abd al-Hamid as-Sarradż (arab. عبد الحميد السراج) (ur. 1925, zm. 25 września 2013 w Kairze) – syryjski wojskowy i polityk. W latach 1958-1961, jako minister spraw wewnętrznych Prowincji Północnej Zjednoczonej Republiki Arabskiej oraz szef służb bezpieczeństwa, był faktycznie najpotężniejszą osobą w Syrii i zarządzał nią w porozumieniu z prezydentem Egiptu Gamalem Abdel Naserem.
Życiorys.
Edukacja i wczesna działalność.
Ukończył Akademię Wojskową w Hims, po czym podjął służbę jako oficer we francuskiej żandarmerii, w której pozostawał do opuszczenia przez Francuzów terytorium mandatowego Syrii i Libanu i ustanowienia Republiki Syryjskiej. Walczył jako ochotnik w I wojnie izraelsko-arabskiej. W czasie wojny poznał Husniego az-Za’ima, szefa sztabu armii syryjskiej. Gdy ten ostatni dokonał w marcu 1949 zamachu stanu i ogłosił się dyktatorem, as-Sarradż znalazł zatrudnienie jako jeden z jego osobistych ochroniarzy. Nie zdołał jednak uratować az-Za’ima przed zamachem stanu al-Hinnawiego, w czasie którego został on obalony, a następnie rozstrzelany. As-Sarradż był podejrzewany o udział w przygotowaniach do przewrotu.
Na czele syryjskiego wywiadu.
Wziął udział w zamachu stanu Adiba asz-Sziszaklego w 1951. On też mianował go zastępcą attaché wojskowego w Egipcie. Po obaleniu asz-Sziszaklego w 1954, dzięki pomocy szefa sztabu Szaukata Szukajra, stanął na czele głównej syryjskiej agencji wywiadu. Od połowy lat 50. XX wieku był przekonanym naserystą.
W 1954 zastępca szefa sztabu, pułkownik Adnan al-Maliki, został zamordowany przez członka Syryjskiej Partii Socjal-Nacjonalistycznej, zwalczającej polityków i wojskowy proegipskich. As-Sarradż odegrał znaczącą rolę w śledztwie prowadzonym w sprawie zabójstwie, m.in. dzięki jego zabiegom partia, z której wywodził się zamachowiec, została zdelegalizowana, a jej przywódcy uwięzieni. Jeden z nich, Hasan Dżadid, został zamordowany w Bejrucie najprawdopodobniej z inspiracji as-Sarradża. W 1957 as-Sarradż wykrył inspirowany przez Irak spisek wymierzony przeciwko prezydentowi Syrii Szukriemu al-Kuwatliemu. W tym samym czasie wywiady amerykański i brytyjski rozważały zorganizowanie w Syrii działań sabotażowych, które następnie posłużyłyby za pretekst do interwencji tureckiej, jordańskiej lub irackiej. W toku tych działań rozważano organizację zamachów na lidera Komunistycznej Partii Syrii Chalida Bakdasza, szefa sztabu Sił Zbrojnych Syrii gen. Afifa al-Bizriego i właśnie as-Sarradża. Uważano za głównych inspiratorów polityki zagranicznej Syrii, a tę interpretowano jako postępujące zbliżenie ze Związkiem Radzieckim.
Autorytet as-Sarradża wśród młodszych oficerów syryjskich, jego osobowość i talent do pracy policyjnej, jak również oddanie naseryzmowi sprawiło, że z czasem kierowane przez niego biuro wywiadu stało się centrum naserowskiej propagandy w Syrii. As-Sarradż w miarę możliwości eliminował z sił zbrojnych wojskowych o poglądach innych niż jego własne. W czasie kryzysu sueskiego bez zgody przełożonych polecił zniszczyć przebiegające przez Syrię elementy brytyjskiego gazociągu i przekonał prezydenta al-Kuwatliego, by odwołał z kraju brytyjskiego ambasadora. W latach 1956-1958 as-Sarradż brał udział w opracowywaniu planów nieudanych zamachów na czterech niechętnych Gamal Abdel Naserowi przywódców arabskich: premiera Iraku Nuriego as-Sa’ida, króla Jordanii Husajna, króla Arabii Saudyjskiej Abd al-Aziza ibn Su’uda oraz prezydenta Libanu Kamila Szamuna. Z czasem as-Sarradż zyskiwał coraz bardziej złą sławę, jego samego i podwładnych oskarżano o stosowanie tortur wobec więźniów. Jego wpływy w korpusie oficerskim równocześnie wzrosły na tyle, że gdy w 1957 prezydent al-Kuwatli i minister obrony Chalid al-Azm zamierzali pozbawić go stanowiska, wojskowi zagrozili otwartym buntem.
Zjednoczona Republika Arabska.
Po powstaniu Zjednoczonej Republiki Arabskiej as-Sarradż stał się najpotężniejszą osobą w syryjskiej części nowego państwa (Prowincji Północnej). Z woli Abdel Nasera, prezydenta republiki, został ministrem spraw wewnętrznych Prowincji Północnej i udzielił mu praktycznie nieograniczonych pełnomocnictw. Szczególnym obiektem represji ze strony as-Sarradża stała się Komunistyczna Partia Syrii (chociaż dawniej był jej sympatykiem), jednak minister zwalczał również wszystkie pozostałe niezwiązane z naseryzmem organizacje polityczne. Do 1961 władza as-Sarradża wzrosła do tego stopnia, że sam Abdel Naser zaczął obawiać się jego wpływów, toteż odebrał mu stanowisko ministerialne i uczynił go wiceprezydentem Zjednoczonej Republiki Arabskiej; stanowisko to było wyłącznie ceremonialne. Aby utrwalić własną kontrolę nad Prowincją Północną, Abdel Naser skierował do niej swojego towarzysza z ruchu Wolnych Oficerów, marszałka Abd al-Hakima Amira. As-Sarradż usiłował walczyć o dotychczasową pozycję, liczył, że w konflikcie z Amirem Naser weźmie jego stronę, pomylił się jednak. 26 września 1961 as-Sarradż został zdymisjonowany ze wszystkich stanowisk. Abdel Naser doprowadził również do zwolnienia więźniów politycznych i usunięcia ze stanowisk państwowych osób związanych z obalonym szefem służb.
Po upadku ZRA.
Dwa dni po zwolnieniu as-Sarradża doszło do zamachu stanu pod dowództwem Abd al-Karima an-Nahlawiego, którego skutkiem był upadek Zjednoczonej Republiki Arabskiej. Były minister spraw wewnętrznych został aresztowany i miał stanąć przed sądem jako zbrodniarz wojenny. W maju 1962 dzięki pomocy Nasera. zdołał zbiec z Syrii i osiadł w Bejrucie, gdzie uniknął śmierci w zamachu zorganizowanym przez aktywistę Syryjskiej Partii Socjal-Nacjonalistycznej. Przeniósł się wówczas do Egiptu, gdzie porozumiał się z Naserem i otrzymał prawo stałego pobytu, a następnie został kierownikiem krajowego systemu ubezpieczeń społecznych, którą to funkcję wykonywał także za prezydentury Anwara as-Sadata. W Kairze pozostał do końca życia.

</doc>
<doc id="3069165" url="https://pl.wikipedia.org/wiki?curid=3069165" title="Olga Ochal">
Olga Ochal



</doc>
<doc id="3069167" url="https://pl.wikipedia.org/wiki?curid=3069167" title="Steinunn Sæmundsdóttir">
Steinunn Sæmundsdóttir

Steinunn Sæmundsdóttir (ur. 28 listopada 1960 w Reykjavíku) – islandzka alpejka.
Kariera narciarska.
Jest dwunastokrotną mistrzynią kraju. Brała udział w zimowych igrzyskach w 1976 i 1980. W Innsbrucku startowała w slalomie i slalomie gigancie. W tej pierwszej konkurencji zajęła 16. miejsce z czasem 1:44,72, w drugiej natomiast uplasowała się na 36. pozycji z czasem 1:41,07. Dzięki uczestnictwu w tych igrzyskach jest najmłodszym islandzkim olimpijczykiem zimowym. W Lake Placid wzięła udział w tych samych konkurencjach, co cztery lata wcześniej. W slalomie gigancie była 29. z czasem 2:59,41, natomiast slalomu nie ukończyła.
Kariera golfowa.
Uprawia golf od 1974. Jej karierę przerwała kontuzja w 1991. Do gry wróciła w 2010. W 2010 i 2011 została mistrzynią kraju w kategorii powyżej 50 lat.
Życie prywatne.
Ma czworo dzieci i czworo wnuków. Z zawodu jest fizjoterapeutką.

</doc>
<doc id="3069170" url="https://pl.wikipedia.org/wiki?curid=3069170" title="Pałac w Horochowie">
Pałac w Horochowie

 
Pałac w Horochowie – pałac wybudowany przez Waleriana Stroynowskiego w stylu empire na przełomie XVIII w. i XIX w.
Budowniczy, właściciele.
Walerian Stroynowski (1753–1834) był podkomorzym buskim, senatorem rosyjskim, odznaczonym w 1784 r. Orderem Orła Białego. Około 1780 r. poślubił Aleksandrę z Tarnowskich (primo voto – Jełowiecka), starościnę bracławską, z którą dochował się córki – Walerii Tarnowskiej (1782–1849). Po niej właścicielem pałacu był jej syn Tadeusz Antoni Tarnowski (1819–1890). Pod koniec XIX w. kolejnym posiadaczem pałacu został Świstunow, a następnie Ludersowie.
Historia.
Na początku XIX w. wielki pałac posiadał bogate zbiory sztuki, które następnie trafiły do pałacu w Dzikowie, własności Tarnowskich. Natomiast w pierwszych latach XX w. w ocalałym skrzydle obiektu znajdował się urząd starostwa.
Architektura, wyposażenie.
Pałac był budynkiem dwupiętrowym, zbudowanym na planie wydłużonego prostokąta, zwieńczonym czterospadowym dachem otoczony ogrodem angielskim. Obiekt, zrujnowany pod koniec XIX w., został odbudowany na początku XX w. W pałacu znajdowały się zbiory: obrazów malarzy francuskich, niderlandzkich, niemieckich, włoskich; rzeźb starożytnych i nowożytnych, z Herkulanum i Pompei, z Perseuszem, Kupidynem, Psyche, wazami; stoły z mozaiki, kryształy; biblioteka z polskimi i zagranicznymi woluminami, rycinami i numizmatykami.

</doc>
<doc id="3069183" url="https://pl.wikipedia.org/wiki?curid=3069183" title="Orlen Warsaw Marathon">
Orlen Warsaw Marathon

Orlen Warsaw Marathon – maraton, którego trasa wiodła po Warszawie, rozgrywany w latach 2013–2019. Od pierwszej edycji w jego ramach rozgrywane były Mistrzostw Polski w Maratonie Mężczyzn. Od 2014 roku bieg posiadał certyfikację IAAF Road Race Silver Label. 
Jego pierwsza edycja odbyła się 21 kwietnia 2013 roku, a ostatnia 14 kwietnia 2019 roku. Wraz z biegiem głównym na dystansie maratońskim organizowane były imprezy towarzyszące (bieg na 10 km oraz marszobieg charytatywny). Pod koniec 2019 roku trwały przygotowania do ósmej edycji wydarzenia, ale PKN Orlen odwołał bieg.

</doc>
<doc id="3069190" url="https://pl.wikipedia.org/wiki?curid=3069190" title="Teodor (Jackowski)">
Teodor (Jackowski)

Teodor, imię świeckie Konstantin Michajłowicz Jackowski, także spotykany wariant "Jakowcewski" (ur. 28 grudnia 1866 w Tierwieniczach, zm. 23 października 1937) – rosyjski biskup prawosławny.
Życiorys.
Wykształcenie teologiczne uzyskał w seminarium duchownym w Nowogrodzie, które ukończył w 1886. Następnie pracował w tym samym seminarium przez rok. Święcenia kapłańskiej przyjął 25 stycznia 1888, po czym podjął służbę duszpasterską w cerkwi św. Mikołaja i Ikony Matki Bożej „Znak” w Nowogrodzie. Od 1889 był także katechetą w otwartej z jego inicjatywy szkole parafialnej przy tejże świątyni. Od 1898 był dziekanem III dekanatu nowogrodzkiego i członkiem eparchialnego konsystorza, służył w cmentarnej cerkwi Tichwińskiej Ikony Matki Bożej, zaś od 1901 uczył dodatkowo religii w miejscowej szkole ziemskiej, a od 1908 – w IX szkole parafialnej. 
W 1914 otrzymał godność protoprezbitera. Dziesięć lat później złożył wieczyste śluby mnisze, przyjmując imię Teodor. Tego samego dnia (22 marca) otrzymał godność archimandryty, a następnie został wyświęcony na biskupa ustiuskiego, wikariusza eparchii nowogrodzkiej. Już w kwietniu tego samego roku jego tytuł uległ zmianie na "biskup staroruski". Od 1926 nie prowadził czynnej działalności duszpasterskiej, być może przebywał wówczas w więzieniu. W 1929 został biskupem nowotorskim, wikariuszem eparchii twerskiej. W 1930 przeniesiono go na katedrę ołoniecką i pietrozawodzką, na której pozostawał przez cztery lata. W 1934 otrzymał nominację na biskupa rybińskiego, jednak odmówił opuszczenia Ołońca i pozostał na dotychczasowym urzędzie. W tym samym roku otrzymał godność arcybiskupa. W 1935 przeniesiono go na katedrę pskowską, na której przebywał rok. W 1936 został biskupem włodzimierskim i suzdalskim. W lipcu następnego roku został aresztowany za umożliwianie pracy duszpasterskiej w swojej administraturze duchownym z całego kraju, którzy musieli opuścić dotychczasowe miejsce zamieszkania po zamknięciu cerkwi, w których służyli.
Z powodu takiej działalności biskup Teodor został oskarżony o zorganizowanie kontrrewolucyjnej organizacji cerkiewnej, utworzenia z duchowieństwa grupy antyradzieckiej, organizację w swoim mieszkaniu spotkań, w czasie których prowadzona była agitacja kontrrewolucyjna, a następnie rozprzestrzeniane były plotki o analogicznym charakterze. Skazany na śmierć, został rozstrzelany 23 października 1937, dzień po wydaniu wyroku. W 1989 został w pełni zrehabilitowany.

</doc>
<doc id="3069191" url="https://pl.wikipedia.org/wiki?curid=3069191" title="Laureaci Nagrody Ig Nobla (1992)">
Laureaci Nagrody Ig Nobla (1992)

Lista osób wyróżnionych Ig Noblem w roku 1992:

</doc>
<doc id="3069193" url="https://pl.wikipedia.org/wiki?curid=3069193" title="Robbie Magasiva">
Robbie Magasiva

Robbie Joseph Magasiva (ur. 21 maja 1970 w Tanumapua na Samoa) – nowozelandzki aktor pochodzenia samoańskiego. Występował m.in. w roli Willa Jacksona w serialu "Wentworth" oraz w roli Mauhúra w filmie "". Jest starszym bratem zmarłego w 2019 roku aktora Puy Magasivy, znanego głównie z roli w roli Czerwonego Wojownika w serialu "Power Rangers Ninja Storm".

</doc>
<doc id="3069195" url="https://pl.wikipedia.org/wiki?curid=3069195" title="Finnbjörn Þorvaldsson">
Finnbjörn Þorvaldsson

Finnbjörn Þorvaldsson (ur. 25 maja 1924 w Hnífsdalur, zm. 9 lipca 2018) – islandzki lekkoatleta.
Początki.
Początkowo sprawdzał się w różnych dyscyplinach – w piłce ręcznej, koszykówce i gimnastyce, lecz zdecydował się na lekkoatletykę.
Kariera lekkoatletyczna.
W 1946 był 6. na 100 m w mistrzostwach Europy.
W 1948 wziął udział w igrzyskach olimpijskich, na których wziął udział w biegu na 100 m, sztafecie 4 × 100 m i skoku w dal. W zawodach na 100 m odpadł w pierwszej rundzie, zajmując ostatnie, 5. miejsce w swoim biegu eliminacyjnym, sztafeta z jego udziałem uplasowała się na 4. pozycji w swoim biegu eliminacyjnym z czasem 42,9. W skoku w dal był 7. w swojej grupie eliminacyjnej z wynikiem 6,89, co dało mu 14. lokatę w kwalifikacjach. Był chorążym reprezentacji Islandii na tych igrzyskach
W 1950 dotarł do finału mistrzostw Europy.
Wielokrotnie zostawał mistrzem kraju.

</doc>
<doc id="3069197" url="https://pl.wikipedia.org/wiki?curid=3069197" title="Goran Cvijanović">
Goran Cvijanović

Goran Cvijanović (ur. 9 września 1986 w Šempeterze pri Gorici) – słoweński piłkarz grający w latach 2005-2021 na pozycji ofensywnego pomocnika lub skrzydłowego. Były zawodnik Korony Kielce i Arki Gdynia, pięciokrotny mistrz Słowenii, dwukrotny zdobywca Pucharu Słowenii, czterokrotny reprezentant kraju.
Kariera klubowa.
Wychowanek klubu ND Gorica. W sezonie 2005/2006, w którym rozegrał dwa mecze, zdobył z nim mistrzostwo Słowenii. W następnych czterech sezonach regularnie występował w słoweńskiej ekstraklasie. Sezon 2009/2010 zakończył z dorobkiem 35 meczów i 11 goli na koncie. W latach 2010–2014 był zawodnikiem NK Maribor, z którym wywalczył cztery mistrzostwa Słowenii oraz zdobył dwa puchary kraju i dwa superpuchary. W barwach Mariboru rozegrał w słoweńskiej ekstraklasie 130 meczów, w których zdobył 31 bramek. W sezonie 2012/2013, w którym strzelił 12 goli w 32 spotkaniach, został wybrany do najlepszej jedenastki ligi. Z Mariborem występował ponadto w Lidze Europy – w sezonach 2011/2012, 2012/2013 i 2013/2014 rozegrał w jej fazach grupowej i pucharowej 19 meczów.
W sezonie 2014/2015 był zawodnikiem HNK Rijeka, w barwach którego rozegrał w chorwackiej ekstraklasie 15 meczów i zdobył jednego gola. Ponadto wystąpił w sześciu meczach fazy grupowej Ligi Europy. Sezon 2015/2016 rozpoczął w ND Gorica, a zakończył w kuwejckim Al-Arabi Kuwejt (13 spotkań i trzy bramki). W sezonie 2016/2017 występował w NK Celje, rozgrywając w słoweńskiej ekstraklasie 23 mecze i zdobywając jednego gola w rozegranym 9 kwietnia 2017 spotkaniu z Olimpiją Lublana (1:1).
Pod koniec lipca 2017 przeszedł na zasadzie wolnego transferu do Korony Kielce, z którą podpisał roczny kontrakt z możliwością przedłużenia o kolejny sezon. W Ekstraklasie zadebiutował 31 lipca 2017 w wygranym meczu z Cracovią (4:2), w którym w 70. minucie zmienił Nabila Aankoura. Pierwszą bramkę w najwyższej polskiej klasie rozgrywkowej strzelił 23 września 2017 w spotkaniu z Wisłą Kraków (2:1). Drugiego gola strzelił 20 października 2017 w zremisowanym meczu z Górnikiem Zabrze (3:3), po którym został wybrany do najlepszej jedenastki 13. kolejki Ekstraklasy. Kolejne dwie bramki, w tym jedną z rzutu karnego, zdobył 3 listopada 2017 w wygranym spotkaniu ze Śląskiem Wrocław (3:0), po którym trafił do najlepszej jedenastki 15. kolejki Ekstraklasy. W rundzie wiosennej strzelił pięć goli w meczach z Sandecją Nowy Sącz (3:3), Lechem Poznań (1:0), Górnikiem Zabrze (2:2), Lechią Gdańsk (1:0) i Legią Warszawa (1:3). Sezon 2017/2018 zakończył z 29 występami i dziewięcioma bramkami w Ekstraklasie na koncie. Ponadto wystąpił w sześciu meczach Pucharu Polski.
W lipcu 2018 został zawodnikiem Arki Gdynia, z którą podpisał dwuletni kontrakt. Zadebiutował w niej 14 lipca 2018 w wygranym meczu o Superpuchar Polski z Legią Warszawa (3:2).
5 sierpnia 2020 został zawodnikiem ND Gorica. W lipcu 2021 roku zakończył piłkarską karierę.
Kariera reprezentacyjna.
W 2001 rozegrał 13 meczów w reprezentacji Słowenii U-15. W 2006 wystąpił w jednym spotkaniu kadry do lat 20. W latach 2007–2008 rozegrał siedem meczów w reprezentacji U-21, w tym cztery w ramach kwalifikacji do młodzieżowych mistrzostw Europy w Szwecji (2009). W reprezentacji Słowenii seniorów zadebiutował 12 października 2012 w spotkaniu eliminacyjnym do mistrzostw świata w Brazylii z Cyprem (2:1). W listopadzie 2012 zagrał w meczu z Macedonią (2:3), a w lutym 2013 wystąpił w spotkaniu z Bośnią i Hercegowiną (0:3). Po raz ostatni w barwach narodowych zagrał 18 listopada 2014 w meczu z Kolumbią (0:1).

</doc>
<doc id="3069210" url="https://pl.wikipedia.org/wiki?curid=3069210" title="Edmundo Ponziano Valenzuela Mellid">
Edmundo Ponziano Valenzuela Mellid



</doc>
<doc id="3069217" url="https://pl.wikipedia.org/wiki?curid=3069217" title="Pegaz (AK)">
Pegaz (AK)



</doc>
<doc id="3069220" url="https://pl.wikipedia.org/wiki?curid=3069220" title="Liryka bezpośrednia">
Liryka bezpośrednia

Liryka bezpośrednia – jeden z trzech rodzajów liryki (obok liryki pośredniej oraz liryki inwokacyjnej), w której uczucia, myśli oraz przeżycia są wyrażane bezpośrednio, a podmiot liryczny wypowiada się w pierwszej osobie. Ujawnia się także w formach zaimków np. ja, mój, moje.
Liryka bezpośrednia dzieli się na:

</doc>
<doc id="3069221" url="https://pl.wikipedia.org/wiki?curid=3069221" title="The Crowd Roars (film 1932)">
The Crowd Roars (film 1932)

The Crowd Roars – amerykański dramat sportowy z 1932 roku w reżyserii Howarda Hawksa.
Fabuła.
Joe Greer, czołowy kierowca wyścigowy, wraca do domu, aby uczestniczyć w zawodach. Kiedy dowiaduje się, że jego brat Eddie również chce się ścigać, bezskutecznie próbuje go powstrzymać. Eddie jest także zaangażowany w związek z Anne, natomiast związek Joego z Lee z powodu charakteru Joego przeżywa kryzys. Tymczasem najlepszy przyjaciel Joego, Spud, ginie w jednym z wyścigów, co powoduje, że Joe jest przygnębiony i rezygnuje z wyścigów. Eddie natomiast kwalifikuje się do wyścigu Indianapolis 500, na którym pojawia się także Joe, który chce zobaczyć brata. W trakcie wyścigu prowadzący Eddie odnosi kontuzję i zostaje zmieniony przez Joego, który na ostatnim okrążeniu wyścigu wyprzedza Billy'ego Arnolda i wygrywa zawody.

</doc>
<doc id="3069223" url="https://pl.wikipedia.org/wiki?curid=3069223" title="Linijka standardowa">
Linijka standardowa

Linijka standardowa – obiekt astronomiczny, którego fizyczny rozmiar jest znany. Poprzez zmierzenie jego średnicy kątowej możliwy jest pomiar odległości do niego.
Znając fizyczny rozmiar obiektu astronomicznego i jego rozmiar kątowy, odległość można wyznaczyć na podstawie wzoru:
gdzie:
W kosmologii obserwacyjnej najbardziej użyteczną linijką standardową jest „horyzont dźwiękowy” w chwili ostatniego rozproszenia, mierzony poprzez badanie właściwości promieniowania tła (w szczególności kątowego widma mocy) lub akustycznych oscylacji barionów (ang. BAO). Gromady galaktyk i radiogalaktyki również mogą być wykorzystane jako linijki standardowe (przy pewnych założeniach), ale są mniej dokładnie niż połączenie metod CMB i BAO.

</doc>
<doc id="3069225" url="https://pl.wikipedia.org/wiki?curid=3069225" title="Ołeksandr Hajduk">
Ołeksandr Hajduk

Ołeksandr Wołodymyrowycz Hajduk, ukr. Олександр Володимирович Гайдук, ros. Александр Владимирович Гайдук, "Aleksandr Władimirowicz Gajduk" (ur. 11 maja 1972 w Kijowie) – ukraiński piłkarz, grający na pozycji napastnika lub pomocnika.
Kariera piłkarska.
Kariera klubowa.
Wychowanek klubu Dynamo Kijów. W 1990 rozpoczął karierę piłkarską w trzecioligowym klubie Dynamo Biała Cerkiew. W 1992 klub zmienił nazwę na Roś Biała Cerkiew i debiutował w mistrzostwach Ukrainy. Również rozegrał 2 mecze w Pucharze Ukrainy w składzie farm-klubu ZS-Orijana Kijów. Na początku 1993 przeszedł do Chimika Siewierodonieck. Podczas przerwy zimowej sezonu 1993/94 został zaproszony do pierwszoligowej Nywy Winnica. Latem 1994 zmienił klub na Zmina-Obołoń Kijów. Na początku 1995 wyjechał do Izraela, gdzie bronił barw klubów Maccabi Petach Tikwa, Maccabi Tel Awiw, Maccabi Netanja i Maccabi Ahi Nazaret. Latem 1999 roku przeniósł się do Niemiec, gdzie zasilił skład SV 07 Elversberg. Po pół roku opuścił niemiecki klub. W 2000 zakończył karierę piłkarską w katarskim Al-Rajjan SC.

</doc>
<doc id="3069226" url="https://pl.wikipedia.org/wiki?curid=3069226" title="Muł pteropodowy">
Muł pteropodowy

Muł pteropodowy – pelagiczny, biogeniczny osad strefy batialnej, zawierający do 90% węglanu wapnia utworzony głównie z obumarłych szczątków organizmów mięczaków (ślimaków skrzydłonogich), żyjących masowo w warstwach powierzchniowych. Tworzy się na dnie oceanów w strefach gorących i umiarkowanych, w głębinach nie większych niż 2000 m p.p.m. Nazwa mułu pochodzi od ślimaków skrzydłonogich ("Pteropoda"), którego szczątki są głównym składnikiem mułu. Muł pteropodowy przypomina muł globigerynowy. 

</doc>
<doc id="3069227" url="https://pl.wikipedia.org/wiki?curid=3069227" title="Bitwa pod Savenay">
Bitwa pod Savenay

Bitwa pod Savenay – starcie zbrojne, które miało miejsce 23 grudnia 1793 roku. Wyznaczyła koniec operacji wojskowej Virée de Galerne stanowiącej jeden z etapów pierwszej wojny wandejskiej. Pod Savenay, siły republikańskie, liczące w przybliżeniu 18 tys. żołnierzy odniosły zdecydowane zwycięstwo nad Wielką Armią Katolicką i Królewską – liczącą 6 tys. ludzi.
Tło historyczne.
Po druzgocącej porażce w bitwie pod Le Mans w dniu 12 grudnia 1793, kilka tysięcy powstańców wandejskich ewakuowało się do Laval, a stamtąd do Ancenis z nadzieją na przeprawienie się przez Loarę do Wandei. Przeprawa przez rzekę nie była możliwa bez łodzi. Dlatego też Wandejczycy zbudowali niewielkie łodzie, dzięki którym 4 tysiące ludzi – włącznie z Henrim de La Rochejaqueleinem i Jean-Nicolasem Stoffletem – zdążyli się ewakuować na przeciwległy brzeg Loary przed przybyciem statków republikańskich. Tylna straż Wandejczyków pozostała na północnym brzegu i próbowała uciec inną drogą. Wyruszyła w kierunku Blain, położonego 35 kilometrów na północ od Nantes. Zmuszona była jednak zawrócić kierunku Savenay, znajdującego się 30 kilometrów na zachód względem Nantes. 
W przededniu bitwy.
Savenay zostało zajęte przez Wandejczyków wczesnym rankiem 22 grudnia – praktycznie bez walki. 150 republikańskich żołnierzy szybko wycofało się z miasta po drobnej potyczce z pierwszą linią Wandejczyków. Mieszkańcy miasteczka zostali ewakuowani. O godzinie 9 rojaliści przygotowywali już obronę miasta. O godzinie 11 do Savenay dotarł pierwszy oddział republikański dowodzony przez Westermanna. Zaatakował on rojalistów, jednak w wyniku potyczki został odepchnięty. W południe pod Savenay dotarło większe zgrupowanie armii republikańskiej – na czele z Kléberem i Marceau. Kolejna potyczka - rozegrała się o kontrolę nad lasami Touchelais, leżącymi na północny wschód od Savenay – z wynikiem pomyślnym dla republikanów.
Po tych starciach przerwano walki do końca dnia, gdyż po południu w powietrzu zaległa gęsta mgła. Republikanie utrzymywali zajęte pozycje. Po zmroku do obozu republikanów przybyło kilku komisarzy – delegatów rządowych:  Pierre-Louis Prieur, Louis Marie Turreau, i Pierre Bourbott. Byli zaskoczeni biernością swych oddziałów; domagali się podjęcia walki, aby nie pozwolić przeciwnikowi odpocząć. Westermann przyjął ich żądania. Zwołano radę wojenną, podczas której Kléber nalegał na to, by z rozpoczęciem ataku poczekać do świtu. Marceau opowiedział się po jego stronie. Udało mu się także przekonać komisarza Prieura. W nocy republikanie przeprowadzili rozmieszczenie oddziałów. O godzinie 2 nad ranem z Vannes przybyła dywizja Tilly'ego. Simon Canuel objął dowodzenie nad lewym skrzydłem, Kléber – nad lewym środkowym zgrupowaniem, Marceau – nad prawym środkowym zgrupowaniem, z kolei Tilly obsadził prawe skrzydło. Z wyjątkiem kilku przejść znajdujących się na południe od miasta, Wandejczycy zostali otoczeni.
Przebieg bitwy.
Bitwa rozpoczęła się o świcie. Nieoczekiwanie pierwsi uderzyli Wandejczycy oraz Szuanie. Ich celem było zdobycie lasów Touchelais i uniknięcie otoczenia przez wroga. Uderzeniem dowodził Lyrot. Atak przyniósł zdobycze w postaci dwóch armat oraz 40 jeńców. Wkrótce potem Kléber  przystąpił do kontrataku z pułkiem ciężkiej jazdy ("Gendarmes"), która szarżowała z bagnetami. Wandejczycy zostali zmuszeni do wycofania się za bramy Savenay. Na środkowym odcinku Marceau dowodzący oddziałami: "légion des Francs" i "Chasseurs de Kaster" napotkał trudności i został chwilowo zatrzymany przez wandejską artylerię.
Na odpowiednich odcinkach Canuel, Tilly i Westermann także ruszyli do ataku, przyciskając rojalistów na wszystkich kierunkach. Za niedługo republikanie wkroczyli do miasta pomimo oporu, stawianego przez artylerię Marigny'ego. Wśród wielkiego zamieszania doszło do walk ulicznych, przenoszących się od domostwa do domostwa; w walkach uczestniczyło wiele rodzin sympatyzujących z rojalistami. Wandejczycy ustawili działa artyleryjskie przed kościołem i przez pewien czas zdołali utrzymać swoje pozycje. Fleuriot zdecydował się przeprowadzić ostateczny kontratak, zebrał 200 – 300 kawalerzystów, dowodzonych przez Cadoudala oraz kilku piechurów. Udało im się zaatakować i przebić linie Tilly'ego. Usiłowali atakować linie republikanów wzdłuż ich skrzydła, jednak przeszkodziły im w tym republikańskie rezerwy, które zmusiły jeźdźców do wycofania się.
W tym samym czasie, na placu przy kościele republikanie przejęli jedną z armat i skierowali ją przeciw Wandejczykom. Ostrzeliwani Wandejczycy, ścigani przez żołnierzy Republiki, wycofali się z Savenay i próbowali się przegrupować na zachód od miasta (miejsce to jest oznaczone krzyżem upamiętniającym bitwę). Wandejczycy zabrali ze sobą dwie ostatnie armaty, które Marigny zostawił w rezerwie i próbowali osłonić ich ogniem ucieczkę rannych i cywilów z miasta. W czasie tej walki zginął Lyrot. Marigny znów się wycofywał – na zachód od lasów Blanche-couronne, mając do dyspozycji dwie armaty oraz resztki swojego oddziału. Przez godzinę udało mu się utrzymać pozycję. Później, w trakcie marszu pocieszał swoich żołnierzy, że przynajmniej udało im się wycofać. Na północnym zachodzie oddziałowi, złożonemu z 600 Wandejczyków udało się utrzymać  Butte des Vignes; później wycofali się w kierunku lasów  Blanche-couronnes. Zostali tam otoczeni przez republikanów, a następnie przez nich zmasakrowani.
W miasteczku Savenay przeszukiwano domostwa. Wywleczono z nich setki starców, kobiet i dzieci. Wszyscy oni mieli stanąć przed sądem, jednak tymczasowo zamknięto ich w kościele. Rannych z obydwu stron konfliktu zabrano do szpitala Saint-Armel i udzielono im pomocy. Bitwa zakończyła się przed godziną 2 po południu.
Ucieczka i masakry.
Po bitwie Kléber wraz z większością swoich oddziałów przybył do Nantes, by świętować zwycięstwo. W tym czasie republikańska jazda pod dowództwem Marceau oraz Westermanna wciąż goniła Wandejczyków - przeszukując okoliczne wioski, zabijając lub pojmując do niewoli ukrywających się żołnierzy wroga.
W trakcie poszukiwań, generał brygady Alexis Antoine Charlery uderzył na pozycję utrzymywaną przez 500 Wandejczyków, jednakże nie udało mu się ich pokonać. Zaproponował obrońcom, by się poddali w zamian za możliwość bezpiecznego powrotu do domu. Propozycja została przyjęta i podpisana przez przedstawicieli rojalistów. Zostali oni wysłani do Nantes, by uzyskać ratyfikację porozumienia od komisarza państwowego ("Représentant en mission"). Ten jednak odmówił udzielenia Wandejczykom pozwolenia na powrót do domów. Zamiast tego nakazał rozstrzelać jeńców, a generała Charlery’ego – aresztować. Później został on zwolniony i przywrócony do służby.
Tego samego dnia, z zadaniem osądzenia więźniów przybyła "Komisja Bignona". Komisja pracowała przez trzy dni i zadecydowała o egzekucji wszystkich wandejskich bojowników, złapanych z bronią w ręku. Egzekucje rozpoczęły się wieczorem tego samego dnia, gdy ogłoszono wyrok komisji. Trwały one przez osiem kolejnych dni. Liczba straconych skazańców nie jest znana. Według oficjalnych statystyk stracono 662 osoby. Istnieją jednak podejrzenia co do tego, że podana liczba uwzględnia tylko skazańców straconych w ciągu trzech pierwszych dni egzekucji. Komisarz ("représentant en mission") Benaban napisał, że zastrzelono 2 tysiące osób. Podobnie, generał François Carpantier chwalił się straceniem 1,5 tysiąca osób. 1 679 kobiet i dzieci zamknięto w więzieniach w Nantes. Niektórzy oficerowie, w tym Kléber i Savary żądali od Carriera oszczędzenia ich życia, jednak Carrier pomimo tego postanowił rozstrzelać lub utopić wszystkich więźniów.
Kolejne masakry miały miejsce na wsiach. Westermann wraz z podległymi mu jeźdźcami rozstrzelał 500-700 jeńców, mężczyzn, kobiet i dzieci w lesie Sem nieopodal Prinquiau. Westermann, cieszący się przydomkiem „"rzeźnika Wandejczyków"” rzekomo miał tak napisać do członków Komitetu Ocalenia Publicznego:
"Obywatele Republikanie, nie ma już Wandei. Zginęła od naszego wolnego miecza, razem z jej kobietami i dziećmi. Pogrzebałem ją w bagnach i lasach Savenay. Zgodnie z waszymi rozkazami, zmiażdżyłem dzieci końskimi kopytami; zmasakrowałem kobiety, które przynajmniej nie będą już rodziły więcej bandytów. Nie został mi ani jednak więzień, za którego mógłbym się wstydzić. Zlikwidowałem ich wszystkich..."
Niemniej jednak, niektórym Wandejczykom – z pomocą lokalnej ludności – udało się zbiec. Jean Legland, pracujący jako przewoźnik przez Loarę, w roku 1834 przyznał, że pomógł 1 258 uciekinierom przetrwać pierwsze dni po bitwie pod Savenay. Wersję tę potwierdziły pisemne zeznania złożone przez  Abbé Berniera. W sumie 2 500 ludzi mogło przeżyć bitwę i następujące po niej masakry.
Skutki.
Wynik bitwy oznaczał koniec fazy operacyjnej Virée de Galerne. Zagrożenie ze strony powstańców wandejskich wobec republiki zostało ostatecznie zażegnane. Jednak wojna jeszcze się nie skończyła: walki wciąż trwały w Wandei. Generał Marceau, oburzony zachowaniem podległych mu żołnierzy, poprosił o przeniesienie. Marceau został wkrótce zastąpiony przez Klébera na stanowisku dowódcy Armii Zachodniej. Następnie stanowisko to otrzymał  Louis Marie Turreau. Przez pewien czas toczyły się walki partyzanckie pomiędzy Wandejczykami a republikańskimi "kolumnami piekielnymi".
W kulturze popularnej.
Juliusz Verne opisał tę bitwę na początku powieści historycznej pt.  "Le Comte de Chanteleine" (1862). 

</doc>
<doc id="3069228" url="https://pl.wikipedia.org/wiki?curid=3069228" title="Kirila">
Kirila

Kirila – wieś w Estonii, w prowincji Järva, w gminie Paide, w północnej części kraju.

</doc>
<doc id="3069231" url="https://pl.wikipedia.org/wiki?curid=3069231" title="Rezydentura MSW w Berlinie „Mołnia”">
Rezydentura MSW w Berlinie „Mołnia”

Rezydentura MSW w Berlinie, kryptonim „Mołnia”, od 1962 „Baza” – działająca od końca lat czterdziestych XX w. w Radzieckiej Strefie Okupacyjnej w Niemczech, później w NRD oraz Berlinie Zachodnim, jednostka operacyjna Ministerstwa Spraw Wewnętrznych PRL.
Charakterystyka.
Początkowo pełniła tylko funkcję wywiadowczą, zaś następnie również kontrwywiadowczą. Organizacyjnie podlegała Departamentowi I MSW (wywiad), zaś Departament II MSW (kontrwywiad), utrzymywał w niej własną komórkę – Podgrupę „Karpaty” MSW w Berlinie, Grupę Operacyjną „Karpaty” w Berlinie ("Operativgruppe „Karpaten” in Berlin"). Okresowo byli też w niej zatrudnieni funkcjonariusze innych komórek organizacyjnych MSW, np. Departamentu V MSW i Departamentu Techniki MSW.
Rezydentura pełniła też funkcję łącznikową MSW PRL z Ministerstwem Bezpieczeństwa Publicznego NRD ("Ministerium für Staatssicherheit" – tzw. Stasi) i przedstawicielstwem KGB.
W latach 1980. rezydentura zatrudniała 17 pracowników (rezydenta, 12 pracowników operacyjnych, 2 oficerów z Departamentu Techniki MSW, szyfranta i sekretarkę) w Berlinie i Lipsku oraz 7 pracowników operacyjnych pod przykryciem zatrudnionych w Polskiej Misji Wojskowej w Berlinie Zachodnim.

</doc>
<doc id="3069232" url="https://pl.wikipedia.org/wiki?curid=3069232" title="Puiatu (Paide)">
Puiatu (Paide)

Puiatu – wieś w Estonii, w prowincji Järva, w gminie Paide, w północnej części kraju.

</doc>
<doc id="3069235" url="https://pl.wikipedia.org/wiki?curid=3069235" title="Peter Sundberg">
Peter Sundberg

Peter Hans Sundberg (ur. 10 maja 1976 roku w Marbella) – szwedzki kierowca wyścigowy.
Kariera.
Sundberg rozpoczął karierę w wyścigach samochodowych w 1995 roku od startów w Hiszpańskiej Formule Renault, gdzie raz wygrywał i czterokrotnie stawał na podium. Z dorobkiem 71 punktów uplasował się na trzeciej pozycji w klasyfikacji generalnej. Rok później w tej serii był już wicemistrzem. W późniejszych latach pojawiał się także w stawce Superformula Golden Cup Italy, Europejskiego Pucharu Formuły Renault, Masters of Formula 3, Brytyjskiej Formuły 3, Włoskiej Formuły 3, Grand Prix Makau, Formuły 3 Korea Super Prix, Europejskiego Pucharu Formuły 3, Włoskiej Formuły 3000, Niemieckiej Formuły 3, Hiszpańskiej Formuły 3, Japońskiej Formuły 3, World Series by Nissan, Spanish GT Championship, Le Mans Series, FIA GT Championship, International GT Open oraz Trofeo Maserati Europe.
W World Series by Nissan Szwed wystartował w piętnastu wyścigach sezonu 2002 z ekipą RC Motorsport. Uzbierane 30 punktów dało mu 13 miejsce w końcowej klasyfikacji kierowców. Największe sukcesy Sundberg odnosił w hiszpańskiej serii samochodów GT, gdzie był mistrzem w latach 2007-2008.
W sezonie 1999 Szwed pełnił funkcję kierowcy testowego ekipy Minardi w Formule 1.

</doc>
<doc id="3069238" url="https://pl.wikipedia.org/wiki?curid=3069238" title="Tran Huy Hoa">
Tran Huy Hoa



</doc>
<doc id="3069242" url="https://pl.wikipedia.org/wiki?curid=3069242" title="Majed Al-Taqi">
Majed Al-Taqi



</doc>
<doc id="3069243" url="https://pl.wikipedia.org/wiki?curid=3069243" title="Rafael Sarandeses">
Rafael Sarandeses

Rafael Sarandeses (ur. 20 lutego 1979 roku w Madrycie) – hiszpański kierowca wyścigowy.
Kariera.
Sarandeses rozpoczął karierę w wyścigach samochodowych w 1997 roku od startów w Hiszpańskiej Formule Renault. Z dorobkiem 60 punktów uplasował się na drugiej pozycji w klasyfikacji generalnej. W późniejszych latach pojawiał się także w stawce Włoskiej Formuły 3000, World Series by Nissan, Europejskiej Formuły 3000 oraz 24 Hours of Barcelona.
W World Series by Nissan Hiszpan startował w latach 1999-2002. W pierwszym sezonie startów trzykrotnie stawał na podium, w tym raz na jego najwyższym stopniu. Uzbierane 76 punktów dało mu ósme miejsce w końcowej klasyfikacji kierowców. Rok później uplasował się na dziesiątej pozycji. W sezonie 2000 Sarandeses nie odniósł żadnego zwycięstwa, jednak na podium pojawiał się ośmiokrotnie w szesnastu wyścigach. Z dorobkiem 139 punktów został sklasyfikowany na czwartej pozycji. Rok później na podium gościł już tylko raz, a w klasyfikacji końcowej widniał na 16 miejscu.

</doc>
<doc id="3069244" url="https://pl.wikipedia.org/wiki?curid=3069244" title="Luaj al-Atasi">
Luaj al-Atasi



</doc>
<doc id="3069245" url="https://pl.wikipedia.org/wiki?curid=3069245" title="Wyspa Moor">
Wyspa Moor



</doc>
<doc id="3069246" url="https://pl.wikipedia.org/wiki?curid=3069246" title="Pirinsko">
Pirinsko

Pirinsko (bułg. "Пиринско") - marka bułgarskiego piwa.
W 1967 roku powstał browar w miejscowości Błagojewgrad, który w 1971 roku rozpoczął produkcję piwa pod nazwą "Pirinsko pivo" ("Пиринско пиво") - nazwa pochodzi od pasma gór Piryn ("Pirin"), drugiego najwyższego w kraju.
W 2002 roku browar został przejęty przez grupę Carlsberg, która zmodernizowała zakład oraz zmieniła wygląd etykiet butelek i puszek.
Obecnie w sprzedaży dostępne jest jedynie "Pirinsko swetło" ("Пиринско светло") - piwo jasne, o zawartości ekstraktu 10% oraz zawartości alkoholu 4,3%; sprzedawane jest w butelkach szklanych, PET oraz w puszkach. W przeszłości na rynku można było kupić także piwo ciemne ("Пиринско тъмно") oraz specjalne ("Пиринско специално").
Browar jest sponsorem klubu piłkarskiego Pirin Błagojewgrad.

</doc>
<doc id="3069247" url="https://pl.wikipedia.org/wiki?curid=3069247" title="Wiktoria Kan">
Wiktoria Kan



</doc>
<doc id="3069248" url="https://pl.wikipedia.org/wiki?curid=3069248" title="Luciano Gomide">
Luciano Gomide

Luciano Gomide (ur. 31 października 1975 roku w Rio de Janeiro) – brazylijski kierowca wyścigowy.
Kariera.
Gomide rozpoczął karierę w wyścigach samochodowych w 1996 roku od gościnnych startów w Brazylijskiej Formule Ford, gdzie raz zwyciężał. W kolejnych dwóch latach startów przeniósł się do Stanów Zjednoczonych, gdzie startował w Amerykańskiej Formule 3. W pierwszym sezonie startów każdy z siedmiu wyścigów, w których wystartował, wygrywał. Rok później wystartował w ośmiu wyścigach i również siedmiokrotnie zwyciężał. Zdobył wówczas tytuł mistrzowski.
W World Series by Nissan Brazylijczyk wystartował w dwunastu wyścigach sezonu 2002 z ekipą Witmeur KTR. Uzbierane 16 punktów dało mu siedemnaste miejsce w końcowej klasyfikacji kierowców.

</doc>
<doc id="3069250" url="https://pl.wikipedia.org/wiki?curid=3069250" title="Paul-Mounged El-Hachem">
Paul-Mounged El-Hachem



</doc>
<doc id="3069251" url="https://pl.wikipedia.org/wiki?curid=3069251" title="Roberto González (kierowca)">
Roberto González (kierowca)

Roberto González Valdez (ur. 31 marca 1976 roku w Monterrey) – meksykański kierowca wyścigowy.
Kariera.
González rozpoczął karierę w wyścigach samochodowych w 1995 roku od startów w Meksykańskiej Formule 3, gdzie jednak nie był klasyfikowany. W późniejszych latach pojawiał się także w stawce Indy Lights Panamericana, Formuły Chrysler Euro Series, World Series by Nissan, Champ Car World Series, FIA World Endurance Championship oraz American Le Mans Series.
W World Series by Nissan Meksykanin wystartował w siedemnastu wyścigach sezonu 2002 z ekipą GD Racing. Uzbierane siedem punktów dało mu 22 miejsce w końcowej klasyfikacji kierowców.

</doc>
<doc id="3069252" url="https://pl.wikipedia.org/wiki?curid=3069252" title="Hapoel Bet Sze’an">
Hapoel Bet Sze’an

Hapoel Bet Sze’an (hebr. הפועל בית שא) – izraelski klub piłkarski, mający siedzibę w mieście Bet Sze’an.
Historia.
Klub został założony w 1953 roku i początkowo nazywał się Hapoel Bet Sze’an/Sede Nachum, gdyż był kontynuacją istniejącej wcześniej drużyny Hapoel Sede Nachum, która grała w czwartej lidze ("Liga Bet"). W 1970 roku drużyna awansowała do trzeciej ligi ("Liga Alef"), a w 1978 roku do drugiej ligi ("Liga Artzit"). Na koniec sezonu 1983/84 drużyna ponownie spadła do trzeciej ligi, ale w 1990 roku powróciła do drugiej ligi. Po kolejnym spadku, w 1993 roku powróciła do drugiej ligi i w 1994 roku awansowała do pierwszej ligi (wówczas Liga Leumit). Później drużyna zaczęła systematycznie spadać i w 2006 roku prowadziła rozgrywki w czwartej lidze. Pod koniec sierpnia drużyna rozwiązała się, jednak w 2010 roku ponownie zawiązała się pod nazwą Hapoel Mesilot.

</doc>
<doc id="3069253" url="https://pl.wikipedia.org/wiki?curid=3069253" title="Bul Mundżid al-Haszim">
Bul Mundżid al-Haszim



</doc>
<doc id="3069254" url="https://pl.wikipedia.org/wiki?curid=3069254" title="Alsu Murtazina">
Alsu Murtazina



</doc>
<doc id="3069256" url="https://pl.wikipedia.org/wiki?curid=3069256" title="Wyspa Ymera">
Wyspa Ymera



</doc>
<doc id="3069258" url="https://pl.wikipedia.org/wiki?curid=3069258" title="Wyspa Heissa">
Wyspa Heissa



</doc>
<doc id="3069260" url="https://pl.wikipedia.org/wiki?curid=3069260" title="Victor Ordóñez">
Victor Ordóñez

Victor Ordóñez (ur. 30 września 1981 roku w Madrycie) – hiszpański kierowca wyścigowy.
Kariera.
Ordóñez rozpoczął karierę w wyścigach samochodowych w 2000 roku od startów w Open Telefonica by Nissan z hiszpańską ekipą Repsol Meycom. Z dorobkiem 23 punktów uplasował się na trzynastej pozycji w klasyfikacji generalnej. Rok później stawał już na podium. Uzbierane 39 punktów dało mu jedenaste miejsce w końcowej klasyfikacji kierowców. W sezonie 2002 Hiszpan wystartował w trzynastu wyścigach. Tym razem uplasował się na 23 miejscu. W Hiszpańskiej Formule 3 Ordóñez występował w 2003 roku. Tu jednak nigdy nie stawał na podium. Tu został sklasyfikowany na 22 miejscu. W późniejszych latach startował jeszcze w Spanish GT Championship. W latach 2005 i 2007 uzbierał odpowiednio 38 i 12 punktów. W pierwszym sezonie startów uplasował się tuż za podium klasyfikacji generalnej. Dwa lata później był dziesiąty.

</doc>
<doc id="3069261" url="https://pl.wikipedia.org/wiki?curid=3069261" title="Pałac w Boremelu">
Pałac w Boremelu



</doc>
<doc id="3069262" url="https://pl.wikipedia.org/wiki?curid=3069262" title="Oralia Dominguez">
Oralia Dominguez



</doc>
<doc id="3069263" url="https://pl.wikipedia.org/wiki?curid=3069263" title="Góry Reatyńskie">
Góry Reatyńskie



</doc>
<doc id="3069265" url="https://pl.wikipedia.org/wiki?curid=3069265" title="Grzebieniowe">
Grzebieniowe



</doc>
<doc id="3069266" url="https://pl.wikipedia.org/wiki?curid=3069266" title="Jajorodne">
Jajorodne



</doc>
<doc id="3069267" url="https://pl.wikipedia.org/wiki?curid=3069267" title="Walter Lechner Jr.">
Walter Lechner Jr.

Walter Lechner Jr. (ur. 23 czerwca 1981 w Salzburgu) – austriacki kierowca wyścigowy.
Życiorys.
Lechner Jr. rozpoczął karierę w wyścigach samochodowych w 1997 roku od startów gościnnych w Niemieckiej Formule Ford 1800, gdzie trzykrotnie stawał na podium. Rok później był już mistrzem tej serii. W późniejszych latach pojawiał się także w stawce Festiwalu Formuły Ford, Europejskiej Formuły Ford, Europejskiego Pucharu Formuły Renault, Francuskiej Formuły Renault, Niemieckiej Formuły Volkswagen, 24h Le Mans, FIA GT Championship, World Series by Nissan, Formuły Ford 2000 Zetec, American Le Mans Series, Porsche Supercup, 24H Series Toyo Tires, ADAC GT Masters.
W World Series by Nissan Austriak wystartował w dwóch wyścigach sezonu 2002 z ekipą Zele Motorsport. Uzbierane trzy punkty dały mu 23 miejsce w końcowej klasyfikacji kierowców.

</doc>
<doc id="3069269" url="https://pl.wikipedia.org/wiki?curid=3069269" title="Beznogie">
Beznogie



</doc>
<doc id="3069272" url="https://pl.wikipedia.org/wiki?curid=3069272" title="Damien Faulkner">
Damien Faulkner

Damien Faulkner (ur. 15 lutego 1977 roku w Carndonagh) – irlandzki kierowca wyścigowy.
Kariera.
Faulkner rozpoczął karierę w wyścigach samochodowych w 1995 roku od gościnnych startów w edycji zimowej Formuły Vauxhall Junior, gdzie raz wygrywał. W tym samym roku 42 punkty zdobyte w głównej serii dały mu dziesiątą pozycję w klasyfikacji generalnej. W późniejszych latach pojawiał się także w stawce Festiwalu Formuły Ford, Formuły Palmer Audi (mistrz w 2000 roku), FIA Sportscar Championship, CART PPG/Dayton Indy Lights Championship, Porsche Supercup, World Series by Nissan, Pearle Alfa 147 GTA Challenge, Brytyjskiego Pucharu Porsche Carrera, American Le Mans Series, 24H Series Toyo Tires, Grand American Rolex Series, Porsche GT3 Cup Challenge Middle East oraz Pirelli World Challenge.
W World Series by Nissan Irlandczyk wystartował w sześciu wyścigach sezonu 2002 z austriacką ekipą Zele Motorsport. Uzbierane dwa punkty dały mu 26. miejsce w końcowej klasyfikacji kierowców. Największe sukcesy Faulkner odnosił jednak w wyścigach samochodów Porsche. W Brytyjskim Pucharze Porsche Carrera dwukrotnie zdobywał tytuły mistrzowskie - w latach 2006-2007. W Porsche Supercup nigdy nie stawał na najwyższym stopniu podium klasyfikacji generalnej, jednak dwukrotnie był wicemistrzem serii – w 2007 i 2008 roku.

</doc>
<doc id="3069273" url="https://pl.wikipedia.org/wiki?curid=3069273" title="Eugeniusz Berezowiec">
Eugeniusz Berezowiec

Eugeniusz Berezowiec (ur. 26 lutego 1944 w Bielsku Podlaskim, zm. 25 listopada 2013 tamże) – polski działacz samorządowy, burmistrz miasta Bielsk Podlaski w latach 2002-2013, członek Sojuszu Lewicy Demokratycznej (SLD). 
Życiorys.
Był synem Aleksandra i Marii, najstarszym z pięciorga rodzeństwa. Karierę samorządową zaczynał jako wiceburzmistrz Bielska Podlaskiego za czasów kadencji Andrzeja Stepaniuka. W pierwszych w historii wyborach bezpośrednich w 2002 r., jako kandydat SLD był rywalem ubiegającego się o reelekcję Andrzeja Stepaniuka, pokonując go ostatecznie dzięki wsparciu elektoratu prawicowego (katolickiego) przeciwnego Stepaniukowi reprezentującemu prawosławną mniejszość ukraińską i białoruską. W kolejnych wyborach w 2006 r., zmagał się o fotel z przedstawicielem Koalicji Bielskiej Piotrem Bożko pokonując go przewagą 968 głosów. W 2010 r., został wybrany na trzecią kadencję i zmarł w trakcie jej trwania, w wyniku zawału serca, krótko po śmierci swojej matki. Jako burmistrz krytykowany był między innymi za fakt, iż był jednym z najlepiej zarabiających burmistrzów i prezydentów miast w województwie podlaskim, w 2011 r., jednocześnie w trakcie jego urzędowania tylko w latach 2008-2010 miasto zrealizowało rekordowe w swojej historii inwestycje na ponad 7,2 mln złotych, w tym nowe ulice oraz kanały sanitarne. W 2004 "za wybitne zasługi w działalności na rzecz społeczności lokalnej" odznaczony Krzyżem Kawalerskim Orderu Odrodzenia Polski.
Nabożeństwo żałobne Eugeniusza Berezowca w obrządku prawosławnym, miało miejsce w Cerkwi św. Michała Archanioła przy ul. Mickiewicza, a następnie został pochowany na Cmentarzu nowym przy ul. Mickiewicza.

</doc>
<doc id="3069276" url="https://pl.wikipedia.org/wiki?curid=3069276" title="M101 ULX-1">
M101 ULX-1

M101 ULX-1 (CXOKM101 J140332.74+542102) – ultraintensywne źródło rentgenowskie położone w odległej o 20 milionów lat świetlnych galaktyce M101. Obiekt złożony jest z gwiazdy Wolfa-Rayeta i czarnej dziury o masie gwiazdowej.
Nazwa i odkrycie.
Obiekt został odkryty w 2000 przez satelitę ROSAT i potwierdzony jako ultraintensywne źródło rentgenowskie przez obserwacje teleskopu kosmicznego Chandra.
Oznaczenie obiektu, M101 ULX-1, wywodzi się od miejsca jego położenia (galaktyka M101), a „ULX-1” oznacza, że jest to pierwsze ultraintensywne źródło rentgenowskie ("ultraluminous X-ray source", ULX) odkryte w tej galaktyce. Druga część pełnego oznaczenia, J140332.74+542102, określa położenie obiektu na niebie.
Charakterystyka.
Pierwsze obserwacje obiektu i jego bardzo wysoka jasność w zakresie promieniowania rentgenowskiego sięgająca 3 erg s−1 silnie sugerowały, że w skład obiektu należy typowa, choć hipotetyczna, czarna dziura o masie pośredniej. Według pierwszych teoretycznych wyliczeń, masa takiego obiektu miała wynosić ponad 2800 mas Słońca. Analiza archiwalnych zdjęć teleskopu kosmicznego Hubble’a pozwoliła także na odkrycie optycznego składnika układu podwójnego, który został początkowo zidentyfikowany jako nadolbrzym, prawdopodobnie należący do typu OB.
W późniejszym czasie powstał następny, niepotwierdzony wówczas model, według którego obiekt składał się on z błękitnego nadolbrzyma i czarnej dziury o masie gwiazdowej o masie szacowanej na 20 - 40 , pod uwagę brane były także inne hipotezy według których obiektem centralnym M101 ULX-1 mógł być białym karłem lub gwiazdą neutronową.
Dodatkowe obserwacje obiektu pozwoliły ustalić, że jego wizualną częścią jest gwiazda Wolfa-Rayeta, określono także jej okres orbitalny wynoszący 8,2 dnia i masę wynoszącą około 19 mas Słońca. Tak ścisłe określenie charakterystyki gwiazdy umożliwiły dokładne wyliczenie masy czarnej dziury, która wynosi najprawdopodobniej pomiędzy 20 a 30 mas Słońca, choć może wynosić tak niewiele jak pięć mas Słońca.
Według znanych teoretycznie modeli ultraintensywnych źródeł rentgenowskich, tak małe obiekty nie powinny być w stanie wytwarzać wysokich energii emitowanych przez M101 ULX-1. Według jednej z hipotez, sprawcą tak silnego promieniowania obiektu jest wiatr gwiazdowy emitowany przez gwiazdę Wolfa-Rayeta, ale jak dotychczas nie opracowano jeszcze dokładnego modelu w jaki sposób miałoby się to odbywać.
Odkrycie, że M101 ULX-1 składa się z czarnej dziury o masie gwiazdowej, a nie o masie pośredniej, może także sugerować, iż czarne dziury o masie pośredniej, które według modeli teoretycznych mają być odpowiedzialne za ultraintensywne układy rentgenowskie, w ogólne nie istnieją. Dotychczas najsilniejszym dowodem pośrednim na istnienie takich czarnych dziur były właśnie ULX, ale odkrycie dokładnej natury M101 ULX-1 stawia pod znakiem zapytania teorie na ten temat.

</doc>
<doc id="3069277" url="https://pl.wikipedia.org/wiki?curid=3069277" title="Samsung Galaxy NX">
Samsung Galaxy NX

Samsung Galaxy NX – hybryda bezlusterkowca (aparatu fotograficznego) i smartfonu opartego na systemie operacyjnym Android. Została zapowiedziana w czerwcu 2013 roku. Posiada matrycę o rozdzielczości 20,3 Mpix z mocowaniem Samsung NX, Wi-Fi, łączność 3G, oraz odbiornik GPS.
Dołączone oprogramowanie pozwala na organizowanie zdjęć w aparacie, edycję i udostępniania online (np. przy wykorzystaniu łączności 3G lub Wi-Fi) lub przechowywanie zdjęć i filmów. Tak jak w przypadku innych urządzeń z systemem Android, inne oprogramowanie można pobrać ze strony Google Play.
Posiada łączność LTE oraz dodatkowe oprogramowanie m.in.:
Urządzenie wyposażone jest w akcelerometr, kompas cyfrowy, zbliżeniowy, żyroskop, oświetlenia RGB, autofokus (hybrydowy, detekcja fazy, detekcja kontrastu).

</doc>
<doc id="3069278" url="https://pl.wikipedia.org/wiki?curid=3069278" title="Droga nr 669 (Izrael)">
Droga nr 669 (Izrael)

Droga regionalna nr 669 (hebr. 669 כביש) – droga regionalna położona w Dolnej Galilei, na północy Izraela. Biegnie ona z kibucu Bet ha-Szitta do drogi nr 90. Pełni w ten sposób rolę południowo-zachodniej obwodnicy miasta Bet Sze’an.
Przebieg.
Droga nr 669 przebiega przez Poddystrykt Jezreel w Dystrykcie Północnym Izraela. Biegnie równoleżnikowo z zachodu na wschód, od kibucu Bet ha-Szitta do drogi nr 90, pełniąc rolę południowo-zachodniej obwodnicy miasta Bet Sze’an.
Dolina Charod.
Swój początek bierze przy kibucu Bet ha-Szitta w południowej części Doliny Charod. Znajduje się tutaj skrzyżowanie "ha-Szita" z drogą nr 71, którą jadąc na północny zachód dojeżdża się do kibucu Bet ha-Szitta i dalej do miasta Afula, lub na południowy wschód dojeżdża się do kibucu Sede Nachum. Stąd droga nr 669 kieruje się w kierunku południowym, przejeżdża niewielkim mostkiem nad okresowym strumieniem i mija położony po stronie wschodniej pas startowy wykorzystywany przez samoloty rolnicze. Następnie przejeżdża mostem nad rzeką Charod i mija położone po obu stronach drogi stawy hodowlane. Po pokonaniu 2 km, u podnóża wzgórz Gilboa wykręca łagodnym łukiem na południowy wschód i dociera do skrzyżowania z lokalną drogą, która prowadzi do położonego na południu kibucu Chefci-Bah oraz Parku Narodowego Synagogi Bet Alfa. Droga nr 669 wiedzie dalej wśród uprawnych pól na wschód, omija łagodnym łukiem "Instytut Edukacyjny Gilboa" i dociera do skrzyżowania umożliwiającego zjechanie do położonego na południowym zachodzie kibucu Bet Alfa. Niecały kilometr dalej jest skrzyżowanie z prowadzącą na południe drogą nr 6666. Prowadzi ona przy kamieniołomach w masyw Wzgórz Gilboa, do skrzyżowania z drogą nr 667 przy kibucu Ma’ale Gilboa. Natomiast droga nr 669 wiedzie dalej na południowy wschód i po pół kilometrze dociera do Doliny Bet Sze’an.
Dolina Bet Sze’an.
Jest tutaj zjazd do położonego na południe od drogi Parku Narodowego Gan ha-Szelosza. Ponad kilometr dalej jest zjazd do kibucu Nir Dawid, za którym droga wykręca na południe i omija położone na wschodzie stawy hodowlane. Przez cały ten czas jedzie wzdłuż granicy kibucu Nir Dawid, po czym przejeżdża mostkiem nad strumieniem Amal i wykręca na wschód. Znajduje się tutaj skrzyżowanie z drogą nr 6667, która prowadzi na wschód do kibucu Mesillot i dalej do miasta Bet Sze’an. Natomiast droga nr 669 wykręca tutaj na południowy wschód i jako obwodnica omija miasto Bet Sze’an od południowego zachodu i południa. Zaraz za skrzyżowaniem droga przejeżdża mostkiem nad strumieniem Kibucim, przy którym znajduje się parking. Droga prowadzi dalej wzdłuż tego strumienia mijając położony po jego północnej stronie kibuc Mesillot. Kilometr dalej znajduje się skrzyżowanie umożliwiające zjazd do tego kibucu. Po kolejnym kilometrze dociera się do położonego na południe od drogi kibucu Reszafim. Mija się tutaj położone na północ od drogi stawy hodowlane. Kawałek dalej droga wykręca na wschód i dociera do położonego na południu kibucu Szeluchot. Za kibucem mija się dużą plantację palm i dociera do skrzyżowania "Szeluchot" z drogą nr 90. Na tym skrzyżowaniu droga nr 669 kończy swój bieg. Jadąc drogą nr 90 na północ dojeżdża się do kibucu En ha-Naciw i dalej do miasta Bet Sze’an, lub na południe dojeżdża się do moszawu Rechow.

</doc>
<doc id="3069281" url="https://pl.wikipedia.org/wiki?curid=3069281" title="Samsung Galaxy S4 Zoom">
Samsung Galaxy S4 Zoom



</doc>
<doc id="3069283" url="https://pl.wikipedia.org/wiki?curid=3069283" title="Svavar Markússon">
Svavar Markússon

Svavar Markússon (ur. 30 maja 1935 w Olafsvík) – islandzki lekkoatleta, średniodystansowiec.
Podczas igrzysk olimpijskich w Rzymie odpadł w eliminacjach na 800 (5. lokata w swoim biegu z czasem 1:52,7) i 1500 metrów (7. miejsce w swoim biegu z czasem 3:47,1).
Na mistrzostwach Europy w 1958 odpadł w półfinale na 800 metrów oraz w eliminacjach na 1500 metrów.
Wielokrotny mistrz Islandii, reprezentant kraju w meczach międzypaństwowych, rekordzista Islandii na różnych dystansach.

</doc>
<doc id="3069284" url="https://pl.wikipedia.org/wiki?curid=3069284" title="Róża Maria Leopoldyna Łubieńska">
Róża Maria Leopoldyna Łubieńska



</doc>
<doc id="3069286" url="https://pl.wikipedia.org/wiki?curid=3069286" title="Björgvin Hólm">
Björgvin Hólm

Björgvin Hólm (ur. 19 listopada 1934 w Reykjavíku, zm. 3 kwietnia 1999 tamże) – islandzki lekkoatleta, wieloboista.
Podczas igrzysk olimpijskich w Rzymie (1960) zajął 14. miejsce w dziesięcioboju z wynikiem 6261 pkt. (według ówczesnej punktacji).
Na mistrzostwach Europy w 1958 zajął 18. miejsce w tej konkurencji.
Brązowy medalista mistrzostw krajów nordyckich w dziesięcioboju (1961).
Medalista mistrzostw kraju i reprezentant kraju w meczach międzypaństwowych w różnych konkurencjach.

</doc>
<doc id="3069287" url="https://pl.wikipedia.org/wiki?curid=3069287" title="Polska książeczka wojskowa">
Polska książeczka wojskowa



</doc>
<doc id="3069289" url="https://pl.wikipedia.org/wiki?curid=3069289" title="Reynir Sigurðsson">
Reynir Sigurðsson

Reynir Sigurðsson (ur. 1 stycznia 1928 w Reykjavíku, zm. 13 listopada 2017 tamże) – islandzki lekkoatleta, sprinter.
Podczas igrzysk olimpijskich w Londynie (1948) odpadł w eliminacjach na 400 metrów (czas: 51,4).
Medalista mistrzostw Islandii i reprezentant kraju w meczach międzypaństwowych (także w biegu na 400 metrów przez płotki).

</doc>
<doc id="3069291" url="https://pl.wikipedia.org/wiki?curid=3069291" title="Vilhjálmur Vilmundarson">
Vilhjálmur Vilmundarson

Vilhjálmur Vilmundarson (ur. 17 kwietnia 1929) – islandzki lekkoatleta, kulomiot.
Podczas igrzysk olimpijskich w Londynie (1948) odpadł w eliminacjach z wynikiem 13,990.
Medalista mistrzostw Islandii (także w rzucie dyskiem) i reprezentant kraju w meczach międzypaństwowych.

</doc>
<doc id="3069293" url="https://pl.wikipedia.org/wiki?curid=3069293" title="Þorsteinn Þorsteinsson">
Þorsteinn Þorsteinsson

Þorsteinn Þorsteinsson (ur. 27 lipca 1947) – islandzki lekkoatleta, średniodystansowiec.
Podczas igrzysk olimpijskich w Monachium odpadł w eliminacjach na 800 metrów z czasem 1:50,8.
Siódmy zawodnik halowych mistrzostw Europy na tym dystansie (1972).

</doc>
<doc id="3069294" url="https://pl.wikipedia.org/wiki?curid=3069294" title="Thorsteinn Thorsteinsson">
Thorsteinn Thorsteinsson



</doc>
<doc id="3069295" url="https://pl.wikipedia.org/wiki?curid=3069295" title="Kaczka wzorzysta">
Kaczka wzorzysta



</doc>
<doc id="3069296" url="https://pl.wikipedia.org/wiki?curid=3069296" title="Juliusz Konstanty Ordon">
Juliusz Konstanty Ordon



</doc>
<doc id="3069301" url="https://pl.wikipedia.org/wiki?curid=3069301" title="Lára Sveinsdóttir">
Lára Sveinsdóttir

Lára Sveinsdóttir (ur. 22 sierpnia 1955 w Reykjavíku) – islandzka lekkoatletka specjalizująca się w skoku wzwyż.
Podczas igrzysk olimpijskich w Monachium (1972) zajęła 37. miejsce w eliminacjach z wynikiem 1,60 i nie awansowała do finału.
Na mistrzostwach Europy juniorów (1973) odpadła w eliminacjach w skoku wzwyż (15. lokata), a w rywalizacji pięcioboistek nie zaliczyła żadnej próby w pchnięciu kulą i nie ukończyła wieloboju.
Złota medalistka mistrzostw Islandii w różnych konkurencjach (skok wzwyż, bieg na 50 metrów przez płotki, bieg na 100 metrów, bieg na 100 metrów przez płotki, skok w dal).

</doc>
<doc id="3069303" url="https://pl.wikipedia.org/wiki?curid=3069303" title="Kristján Harðarson">
Kristján Harðarson

Kristján Harðarson (ur. 28 lipca 1964) – islandzki lekkoatleta, skoczek w dal.
Podczas igrzysk olimpijskich w Los Angeles (1984) zajął 22. miejsce w eliminacjach z wynikiem 7,09 i nie awansował do finału.
Na mistrzostwach Europy juniorów (1981) odpadł w eliminacjach (19. lokata). Podczas mistrzostw Europy juniorów w 1983 nie zaliczył żadnej próby w eliminacjach i nie awansował finału.

</doc>
<doc id="3069304" url="https://pl.wikipedia.org/wiki?curid=3069304" title="Izrael Kanał">
Izrael Kanał

Izrael Kanał ps. "Mietek" – żydowski działacz ruchu oporu w getcie warszawskim. Uczestnik powstania w getcie w 1943.
Życiorys.
Pochodził z Bydgoszczy. Był członkiem organizacji syjonistycznej Akiba. Do Warszawy trafił już w trakcie okupacji niemieckiej i mieszkał przy ul. Nalewki 10.
W getcie służył w Żydowskiej Służbie Porządkowej (SP), kierowanej przez Józefa Szeryńskiego. W 1942 został członkiem konspiracyjnej Żydowskiej Organizacji Bojowej (ŻOB). 
21 sierpnia 1942 dokonał zamachu na Szeryńskiego w jego mieszkaniu przy ul. Nowolipki 10. Zamach był konsekwencją wyroku śmierci wydanego zaocznie na Szeryńskiego przez żydowskie podziemie za kolaborację z Niemcami.
W czasie pierwszej samoobrony getta w styczniu 1943 roku dowodził walką na terenie szopu Fritza Schultza.
Podczas powstania w getcie w kwietniu 1943 był dowódcą bojowców ŻOB w getcie centralnym. 10 maja 1943 r., wraz z grupą żydowskich bojowców przedostał się kanałami na ulicę Prostą i został ewakuowany poza mury getta. Aresztowany przez hitlerowców zginął prawdopodobnie w KL Auschwitz-Birkenau w 1943.

</doc>
<doc id="3069305" url="https://pl.wikipedia.org/wiki?curid=3069305" title="David Powell">
David Powell

David Powell (wym. []; ur. 17 grudnia 1883 w Glasgow, zm. 16 kwietnia 1925 w Nowym Jorku) – szkocki aktor teatralny, a później również filmowy. Na dużym ekranie występował w epoce kina niemego.
Życiorys.
Początkowo występował na scenie. W wieku dwudziestu kilku lat grywał w zespołach scenicznych Herberta Beerbohma Tree, Ellen Terry i Johnstona Forbesa-Robertsona. W 1907, wspólnie z Terry, zagrał na Broadwayu w pierwszej amerykańskiej wersji spektaklu autorstwa George’a Bernarda Shawa – "Captain Brassbound’s Conversion". Później, razem z Forbesem-Robertsonem, przybył do Stanów Zjednoczonych, gdzie postanowił osiąść na stałe.
W 1912 rozpoczął karierę filmową, występując początkowo w produkcjach krótkometrażowych. Na dużym ekranie partnerował między innymi Alice Brady, Ann Forrest, Ann Murdock, Billie Burke, Clarze Kimball Young, Ednie Goodrich, Elsie Ferguson, Hazel Dawn, Mae Murray, Mary Glynne i Mary Pickford. Na początku lat 20. Powell wystąpił w kilku produkcjach amerykańskiej wytwórni Famous Players-Lasky ("Appearances"; 1921, reż. Donald Crisp, "Tajemnicza droga"; 1921, reż. Paul Powell, "The Princess of New York"; 1921, reż. Donald Crisp, "Niebezpieczne kłamstwo"; 1921, reż. Paul Powell, "Perpetua"; 1922, reż. John S. Robertson, "The Spanish Jade"; 1922, reż. John S. Robertson), w których projektantem planszy tekstowej był późniejszy reżyser filmowy Alfred Hitchcock. Zmarł w Nowym Jorku 16 kwietnia 1925 w wieku 41 lat w wyniku zapalenia płuc.
Był żonaty z brytyjską scenarzystką Violet E. Powell.
Od 8 lutego 1960, w uznaniu za wkład w przemysł filmowy, posiada gwiazdę na Hollywoodzkiej Alei Gwiazd w Los Angeles w Kalifornii, która mieści się przy 1651 Vine Street.

</doc>
<doc id="3069307" url="https://pl.wikipedia.org/wiki?curid=3069307" title="Sophia Jex-Blake">
Sophia Jex-Blake

Sophia Jex-Blake (ur. 21 stycznia 1840 w Hastings, East Sussex, zm. 7 stycznia 1912 w Rotherfield) – pierwsza szkocka lekarka, sufrażystka, działaczka na rzecz otwarcia dla brytyjskich kobiet drogi do edukacji medycznej, kariery zawodowej i niezależności finansowej, założycielka pierwszych medycznych szkół dla kobiet w Londynie (1874) i w Edynburgu (1886) oraz szpitali dla kobiet i dzieci w obu miastach.
Życiorys.
Dzieciństwo i college.
Urodziła się w roku 1840 w Hastings, jako córka Mary Cubitt i Thomasa Jex-Blaka, wziętego adwokata (wkrótce przeszedł na emeryturę). Była dzieckiem inteligentnym i niepokornym. Gdy miała 11 lat rodzina przeniosła się do Brighton. Sophia uczyła się w kilku prywatnych szkołach z internatem. Chciała podjąć studia, lecz rodzice – ewangelicy-anglikanie o tradycyjnych poglądach na temat edukacji dziewcząt – początkowo odmówili swojej zgody. Zgodę ojca otrzymała w roku 1858 i zaczęła uczęszczać do przy Harley Street w Londynie. Znaczący wpływ wywarł na nią nauczyciel – jeden z założycieli Ruchu Chrześcijańskich Socjalistów, a jej koleżankami były Dorothea Beale i . Osiągała tak dobre wyniki w nauce matematyki, że złożono jej propozycję objęcia posady nauczyciela tego przedmiotu. Rodzice wyrazili zgodę na podjęcie tej pracy pod warunkiem, że nie będzie pobierać wynagrodzenia.
Kontakt z założycielkami "Kensington Society".
W pierwszym okresie swojej pracy nauczycielskiej mieszkała z Octavią Hill i jej rodziną; zaprzyjaźniła się też z grupą feministek, które w roku 1865 założyły grupę dyskusyjną "", a w roku 1866 złożyły petycję do Parlamentu z prośbą o przyznanie kobietom prawa wyborczego. Między innymi spotkała Elizabeth Garrett – przyszłą pierwszą angielską lekarkę – której w roku 1862 pomagała przygotować podanie o przyjęcie na studia medyczne w Uniwersytecie Edynburskim – poznała dokładniej wysokość barier, które stały przed kobietami zamierzającymi zdobyć wyższe wykształcenie.
Pobyt w Niemczech i Stanach Zjednoczonych.
W roku 1862 Sophia Jex-Blake – przy wsparciu matki i za niechętną zgodą ojca – rozpoczęła obserwacje stanu edukacji kobiet w Europie i w Stanach Zjednoczonych. Pracowała początkowo jako nauczycielka języka angielskiego w Mannheim – w domu prywatnym, a następnie (przez pół roku) w "Grand Ducal Institution". Miała okazję zwiedzić Europę. Swoje spostrzeżenia na temat organizacji szkolnictwa w Niemczech oraz wrażenia z podróży regularnie opisywała w listach do matki i przyjaciółek.
Przełomowym był w jej życiu pobyt w Stanach Zjednoczonych (1865). Odwiedziła tam liczne szkoły – żeńskie i koedukacyjne – m.in. w Oberlin (Ohio), Hillsdale (Michigan), Saint Louis, Yellow Springs (Ohio) ("Antioch College"). Zgromadziła bogaty zbiór informacji o historii odwiedzanych szkół i uczelni, ich organizacji oraz programach nauczania. W Stanach Zjednoczonych spotkała dwie czołowe kobiety-lekarki: Lucy Sewall oraz Elizabeth Blackwell (doktorat w Boston MA), dzięki której miała możliwość pracy w "New England Hospital for Women and Children" – szpitalu założonym w roku 1862 z inicjatywy dr Marii Zakrzewskiej, prowadzonym wyłącznie przez kobiety, w którym prowadzono również szkołę dla pielęgniarek). Podjęła decyzję, że będzie lekarzem.
Okres po powrocie ze Stanów Zjednoczonych.
Po powrocie do Edynburga w roku 1869 Sophia Jex-Blake rozpoczęła energiczne starania o prawa – dla siebie i czterech innych kobiet – do nauki w uniwersyteckiej "Medical School". W tej długiej kampanii, m.in. w publicznych wypowiedziach, ujawniał się jej „zadziorny temperament”, co nie sprzyjało sprawie. Włączeniu kobiet do akademickiej społeczności sprzeciwiły się nie tylko władze uczelni – również studenci-mężczyźni, ostatecznie jednak Parlament uchwalił prawo umożliwiające kobietom studia medyczne, w tym utworzenie – w roku 1874 – "London School of Medicine for Women". Jej założycielki, Elizabeth Garrett Anderson i S. Jex-Blake, uzyskały stopień M.D. ("Medical Doctor") za granicą – pierwsza w roku 1870 na Sorbonie, a druga w roku 1877 w Bernie (Szwajcaria). Kierownictwo szpitala objęła E. Garrett Anderson – osoba mniej kontrowersyjna od współzałożycielki.
S. Jex-Blake przeniosła się do Edynburga, gdzie we wrześniu 1878 roku otworzyła placówkę "Provident Dispensary for Women and Children", przekształconą wkrótce w "Edinburgh Hospital and Dispensary for Women and Children" (apteka i 6 łóżek dla kobiet wymagających leczenia szpitalnego). W roku 1887 otworzyła również "Edinburgh School of Medicine for Women" (w której doszło do jej konfliktu z kilkoma studentkami, sprzeciwiającymi się surowym zasadom postępowania), a następnie konkurencyjną szkołę "Scottish Association for the Medical Education for Women". Była aktywną działaczką "Women's Suffrage Society". W roku 1899 przeszła na emeryturę i wyjechała z Edynburga. Zamieszkała, wspólnie z Margaret Georginą Todd (1859–1918) w małym gospodarstwie Windydene we wsi Mark Cross, ok. 5 mil od Royal Tunbridge Wells, gdzie kontynuowała kampanię w sprawie praw wyborczych dla kobiet. Tamże zmarła w dniu 7 stycznia 1912 roku.
Publikacje.
Wśród wielu tekstów, napisanych przez Sophię Jex-Blake, znajdowały się m.in. (wybór według books.google): 
Upamiętnienie.
Poza zachowanymi publikacjami Sophii Jex-Blake do upamiętnienia jej postaci przyczyniła się najbardziej Margaret Georgina Todd (1859–1918) – przyjaciółka, lekarka i pisarka – która w roku 1918 wydała obszerną książkę "The Life Of Sophia Jex-Blake". Książka jest udostępniona w wersji cyfrowej przez "California Digital Library". Sophia Jex-Blake jest jedną z głównych bohaterek książki zatytułowanej "Storming the Citadel. The Rise of the Woman Doctor" (E.H.Ch.M. Bell, E. Blackwell, 1953), jej nazwisko jest też wymieniane w słowniku biograficznym "Notable women in the life sciences" (B.F. Shearer, B.S. Shearer, 1996).
Tablice pamiątkowe umieszczono na ścianie domu, w którym się urodziła oraz w Katedrze św. Idziego w Edynburgu. Nazwisko Sophii Jex-Blake znajduje się też na jednym z witraży Kościoła pw. Wszystkich Świętych w High Wycombe. W t.zw. „Dove Window”, upamiętniającym Frances Dove (założycielkę szkoły żeńskiej Wycombe Abbey w roku 1896), znajdują się wizerunki i nazwiska innych kobiet, które przeciwdziałały męskiej dominacji; obok wizerunków Świętej Małgorzaty Szkockiej, Małgorzaty Beaufort i innych historycznych postaci, zamieszczono m.in. nazwiska: Octavia Hill, Sophia Jex-Blake, Elizabeth Garret-Anderson.
Imię Sophii Jex-Blake nadano jednemu z kraterów na Wenus.

</doc>
<doc id="3069308" url="https://pl.wikipedia.org/wiki?curid=3069308" title="Kobieta o rozciętych ustach">
Kobieta o rozciętych ustach

Kobieta o rozciętych ustach ("Kuchisake-onna") – japoński film grozy z 2007 roku. Film nawiązuje do postaci Kuchisake-onna z japońskich legend.
Opis fabuły.
Małe japońskie miasteczko prześladowane jest przez ducha kobiety o rozciętej twarzy. Kobieta ubrana w długi płaszcz i maskę chirurgiczną w okrutny sposób morduje dzieci przy użyciu nożyczek.

</doc>
<doc id="3069310" url="https://pl.wikipedia.org/wiki?curid=3069310" title="Sveinn Ingvarsson">
Sveinn Ingvarsson

Sveinn Ingvarsson (ur. 2 lipca 1914 w Staðarsveit, zm. 22 stycznia 2009 w Akureyri) – islandzki lekkoatleta, sprinter.
Podczas igrzysk olimpijskich w Berlinie (1936) odpadł w eliminacjach na 100 metrów.
Wielokrotny mistrz kraju na różnych dystansach.

</doc>
<doc id="3069312" url="https://pl.wikipedia.org/wiki?curid=3069312" title="Jana Brejchová">
Jana Brejchová

Jana Brejchová (ur. 20 stycznia 1940 w Pradze) – czeska aktorka filmowa, teatralna i telewizyjna.
Pojawiła się w blisko 70 filmach od 1953 roku. Laureatka Czeskiego Lwa dla najlepszej aktorki drugoplanowej w filmie Piękność w opałach.
W 2004 roku odznaczona Medalem Za Zasługi II stopnia.

</doc>
<doc id="3069317" url="https://pl.wikipedia.org/wiki?curid=3069317" title="Sibirocosa subsolana">
Sibirocosa subsolana

Sibirocosa subsolana – gatunek pająka z rodziny osnuwikowatych, zamieszkujący Syberię.
Taksonomia.
Gatunek opisany po raz pierwszy w 1907 przez polskiego arachnologa Władysława Kulczyńskiego na podstawie okazu samicy jako "Lycosa subsolana". W 1955 Roewer przeniósł gatunek do rodzaju "Paradosa", a w 1979 Zjuzin umieścił go w rodzaju "Acantholycosa". W pracy opublikowanej w 2003 Juri M. Marusik, Galina N. Azarkina i Seppo Koponen umieścili gatunek w nowo utworzonym rodzaju "Sibirocosa". W pracy tej również po raz pierwszy opisany został samiec gatunku na podstawie okazów odłowionych w 1988 i 1990 roku.
Opis.
Długość ciała do 6,35 (7) mm. Karapaks długości do 3,5 i szerokości do 2,85 mm, barwy brązowej do niemal czarnej. Wzór na karapaksie u samców niemalże nieobecny, występuje u samic. U obu płci na odwłoku rudo-brunatny wzór w kształcie serca i okołośrodkowy rząd białawych kropek. Samca można odróżnić od podobnego "Sibirocosa kolymensis" po wyposażonym w dwa pazurki cymbium. Samice różnią się nieco szerszymi fovea u S. subsolana.
Habitat.
Zasiedla skaliste pustynie i piarżyska.
Rozprzestrzenienie.
Gatunek północno-wschodniej, arktycznej i subarktycznej Rosji. Występuje na Czukotce od ujścia Kołymy po jej wschodni kraniec oraz na Wyspie Wrangla. Możliwe jest jego występowanie na półwyspie Seward na Alsce.

</doc>
<doc id="3069321" url="https://pl.wikipedia.org/wiki?curid=3069321" title="Parafia Trójcy Świętej w Opawicy">
Parafia Trójcy Świętej w Opawicy

Parafia pw. Trójcy Świętej w Opawicy – parafia rzymskokatolicka znajdująca się w Opawicy. Należy do dekanatu Głubczyce diecezji opolskiej.
Historia.
W miejscowościach Chomiąża, Krasne Pole i Radynia znajdują się kościoły filialne. Obszar parafii należał pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.
Od 2018 proboszczem parafii jest ks. Mariusz Pełechaty.

</doc>
<doc id="3069322" url="https://pl.wikipedia.org/wiki?curid=3069322" title="Parafia św. Katarzyny Panny i Męczennicy w Bliszczycach">
Parafia św. Katarzyny Panny i Męczennicy w Bliszczycach

Parafia pw. św. Katarzyny Panny i Męczennicy w Bliszczycach – parafia rzymskokatolicka znajdująca się w Bliszczycach. Należy do dekanatu Branice diecezji opolskiej.
Historia parafii.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.
Od 2019 administratorem parafii jest ks. Marian Błaszczok.

</doc>
<doc id="3069324" url="https://pl.wikipedia.org/wiki?curid=3069324" title="Parafia św. Jana Chrzciciela w Pomorzowicach">
Parafia św. Jana Chrzciciela w Pomorzowicach

Parafia pw. św. Jana Chrzciciela w Pomorzowicach – parafia rzymskokatolicka znajdująca się w Pomorzowicach. Należy do dekanatu Głubczyce diecezji opolskiej.
Parafię po raz pierwszy wzmiankowano w 1430. Należała pierwotnie do diecezji ołomunieckiej. Jeszcze w połowie w XVI wieku językiem kazań był język polski, później niemiecki. Po wojnach śląskich znalazła się w granicach Prus i na terenie tzw. dystryktu kietrzańskiego. Od 1945 w Polsce. Do diecezji opolskiej włączona formalnie w 1972.

</doc>
<doc id="3069326" url="https://pl.wikipedia.org/wiki?curid=3069326" title="Parafia św. Jana Nepomucena w Braciszowie">
Parafia św. Jana Nepomucena w Braciszowie

Parafia pw. św. Jana Nepomucena w Braciszowie – parafia rzymskokatolicka znajdująca się w Braciszowie. Należy do dekanatu Głubczyce diecezji opolskiej.
Historia.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3069327" url="https://pl.wikipedia.org/wiki?curid=3069327" title="Reykjahlíð">
Reykjahlíð

Reykjahlíð – wieś w północnej części Islandii. Liczy około 300 mieszkańców i jest położona nad brzegiem jeziora Mývatn. Jest siedzibą gminy Skútustaðahreppur.
Przez wybuch wulkanu Krafla w 1729 roku wieś została zniszczona przez strumień lawy. Wówczas strumień lawy zatrzymał się przed wiejskim kościołem, który był usytuowany na wyższej ziemi. Rzekomo kościół uratował się przed żywiołem w wyniku modlitwy wsi księdza. 
Kościół nadal istnieje, choć obecny budynek pochodzi z 1972 roku.
Wulkan Krafla ostatnio wybuchł w 1984 roku, ale para z lawy i sprężona siarka są nadal obecne. Niedaleko znajduje się krater Viti (co po islandzku oznacza "piekło"), ale patrząc dzisiaj wydaje się być on nieszkodliwy. Jego pozorna cisza przeczy faktowi, że jego ostatnia erupcja była nie tak dawno patrząc z geologicznego punktu widzenia, bo w 1976 roku. W pobliżu znajduje się też wygasły wulkan Hverfjall, którego ostatnia erupcja miała miejsce około 2500 lat temu.
We wsi znajduje się lokalne lotnisko, które jest czynne w okresie letnim.
Przetwarzanie ziemi okrzemkowej było głównym punktem w lokalnej gospodarce do 2004 roku, kiedy zostało ono zakończone.
30 czerwca 2004 roku otwarto Mývatn Nature Baths. Są to ciepłe, kojące wody z jeziora Mývatn. Woda zawiera mieszankę minerałów, krzemianów i mikroorganizmów geotermalnych, które są korzystne dla skóry.

</doc>
<doc id="3069334" url="https://pl.wikipedia.org/wiki?curid=3069334" title="Karl Vilmundarson">
Karl Vilmundarson

Karl Friðrik Vilmundarson (ur. 6 grudnia 1909, zm. 2 czerwca 1983 w Reykjavíku) – islandzki lekkoatleta, wieloboista.
Podczas igrzysk olimpijskich w Berlinie (1936) nie ukończył dziesięcioboju.
Wielokrotny mistrz kraju w różnych konkurencjach (bieg na 110 metrów przez płotki, skok o tyczce, skok w dal, trójskok, rzut dyskiem, pięciobój lekkoatletyczny).

</doc>
<doc id="3069336" url="https://pl.wikipedia.org/wiki?curid=3069336" title="Dakota North">
Dakota North

Dakota Max North (ur. 4 sierpnia 1991 w Shepparton) – australijski żużlowiec.
Kariera sportowa.
Złoty medalista indywidualnych mistrzostw Australii do 16 lat (2007). Czterokrotny finalista młodzieżowych indywidualnych mistrzostw Australii (najlepszy wynik: 2012 – V miejsce). Srebrny medalista drużynowych mistrzostw świata juniorów (Gniezno 2012). Finalista indywidualnych mistrzostw świata juniorów (2012 – XIV miejsce). Srebrny medalista indywidualnych mistrzostw Australii (2013). 
W lidze brytyjskiej reprezentant klubów: Newcastle Diamonds (2010), Peterborough Panthers (2010–2011, 2013), Somerset Rebels (2011), King’s Lynn Stars (2012), Ipswich Witches (2012) i Glasgow Tigers (2013). W lidze polskiej reprezentant klubu ROW Rybnik (2014).

</doc>
<doc id="3069337" url="https://pl.wikipedia.org/wiki?curid=3069337" title="Karl Friðrik Vilmundarson">
Karl Friðrik Vilmundarson



</doc>
<doc id="3069341" url="https://pl.wikipedia.org/wiki?curid=3069341" title="Parafia św. Wawrzyńca w Królowym">
Parafia św. Wawrzyńca w Królowym

Parafia pw. św. Wawrzyńca w Królowym – parafia rzymskokatolicka znajdująca się w Królowym. Należy do dekanatu Głubczyce diecezji opolskiej.
Parafię obsługuje proboszcz parafii św. Marii Magdaleny w Zawiszycach.
Historia.
Obecny kościół został wybudowany w latach 1847–1849. Kościół jest późnoklasycystyczny, orientowany (ołtarz główny w stronie wschodniej). Wieża kościelna jest rozdzielona gzymsami na 5 kondygnacjach. Zachowało się urządzenie kościoła z XIX wieku. Są tu rzeźby św. Piotra i Pawła, Matki Boskiej Niepokalanego Poczęcia, obrazy św. Wawrzyńca, Matki Boskiej Szkaplerznej, św. Jana Nepomucena, Adoracja Ducha Świętego.
Parafia należała pierwotnie do diecezji ołomunieckiej, znajdując się na terenie tzw. dystryktu kietrzańskiego, który do diecezji opolskiej został włączony w 1972.

</doc>
<doc id="3069342" url="https://pl.wikipedia.org/wiki?curid=3069342" title="Patreksfjörður">
Patreksfjörður

Patreksfjörður – miejscowość w północno-zachodniej części Islandii, na północnym wybrzeżu fiordu o tej samej nazwie. Masyw górujący nad miejscowością osiąga około 550 m n.p.m. Patreksfjörður wchodzi w skład gminy Vesturbyggð, w regionie Vestfirðir. Na początku 2018 zamieszkiwało ją 677 osób - stanowiła trzecią pod względem liczby mieszkańców miejscowość regionu po Ísafjörður i Bolungarvík.
Miejscowość została nazwana na cześć Świętego Patryka, który był duchowym przewodnikiem "Örlygura Hrappsona", pierwotnego osadnika w okolicy. Gospodarka wsi głównie jest oparta na rybołówstwie.
We wsi znajduje się szpital, posterunek policji, a także ratusz gminy Vesturbyggð.
W miejscowości położony jest port lotniczy Patreksfjörður.

</doc>
<doc id="3069343" url="https://pl.wikipedia.org/wiki?curid=3069343" title="Islandiana cristata">
Islandiana cristata

Islandiana cristata – gatunek pająka z rodziny osnuwikowatych zamieszkującego północną Holarktykę.
Habitat.
Zasiedla m.in.: wilgotną i suchą tundrę arktyczną.
Występowanie.
Gatunek występuje w Rosji (środkowa Syberia), na Alasce i w Kanadzie (Jukon).

</doc>
<doc id="3069345" url="https://pl.wikipedia.org/wiki?curid=3069345" title="Hal Jordan">
Hal Jordan

Hal Jordan (pełne nazwisko Harold „Hal” Jordan) – fikcyjna postać (superbohater), znana z serii komiksów wydawanych przez DC Comics. Autorami postaci byli scenarzysta John Broome i rysownik Gil Kane, którzy wprowadzili ją w komiksie "Showcase vol. 1 #22" (październik 1959.). Powszechnie znany jako Green Lantern (pol. "Zielona Latarnia"), Hal Jordan jest następcą oryginalnego superbohatera posługującego się tym pseudonimem: Alana Scotta, który zaczął stworzony w latach 40. XX wieku (dzisiaj ten okres w historii komiksu nazywa się Złota Erą). Nowy Green Lantern różnił się od swojego pierwowzoru nie tylko nową ukrytą tożsamością, osobowością i genezą, ale przede wszystkim zupełnie nową koncepcją. Ówczesny redaktor naczelny DC Comics, Julius Schwartz, postanowił, by historia Green Lanterna została opowiedziana od nowa. Wyznaczeni przez niego twórcy za inspiracje obrali postać z klasycznej "space opery" autorstwa amerykańskiego pisarza E.E. „Doca” Smitha pod tytułem "Lensman". Był to wyraźny zwrot w kierunku tematyki science-fiction, który przyczynił się do odzyskania popularność przez tę postać komiksową. Wcześniej w podobny sposób zastąpiono oryginalnego Flasha, Jaya Garricka, nowym bohaterem o nazwisku Barry Allen.
Hal Jordan był pilotem doświadczalnym, który jako pierwszy człowiek został członkiem Green Lantern Corps (pol. "Korpus Zielonej Latarni"), elitarnej formacji stającej na straży pokoju w kosmosie. Wybrany przez kosmitę na swojego następcę, stał się posiadaczem Pierścienia Mocy. Pierścień jest projektorem zielonej energii, która może się materializować w dowolny twór, służący mu jako broń bądź narzędzie. Wygląd tworu ogranicza jedynie wyobraźnia użytkownika pierścienia. Hal był również członkiem założycielem Justice League of America (pol. "Ligi Sprawiedliwych Ameryki"). W publikacjach w latach 90. XX wieku przeistoczył się w złoczyńcę o nazwie Parallax. Wówczas jego miejsce zajął Kyle Rayner. Jakiś czas po swojej śmierci podczas próby ratowania świata, powrócił jako duch odkupienia – superbohater Spectre. W końcu znów stał się sobą w mini-serii "Green Lantern: Rebirth" z 2004 roku, odzyskując tym samym czołową pozycję wśród superbohaterów DC Comics.
Hal Jordan poza komiksem pojawiał się w filmie fabularnym oraz różnych serialach i filmach animowanych, a także grach komputerowych bazujących na komiksach o przygodach Zielonych Latarni. Aktor Ryan Reynolds wcielił się w rolę Hala Jordana w jedynej jak dotąd kinowej adaptacji jego przygód pod tytułem "Green Lantern" z 2011 roku. Był również głównym bohaterem serialu animowanego "Zielona Latarnia" ("Green Lantern: The Animated Series"), gdzie głosu użyczył mu Josh Keaton (w polskiej wersji językowej Jakub Szydłowski).
W zestawieniu 100 największych komiksowych bohaterów serwisu internetowego IGN Hal Jordan zajął 7 miejsce.

</doc>
<doc id="3069350" url="https://pl.wikipedia.org/wiki?curid=3069350" title="Hrafnagil">
Hrafnagil

Hrafnagil – miejscowość w północnej Islandii na zachodnim brzegu rzeki Eyjafjarðará, około 10 km na południe od Akureyri, głównego miasta regionu Norðurland eystra. Położona jest u wschodniego podnóża najwyższego w tej części wyspy masywu górskiego Kerling (1536 m n.p.m.). W 2013 liczyła 263 mieszkańców, a w 2018 - 276 mieszkańców. Hrafnagil jest ośrodkiem gminy Eyjafjarðarsveit.
Znajduje się tutaj szkoła oraz ciepłownia geotermalna, która zaopatruje w ogrzewanie pobliskie domy i szklarnie.

</doc>
<doc id="3069353" url="https://pl.wikipedia.org/wiki?curid=3069353" title="Agaricus urinascens">
Agaricus urinascens



</doc>
<doc id="3069355" url="https://pl.wikipedia.org/wiki?curid=3069355" title="Agaricus stramineus">
Agaricus stramineus



</doc>
<doc id="3069357" url="https://pl.wikipedia.org/wiki?curid=3069357" title="Herder-Institut">
Herder-Institut



</doc>
<doc id="3069358" url="https://pl.wikipedia.org/wiki?curid=3069358" title="Agaricus dulcidulus">
Agaricus dulcidulus



</doc>
<doc id="3069359" url="https://pl.wikipedia.org/wiki?curid=3069359" title="Agaricus purpurellus">
Agaricus purpurellus



</doc>
<doc id="3069360" url="https://pl.wikipedia.org/wiki?curid=3069360" title="Hypomma subarcticum">
Hypomma subarcticum

Hypomma subarcticum – gatunek pająka z rodziny osnuwikowatych.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069361" url="https://pl.wikipedia.org/wiki?curid=3069361" title="Hypomma nordlandicum">
Hypomma nordlandicum

Hypomma nordlandicum – gatunek pająka z rodziny osnuwikowatych.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069363" url="https://pl.wikipedia.org/wiki?curid=3069363" title="Więź (miesięcznik)">
Więź (miesięcznik)



</doc>
<doc id="3069364" url="https://pl.wikipedia.org/wiki?curid=3069364" title="Alloclavaria purpurea">
Alloclavaria purpurea



</doc>
<doc id="3069369" url="https://pl.wikipedia.org/wiki?curid=3069369" title="Ropień okołoodbytniczy">
Ropień okołoodbytniczy

Ropień okołoodbytniczy (, ) – zgromadzenie się ropy lub zbiornik ropy zlokalizowany w okolicy okołoodbytniczej. Powstanie ropnia związane jest z zapaleniem "gruczołów przyodbytowych" (), zlokalizowanych w przestrzeni międzyzwieraczowej. Zapalenie to może doprowadzić do powstania przetoki bądź ropnia okołoodbytniczego. W gruncie rzeczy przetoka i ropień są różnymi manifestacjami tej samej choroby: ropień- manifestacją o przebiegu ostrym, przetoka- manifestacją o przebiegu przewlekłym.
Podział.
Wyróżnia się cztery podstawowe rodzaje ropni okołoodbytniczych: 
Objawy.
Objawami ropnia są najczęściej: ostry ból w okolicy odbytu (zwłaszcza w czasie defekacji), wyczuwalne zgrubienie w tej okolicy, gorączka, pogorszenie stanu ogólnego w przypadku dłużej trwającej infekcji. W odróżnieniu do przetok ropnie nigdy nie są bezobjawowe (asymptomatyczne).
Rozpoznanie.
Diagnostyka polega na:
Leczenie.
Ropnie okołoodbytnicze wymagają leczenia operacyjnego. Wskazany jest optymalny drenaż jamy ropnia z szerokim, najlepiej owalnym wycięciem brzegów nacięcia. Rana powinna zagoić się wtórnie. Błędem w sztuce jest zarówno jej zaszycie jak i pozostawienie jedynie zwykłego liniowego nacięcia. W obu przypadkach istnieje ryzyko powstania ropnia wtórnego.
Powikłania.
Nieleczony ropień okolicy odbytniczej może skutkować spontaniczną perforacją, rozwinięciem ropowicy miednicy mniejszej, sepsą a nawet zejściem.

</doc>
<doc id="3069371" url="https://pl.wikipedia.org/wiki?curid=3069371" title="Hofsós">
Hofsós

Hofsós – miejscowość oraz port w północnej części Islandii na wschodnim wybrzeżu fiordu Skagafjörður, w zachodniej części półwyspu Tröllaskagi. Wchodzi w skład gminy Skagafjörður, w regionie Norðurland vestra. Położone jest około 20 km (w linii prostej) na północny wschód od siedziby gminy Sauðárkrókur. Dotarcie lądem drogami nr 75 i 76 zajmuje 35 km. Na początku 2018 miejscowość zamieszkiwało 147 osób. W ostatnich latach liczba mieszkańców zmniejszała się - w 2011 liczyła 186 mieszk., a w 2013 – 181 mieszk.
Jest jednym z najstarszych portów handlowych w północnej Islandii. Jego historia sięga XVI wieku. Gospodarka opiera się głównie na przemyśle rybnym oraz usługach okolicznych gospodarstw. W ostatnich latach w Hofsós zbudowano jako atrakcję turystyczną "Centrum Emigracji Islandzkiej (isl. Vesturfarasetrið á Hofsósi)", które jest dedykowane migracji islandzkiej głównie do Ameryki Północnej. Osiągnęła ona swój szczyt na początku XIX wieku.

</doc>
<doc id="3069373" url="https://pl.wikipedia.org/wiki?curid=3069373" title="Eduard Kunz">
Eduard Kunz



</doc>
<doc id="3069374" url="https://pl.wikipedia.org/wiki?curid=3069374" title="Víðidalstunga">
Víðidalstunga

Víðidalstunga – wieś położona w północnej części Islandii. 
W okolicy mieszkała rodzina szlachecka co najmniej od początku XIV wieku. Kościół Víðidalstungukirkja został zbudowany w 1889 roku i zawiera ołtarz oraz obrazy malarza Ásgrímura Jonssona.

</doc>
<doc id="3069383" url="https://pl.wikipedia.org/wiki?curid=3069383" title="Target (singel T-ary)">
Target (singel T-ary)

TARGET – siódmy japoński singel południowokoreańskiej grupy T-ara. Utwór, wspólnie z "Bunny Style!" i "Sexy Love", promował album "TREASURE BOX". Został wydany 10 lipca 2013 roku. Osiągnął 12 pozycję w rankingu Oricon i pozostał na liście przez 4 tygodnie, sprzedał się w nakładzie egzemplarzy. Singel ukazał się w trzech edycjach: limitowanej i dwóch regularnych A i B.

</doc>
<doc id="3069387" url="https://pl.wikipedia.org/wiki?curid=3069387" title="Buchwaldoboletus lignicola">
Buchwaldoboletus lignicola



</doc>
<doc id="3069388" url="https://pl.wikipedia.org/wiki?curid=3069388" title="Złotak nadrzewny">
Złotak nadrzewny



</doc>
<doc id="3069389" url="https://pl.wikipedia.org/wiki?curid=3069389" title="Aleh Butkiewicz">
Aleh Butkiewicz

Aleh Butkiewicz (ur. 18 marca 1972 w Brasławiu) – białoruski duchowny rzymskokatolicki, biskup diecezjalny witebski od 2014, zastępca przewodniczącego Konferencji Episkopatu Białorusi w latach 2015–2021, przewodniczący Konferencji Episkopatu Białorusi od 2021.
Życiorys.
Po maturze studiował na Państwowym Uniwersytecie Techniczno-Rolniczym, gdzie w 1994 uzyskał tytuł magistra inżynierii mechanicznej. Następnie wstąpił do Wyższego Seminarium Duchownego w Grodnie. Święcenia kapłańskie otrzymał 13 maja 2000. Był wikariuszem w Nowopołocku i Miorach, a następnie proboszczem w Bieszenkowiczach i w Ulle. Od 2003 roku był proboszczem parafii św. Antoniego Padewskiego w Witebsku oraz dziekanem dekanatu Witebsk północny. 
29 listopada 2013 papież Franciszek mianował go biskupem diecezjalnym Witebska. Sakry biskupiej udzielił mu 18 stycznia 2014 abp Claudio Gugerotti – nuncjusz apostolski na Białorusi.
W herbie biskupa znajduje się Matka Boska Brasławska.
W ramach Konferencji Episkopatu Białorusi został 3 czerwca 2015 zastępcą przewodniczącego Konferencji Episkopatu. 14 kwietnia 2021 został wybrany przewodniczącym Konferencji Episkopatu.

</doc>
<doc id="3069391" url="https://pl.wikipedia.org/wiki?curid=3069391" title="Jurij Marusik">
Jurij Marusik

Jurij Michajłowicz Marusik (ros. Юрий Михайлович Марусик, ur. 13 maja 1962) – rosyjski arachnolog specjalizujący się w pająkach.
Życiorys.
Uzyskał stopień licencjacki na katedrze entomologii Petersburskiego Uniwersytetu Państwowego w 1984, a w 1988 tytuł doktora na wydziale biologii i pedologii tej uczelni. Od 1994 pracuje jako profesor nadzwyczajny na Uniwersytecie w Magadanie.
Jest członkiem Międzynarodowego Towarzystwa Arachnologicznego, Amerykańskiego Towarzystwa Arachnologicznego, Europejskiego Towarzystwa Arachnologicznego, Euroazjatyckiego Towarzystwa Arachnologicznego, Rosyjskiego Towarzystwa Entomologicznego, Brytyjskiego Towarzystwa Arachnologicznego oraz Towarzystwa Arachnologicznego Azji Południowo-Wschodniej.
Zajmuje się taksonomią, faunistyką i zoogeografią wszystkich grup pająków Syberii i północno-zachodniej Ameryki Północnej.

</doc>
<doc id="3069392" url="https://pl.wikipedia.org/wiki?curid=3069392" title="Jenny Lind Island">
Jenny Lind Island

Jenny Lind Island – wyspa należąca do Archipelagu Arktycznego, wchodzi w skład Regionu Kitikmeot w kanadyjskim terytorium Nunavut. Powierzchnia wyspy to 430 km², a najwyższy punkt wznosi się ok. 80 m n.p.m. Wyspa leży w zatoce Queen Maud Bay, około 120 km na południowy zachód od Cambridge Bay. Nazwa wyspy pochodzi od nazwiska szwedzkiej śpiewaczki operowej, Jenny Lind.
Fauna.
Jenny Lind Island jest częścią kanadyjskiego obszaru ważnego dla ochrony ptaków. Wśród żyjących na wyspie ptaków występują m.in. śnieżyca mała, śnieżyca duża oraz bernikla kanadyjska. Ponadto, na wyspie zaobserwowano małe stada piżmowołów.

</doc>
<doc id="3069393" url="https://pl.wikipedia.org/wiki?curid=3069393" title="Lista zespołów serii GP2">
Lista zespołów serii GP2

Lista zespołów serii GP2.
Lista przedstawia wszystkich zespoły uczestniczących dotychczas w wyścigach zaliczanych do mistrzostw serii GP2.
Stan:"17 kwietnia 2015"

</doc>
<doc id="3069394" url="https://pl.wikipedia.org/wiki?curid=3069394" title="Eliasz (filozof)">
Eliasz (filozof)

Eliasz – bizantyński filozof neoplatoński, żyjący w VI wieku, przedstawiciel szkoły aleksandryjskiej.
Postać.
Dawid, wraz z, równie co on enigmatycznymi, Dawidem i Stefanem, należy do ostatniego pokolenia aleksandryjskiej szkoły neoplatońskiej, której najwybitniejszymi przedstawicielami byli Amoniusz, syn Hermiasza i jego uczniowie Jan Filopon i Olimpiodor, a poniekąd także Symplicjusz. Niedawno opublikowany rękopis z XIII/XIV wieku komentarza do "Analityk I", który wymienia Eliasza jako autora, sugeruje, że pełnił on urząd prefekta Ilyricum w Cesarstwie Bizantyńskim. W "Novelli" CLIII cesarza Justyniana z 12 grudnia 541 roku istotnie jest wymieniony prefekt o imieniu Eliasz. Ze względu na rzadkość tego imienia w kręgach ludzi świeckich, badacze skłaniają się do zdania, że prefekt Justyniana i komentator Arystotelesa to jedna i ta sama osoba. Sporne jest natomiast, czy Eliasz był uczniem Olimpiodora przed objęciem urzędu, czy po jego opuszczeniu. Olimpiodor działał czynnie w Aleksandrii od połowy lat 20. VI wieku do późnych lat 60., co zostawia szeroki margines dla umiejscowienia w czasie studiów filozoficznych Eliasza.
Oprócz stosunkowo późnych rękopisów brak innych wzmianek o Eliaszu. Nie zna go Focjusz, ani "Księga Suda". Mając na uwadze, że przypisywanych Eliaszowi pracach nie ma odniesień biblijnych, jest natomiast wiele odwołań do pogańskich filozofów i literatów oraz poglądów sprzecznych z doktryną chrześcijańską (np. o wieczności świata), część badaczy (m.in. Wildberg) przyjmuje, że Eliasz mógł być ostatnim pogańskim filozofem uczącym chrześcijańskich studentów. W takim razie przypisanie mu w późniejszych rękopisach imienia „Eliasza”, można uznać za inicjatywę późniejszych kopistów, którzy starali się uzasadnić przepisywanie pogańskich tekstów, czcigodnym imieniem zakonnym. Natomiast przyjęcie, że Eliasz był rzeczywiście emerytowanym chrześcijańskim prefektem, oznacza konieczność zrewidowania poglądów dotyczących możliwości czy też raczej niemożliwości dialogu filozofii pogańskiej z chrześcijańską kulturą Bizancjum.
Dzieła.
Eliaszowi przypisywany jest komentarz do "Isagogi" Porfiriusza i do "Kategorii" oraz skrócona wersja komentarza do "Analityk Pierwszych". Komentarze do "Isagogi" i "Kategorii" stanowią część standardowego wykładu filozofii dla początkujących ustalonego na przełomie V i VI wieku. Podobnie jak Amoniusz, Eliasz poprzedza wykład "Isagogi", "Wprowadzeniem do filozofii".
Poglądy.
Eliaszowe "Wprowadzenie do filozofii" jest dwukrotnie dłuższe od pierwowzoru Amoniusza, składa się z 12 wykładów ("Definicje" Dawida, również ucznia Olimpiodora, są jeszcze dwukrotnie dłuższe – składają się z 24 rozdziałów). Eliasz stawia sobie w nim potrójny cel:
"Wprowadzenie" do pewnego stopnia wydobywa indywidualny charakter i temperament Eliasza, żywiołowego wykładowcy, zasypującego swych uczniów mnóstwem cytatów i aluzji literackich. W 12 wykładach "Wprowadzenia" 22-krotnie cytuje Platona, 15 razy przytacza Homera, wielokrotnie cytuje Arystotelesa, Plotyna, Proklosa, Marina, Hieroklesa, Pitagorasa, Archilocha, Teognisa, Herodota, Kallimacha, Demostenesa, Sofoklesa, Eurypidesa, Arystofanesa, Galena i licznych stoików. Eliasz wielokrotnie powtarza też neoplatoński pogląd, że celem życia człowieka jest przekształcenie lub asymilacja z bóstwem.
W przedmowie do "Kategorii" Arystotelesa, Eliasz daje zwięzły portret idealnego komentatora. Winien on być jednocześnie komentatorem i nauczycielem. Jego zadaniem jest wyjaśnić niejasności w tekście, rozsądzić co jest prawdą, a co fałszem. Nie musi utożsamiać się z poglądami komentowanego autora, jak aktor na scenie, przymierzający różne maski, by oddać różne charaktery granych postaci. Nie musi też za wszelką cenę bronić prawdziwości komentowanego tekstu, raczej powinien umieć powiedzieć, że choć autor jest jego wielkim przyjacielem, jeszcze większą jego przyjaciółką jest prawda. Nie musi sympatyzować ze szkołą filozoficzną jak Jamblich ze szkołą platońską, ale nie powinien być jej być wrogi, jak Aleksander z Afrodyzji. Komentator powinien znać całe dzieło Arystotelesa, tak by umiał wykazać, że nie pozostaje on w sprzeczności z samym sobą i wyjaśnić trudne fragmenty za pomocą innych fragmentów tego filozofa. Powinien też w tym samym celu poznać całego Platona i umieć wykazać, że Arystoteles stanowi wprowadzenie do Platona.

</doc>
<doc id="3069398" url="https://pl.wikipedia.org/wiki?curid=3069398" title="Borðeyri">
Borðeyri

Borðeyri – przysiółek położony w północno-zachodniej części Islandii. W 2007 liczył 25 mieszkańców.
Przysiółek pełni funkcję niewielkiego centrum handlowe dla okolicznych gospodarstw. Jest częścią gminy Bæjarhreppur. Znajduje się na zachodnim brzegu fiordu Hrútafjörður. W pobliżu przebiega droga nr 68. W Borðeyri jest przedszkole oraz szkoła podstawowa.
W Borðeyri urodzili się premier Sigurður Eggerz oraz malarze Þorvaldur Skúlason i Karl Kvaran.

</doc>
<doc id="3069401" url="https://pl.wikipedia.org/wiki?curid=3069401" title="Vallanes">
Vallanes

Vallanes – wieś położona we wschodniej części Islandii w pobliżu miasta Egilsstaðir.

</doc>
<doc id="3069403" url="https://pl.wikipedia.org/wiki?curid=3069403" title="Jerzy Kosobucki">
Jerzy Kosobucki

Jerzy Kosobucki (ur. 15 lutego 1970 w Mołodecznie) – białoruski duchowny rzymskokatolicki polskiego pochodzenia, biskup pomocniczy mińsko-mohylewski od 2014.
Życiorys.
Uczęszczał do Białoruskiego Państwowego Uniwersytetu Ekonomicznego. W 1991 roku wstąpił do Wyższego Seminarium Duchownego w Grodnie. Święcenia kapłańskie otrzymał 7 grudnia 1996. 
Pracował duszpastersko w parafii Wniebowzięcia Najświętszej Maryi Panny i św. Stanisława w Mohylewie oraz Podwyższenia Krzyża św. w Wilejce. W latach 1999–2001 odbył studia uzupełniające na Katolickim Uniwersytecie Lubelskim i uzyskał kościelny licencjat z teologii fundamentalnej. W latach 2001–2004 był prefektem w Wyższym Seminarium Duchownym w Pińsku, gdzie był też wykładowcą. W latach 2004–2005 kierował sekretariatem białoruskiego episkopatu. Od 2005 roku jest kanclerzem kurii metropolitalnej mińsko-mohylewskiej. 
29 listopada 2013 papież Franciszek mianował go biskupem pomocniczym archidiecezji mińsko-mohylewskiej oraz biskupem tytularnym Scilium. Sakry biskupiej udzielił mu 25 stycznia 2014 arcybiskup Tadeusz Kondrusiewicz.

</doc>
<doc id="3069405" url="https://pl.wikipedia.org/wiki?curid=3069405" title="Varmahlíð">
Varmahlíð

Varmahlíð – miejscowość w północnej części Islandii, w pobliżu dolnego biegu rzeki Héraðsvötn. Wchodzi w skład gminy Skagafjörður, w regionie Norðurland vestra. Na początku 2018 roku zamieszkiwało ją 127 osób. Przez miejscowość przebiega droga krajowa nr 1 łącząca Blönduós z Akureyri.
Miejscowość znajduje się na wschodnim zboczu wzgórza, od którego pochodzi nazwa (isl. "varmur" = "ciepłe", "hlíð" = "nachylenie").
Jedną z głównych gałęzi gospodarki jest hodowla koni. W okolicy znajduje się wiele źródeł gorącej wody geotermalnej, którą ogrzewane są okoliczne szklarnie z warzywami oraz owocami tropikalnymi i subtropikalnymi.

</doc>
<doc id="3069407" url="https://pl.wikipedia.org/wiki?curid=3069407" title="Svalbarðseyri">
Svalbarðseyri

Svalbarðseyri – miejscowość w północnej Islandii, na wschodnim wybrzeżu fiordu Eyjafjörður, po drugiej stronie w stosunku do Akureyri, głównego miasta regionu Norðurland eystra. Jest siedzibą gminy Svalbarðsstrandarhreppur. W jej pobliżu przebiega droga krajowa nr 1. W 2011 liczyła 245 mieszkańców, a w 2018 - 337.

</doc>
<doc id="3069409" url="https://pl.wikipedia.org/wiki?curid=3069409" title="Zapalenie odbytnicy">
Zapalenie odbytnicy

Zapalenie odbytnicy (łac. "proctitis") – stan zapalny błony śluzowej odbytnicy, zwłaszcza jej końcowego odcinka zwanego bańką, ewentualnie wraz z zajęciem górnego odcinka kanału odbytu.
Geneza i rodzaje.
Zapalenie odbytnicy może powstać w przebiegu następujących schorzeń: 
Zapalenie odbytnicy może również występować jako powikłanie działań leczniczych, takich jak antybiotykoterapia lub radioterapia (po naświetlaniach terapeutycznych np. w przypadku raka odbytnicy lub prostaty).
Przebieg i objawy.
Zapalenie odbytnicy może mieć przebieg ostry lub przewlekły. Objawami mogą być: ropny, krwisty bądź śluzowy wyciek z odbytu, ostre i przewlekłe bóle, parcie na stolec (łac. "tenesmus"), nierzadko bolesne. Rektoskopowo uwidacznia się ostre przekrwienie śluzówki odbytnicy i kanału odbytu, która łatwo ulega uszkodzeniu, a także nadżerki i/lub owrzodzenia z treścią ropną. 
Rozpoznanie.
Diagnostyka polega na zebraniu dokładnego wywiadu (leczenie antybiotykami, naświetlaniami, zachowania seksualne) na tradycyjnym badaniu proktologicznym oraz badaniu rektoskopowym lub proktoskopowym kanału odbytu i odbytnicy, a w przypadku podejrzenia infekcji także pobraniu wymazu do analizy mikrobiologicznej. Podejrzenie przewlekłej zapalnej choroby jelita grubego wymaga przeprowadzenia kolonoskopii z pobraniem wycinków do badania histopatologicznego. W przypadku stwierdzenia infekcyjnego zapalenia odbytnicy nieodzowne jest wykluczenie współistniejącego zakażenia HIV oraz przebadanie partnera seksualnego osoby chorej.
Leczenie.
Przypadki infekcyjne wymagają leczenie antybakteryjnego lub antywirusowego. Leczeniu powinien poddać się również partner seksualny.
Przypadki nieinfekcyjne wymagają odstawienia lub zmiany antybiotyku. Zapalenia po radioterapii są wyjątkowo trudne do leczenia.

</doc>
<doc id="3069410" url="https://pl.wikipedia.org/wiki?curid=3069410" title="Hybauchenidium gibbosum">
Hybauchenidium gibbosum

Hybauchenidium gibbosum – gatunek pająka z rodziny osnuwikowatych, zamieszkujący północną Holarktykę.
Habitat.
Zamieszkuje tundrowe torfowiska, gdzie bytuje wśród mchów i roślin warstwy ściółki.
Rozprzestrzenienie.
Gatunek występuje w północno-wschodniej Azji (obwód magadański i Kamczatka), na Grenlandii, Alasce oraz w Kanadzie.

</doc>
<doc id="3069416" url="https://pl.wikipedia.org/wiki?curid=3069416" title="Józef Staniewski">
Józef Staniewski

Józef Staniewski (, "Iosif Stanieuski"; ur. 4 kwietnia 1969 w Zaniewiczach) – białoruski duchowny rzymskokatolicki polskiego pochodzenia, biskup pomocniczy grodzieński w latach 2014–2021, sekretarz generalny Konferencji Episkopatu Białorusi od 2015, arcybiskup metropolita mińsko-mohylewski od 2021.
Życiorys.
Młodość i prezbiteriat.
Urodził się 4 kwietnia 1969 w Zaniewiczach na Grodzieńszczyźnie. Ukończył gimnazjum w Łucku, gdzie otrzymał świadectwo dojrzałości. Następnie odbył studia na uczelni wojskowo-technicznej, po których w latach 1987-1989 służył w Armii Radzieckiej.
W 1990 zgłosił się jako jeden z pierwszych chętnych na studia w założonym w tym samym roku Wyższym Seminarium Duchownym w Grodnie. Święcenia kapłańskie otrzymał 17 czerwca 1995. Następnie pracował jako wikariusz w parafii św. Wacława w Wołkowysku. Po ponad rocznej posłudze duszpasterskiej został skierowany na Katolicki Uniwersytet Lubelski, gdzie otrzymał tytuł magistra z prawa kanonicznego. W 1999 został prefektem, a 23 czerwca 2005 – rektorem Wyższego Seminarium Duchownego w Grodnie. Od 2000 jest sędzią, a od 2005 – wiceoficjałem Międzydiecezjalnego Sądu Kościelnego w Grodnie.
Jest członkiem rady biskupiej oraz kolegium konsultorów diecezji grodzieńskiej. W latach 2007–2013 był odpowiedzialny za formację duszpasterską młodych kapłanów w diecezji grodzieńskiej. Od 2009 sprawuje funkcję koordynatora krajowego duszpasterstwa powołań przy Konferencji Episkopatu Białorusi. W 2012 otrzymał tytuł kapelana Jego Świątobliwości.
Episkopat.
29 listopada 2013 papież Franciszek mianował go biskupem pomocniczym diecezji grodzieńskiej ze stolicą tytularną Tabaicara. Sakrę biskupią otrzymał 1 lutego 2014 w katedrze grodzieńskiej.
W ramach Konferencji Episkopatu Białorusi został 3 czerwca 2015 sekretarzem generalnym Konferencji Episkopatu.
14 września 2021 papież Franciszek przeniósł go na urząd arcybiskupa metropolity archidiecezji mińsko-mohylewskiej na Białorusi. 29 czerwca 2022 roku papież Franciszek wręczył mu paliusz metropolitalny. 

</doc>
<doc id="3069417" url="https://pl.wikipedia.org/wiki?curid=3069417" title="Représentant en mission">
Représentant en mission

Représentant en mission – tytuł specjalnego wysłannika republikańskiego organu ustawodawczego - Legislatywy, w okresie rewolucji francuskiej. Określenie to jest najczęściej stosowane wobec delegatów wyznaczonych przez Konwent Narodowy do utrzymywania porządku i prawa w departamentach i sprawowania nadzoru nad armią. W gestii komisarza spoczywał nadzór nad poborem do wojska oraz kontrola lokalnego dowództwa wojskowego. W tym czasie Francja była pogrążona w kryzysie: ponosiła porażki na wojnie (francuskie siły zostały wypchnięte z Belgii), a w Wandei wybuchło powstanie wywołane sprzeciwem wobec poboru do armii oraz niezadowoleniem z uchwalonej Konstytucji Cywilnej Kleru.
Urząd komisarza o podobnych komisarzach funkcjonował już w pewnej formie w okresie monarchii ("Ancien Régime"). Jednak dopiero w czasie Terroru działalność specjalnych delegatów została usystematyzowana, a w ich ręku spoczęła pełnia władzy w miejscu działalności. Niektórzy komisarze nadużywali swojej władzy i sprawowali rządy dyktatorskie o lokalnym zasięgu.
Komisarzy wysyłano z misją także w dramatycznych przypadkach buntów miejskich (traktowanych jako składniki całościowego ruchu, określanego przez paryżan mianem “federalizmu”) w miastach takich jak: Nantes, Tuluza, Lyon, Bordeaux i Marsylia. Przywódcy w Paryżu uważali, że bunty zostały zorganizowane przez rojalistów, więc domagali się ich likwidacji. 
Delegowanym na misję komisarzom zazwyczaj nadawano “nieograniczoną władzę”, by umożliwić im realizację znaczących zadań, które przed nimi stawiano. Przyznanych kompetencji często nadużywano, a komisarze w wielu przypadkach okazywali się najbardziej zagorzałymi zwolennikami i wykonawcami terroru. Łącznie 82 delegatów wysłano na prowincję z zadaniem uświadomienia ludu dlaczego wprowadzono środki wyjątkowe oraz w celu koordynacji stosowania tych środków. W rzeczywistości, głównym obowiązkiem komisarzy było czuwanie, czy generałowie i oficerowie czynią wszystko, co w ich mocy, by osiągnąć zwycięstwo.
Do znanych z historii komisarzy zaliczają się:  Joseph Fouché, Louis-Marie Stanislas Fréron, Jean-Lambert Tallien, Jean Baptiste Carrier, Étienne Christophe Maignet, Jean Marie Collot d'Herbois oraz Georges Couthon w Lyonie.

</doc>
<doc id="3069419" url="https://pl.wikipedia.org/wiki?curid=3069419" title="Węglik chromu">
Węglik chromu

Węglik chromu – nieorganiczny związek chemiczny chromu i węgla. Jest materiałem ceramicznym. Występuje w kilku formach odpowiadających wzorom: . Wszystkie są szarymi ciałami stałymi wykazującymi duża twardość, ognioodporność, odporność na korozję.
Synteza.
Węgliki chromu mogą być wytworzone z zastosowaniem syntezy mechanicznej, poprzez mielenie metalicznego chromu z grafitem w młynie kulowym. Wytworzony proszek formowany jest w nieporowaty materiał o makroskopowych wymiarach w gorącej prasie izostatycznej.
Rola w korozji stali nierdzewnej.
Powstawanie węglików chromu na granicach międzyziarnowych jest jedną z przyczyn korozji międzykrystalicznej oraz korozji naprężeniowej stopów austenitycznych w których odporność na korozję związana jest z obecnością chromu.

</doc>
<doc id="3069420" url="https://pl.wikipedia.org/wiki?curid=3069420" title="Kościół w Krzęcinie">
Kościół w Krzęcinie



</doc>
<doc id="3069421" url="https://pl.wikipedia.org/wiki?curid=3069421" title="Alonso del Arco">
Alonso del Arco

Alonso del Arco – hiszpański malarz barokowy, był reprezentantem madryckiej szkoły malarstwa i uczniem Antonia de Peredy. Malował głównie portrety i obrazy o tematyce religijnej. Od urodzenia był głuchy.

</doc>
<doc id="3069422" url="https://pl.wikipedia.org/wiki?curid=3069422" title="Daniel Gralath młodszy">
Daniel Gralath młodszy

Daniel Gralath młodszy (ur. 8 czerwca 1739 w Gdańsku, zm. 8 sierpnia 1809, tamże) – gdański uczony, rektor Gimnazjum Akademickiego.
Urodził się jak drugi syn Daniela Gralatha starszego (uczonego, późniejszego burmistrza Gdańska) i jego żony Doroty Julianny z d. Klein. 1752–57 uczęszczał do Gdańskiego Gimnazjum Akademickiego. Od 1759 studiował prawo na Albertynie w Królewcu i tam 1763 uzyskał doktorat. Od 1764 był profesorem prawa w Gimnazjum Akademickim, w którym sprawował też funkcję inspektora internatu. 1791 objął stanowisko rektora tej szkoły. Z pełnionych stanowisk zrezygnował na początku 1809.
Najważniejszym dziełem Gralatha młodszego jest "Versuch einer Geschichte Danzigs" (t. 1–2, Królewiec 1789, t. 3, Berlin 1791), pierwsza naukowa synteza dziejów Gdańska do 1752, która do dziś służy za cenne źródło historykom. Przypisuje mu się także autorstwo niepodpisanych rozpraw, skierowanych przeciwko Prusom publikacji dotyczących sytuacji Gdańska po I rozbiorze Polski: "Klagen der Stadt Danzig" (Skargi miasta Gdańska), "Danzig contra Preussen" (Gdańsk przeciwko Prusom), "Ueber die jetzigen Angelegenheiten der Stadt Danzig im November 1783" (O obecnych sprawach Gdańska w listopadzie 1783), Danzigs Handel und Schicksal (Handel i los Gdańska), które ukazywały się wydawanych w Getyndze przez Schlözera "Staatsanzeigen".

</doc>
<doc id="3069423" url="https://pl.wikipedia.org/wiki?curid=3069423" title="Lista kierowców azjatyckiej serii GP2">
Lista kierowców azjatyckiej serii GP2

Lista przedstawia wszystkich kierowców uczestniczących w wyścigach zaliczanych do mistrzostw azjatyckiej serii GP2.

</doc>
<doc id="3069427" url="https://pl.wikipedia.org/wiki?curid=3069427" title="9893">
9893

9893 – debiutancki album solowy polskiego piosenkarza Dawida Kwiatkowskiego. Wydawnictwo ukazało się 19 listopada 2013 roku nakładem wytwórni muzycznej My Music w dystrybucji Sony Music Entertainment. Płytę poprzedziły single: "Biegnijmy" i "Na zawsze". Gościnnie w nagraniach wzięli udział Jay Delano i Patryk Kumór. Producentem albumu jest Paweł Gawlik.
19 lipca został wydany pierwszy singel z albumu zatytułowany "Biegnijmy". 15 października Kwiatkowski wydał zaś już drugi singel "Na Zawsze". 24 grudnia na oficjalnym kanale youtube Dawida, ukazał się teledysk to trzeciego singla z płyty "TATHAGATA". 
Album zadebiutował na 1. miejscu zestawienia OLiS i uzyskał status złotej płyty.

</doc>
<doc id="3069428" url="https://pl.wikipedia.org/wiki?curid=3069428" title="Teodoro Ardemans">
Teodoro Ardemans

Teodoro Ardemans – hiszpański malarz barokowy, rytownik, architekt i autor traktatów. Jego nauczycielem był malarz Antonio de Pereda. Był architektem Pałacu Królewskiego w La Granja de San Ildefonso.

</doc>
<doc id="3069431" url="https://pl.wikipedia.org/wiki?curid=3069431" title="Peter Uphagen">
Peter Uphagen

Peter Uphagen (ur. 12 lutego 1704 w Gdańsku, zm. 22 stycznia 1775 tamże) – gdański kupiec i armator oraz członek Rady Miejskiej.
Rodzina Uphagenów przybyła do Prus Królewskich z hiszpańskich Niderlandów pod koniec XVI wieku. Ojcem Petera był kupiec i armator Wilhelm Heinrich Uphagen (1666–1705), właściciel kilku domów w Gdańsku, dworu i ogrodu w Pieckach, przełożony Szpitala św. Elżbiety, a matką Anna z domu Brandtlicht (1670–1737).
25 kwietnia 1730 Peter poślubił Elisabeth, córkę gdańskiego armatora pochodzenia szkockiego Johna Forreta. Małżeństwo miało troje dzieci: Johanna Wilhelma (1731–1802), Karla Heinricha (1738–1804), właściciela Heiligenbrunn, i Renatę Elżbietę (1741–1784).
Peter od 1719 zapoznawał się z zawodem kupieckim w domu Johna Irwinga (gdańskiego kupca pochodzenia szkockiego). Uczył się także języka polskiego. 1726 udał się w podróż po miastach niemieckich, holenderskich, angielskich i francuskich. Po powrocie, 1728 założył z Wilhelmem Jacobem Paleske spółkę armatorską, która istniała 40 lat, utrzymując rozległe kontakty handlowe z Niderlandami, Anglią, Francją i Niemcami. Dzięki korzystnym kontraktom, przynoszącym pokaźny zysk właścicielom spółki, zgromadził znaczny majątek. Był właścicielem dworu w Świętej Studzience, dworu VIII z ogrodem w Strzyży i kamienicy przy ul. Chlebnickiej. Kolekcjonował dzieła sztuki. Trojgu swoich dzieci zapisał w testamencie po 600 tys. dukatów; najstarszemu synowi Johannowi Wilhelmowi już wcześniej przekazał kamienicę przy Długim Targu 43.
Sprawował wiele funkcji publicznych w Gdańsku: od 1735 przewodniczył zarządowi Szpitala św. Elżbiety i Szpitala św. Ducha. Wspierał działalność kościoła anglikańskiego. Od 1758 był przełożonym gdańskiej gminy reformowanej. Był też oficerem straży obywatelskiej (1759), a później przełożonym artylerii miejskiej (1770).
1750 wybrano go ławnikiem Głównego Miasta, ale nie został zatwierdzony przez króla i 5 sierpnia tegoż roku zwolniony; ponownie wybrany do ławy 1758, do rady miejskiej 1762. Jako rajca zajmował się m.in. sprawami budowlanymi, żeglugą, pogłębianiem wejścia do portu.
Po śmierci spoczął w ufundowanym przez siebie grobowcu w kościele św. Piotra i Pawła.

</doc>
<doc id="3069437" url="https://pl.wikipedia.org/wiki?curid=3069437" title="Przypadkiem wcielony">
Przypadkiem wcielony

Przypadkiem wcielony (en. "Guy X") - komedia kanadyjsko-islandzko-brytyjskiej produkcji z 2005 roku, której reżyserem jest Saul Metzstein. Główne role zagrali: Jason Biggs, Natascha McElhone, Michael Ironside. Scenariusz na podstawie powieści Johna Griesemera "No One Thinks of Greenland". Film kręcono w Saint-Hubert w Quebec, Kanada.
Fabuła.
Akcja filmu rozgrywa się w 1979 roku kiedy trwa okres zimnej wojny i Koncentruje się wokół kaprala Rudy’ego Spruance’a (Jason Biggs). Żołnierz omyłkowo zostaje wysłany do Qangattarsa, amerykańskiej bazy na Arktyce – zamiast do bazy na Hawajach. Wkrótce dowiaduje się, że znalazł się w bazie na skutek czyjejś pomyłki. Nikt nie potrafi mu wytłumaczyć, o co tu rzeczywiście chodzi. Co lepiej Rudy nie może powrócić do swojego domu ponieważ jego nazwisko nie figuruje w wojskowych dokumentach. 
Nagrody i nominacje.
BIFA
Taormina Film Fest Award

</doc>
<doc id="3069438" url="https://pl.wikipedia.org/wiki?curid=3069438" title="Guy X">
Guy X



</doc>
<doc id="3069440" url="https://pl.wikipedia.org/wiki?curid=3069440" title="Bartolomé Pérez de la Dehesa">
Bartolomé Pérez de la Dehesa

Bartolomé Pérez de la Dehesa – hiszpański malarz barokowy specjalizujący się w kompozycjach kwiatowych. Był kontynuatorem stylu swojego teścia Juana de Arellano.

</doc>
<doc id="3069442" url="https://pl.wikipedia.org/wiki?curid=3069442" title="Transfer Multisort Elektronik">
Transfer Multisort Elektronik

Transfer Multisort Elektronik (TME) – polskie przedsiębiorstwo z siedzibą w Łodzi, jest jednym z największych globalnych dostawców komponentów elektronicznych, elektrotechnicznych, wyposażenia warsztatowego oraz automatyki przemysłowej.
Historia.
TME jest pokoleniową firmą rodzinną, istniejącą od 1990 r. Początkowo był to sklep z elementami elektronicznymi do serwisu i drobnej produkcji, który założono w Łodzi.
Po dwóch latach TME stworzyła swój pierwszy katalog i rozpoczęła sprzedaż wysyłkową komponentów. Wraz z rozwojem polskiej gospodarki oraz gospodarek innych krajów Europy Środkowej i Wschodniej TME pozyskiwała nowych klientów i wprowadzała do oferty nowe grupy produktów.
W 1997 r. wybudowano obecną siedzibę przedsiębiorstwa, czyli centrum logistyczne z magazynem, który od tamtego czasu kilkakrotnie się powiększył. Z czasem w TME została wprowadzona także sprzedaż poprzez Internet, a standard obsługi potwierdził certyfikat ISO 9001:2015-10 oraz ISO 14001:2015.
12 maja 2018 do użytku został oddany nowy biurowiec TME mieszczący się przy ulicy Rozalii 1. Budynek ma powierzchnię 5500 metrów kwadratowych a jego fasadę rozświetla 13 000 ledów. Jest to jedyny tego typu budynek w Łodzi. Budynek został wyróżniony nagrodą „Perła Współczesna” w plebiscycie architektonicznym Perły Łodzi 2018.
Działalność.
Obecnie TME jest jednym z największych globalnych dystrybutorów komponentów elektronicznych, elektrotechnicznych, wyposażenia warsztatowego oraz automatyki przemysłowej. Przedsiębiorstwo zatrudnia ponad 1100 osób w centrali w Polsce (Łódź) i spółkach zależnych w innych krajach: Chinach, Czechach, Słowacji, Niemczech, Rumunii, Hiszpanii, Holandii, USA, Włoszech, Wielkiej Brytanii i na Węgrzech.
Zmodernizowane centrum wysyłkowo-magazynowe o powierzchni 18 800 m² mieści się w Łodzi, skąd wysyłanych jest ponad 5000 paczek dziennie do 150 krajów, a w 2021 r. uruchomiono zautomatyzowane w 60% Centrum Logistyczne Rzgów o powierzchni 21 000 m².

</doc>
<doc id="3069443" url="https://pl.wikipedia.org/wiki?curid=3069443" title="NHL Entry Draft 1999">
NHL Entry Draft 1999

NHL Entry Draft 1999 był 37. draftem NHL w historii. Odbył się w dniach 26 czerwca 1999 w FleetCenter w Bostonie. Rozlosowano 9 rund. Z numerem 1 został wydraftowany Czech Patrik Štefan do Atlanta Thrashers.

</doc>
<doc id="3069448" url="https://pl.wikipedia.org/wiki?curid=3069448" title="Shirome">
Shirome

 – japońska poetka, prawdopodobnie mieszkająca w Eguchi w prowincji Settsu.
Uważana za córkę Ōe no Tamabuchi, zarządcy prowincji Hyūga i krewną Ariwary no Narihiry. Określana jest w źródłach mianem "ukareme" lub "asobi", które w okresie Heian mogły oznaczać zarówno prostytutkę, jak i kobietę zajmującą się tańcem i śpiewem. "Yamato monogatari", zbiór krótkich opowieści i poematów waka z X wieku, opisuje występ Shirome przed cesarzem Uda.
Przypisuje się jej autorstwo jednego z utworów zamieszczonych w "Kokin wakashū".

</doc>
<doc id="3069449" url="https://pl.wikipedia.org/wiki?curid=3069449" title="Antonio Arias Fernández">
Antonio Arias Fernández

Antonio Arias Fernández (ur. ok. 1614 w Madrycie, zm. 1684 tamże) – hiszpański malarz barokowy, należał do przedstawicieli madryckiej szkoły malarskiej. Jego nauczycielem był Pedro de las Cuevas.

</doc>
<doc id="3069450" url="https://pl.wikipedia.org/wiki?curid=3069450" title="Lekkoatletyka na Letnich Igrzyskach Olimpijskich 1920 - maraton mężczyzn">
Lekkoatletyka na Letnich Igrzyskach Olimpijskich 1920 - maraton mężczyzn



</doc>
<doc id="3069451" url="https://pl.wikipedia.org/wiki?curid=3069451" title="Pedro de las Cuevas">
Pedro de las Cuevas

Pedro de las Cuevas – hiszpański malarz barokowy, należał do przedstawicieli madryckiej szkoły malarskiej. Był cenionym nauczycielem malarstwa, miał wielu uczniów, m.in. Antonia Arias Fernandeza, Juana Carreño de Miranda i Antonia de Peredy. Nie zachowało się żadne jego dzieło.

</doc>
<doc id="3069453" url="https://pl.wikipedia.org/wiki?curid=3069453" title="Luis Sánchez (piłkarz)">
Luis Sánchez (piłkarz)

Luis Alberto Sánchez Rodríguez (ur. 6 lutego 1988 w Tijuanie) – meksykański piłkarz występujący na pozycji pomocnika, obecnie zawodnik Venados.
Kariera klubowa.
Sánchez jest wychowankiem akademii juniorskiej zespołu CF Pachuca, jednak zanim został włączony do pierwszej drużyny, występował w trzecioligowych rezerwach klubu – kolejno Universidad del Fútbol, Alto Rendimiento Tuzo, Tampico Madero FC (w którego barwach został królem strzelców Segunda División w wiosennym sezonie Revolución 2011) i Titanes de Tulancingo. Treningi z seniorskim zespołem rozpoczął dopiero w wieku dwudziestu czterech lat za kadencji szkoleniowca Hugo Sáncheza i pierwszy mecz rozegrał w nim w lipcu 2012 z Universidadem de Guadalajara (0:1) w ramach krajowego pucharu (Copa MX). W Liga MX zadebiutował natomiast trzy dni później, 28 lipca 2012 w przegranym 0:3 spotkaniu z Atlasem. Pełnił jednak wyłącznie rolę głębokiego rezerwowego, wobec czego po upływie pół roku udał się na wypożyczenie do drugoligowego Estudiantes Tecos z siedzibą w Guadalajarze, w ramach współpracy pomiędzy obydwoma klubami (posiadającymi wspólnego właściciela – Grupo Pachuca). Tam grał przez sześć miesięcy bez większych sukcesów.
Latem 2013 Sánchez został wypożyczony do beniaminka najwyższej klasy rozgrywkowej – zespołu Tiburones Rojos de Veracruz. Tam szybko został podstawowym zawodnikiem drużyny i 11 stycznia 2014 zdobył swoje premierowe gole w pierwszej lidze, kiedy to w doliczonym czasie gry dwukrotnie wpisał się na listę strzelców w wygranej 2:1 konfrontacji z Atlante. Wskutek udanych występów, po upływie roku został wykupiony przez władze Veracruz na stałe, lecz z biegiem czasu tracił pewne miejsce w wyjściowym składzie i po upływie kilku miesięcy został wyłącznie rezerwowym ekipy. Wobec tego w styczniu 2016 został wypożyczony do drugoligowego klubu Venados FC z miasta Mérida.

</doc>
<doc id="3069454" url="https://pl.wikipedia.org/wiki?curid=3069454" title="Bądzyń Morski">
Bądzyń Morski



</doc>
<doc id="3069455" url="https://pl.wikipedia.org/wiki?curid=3069455" title="Edgar Salli">
Edgar Salli

Edgard Nicaise Constant Salli (ur. 17 sierpnia 1992 w Garoui) – kameruński piłkarz występujący na pozycji pomocnika w klubie Sepsi Sfântu Gheorghe.
Kariera klubowa.
Zanim Salli trafił do Francji, występował w rodzinnym kraju w klubie Cotonsport Garua. W 2011 roku podpisał umowę z występującym wówczas w drugiej lidze AS Monaco. W pierwszym sezonie występował dość regularnie w nowym klubie, w kolejnym jednak grał przede wszystkim w klubowych rezerwach. Latem 2013 roku został wypożyczony do RC Lens, a w 2014 do Académica Coimbra. Latem 2015 wypożyczono go do FC Sankt Gallen.
Kariera reprezentacyjna.
W reprezentacji Kamerunu zadebiutował 12 października 2011 roku w meczu przeciwko Gwinei Równikowej.
Sukcesy.
Cotonsport

</doc>
<doc id="3069456" url="https://pl.wikipedia.org/wiki?curid=3069456" title="Myslowitz">
Myslowitz



</doc>
<doc id="3069459" url="https://pl.wikipedia.org/wiki?curid=3069459" title="Nares Land">
Nares Land

Nares Land – bezludna wyspa na Oceanie Arktycznym u północnych wybrzeży Grenlandii. Obszar całej wyspy objęty jest ochroną w ramach działania Parku Narodowego Grenladnii. Powierzchnia wyspy wynosi 1466 km2, a długość jej linii brzegowej to 192,4 km.
Nazwa wyspy pochodzi od nazwiska George’a Naresa, brytyjskiego żeglarza i badacza Arktyki, dowódcy wyprawy na biegun północny z lat 1875–1876.

</doc>
<doc id="3069461" url="https://pl.wikipedia.org/wiki?curid=3069461" title="Jean-Nicolas Stofflet">
Jean-Nicolas Stofflet

Jean-Nicolas Stofflet (ur. w 1751, zm. 23 lutego 1796) – przywódca francuskiego rojalistycznego powstania w Wandei, skierowanego przeciw władzom Republiki Francuskiej.
Urodził się w miejscowości Bathelémont-lès-Bauzemont (w departamencie Meurthe i Mozela). Był synem młynarza. Przez długi czas pełnił służbę w Gwardii Szwajcarskiej w stopniu szeregowego. Później pracował jako gajowy w dobrach grafa Colbert-Maulévriera. Przyłączył się Wandejczyków, którzy powstali przeciwko władzom republikańskim w obronie katolicyzmu oraz wartości monarchistycznych. W czasie wojny w Wandei służył początkowo pod rozkazami Maurice-Louis-Josepha Gigot d’Elbée. Walczył pod Fontenay-le-Comte, Cholet oraz Saumur. Wyróżnił się w bataliach stoczonych pod Beaupréau, Laval i Antrain. 
Został mianowany generałem-majorem Wielkiej Armii Katolickiej i Królewskiej. W roku 1794 zastąpił tragicznie zmarłego w trakcie walki Henriego de la Rochejaqueleina na stanowisku głównodowodzącego. Jednak kłótnie z innym wandejskim przywódcą – François de Charette'm oraz porażki poniesione przez wandejskie oddziały, doprowadziły go do poddania się i przyjęcia warunków traktatu w La Jaunaie, podyktowanych przez Konwent Narodowy (w dniu 2 maja 1795 roku). 
Wkrótce jednak złamał postanowienia pokojowe. Za namową przedstawicieli rojalistów podjął nową walkę w grudniu tego samego roku (1795) w imieniu księcia Prowansji, który nadał mu stopień marszałka polowego. Akcja zbrojna Stoffleta zakończyła się kompletną klęską. Został wzięty do niewoli przez siły rządowe, skazany na śmierć przez komisarza Konwentu, a następnie – rozstrzelano go w Angers.

</doc>
<doc id="3069463" url="https://pl.wikipedia.org/wiki?curid=3069463" title="Kristján Vattnes">
Kristján Vattnes

Kristján Vattnes Jónsson (ur. 2 września 1916 w Vattarnes, zm. 31 grudnia 1992 w Reykjavíku) – islandzki lekkoatleta specjalizujący się w rzucie oszczepem.
Kariera.
Reprezentował klub KR Reykjavík. Jest wielokrotnym zwycięzcą mistrzostw kraju: w skoku wzwyż (1938), pchnięciu kulą (1935, 1936, 1937 i 1938), rzucie dyskiem (1936, 1937, 1938 i 1939), rzucie oszczepem (1935, 1936 i 1937) oraz pięcioboju (1936 i 1937).
Wziął udział w igrzyskach w 1936, na których wystąpił w rzucie oszczepem. Odpadł w kwalifikacjach, zajmując 22. miejsce z wynikiem ok. 52 m. Był najmłodszym islandzkim lekkoatletą i chorążym reprezentacji na tych igrzyskach.
Życie prywatne.
29 października 1938 zawarł związek małżeński z Lovísą Helgadóttir, z którą miał siedmioro dzieci – trzech synów i cztery córki.
Życie pozasportowe.
Od 1939 do 1963 pracował jako policjant w Reykjavíku.

</doc>
<doc id="3069465" url="https://pl.wikipedia.org/wiki?curid=3069465" title="Þingeyri">
Þingeyri

Þingeyri – miejscowość w północno-zachodniej Islandii, na południowym wybrzeżu fiordu Dýrafjörður. Nad miejscowością góruje wzgórze Sandafell (367 m n.p.m.). Miejscowość wchodzi w skład gminy Ísafjarðarbær z siedzibą w Ísafjörður (region Vestfirðir).Na początku 2018 roku miejscowość zamieszkiwało 276 osób
Osada stale zamieszkana jest od 1787 roku. Jest jedną z najstarszych osad w regionie Vestfirðir. Znajdują się tutaj średniowieczne ruiny osadnictwa.
Þingeyri jest znaczącym ośrodkiem rybackim. W XIX wieku Francuzi wystąpili z wnioskiem o zezwolenie na utworzenie bazy pod działalność połowową na tym obszarze, ale został on odrzucony. W latach 1884–1898 osada służyła jako amerykańska baza do połowów halibuta czarnego. W 1897 roku otwarto tu szkołę podstawową, w 1909 roku w miejscowości został założony szpital, a w latach 1910–1911 zbudowano kościół. W 1957 roku oddano do użytku lotnisko przeznaczonego głównie do transportu medycznego.
W 1995 roku przeprowadzono głosowanie dotyczące połączenia miejscowości Þingeyri z Ísafjörður, Suðureyri, Mýrahreppur, Mosvallahreppur oraz Flateyri, tworząc nową gminę Ísafjarðarbær. Z sześciu zainteresowanych gmin Þingeyri miało najniższy wskaźnik akceptacji dla połączenia – 130 głosujących było za, a 71 osób przeciw połączeniu.
Pobliska góra Sandafell dostępna dla kierowców oraz pieszych jest celem turystycznym z punktem widokowym.

</doc>
<doc id="3069467" url="https://pl.wikipedia.org/wiki?curid=3069467" title="Þaralátursfjörður">
Þaralátursfjörður

Þaralátursfjörður – osada położona w północno-zachodniej części Islandii, w regionie Vestfirðir.

</doc>
<doc id="3069470" url="https://pl.wikipedia.org/wiki?curid=3069470" title="Drużynowe mistrzostwa Bałkanów w szachach">
Drużynowe mistrzostwa Bałkanów w szachach

Drużynowe mistrzostwa Bałkanów w szachach – turnieje szachowe, organizowane w latach 1946–1947 oraz 1971–1994 (nie corocznie), mające na celu wyłonienie najlepszych narodowych drużyn spośród państw bałkańskich. 
Zawody rozgrywano w konkurencjach mężczyzn, kobiet, juniorów i juniorek (w niektórych latach nie rozgrywano turniejów we wszystkich konkurencjach), systemem kołowym lub dwukołowym. Odbyły się 23 edycje mistrzostw w konkurencji mężczyzn, w których uczestniczyły reprezentacje: Albanii, Bułgarii, Grecji, Jugosławii, Rumunii, Turcji oraz Węgier (najwięcej zwycięstw odnieśli Jugosłowianie – 12). Pierwsze mistrzostwa w konkurencji kobiet rozegrano w 1977 roku. Łącznie odbyło się 15 edycji, w których uczestniczyły reprezentacje: Albanii, Bułgarii, Grecji, Jugosławii, Rumunii oraz Turcji (najwięcej zwycięstw odniosły Bułgarki – 9).
Indywidualnie, najwięcej startów odnotowali: wśród mężczyzn: Florin Gheorghiu (15 razy), Mihail-Viorel Ghindǎ i Iwan Radułow (po 14) oraz Theodor Ghiţescu (13), a wśród kobiet (dane niekompletne): Margarita Wojska (min. 8 razy) oraz Marina Makropoulou (min. 6).

</doc>
<doc id="3069471" url="https://pl.wikipedia.org/wiki?curid=3069471" title="25 Komenda Odcinka Kowale Oleckie">
25 Komenda Odcinka Kowale Oleckie

25 Komenda Odcinka Kowale Oleckie – samodzielny pododdział Wojsk Ochrony Pogranicza.
25 Komenda Odcinka sformowana została w 1945 roku w strukturze organizacyjnej 5 Oddziału Ochrony Pogranicza. We wrześniu 1946 roku odcinek wszedł w skład Mazurskiego Oddziału WOP nr 12. W 1948 roku, na bazie 25 Komendy Odcinka sformowano Samodzielny Batalion Ochrony Pogranicza nr 11.
Struktura organizacyjna.
Dyslokacja 25 Komendy Odcinka przedstawiała się następująco:

</doc>
<doc id="3069472" url="https://pl.wikipedia.org/wiki?curid=3069472" title="Juraj Kolník">
Juraj Kolník

Juraj Kolník (ur. 13 listopada 1980 w Nitrze) – słowacki hokeista, reprezentant Słowacji.
Kariera.
Wychowanek HK Nitra. W 1998 wyjechał do Kanady i przez dwa lata grał w juniorskiej lidze QMJHL w ramach
CHL. W tym czasie w drafcie NHL z 1999 został wybrany przez New York Islanders. Przez następne siedem sezonów grał w dwóch amerykańskich klubach ligi NHL, a także równolegle w zespołach farmerskich w AHL. W 2007 powrócił do Europy i od tego czasu grał w Szwajcarii, wpierw w najwyższej klasie rozgrywkowej NLA. Łącznie w NHL zagrał w 295 meczach, zdobył 95 punktów. Od czerwca 2010 do stycznia 2012 był zawodnikiem Dinama Moskwa w rosyjskiej lidze KHL, jednak rozegrał tylko osiem spotkań. Od czerwca 2013 w drugiej lidze NLB w drużynie Langnau. Od września zawodnik Laval Braves w lidze LNAH. Od lipca 2015 zawodnik Nottingham Panthers. Od sierpnia 2016 zawodnik kanadyjskiego zespołu Jonquière Marquis w lidze LNAH.
Uczestniczył w turniejach mistrzostw świata w 2004, 2008.

</doc>
<doc id="3069473" url="https://pl.wikipedia.org/wiki?curid=3069473" title="Morawskie enklawy na Śląsku">
Morawskie enklawy na Śląsku

Morawskie enklawy na Śląsku (cz. Moravské enklávy ve Slezsku) – określenie eksklaw (a także cypla) Margrabstwa Morawskiego, które od 1783 do 1928 roku zarządzane były przez urzędy śląskie, lecz według morawskiego prawodawstwa. Obecnie znajdują się one w granicach kraju morawsko-śląskiego w Czechach oraz województwa opolskiego w Polsce.
Enklawy te stanowiły część Moraw od momentu powstania Margrabstwa Morawskiego w 1182 roku. Stan ten nie zmienił się pomimo powstania księstwa opawskiego w drugiej połowie XIII wieku, ponieważ stanowiąc majątek biskupstwa ołomunieckiego nie były podległe władcom tego księstwa. Po I wojnie śląskiej w granicach Królestwa Prus znalazła się jedna z tych enklaw - klucz kietrzański.
Terytoria enklaw.
Enklawy składały się z następujących obszarów (numery w nawiasach odpowiadają numerom na załączonej mapie):
Łącznie morawskie enklawy na Śląsku Austriackim liczyły 308,26 km².
Do enklaw tych nie zaliczano od 1783 gmin katastralnych (27) Butovice i (28) Nové Vrbno, które pomimo otoczenia przez gminy śląskie podlegały do 1948 morawskiemu powiatowi Nowy Jiczyn.

</doc>
<doc id="3069476" url="https://pl.wikipedia.org/wiki?curid=3069476" title="Luis Martínez (meksykański piłkarz)">
Luis Martínez (meksykański piłkarz)

Luis Antonio Martínez Jiménez (ur. 29 kwietnia 1987 w Zacapoaxtli) – meksykański piłkarz występujący na pozycji defensywnego pomocnika; obecnie zawodnik Veracruz.
Kariera klubowa.
Martínez jest wychowankiem klubu Tiburones Rojos de Veracruz, do którego seniorskiej drużyny został włączony jako osiemnastolatek przez szkoleniowca Eduardo Rergisa. W meksykańskiej Primera División zadebiutował 26 listopada 2005 w przegranym 1:2 spotkaniu z Morelią, jednak nie potrafił sobie wywalczyć miejsca w wyjściowym składzie i na ligowych boiskach pojawiał się sporadycznie. W styczniu 2008 został wypożyczony do drugoligowych rezerw drużyny – Tiburones Rojos de Coatzacoalcos, których barwy reprezentował przez rok bez poważniejszych osiągnięć, po czym jego zespół przeniósł się do miasta Orizaba, zmieniając nazwę na Albinegros de Orizaba. Tam występował na zasadzie wypożyczenia z Veracruz przez kolejne półtora roku, po czym na stałe zasilił ekipę Albinegros, w której przez niemal cały pobyt miał niepodważalne miejsce w wyjściowym składzie, lecz nie zdołał odnieść z nią żadnego sukcesu w drugiej lidze.
W lipcu 2011 Martínez został zawodnikiem innego drugoligowca – zespołu CF La Piedad, gdzie z miejsca został kluczowym zawodnikiem linii pomocy. W jesiennym sezonie Apertura 2011 dotarł ze swoją drużyną do finału Liga de Ascenso, natomiast rok później – podczas sezonu Apertura 2012 — triumfował z La Piedad w rozgrywkach drugiej ligi, co po upływie sześciu miesięcy zaowocowało awansem drużyny do najwyższej klasy rozgrywkowej. Bezpośrednio po tym jego macierzysty Tiburones Rojos de Veracruz wykupił licencję La Piedad, przejmując jego zawodników (w tym Martíneza). W Veracruz przez jeszcze przez rok był podstawowym graczem środka pola, po czym stopniowo zaczął tracić miejsce w pierwszej jedenastce. W wiosennym sezonie Clausura 2016 – już jako rezerwowy – wywalczył z Veracruz puchar Meksyku – Copa MX, a w tym samym roku zajął również drugie miejsce w krajowym superpucharze – Supercopa MX.

</doc>
<doc id="3069477" url="https://pl.wikipedia.org/wiki?curid=3069477" title="Regionalliga niemiecka w piłce nożnej (2011/2012)">
Regionalliga niemiecka w piłce nożnej (2011/2012)

Sezon 2011/12 Regionalligi – 4. edycja rozgrywek niemieckiej Regionalligi w piłce nożnej.
Rozgrywki toczyły się w trzech grupach: Nord (Północ), West (Zachód) oraz Süd (Południe) i występowało w nich łącznie 55 drużyn. Po zakończeniu sezonu mistrzowie każdej grupy awansowali bezpośrednio do 3. Ligi, zaś nikt nie spadał do Oberligi, ponieważ po zakończeniu rozgrywek zostały dodane 2 nowe grupy: Nordost (Północny Wschód) i Bayern (Bawaria). 
Nord (Północ).
Drużyny.
W Regionallidze w grupie północnej w sezonie 2011/12 występowało 18 drużyn.
West (Zachód).
Drużyny.
W Regionallidze w grupie zachodniej w sezonie 2011/12 występowało 19 drużyn.
Süd (Południe).
Drużyny.
W Regionallidze w grupie południowej w sezonie 2011/12 występowało 18 drużyn.

</doc>
<doc id="3069479" url="https://pl.wikipedia.org/wiki?curid=3069479" title="Shizō Kanakuri">
Shizō Kanakuri

, także Shizō Kanaguri, Sohn Ki-Jong (ur. 20 sierpnia 1891 w Wasui w prefekturze Kumamoto, zm. 13 listopada 1984 w Tamana w prefekturze Kumamoto) – japoński lekkoatleta, długodystansowiec.
Życiorys.
Igrzyska Olimpijskie 1912.
Występ w Sztokholmie był pierwszym startem reprezentantów Japonii w historii igrzysk olimpijskich. W składzie znalazło się dwóch lekkoatletów: sprinter Yahiko Mishima oraz Kanakuri, który awans na igrzyska uzyskał dzięki zwycięstwu w rozegranych 19 listopada 1911 krajowych eliminacjach. Dotarcie do stolicy Szwecji w 1912 zajęło Kanakuriemu 18 dni, podróżował m.in. Koleją Transsyberyjską – dla utrzymania formy biegał dookoła stacji podczas postojów. Po przyjeździe na miejsce Kanakuri nadal nie mógł w spokoju trenować – menadżer reprezentacji Hyōzō Ōmori zachorował, i najmłodszy w japońskiej ekipie Kanakuri spędzał dużo czasu na opiece nad nim. 
Maraton na igrzyskach w Sztokholmie (rozgrywany na trasie o długości 40,2 km) odbył się 14 lipca przy temperaturze ponad 30 stopni w skali Celsjusza. W okolicach 30. kilometra Japończyk zatrzymał się przy jednym z domów (zamieszkałym przez rodzinę Petre) i poprosił gospodarzy o szklankę wody. Po jej wypiciu zasnął, budząc się dopiero następnego dnia rano. Organizatorzy nie wiedząc gdzie znajduje się Kanakuri o pomoc w poszukiwaniach poprosili policję. Zawstydzony swoim zachowaniem lekkoatleta początkowo odmówił powrotu do ojczyzny.
Dalsza kariera lekkoatletyczna.
W latach 1913–1915 zwyciężał w mistrzostwach Japonii w maratonie (rozgrywanych na dystansie 25 mil). Uzyskane podczas tych biegów rezultaty otwierały listy światowe w trzech kolejnych sezonach. Ponieważ igrzyska olimpijskie w 1916 zostały odwołane z powodu trwającej I wojny światowej, Kanakuri na rywalizację z czołowymi biegaczami z innych krajów musiał czekać do 1920 roku. 
W maratonie na igrzyskach w Antwerpii zajął 16. miejsce z wynikiem 2:48:45,4 – wynik ten był pierwszym oficjalnym rekordem Japonii w maratonie.
13 kwietnia 1924 zwyciężył w maratonie w Tokio z czasem 2:36:10 (najlepszy wynik w karierze) – rezultat ten był nowym rekordem Japonii, a także najlepszym wynikiem na pełnym dystansie maratońskim w sezonie 1924 na świecie. Trzy miesiące później, podczas igrzysk olimpijskich w Paryżu, Kanakuri nie ukończył biegu maratońskiego. Triumfował wówczas Fin Albin Stenroos z rezultatem 2:41:22,6.
Kanakuri został odznaczony Nagrodą Asahi za 1957 rok.
Maraton Sztokholmski.
W 1967 roku Szwedzki Komitet Olimpijski z okazji 55. rocznicy igrzysk w Sztokholmie zaprosił Kanakuriego do występu w Maratonie Sztokholmskim. Japończyk dokończył swój bieg z igrzysk olimpijskich; czas jaki uzyskał to: 54 lata, 8 miesięcy, 6 dni, 5 godzin, 32 minuty i 20,3 sekundy.
14 lipca 2012, dokładnie z tego samego miejsca i o tej samej porze co 100 lat wcześniej, ruszył maraton sztokholmski. Wśród tysięcy startujących był prawnuk Kanakuriego – Yoshiaki Kurato, któremu organizatorzy razem z potomkami rodziny Petre zapewnili nocleg w tej samej willi i w takim samym łóżku, w jakim 100 lat temu zasnął w trakcie zmagań olimpijczyków jego pradziadek.

</doc>
<doc id="3069480" url="https://pl.wikipedia.org/wiki?curid=3069480" title="Shizo Kanakuri">
Shizo Kanakuri



</doc>
<doc id="3069481" url="https://pl.wikipedia.org/wiki?curid=3069481" title="Shizo Kanaguri">
Shizo Kanaguri



</doc>
<doc id="3069482" url="https://pl.wikipedia.org/wiki?curid=3069482" title="Gnathonarium suppositum">
Gnathonarium suppositum

Gnathonarium suppositum – gatunek pająka z rodziny osnuwikowatych, zamieszkujący północną Holarktykę.
Występowanie.
Gatunek występuje na Alasce, w Kanadzie i na rosyjskim Sachalinie

</doc>
<doc id="3069483" url="https://pl.wikipedia.org/wiki?curid=3069483" title="Shizō Kanaguri">
Shizō Kanaguri



</doc>
<doc id="3069484" url="https://pl.wikipedia.org/wiki?curid=3069484" title="Sohn Ki-Jong">
Sohn Ki-Jong



</doc>
<doc id="3069486" url="https://pl.wikipedia.org/wiki?curid=3069486" title="26 Komenda Odcinka Sejny">
26 Komenda Odcinka Sejny

26 Komenda Odcinka Sejny – nieistniejący obecnie samodzielny pododdział Wojsk Ochrony Pogranicza.
Formowanie i zmiany organizacyjne.
26 Komenda Odcinka sformowana została w 1945 roku w strukturze organizacyjnej 6 Oddziału Ochrony Pogranicza. Na potrzeby 26 komendy odcinka w Sejnach, zajęto budynek obecnie istniejącego Liceum Ogólnokształcącego im. S. Konarskiego przy ulicy Łąkowej 1.
We wrześniu 1946 roku odcinek przekazano nowo sformowanemu Białostockiemu Oddziałowi WOP nr 6. 24 kwietnia 1948 roku, na bazie 26 Komendy Odcinka sformowano Samodzielny Batalion Ochrony Pogranicza nr 13.
Struktura organizacyjna.
Dyslokacja 26 Komendy Odcinka przedstawiała się następująco:

</doc>
<doc id="3069488" url="https://pl.wikipedia.org/wiki?curid=3069488" title="Roman Tvrdoň">
Roman Tvrdoň

Roman Tvrdoň (ur. 29 stycznia 1981 w Trenczynie) – słowacki hokeista, reprezentant Słowacji.
Kariera.
Wychowanek Dukli Trenczyn. Do 1999 grał w zespołach juniorskich klubu. W drafcie NHL z 1999 został wybrany przez Washington Capitals. Wówczas wyjechał do USA i przez dwa lata grał w kanadyjskiej juniorskiej lidze WHL w ramach CHL. Następnie od 2001 przez dwa sezony grał w zespole farmerskim w AHL, zaś w drużynie Capitals w lidze NHL rozegrał jedynie osiem spotkań w 2004. W tym samym roku powrócił do Europy i od tego czasu grał kolejno w rozgrywkach brytyjskiej EIHL, czeskiej ekstraligi, słowackiej ekstraligi, białoruskiej ekstraligi, 1. ligi słowackiej, ukraińskiej PHL. W drużynie seniorskiej macierzystej Dukli Trenczyn grał w latach 2010-2012. Od grudnia 2013 zawodnik Unii Oświęcim w Polskiej Hokej Lidze. Był zawodnikiem Unii do końca sezonu 2013/2014. Od grudnia 2014 zawodnik Guildford Flames. Odszedł z klubu po zakończeniu sezonu. Od końca listopada 2015 zawodnik ŠHK 37 Piešťany. Od listopada 2016 zawodnik EV Landshut, z którego odszedł po zakończeniu sezonu 2016/2017.
Uczestniczył w turniejach mistrzostw świata juniorów do lat 18 1999, mistrzostw świata juniorów do lat 20 2001.
W trakcie kariery zyskał przydomek "Twardy".

</doc>
<doc id="3069489" url="https://pl.wikipedia.org/wiki?curid=3069489" title="HC Dukla Trenczyn">
HC Dukla Trenczyn



</doc>
<doc id="3069491" url="https://pl.wikipedia.org/wiki?curid=3069491" title="Gnathonarium taczanowskii">
Gnathonarium taczanowskii

Gnathonarium taczanowskii – gatunek pająka z rodziny osnuwikowatych, zamieszkujący północną Holarktykę.
Taksonomia.
Gatunek został opisany w 1873, na podstawie okazu samca złowionego w rejonie Bajkału, przez O. Pickard'a-Cambridge'a i nazwany na cześć polskiego zoologa Władysława Taczanowskiego Erigone taczanowskii. W 1884 Simon umieścił ten gatunek w rodzaju "Gongylidium". W 1923 Emerton opisał gatunek Gongylidium columbianum, którego synonimizację z "G. suppositum" zaproponował Eskov w 1988. Tanasewicz wykazał, że jest to błędne podejście i "G. columbianum" zsynonimizował z "G. taczanowskii".
Występowanie.
Gatunek występuje na Alasce, w zachodniej Kanadzie, na rosyjskim Sachalinie i niemal całej Syberii i Czukotce oraz w Chinach, Tybecie i Mongolii.

</doc>
<doc id="3069494" url="https://pl.wikipedia.org/wiki?curid=3069494" title="27 Komenda Odcinka Makowlany">
27 Komenda Odcinka Makowlany

27 Komenda Odcinka Makowlany – samodzielny pododdział Wojsk Ochrony Pogranicza.
27 Komenda Odcinka sformowana została w 1945 roku w strukturze organizacyjnej 6 Oddziału Ochrony Pogranicza. We wrześniu 1946 roku odcinek przekazano nowo sformowanemu Białostockiemu Oddziałowi WOP nr 6. W 1948 roku, na bazie 27 Komendy Odcinka sformowano Samodzielny Batalion Ochrony Pogranicza nr 15.
Struktura organizacyjna.
Dyslokacja 27 Komendy Odcinka przedstawiała się następująco:

</doc>
<doc id="3069497" url="https://pl.wikipedia.org/wiki?curid=3069497" title="Area 51 (zespół muzyczny)">
Area 51 (zespół muzyczny)

Area 51 - holenderski projekt muzyczny, tworzący muzykę spacesynth, powstały w roku 2002. Założycielami byli Michiel van der Kuy oraz Rob van Eijk.
Historia.
W latach 80. i 90. XX wieku Rob van Eijk i Michiel van der Kuy współpracowali przy kilku muzycznych projektach z gatunku spacesynth, m.in. Laserdance i Proxyon. W 2002 roku, kiedy po kilku latach niebytu spacesynth zaczął się odradzać dzięki Internetowi, obaj postanowili wrócić do uprawianej wcześniej muzyki. Ponieważ rok wcześniej van der Kuy samodzielne wydał płytę pod szyldem Rygar, zdecydowali o wystąpieniu pod nową nazwą . Podążając nawiązującym do kosmosu i SF tradycyjnym schematem skojarzeniowym tego gatunku muzycznego, wybrano nazwę Area 51, jako termin kojarzący się z teoriami spiskowymi o szczątkach kosmitów ukrytych w amerykańskiej bazie wojskowej w stanie Nevada, znanej jako Strefa 51.
Duet opublikował dwa albumy "Jupiter Beyond" oraz "Message from Another Time". Oba zostały wydane przez szwajcarską wytwórnię Hypersound Productions. Kilka lat później Rob i Michiel ponownie połączyli siły, tym razem pod dawną marką Rygar, wydając w 2012 album "Modulation".

</doc>
<doc id="3069498" url="https://pl.wikipedia.org/wiki?curid=3069498" title="Eulaira arctoa">
Eulaira arctoa

Eulaira arctoa – gatunek pająka z rodziny osnuwikowatych, zamieszkujący północną Nearktykę.
Występowanie.
Gatunek występuje na Alasce, Aleutach i w zachodniej Kanadzie.

</doc>
<doc id="3069499" url="https://pl.wikipedia.org/wiki?curid=3069499" title="Suðureyri">
Suðureyri

Suðureyri – miejscowość w północno-zachodniej Islandii, u wlotu do fiordu Súgandafjörður, u stóp góry sięgającej 467 m n.p.m. Wchodzi w skład gminy Ísafjarðarbær, położonej w regionie Vestfirðir. Na początku 2018 roku liczyła 312 mieszkańców.
Do miejscowości przez wiele lat prowadziła trudna droga przez góry. Obecnie połączona jest z miastem Ísafjörður tunelem o długości 5 km w ciągu dróg nr 65 i 61.
Główną gałęzią gospodarki wsi jest rybołówstwo. Działają tu dwie fabryki przetwórstwa ryb oraz basen geotermalny. Miejscowość jest również coraz bardziej popularna wśród turystów.
W okresie zimowym można tu doświadczyć zórz polarnych, zaś w okresie letnim "białych nocy".

</doc>
<doc id="3069504" url="https://pl.wikipedia.org/wiki?curid=3069504" title="Nelson H. Barbour">
Nelson H. Barbour



</doc>
<doc id="3069505" url="https://pl.wikipedia.org/wiki?curid=3069505" title="Nelson Barbour">
Nelson Barbour

Nelson Homer Barbour (ur. 1824, zm. 1905) – amerykański kaznodzieja adwentystyczny, głosiciel poglądu o niewidzialnym powrocie Chrystusa w 1874 roku. Wywarł wpływ na poglądy Charlesa Taze Russella, z którym jednak później poróżnił się.
Życiorys.
Wychowany w rodzinie prezbiteriańskiej, wstąpił do Kościoła metodystycznego i przygotowywał się do zostania duchownym. Z powodu budzących się w nim wątpliwości odnośnie do nauki o powszechnym zbawieniu przyłączył się jednak ostatecznie do millerystów, oczekując zapowiedzianego na 1844 rok koniec świata. Gdy jednak spodziewana paruzja nie nastąpiła, stracił wiarę i wyjechał do Australii, gdzie przez kilka lat pracował jako górnik i poszukiwacz złota.
W 1859 roku powrócił do Ameryki. W trakcie podróży powrotnej zaczął studiować Biblię, odzyskując utraconą wcześniej wiarę. Na podstawie książki Edwarda Bishopa Elliotta "Horae Apocalypticae" (Godziny Apokalipsy) zawierającej chronologię wielebnego Christophera Bowena wywiedzioną od Adama, która wskazywała, że sześć tysięcy lat istnienia człowieka upływa w roku 1873, doszedł do wniosku, iż obliczenia Williama Millera, wskazujące na rok 1843 lub 1844, były błędne. Uznał, że powrót Chrystusa nastąpi w roku 1873. Zaczął publicznie rozgłaszać swoją doktrynę o nadchodzącym końcu czasów; w 1870 roku opublikował książkę "Coming of the Lord in 1873, or The Midnight Cry" (Dowody przyjścia Pana w 1873 roku albo Krzyk o Północy), a od 1873 zaczął wydawać czasopismo „The Midnight Cry” (Krzyk o Północy), które ze względu na oczekiwany powrót Chrystusa zmieniło szybko tytuł na „Herald of the Morning” (Zwiastun Poranka).
Wraz z upływem roku 1873 wyznaczył nową datę przyjścia Chrystusa na jesień 1874 roku. Gdy również ta data minęła, Barbour, opierając się na nowej interpretacji wersetów Mt 24:27, 37 i 39 według przekładu The Emphatic Diaglott, gdzie grecki termin "παρουσία" (paruzja) oddano nie jako angielskie „coming” (przyjście) lecz użyto zwrotu „presence” (obecność), zaczął nauczać o niewidzialnej obecności Chrystusa na ziemi.
W styczniu 1876 roku jeden z numerów „Herald of the Morning” trafił w ręce Charlesa Taze Russella, który wkrótce nawiązał współpracę z Barbourem, wnosząc także spore środki finansowe na dalsze wydawanie czasopisma. W 1877 roku opublikowali wspólnie książkę "Three Worlds and the Harvest of This World" (Trzy światy i żniwo tego świata). Drogi obydwu szybko się jednak rozeszły, gdy Barbour oczekiwał w roku 1878 zmartwychwstania umarłych i porwania wiernych do nieba. Nie zaakceptował on poglądu Russella, iż w 1878 roku rozpoczęło się zmartwychwstawanie „klasy niebiańskiej”. Poróżniła ich także sprawa śmierci Jezusa, której charakter w formie okupu za grzeszników odrzucał Barbour. Po wymianie polemik na łamach „Herald of the Morning” współpraca została zerwana, a Russell założył w 1879 roku własne pismo, „Strażnicę Syjońską”. Część współpracowników Barboura (John H. Paton, Albert D. Jones) opowiedziała się po stronie Russella. Barbour dzięki środkom otrzymanym wcześniej od Russella kontynuował przez pewien czas wydawanie „Herald of the Morning”, jednak wraz z ich wyczerpaniem zawiesił czasopismo. Ostatni jego numer ukazał się w 1903 roku.
W 1879 roku odbył podróż do Wielkiej Brytanii, Kanady i Australii. Jego poglądy nie spotkały się jednak ze zrozumieniem adwentystycznych współwyznawców. Na łamach „Advent Christian Times” ukazały się artykuły krytykujące Barboura i Russella, zaś sam Barbour został wydalony z nowojorskiego zgromadzenia Kościoła Chrześcijan Adwentystów.
W 1905 roku na własny koszt wydał książkę "Washed in the Blood" (Obmyci we krwi) w wydawnictwie Unique Book Company z Rochester. Książka nie sprzedała się dobrze i Barbour stracił zainwestowane fundusze, w wyniku czego przestał się angażować w działalność wydawniczą.

</doc>
<doc id="3069507" url="https://pl.wikipedia.org/wiki?curid=3069507" title="Aleh Butkevich">
Aleh Butkevich



</doc>
<doc id="3069508" url="https://pl.wikipedia.org/wiki?curid=3069508" title="Yury Kasabutski">
Yury Kasabutski



</doc>
<doc id="3069510" url="https://pl.wikipedia.org/wiki?curid=3069510" title="28 Komenda Odcinka Michałowo">
28 Komenda Odcinka Michałowo

28 Komenda Odcinka Michałowo – samodzielny pododdział Wojsk Ochrony Pogranicza.
28 Komenda Odcinka sformowana została w 1945 roku w strukturze organizacyjnej 6 Oddziału Ochrony Pogranicza. We wrześniu 1946 roku odcinek przekazano nowo sformowanemu Białostockiemu Oddziałowi WOP nr 6. W 1948 roku, na bazie 28 Komendy Odcinka sformowano Samodzielny Batalion Ochrony Pogranicza nr 17.
Struktura organizacyjna.
Dyslokacja 28 Komendy Odcinka przedstawiała się następująco :

</doc>
<doc id="3069512" url="https://pl.wikipedia.org/wiki?curid=3069512" title="Iosif Staneuski">
Iosif Staneuski



</doc>
<doc id="3069513" url="https://pl.wikipedia.org/wiki?curid=3069513" title="Górna Jafa">
Górna Jafa

Jafa Górna (arabski: يافع العليا Yāfiʿ al-ʿUlyā), oficjalnie: Państwo Górna Jafa (arabski: دولة يافع العليا Daulat Yāfiʿ al-ʿUlyā), pol. Jafi al-Ulja – historyczne arabskie państwo w obecnym Jemenie, o powierzchni ok. 1040 km ², ze stolicą w Mahdżaba (ang. Mahjaba).
Od ok. 1800 r. niezależny sułtanat rządzony przez rodzinę Al-Harhara.
Początkiem XX wieku został uzależniony przez Wielką Brytanię i w latach 1904-1963 wchodził w skład Protektoratu Adeńskiego (ang. "Western Aden Protectorate").
W 1963 roku wszedł w skład Protektoratu Arabii Południowej (ang. "Protectorate of South Arabia"), a po utworzeniu w 1967 roku Ludowej Republiki Południowego Jemenu przestał istnieć.
Obecnie terytorium byłego sułtanatu wchodzi w skład muhafazy Lahidż (dystrykt Jafa).

</doc>
<doc id="3069514" url="https://pl.wikipedia.org/wiki?curid=3069514" title="Ratusz w Augsburgu">
Ratusz w Augsburgu

Ratusz w Augsburgu (Augsburger Rathaus) - siedziba rady miasta i burmistrza Augsburga przy głównym placu miasta (Rathausplatz), perła niemieckiego manieryzmu.
Historia.
Ratusz wzniesiony został na miejscu starego, gotyckiego. Budowę rozpoczęto w 1615 roku pod kierownictwem Eliasa Holla. Pierwsze posiedzenie rady miejskiej odbyło się już w 1620, mimo że budynek w pełni ukończony został cztery lata później. Podczas nalotów alianckich w nocy z 26 na 27 lutego 1944 roku został doszczętnie zniszczony. Fasadę odbudowano w 1955, w 1962 oddano do użytku Złotą Salę, pozostałe pomieszczenia odbudowano w latach 1980-1984, jednak prace trwały jeszcze do 1990 roku.
Opis.
Ratusz to budynek trójnawowy, wzniesiony na planie kwadratu. Górują nad nim dwie wieże wysokie na 65 m. Ratusz znajduje się na stoku wzniesienia Eisenberg. Z tego powodu fasada zachodnia - od strony głównego placu ma wysokość 44 metry, a wschodnia fasada od strony Placu Eliasa Holla ma aż 52 metry. Fasady zwieńczone są frontonami z namalowanymi symbolami wolnego miasta – wizerunkami dwugłowego orła, ozdobionymi spływami wolutowymi. Nad portykiem zachodniej fasady widnieje łaciński napis PUBLICO CONSILIO/PUBLICAE SALUTI/MDCXX ("publicznej radzie, publicznemu dobru, 1620"). Nad portykiem fasady wschodniej znajduje się jedyna pamiątka po starym ratuszu - gotycka płaskorzeźba wielkiego herbu miasta. Nad herbm została zapisana sentencja: CHRISTI TIBI GLORIA/IN AUGUSTA RHAETICA/URBE VERE REGIA ("Chrystusie Tobie chwała w Augsburgu należna, prawdziwie królewskim mieście"). Na parterze ratusza znajduje się sklep z pamiątkami i kasą biletową, sala historyczna, ukazująca historię Augsburga na przestrzeni dziejów, sala pamięci poległych w obronie miasta i sala pamięci Żydów wywiezionych do obozów śmierci. Na pierwszym piętrze znajduje się sala obrad. Na drugim piętrze znajduje się najsłynniejsza sala ratusza - Złota Sala. Z niej można przejść do Sali Książęcej.
Sala Książęca.
Sala Książęca ("Fürstenzimmer") to reprezentacyjny gabinet burmistrza Augsburga, w którym przyjmuje najważniejszych gości i uroczyście podpisuje dokumenty. Pokój ma powierzchnię 150 m². Sufit pokryty jest kasetonami. W rogu stoją flagi UE i Augsburga z drzewcami zakończonymi godłem Augsburga - Pyrem

</doc>
<doc id="3069515" url="https://pl.wikipedia.org/wiki?curid=3069515" title="29 Komenda Odcinka Kleszczele">
29 Komenda Odcinka Kleszczele

29 Komenda Odcinka Kleszczele – samodzielny pododdział Wojsk Ochrony Pogranicza.
29 Komenda Odcinka sformowana została w 1945 roku w strukturze organizacyjnej 6 Oddziału Ochrony Pogranicza. We wrześniu 1946 roku odcinek przekazano nowo sformowanemu Białostockiemu Oddziałowi WOP nr 6. W 1948 roku, na bazie 29 Komendy Odcinka sformowano Samodzielny Batalion Ochrony Pogranicza nr 19.
Struktura organizacyjna.
Dyslokacja 29 Komendy Odcinka przedstawiała się następująco:

</doc>
<doc id="3069517" url="https://pl.wikipedia.org/wiki?curid=3069517" title="Jerzy Kasabucki">
Jerzy Kasabucki



</doc>
<doc id="3069518" url="https://pl.wikipedia.org/wiki?curid=3069518" title="Súðavík">
Súðavík

Súðavík – miejscowość w północno-zachodniej części Islandii, położona u wejścia do fiordu Álftafjörður (boczna zatoka fiordu Ísafjarðardjúp), na jego zachodnim wybrzeżu. Położona jest u stóp masywu górskiego, który w najwyższym punkcie osiąga 841 m n.p.m. Miejscowość wchodzi w skład gminy Súðavíkurhreppur, w regionie Vestfirðir. Przebiega przez nią droga nr 61, która łączy ją z położoną na zachód nad sąsiednim fiordem stolicą regionu Ísafjörður. Na początku 2018 roku liczyła 157 mieszkańców. Głównymi branżami gospodarczymi miejscowości są rybołówstwo, przetwórstwo rybne i turystyka. We wsi działa "Arctic Fox Center", muzeum i centrum badawcze poświęcone lisowi polarnemu.
Lawina w Súðavík.
Wcześnie rano (około godziny 6:25) dnia 16 stycznia 1995 roku na wieś spadła lawina, która zniszczyła kilka budynków, w większości domów mieszkalnych. Czternaście osób zginęło (w tym ośmioro dzieci), a dwanaście zostało rannych. Akcja ratunkowa była prowadzona w trudnych warunkach z powodu burzy śnieżnej. Ostatnią ocalałą osobę udało się uratować po 23 godzinach od zejścia lawiny, a poszukiwania trwały nadal do wieczora dnia 17 stycznia. Islandzki rząd podarował w ramach pomocy humanitarnej 300 milionów ISK (około 3 milionów USD).
Na posiedzeniu publicznym 23 stycznia 1995 roku zdecydowano, że wieś powinna być odbudowana w bezpieczniejszym miejscu. Budynki już istniejące w obrębie strefy zagrożenia zostały sprzedane rządowi islandzkiemu, a prace budowlane w nowej lokalizacji rozpoczęły się 23 sierpnia 1995 roku. Przez zimą 1996 roku zostało zbudowanych 51 nowych domów, a 8 zostało przeniesionych w bezpieczniejsze miejsce.

</doc>
<doc id="3069520" url="https://pl.wikipedia.org/wiki?curid=3069520" title="Skinnastadur">
Skinnastadur

Skinnastadur – wieś położona w północno-wschodniej części Islandii. 
Wieś znajduje się na północ od dawnego Parku Narodowego Jökulsárgljúfur.

</doc>
<doc id="3069524" url="https://pl.wikipedia.org/wiki?curid=3069524" title="Skarð">
Skarð

Skarð może dotyczyć: 

</doc>
<doc id="3069525" url="https://pl.wikipedia.org/wiki?curid=3069525" title="Disa Gísladóttir">
Disa Gísladóttir

Disa Gísladóttir (właśc. Þórdís Lilja Gísladóttir, ur. 5 marca 1961) – islandzka lekkoatletka specjalizująca się w skoku wzwyż.
Kariera.
Na początku kariery reprezentowała klub HSK, a następnie była zawodniczką ÍR Reykjavík. Jest wielokrotną uczestniczką mistrzostw kraju w biegach na 100, 200, 400 i 800 m, a także w skoku wzwyż, skoku w dal, pchnięciu kulą, rzucie oszczepem i pięcioboju, które często wygrywała.
W 1976 po raz pierwszy wzięła udział w igrzyskach olimpijskich, na których wystartowała w skoku wzwyż, jednakże nie zaliczyła ani jednej próby w kwalifikacjach, w wyniku czego nie została sklasyfikowana. Była najmłodszym reprezentantem Islandii na tych igrzyskach. Jest też najmłodszym islandzkim lekkoatletą w historii igrzysk.
W 1983 wygrała otwarte mistrzostwa USA.
W 1984 była jednym z 22 reprezentantów Uniwersytetu Alabama na igrzyskach olimpijskich, a także pierwszą kobietą z tej uczelni, która kiedykolwiek wzięła udział w igrzyskach. W tych zawodach, podobnie jak osiem lat wcześniej, wystąpiła jedynie w skoku wzwyż. Odpadła w kwalifikacjach zajmując 24. miejsce z wynikiem 1,80.
Jej rekord życiowy w skoku w dal wynosi 5,67 m. Gísladóttir ustanowiła go w 1979.

</doc>
<doc id="3069526" url="https://pl.wikipedia.org/wiki?curid=3069526" title="Kodai no Kimi">
Kodai no Kimi

 – japońska poetka, tworząca w okresie Heian. Zaliczana zarówno do Trzydziestu Sześciu Mistrzyń Poezji, jak i Trzydziestu Sześciu Mistrzów Poezji.
Dama dworu cesarzowej Fujiwary no Kōshi (żony cesarza En’yū). Prawdopodobnie pełniła także funkcję na dworze cesarza Sanjō, na co wskazuje jej przydomek "Nyōkurōdo", będący nazwą urzędu zajmującego się sprawami kobiet mieszkających na dworze cesarskim.
Jej działalność poetycka przypadła na koniec X wieku. Zachowało się około dziewięćdziesięciu utworów Kodai no Kimi, z których dwadzieścia zamieszczonych zostało w cesarskich antologiach poezji. Poemat jej autorstwa otwiera "Goshūi wakashū", czwartą z cesarskich antologii.

</doc>
<doc id="3069527" url="https://pl.wikipedia.org/wiki?curid=3069527" title="Erigone tanana">
Erigone tanana

Erigone tanana – gatunek pająka z rodziny osnuwikowatych.
Opis.
Gatunek opisany na podstawie okazu samicy. Karapaks gładki i błyszczący, ciemnobrązowy ze śniadym wzorem w kształcie krzyża. Szczękoczułki brązowe z jaśniejszymi końcami, wyposażone w trzy ząbki na zewnętrznej krawędzi i dwa na wewnętrznej. Sternum duże, niemal tak szerokie jak długie, ciemnobrązowe. Labium barwy sternum. Odnóża i nogogłaszczki pomarańczowo-brązowe. Stopy jaśniejsze. Długość odnóży umiarkowanie krótka. Odwłok szeroki, nieco przypłaszczony, ciemnoszary z czterema rudo-brązowymi plamkami. Głowa wąska, lekko wyniesiona. Oczy małe. Przedni rząd oczu nieco wykrzywiony, tylny wykrzywiony bardziej.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069530" url="https://pl.wikipedia.org/wiki?curid=3069530" title="Skarð (Islandia)">
Skarð (Islandia)

Skarð – wieś położona w południowo-zachodniej części Islandii.
Na północny wschód od wsi znajduje się wulkan Hekla.
W Skarð znajduje się kościół wybudowany w 1931 roku.

</doc>
<doc id="3069532" url="https://pl.wikipedia.org/wiki?curid=3069532" title="Jupiter Beyond">
Jupiter Beyond

Jupiter Beyond – pierwszy album studyjny holenderskiego projektu muzycznego Area 51, wydany w 2004. Kompozytorami wszystkich utworów byli Michiel van der Kuy oraz Rob van Eijk. Producentem wykonawczym był Humphrey Robertson ze szwajcarskiej wytwórni Hypersound Productions. Album składa się dziewięciu premierowych utworów oraz trzech nagrań van der Kuya, opublikowanych trzy lata wcześniej pod marką Rygar.
Historia nagrania.
Dla obu kompozytorów, tworzących wcześniej albumy dla Laserdance i Proxyon, praca nad nowym materiałem oznaczała pożegnanie z dotychczasową, analogową technologią produkcji muzyki. Obaj przestawili się na komputerową technologię wirtualnych syntezatorów VSTi oraz oprogramowanie Cubase na PC . Jedynie przy tworzeniu wokalnych ścieżek z użyciem vocodera, Michiel korzystał ze starego analogowego modułu Roland JP-8080, a Rob z Korg DVP-1 Digital Voice Processor. Album powstawał w nietypowy sposób. Z uwagi na to, iż Michiel mieszkał wówczas w Hiszpanii, a Rob w Holandii, każdy pisał część utworów samodzielnie. Komunikacja i konsultacje odbywały się telefonicznie, ponieważ Michiel nie posiadał wówczas połączenia z Internetem. Wspólnie pracowali nad albumem dopiero podczas miksowania i masteringu .

</doc>
<doc id="3069533" url="https://pl.wikipedia.org/wiki?curid=3069533" title="Punkt trwałego więdnięcia">
Punkt trwałego więdnięcia

Punkt trwałego więdnięcia, współczynnik trwałego więdnięcia, PTW, PWP – zawartość wody w glebie, przy której rośliny trwale więdną. Więdnięcie to ustępuje jedynie, gdy zawartość wody w glebie wzrośnie. Jeśli susza jest długotrwała, prowadzi do śmierci rośliny. Wartość PWP jest zależna od gatunku rośliny i właściwości fizycznych gleby. Dla różnych typów ekologicznych roślin mieści się w granicach od -1 do -4 MPa. Trwałe więdnięcie następuje, gdy potencjał wody w glebie jest niższy od potencjału w roślinie i woda nie może być dalej pobierana.
Wyróżnia się:
Symbol pF oznacza wartość logarytmu dziesiętnego z wartości ciśnienia ssącego gleby, wyrażanego w centymetrach słupa wody (zob. roztwór glebowy).

</doc>
<doc id="3069534" url="https://pl.wikipedia.org/wiki?curid=3069534" title="Chilly Friday">
Chilly Friday

Chilly Friday – rockowy zespół z Grenlandii.
Nazwa zespołu "Chilly Friday" (ang. Chłodny piątek) wzięła się od dnia tygodnia, w którym wykonawcy wymyślali nazwę w 2000 roku w Nuuk. Zespół stał się popularny w Grenlandii, ale wykonawcy przeprowadzili się do Kopenhagi. Muzyka zespołu została określona jako "Rock z wielkiej, białej perły", odnosząc się do ich kraju.
Zespół wydał siedem albumów. Chilly Friday tworzy piosenki zarówno w języku grenlandzkim, jak i angielskim. Wyjątkiem jest album pt.: "M/S Kalaallit Nunaat", który jest śpiewany w całości po grenlandzku. Album z 2004 roku pt.: "Tribute" dodatkowo zawiera piosenki o charakterze niepodległościowym z lat 70. i 80. XX wieku.

</doc>
<doc id="3069535" url="https://pl.wikipedia.org/wiki?curid=3069535" title="Front Islamski">
Front Islamski

Front Islamski (arab. تحرير الإسلامية, "Dżabhat al-islamijja") – organizacja militarna, zrzeszająca sunnickie ugrupowania zbrojne, aktywna podczas syryjskiej wojny domowej, od 22 listopada 2013. Front Islamski był największą organizacją militarną, wchodzącą w skład syryjskiej opozycji, mającej na celu obalenie rządu Baszszara al-Asada i ustanowienie w Syrii kraju wyznaniowego, do czasu przegrania rywalizacji z Państwem Islamskim i wewnętrznym rozłamem.
Organizacja została stworzona w wyniku wielomiesięcznych negocjacji między ugrupowaniami tworzącymi dwa sunnickie bloki – Syryjski Front Wyzwolenia Islamu oraz Syryjski Front Islamski. Po trzy główne ugrupowania z tych bloków podpisały 22 listopada 2013 pakt, który zakończył działalność sunnickich konfederacji, na rzecz powołania skonsolidowanego Frontu Islamskiego. Sygnatariuszami paktu są Liwa at-Tauhid, Liwa Sukur asz-Szam i Dżajsz al-Islam z ramienia Syryjskiego Frontu Wyzwolenia Islamu oraz Ahrar asz-Szam, Liwa al-Hakk, Ansar asz-Szam wchodzących uprzednio w skład Syryjskiego Frontu Islamu. Do porozumienia dołączył także Kurdyjski Front Islamski.
W zamyśle twórców tego ciała militarnego jest ono alternatywą wobec Syryjskiej Koalicji Narodowej na rzecz Opozycji i Sił Rewolucji, a także było odpowiedzią na rosnące w siłę Islamskiego Państwa w Iraku i Lewancie. Liderem ugrupowania jest Ahmad Abu Isa z Liwa Sukur asz-Szam.
Deklaracja Frontu Islamskiego odrzuca koncepcje demokratycznego i świeckiego państwa. Celem Islamskiego Frontu jest wprowadzenie w Syrii rządów islamskich opartych o prawo koraniczne. Front Islamski liczył 45 tys. islamskich bojowników.
6 grudnia 2013 bojownicy Frontu Islamskiego przejęli kontrolę nad przejściem granicznym i bazą Bab al-Hawa, leżącą w muhafazie Idlib, należącą dotychczas do Wolnej Armii Syrii. Było to przełomowe wydarzenie – utrata kontroli nad swoim magazynem broni przez Wolną Armię Syrii stała się przyczyną zawieszenia przez USA i Wielką Brytanię wspierania syryjskiej umiarkowanej opozycji i ucieczki gen. Salima Idrisa do Turcji.
W styczniu 2014 Front Islamski podjął walkę z Islamskim Państwem w Iraku i Lewancie, sprzymierzając się z ugrupowaniem Dżabhat an-Nusra oraz Armia Mudżahedinów, tworząc luźny sojusz zbrojny pod nazwą Ahl asz-Szam. W zakresie walk z Państwem Islamskim współpracuje również z Wolną Armią Syrii i jej brygadami satelickimi oraz kurdyjskimi Powszechnymi Jednostkami Ochrony. Walczył również z armią syryjską na wielu frontach m.in. w Aleppo, pod Damaszkiem, na froncie centralnym, czy froncie południowym, brali też udział w kampanii w Górach Kalamun.
Wobec porażek Frontu Islamskiego wobec Państwa Islamskiego, główna składowa Frontu Islamskiego, Ahrar asz-Szam czynił poszukiwania nowych sojuszników, by móc rywalizować ze ściągającymi dżihadystami do kalifatu. W związku z tym 3 sierpnia 2014 podpisano ugodę z 17 innymi ugrupowaniami powołującymi Syryjską Radę Dowództwa Rewolucyjnego. W skład niej wchodziły rozłamowcy z Wolnej Armii Syrii i Frontu Islamskiego – Dżajsz al-Islam, Liwa Sukur asz-Szam, Ahrar asz-Szam oraz Liwa al-Hakk. W związku z tym po rozłamie Front Islamski tworzyły jedynie trzy ugrupowania – Liwa at-Tauhid, Ansar asz-Szam i Kurdyjski Front Islamski.

</doc>
<doc id="3069536" url="https://pl.wikipedia.org/wiki?curid=3069536" title="Message from Another Time">
Message from Another Time

Message from Another Time – drugi album studyjny holenderskiego projektu muzycznego Area 51, wydany w 2005. Kompozytorami wszystkich utworów byli Michiel van der Kuy oraz Rob van Eijk. Producentem wykonawczym był Humphrey Robertson ze szwajcarskiej wytwórni Hypersound Productions.

</doc>
<doc id="3069538" url="https://pl.wikipedia.org/wiki?curid=3069538" title="Dick Powell">
Dick Powell

Richard Ewing Powell (ur. 14 listopada 1904 w Mountain View, zm. 2 stycznia 1963 w Los Angeles) – amerykański piosenkarz, aktor, aktor głosowy, producent filmowy, reżyser filmowy i szef studia. Choć stał się gwiazdą jako wykonawca komedii muzycznych, wykazał się wszechstronnością i z powodzeniem przekształcił się w lidera występującego w projektach o bardziej dramatycznym charakterze. Był pierwszym aktorem, który na ekranie wcielił się w prywatnego detektywa Philipa Marlowe’a.
Posiada trzy gwiazdy na Hollywoodzkiej Alei Gwiazd.

</doc>
<doc id="3069539" url="https://pl.wikipedia.org/wiki?curid=3069539" title="Erigone matanuskae">
Erigone matanuskae

Erigone matanuskae – gatunek pająka z rodziny osnuwikowatych.
Taksonomia.
Gatunek opisany na podstawie okazu samicy. Nazwa gatunkowa pochodzi od rzeki Matanuska, w rejonie której odłowiono holotyp.
Opis.
Długość ciała wynosi 1,62 mm. Ciało wydłużone. Karapaks niski, jasnożółty. Oczy małe, podobnej wielkości, czarnoobrzeżone, zajmują 40% szerokości głowy i położone są prawie frontowo. Brak bruzdy środkowej. Tylny rząd oczu prosty, przedni nieco odgięty. Szczękoczułki jasnopomarańczowe, stosunkowo grube, o trzech ząbkach na przedniej krawędzi zęba jadowego i pięciu na wewnętrznej. Sternum żółte. Odnóża i nogogłaszczki bardzo jasno żółte, a pod spodem bioder i ud białe. Odwłok białawy, dwa razy dłuższy niż szeroki. Epigynum żółtawe.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069540" url="https://pl.wikipedia.org/wiki?curid=3069540" title="Złota Sala w Augsburgu">
Złota Sala w Augsburgu

Złota Sala ("Goldener Saal") – reprezentacyjna sala w augsburskim ratuszu. Odbywają się w niej oficjalne uroczystości miejskie i przyjmowane są oficjalne delegacje. Jeśli nie jest używana przez radę miejską, sala jest udostępniona turystom.
Opis.
Złota Sala znajduje się na drugim piętrze miejskiego ratusza. Do sali prowadzą dwa portyki z dwóch klatek schodowych, znajdujących się w ratuszowych wieżach. Z sali można również wyjść czterema innymi drzwiami prowadzącymi do sąsiadujących, pomocniczych pokoi. Posadzka sali wykonana jest z marmuru. Ściany pokrywają malowidła autortwa Matthiasa Kagera. Sufit również pokrywają malowidła jego autorstwa. Portyki, ściany i sufit udekorowane są dodatkowo dekoracją rzeźbiarską zrobioną z drewna lipowego, pokrytą 23,5 karatowym złotem, skąd wzięła się nazwa sali. Na środku stoją dwa zabytkowe stoły. W Złotej Sali znajduje się 60 okien.
Malowidła sufitowe.
Malowidła autorstwa Matthiasa Kagera, po odbudowie ponownie namalowane przez Hermenegilda Peikera przy współpracy z profesorem Oskarem Amorbachem. Przedstawiają sceny mitologiczne. Środkowe malowidło przedstawia Mądrość (łac.: Sapientia), z mottem PER ME REGES REGNANT ("przeze mnie rządzą władcy"). Zachodnie malowidło przedstawia budowniczego Eliasa Holla, trzymającego makietę ratusza i cyrkiel. Na obrazie znajduje się motto CIVITATES CONDUNTUR ("miasta zostały założone"). Wokół znajdują się cztery wizerunki kobiet, które są alegorycznym przedstawieniem wiedzy, płodności, pobożności i pracowitości, z sentencjami IUVENTUS SAPIT ("młodzi smakują wiedzy"), CIVES PROPAGANTUR ("miasta rozrastają się i mnożą"), CAELUM APERITUR ("niebo się otworzyło") i NEMO OTIOSUS ("niech nikt nie będzie bezczynny"). Wschodnie malowidło przedstawia Minerwę Bellonę ze słowami HOSTES ARCENTUR ("Wrogowie zostali pokonani"). Wokół niej znajdują się alegorie medycyny, sprawiedliwości, uczciwości i dobrobytu, pod którymi znajdują się zdania: PROCUL PARCAE ("daleko były losy, daleko jest bogini śmierci"), BONA FIDE ("w dobrej wierze"), BONUS RIDET, MALUS PLORAT ("dobro się śmieje, zło płacze"), OMNIA ET UBIQUE ("wszystko dla wszystkich").
Malowidła ścienne.
Malowidła południowej ściany przedstawiają ośmiu chrześcijańskich cesarzy rzymskich, natomiast te na północnej ukazują ośmiu pogańskich cesarzy Rzymu.
Portale główne.
Nad południowym portalem znajduje się inskrypcja z informacją o panującym, w czasie oddania ratusza, cesarzu - Ferdynandzie II i z nazwiskami budowniczych Augsburga. Nad północnym portalem znajduje się inskrypcja: S.P.Q.A./FIERI/CURAVIT/ANNO P.C.N./MDCXX ("senat i lud augsburski wybudowali to roku 1620") obraz przedstawiający cesarskiego orła, tronujący Augsburg, alegorie czterech rzek przepływających przez Augsburg: Lech, Wertach, Singold, Brunnenbach oraz alegorię obfitości - dziewczynę z rogiem obfitości i snopkiem zboża.

</doc>
<doc id="3069541" url="https://pl.wikipedia.org/wiki?curid=3069541" title="30 Komenda Odcinka Terespol">
30 Komenda Odcinka Terespol

30 Komenda Odcinka Terespol – samodzielny pododdział Wojsk Ochrony Pogranicza.
30 Komenda Odcinka sformowana została w 1945 roku w strukturze organizacyjnej 7 Oddziału Ochrony Pogranicza. We wrześniu 1946 roku odcinek przekazano nowo sformowanemu Lubelskiemu Oddziałowi WOP nr 7. W 1948 roku, na bazie 30 Komendy Odcinka sformowano Samodzielny Batalion Ochrony Pogranicza nr 21.
Struktura organizacyjna.
Dyslokacja 30 Komendy Odcinka przedstawiała się następująco :

</doc>
<doc id="3069542" url="https://pl.wikipedia.org/wiki?curid=3069542" title="Erigone aspura">
Erigone aspura

Erigone aspura – gatunek pająka z rodziny osnuwikowatych.
Taksonomia.
Gatunek opisany w 1939 roku przez R. V. Chamberlina i W. Ivie na podstawie pojedynczego okazu samca odłowionego na wyspie Saint George.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069543" url="https://pl.wikipedia.org/wiki?curid=3069543" title="31 Komenda Odcinka Włodawa">
31 Komenda Odcinka Włodawa

31 Komenda Odcinka Włodawa – samodzielny pododdział Wojsk Ochrony Pogranicza.
Formowanie i zmiany organizacyjne.
31 Komenda Odcinka sformowana została w 1945 roku w strukturze organizacyjnej 7 Oddziału Ochrony Pogranicza.
17 listopada 1945 roku obsada 31 komendy odcinka wyjechała z Lublina do Włodawy. We Włodawie poszczególne strażnice przygotowywały się do objęcia ochrony granicy .
We wrześniu 1946 roku odcinek przekazano nowo sformowanemu Lubelskiemu Oddziałowi WOP nr 7. W 1948 roku, na bazie 31 Komendy Odcinka sformowano Samodzielny Batalion Ochrony Pogranicza nr 23.
Struktura organizacyjna.
Dyslokacja 28 Komendy Odcinka przedstawiała się następująco :

</doc>
<doc id="3069544" url="https://pl.wikipedia.org/wiki?curid=3069544" title="Erigone allani">
Erigone allani

Erigone allani – gatunek pająka z rodziny osnuwikowatych.
Taksonomia.
Gatunek opisany w 1947 roku przez R. V. Chamberlina i W. Ivie na podstawie pojedynczego samicy, odłowionego przez J. C. Chamberlina i Allana Linn'a nad rzeką Matanuska.
Opis.
Ciało długości 1,6 mm. Karapaks szeroki z tyłu, wąski z przodu, ciemnobrązowy z ciemnym wzorem, błyszczący. Szczękoczułki ciemnobrązowe, z jaśniejszymi wierzchołkami i jaśniejszą plamką u nasady. Oczy małe. Przedni rząd nieco odchylony, a tylny prosty. Epigynum ciemnobrązowe, małe, proste, bez zauważalnych zewnętrznych struktur. Labium i sternum czarnawo-brązowe. Odnóża i nogogłaszczki jasnobrązowe. Odwłok czarny.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069547" url="https://pl.wikipedia.org/wiki?curid=3069547" title="Elektrownia Niederaußem">
Elektrownia Niederaußem

Elektrownia Niederaußem (niem. Kraftwerk Niederaußem) – elektrownia węglowa zasilana węglem brunatnym należąca do niemieckiego koncernu RWE, największa tego typu elektrownia o mocy MW. W 2007 roku skwalifikowana została jako trzecia, a w 2011 jako pierwsza elektrownia tego typu w Unii Europejskiej oraz 7. na świecie o największej emisji dwutlenku węgla
Opis.
Nazwa elektrowni pochodzi od dzielnicy Niederaußem w mieście Bergheim w niemieckim landzie Nadrenia Północna-Westfalia. Elektrownia zbudowana została w latach 1963–2003. Posiada 9 bloków energetycznych produkujących energię elektryczną.
Opalana jest węglem brunatnym wydobywanym w Nadrenii.
Środowisko naturalne.
Według raportu "Dirty Thirty" opublikowanego przez World Wide Fund for Nature w maju 2007 roku elektrownia znalazła się na trzecim miejscu wśród największych emitentów CO2 w Unii Europejskiej. W 2011 roku znajduje się pod tym względem na pierwszym miejscu w Europie oraz na 7. miejscu na świecie.

</doc>
<doc id="3069549" url="https://pl.wikipedia.org/wiki?curid=3069549" title="Korpus chorążych">
Korpus chorążych

Korpus chorążych – nazwa korpusu osobowego żołnierzy w Siłach Zbrojnych PRL, Siłach Zbrojnych RP (istniejącego w latach 1963–2004), a także funkcjonariuszy Straży Granicznej, Biura Ochrony Rządu, Służby Więziennej, Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, wyższego niż korpus podoficerów, a niższego niż oficerów.
Opis korpusu.
Korpus ten wprowadzono w 1963, rozbudowano pod względem hierarchii w 1967 r. i w 1996 r., a w lipcu 2004 ponownie go zniesiono jako osobny korpus, natomiast żołnierzy noszących stopnie chorążych włączono do podoficerów starszych. W chwili wprowadzenia tego korpusu żołnierze zawodowi będący jego członkami powinni legitymować się wykształceniem średnim maturalnym. Praktycznie chorążowie byli wysoko wykwalifikowanymi technikami.
Odpowiedniki korpusu chorążych nie istniały w armiach zarówno NATO, jak i innych. Z tego względu został zlikwidowany, wcielając go w korpus podoficerów. Spowodować miała widoczną zmianę proporcji między oficerami, chorążymi i podoficerami. Decyzja ta krytykowana jest m.in. za to, że zdaniem niektórych zainteresowanych wielu chorążym zamknięto możliwość podnoszenia kwalifikacji i wykształcenia, gdyż w myśl tej decyzji to oficerowie mają być odpowiedzialni za planowanie i proces decyzyjny, podoficerowie zaś za wykonywanie rozkazów.

</doc>
<doc id="3069550" url="https://pl.wikipedia.org/wiki?curid=3069550" title="Entelecara sombra">
Entelecara sombra

Entelecara sombra – gatunek pająka z rodziny osnuwikowatych.
Opis.
Karapaks ciemnobrązowy, siatkowany. Szczękoczułki ciemnobrązowe u podstawy, jaśniejsze ku wierzchołkowi. Sternum i labium prawie czarne. Odwłok czarny. Karapaks jajowaty w obrysie, szerszy z tyłu niż z przodu. Oczy małe. Rzędy oczu odchylone w przeciwne strony. Głowa samicy nieco mniej wyniesiona niż samca.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069551" url="https://pl.wikipedia.org/wiki?curid=3069551" title="Guðrún Arnardóttir">
Guðrún Arnardóttir

Guðrún Arnardóttir (ur. 24 września 1971) – islandzka lekkoatletka.
Jest wielokrotną mistrzynią Islandii w biegu na 100, 200 i 400 m, a także uczestniczką mistrzostw kraju w trójskoku. Uprawiała też inne dyscypliny lekkoatletyczne (bieg na 800 m, skok w dal), w których nie brała udziału w krajowych czempionatach.
Startowała na igrzyskach olimpijskich w 1996 i 2000. Zarówno w Atlancie, jak i w Sydney wystąpiła tylko w jednej dyscyplinie – biegu na 400 m przez płotki. W 1996 odpadła w półfinale zajmując 6. miejsce w swoim biegu eliminacyjnym z czasem 54,81. W pierwszej rundzie wygrała swój bieg eliminacyjny z czasem 54,88. Była najmłodszym islandzkim lekkoatletą na tych igrzyskach i zarazem jedyną kobietą z tego kraju, która wzięła udział w tej dyscyplinie. W 2000 uplasowała się na 7. pozycji z czasem 54,63. Zanim dotarła do finału przeszła pierwszą rundę zajmując 2. lokatę w swoim biegu eliminacyjnym z czasem 56,30 i półfinał, w którym była 5. w swoim biegu eliminacyjnym z czasem 54,82. Na tych igrzyskach była chorążym islandzkiej kadry.
W 1997 zdobyła cztery złote medale na igrzyskach małych państw Europy: w biegach na 100 m ppł, 200 i 400 m oraz w sztafecie 4 × 100 m.
Rekordy życiowe.
Na podstawie

</doc>
<doc id="3069554" url="https://pl.wikipedia.org/wiki?curid=3069554" title="Republikańska Partia Rosja">
Republikańska Partia Rosja



</doc>
<doc id="3069555" url="https://pl.wikipedia.org/wiki?curid=3069555" title="Teraz (album)">
Teraz (album)



</doc>
<doc id="3069558" url="https://pl.wikipedia.org/wiki?curid=3069558" title="Dismodicus modicus">
Dismodicus modicus

Dismodicus modicus – gatunek pająka z rodziny osnuwikowatych.
Opis.
Karapaks jasnopomarańczowy z wzorem w formie trzech linii odchodzących promieniście z jego środka, dłuższy niż szeroki, po bokach zaokrąglony, z tyłu ścięty. Nadustek w profilu prosty, sterczący u podstawy Szczękoczułki pomarańczowe z 5 ząbkami na każdej krawędzi. Sternum tarczowate, nieco dłuższe niż szerokie, śniado-pomarańczowe. Labium barwy sternum. Odnóża i nogogłaszczki pomarańczowe. Odwłok ciemnoszary do czarnego. Epigynum nieco wyniesione.
Występowanie.
Gatunek ten jest endemitem Alaski (Stany Zjednoczone).

</doc>
<doc id="3069560" url="https://pl.wikipedia.org/wiki?curid=3069560" title="Naruska">
Naruska

Naruska – wieś w północnej Finlandii, w regionie Laponia, w gminie Salla, nad rzeką Naruskajoki. Miejscowość zamieszkuje 69 mieszkańców.
Wieś powstała w 1940 roku. 
W Narusce mieści się stacja meteorologiczna Fińskiego Instytutu Meteorologicznego. W miejscowości znajdują się także domki letniskowe.

</doc>
<doc id="3069561" url="https://pl.wikipedia.org/wiki?curid=3069561" title="Bolesław Koryga">
Bolesław Koryga

Bolesław Koryga ps. „ Orlik” (ur. 15 listopada 1919 w Gorlicach, zm. grudzień 1964) – podchorąży rezerwy WP przy 20 pułku piechoty Ziemi Krakowskiej, żołnierz ZWZ, AK, dowódca 7 kompanii, III batalionu 1 pułku strzelców podhalańskich Armii Krajowej. Odznaczony Orderem Wojennym Virtuti Militari przez Rząd Polski w Londynie.
Życiorys.
Bolesław Koryga uzyskał dyplom dojrzałości w Gimnazjum w Gorlicach w 1938 r. a następnie ukończył Szkołę Podchorążych Rezerwy WP przy 20 pp Ziemi Krakowskiej. Walczył w kampanii wrześniowej, podczas której został ranny. Na początku wojny był przewodnikiem dla osób przekraczających granicę węgierską. W grudniu 1939 r. wstąpił do ZWZ i przyjął ps. ,Orlik”. Został mianowany adiutantem w sztabie Komendy Obwodu Gorlice, Inspektoratu Nowy Sącz AK. Dowodził oddziałem partyzanckim ,Cios”, który działał w rejonie Magury i Chełmu. Po utworzeniu 1 pułku strzelców podhalańskich i jego zaprzysiężeniu 24 września 1944 roku jako jednostki Wojska Polskiego, pchor. Koryga dowodził 7 kompanią III batalionu 1 pspodh. AK. W dniu 18 marca 1945 r. mjr Adam Stabrawa, dowódca 1 pspodh. AK, wystąpił z wnioskiem o awans na stopień podporucznika dla Bolesława Korygi. Wniosek został zatwierdzony rozkazem komendanta Okręgu Kraków AK z dnia 5 kwietnia 1945 r. Po wojnie był poszukiwany przez Urząd Bezpieczeństwa. Wyjechał do Wrocławia gdzie przebywał pod przybranym nazwiskiem Zbigniewa Laskosia, pilota, który zginął w 1941 w Anglii. Bolesław Koryga zmarł tragicznie w wypadku w 1964 r.

</doc>
<doc id="3069563" url="https://pl.wikipedia.org/wiki?curid=3069563" title="Liwa at-Tauhid">
Liwa at-Tauhid

Liwa at-Tauhid (, "Brygada Jedności") – jednostka militarna Wolnej Armii Syrii, powołana 18 lipca 2012, biorąca głównie udział w bitwie o Aleppo podczas wojny domowej w Syrii. W styczniu 2013 przeszła do Syryjskiego Frontu Wyzwolenia Islamu, natomiast 22 listopada 2013 organizacja stała się sygnatariuszem paktu militarnego pod nazwą Front Islamski.
Ugrupowanie zostało założone na dwa dni przed początkiem bitwy w Aleppo. Największa podjednostka Liwa at-Tauhid, Liwa Ahrar asz-Szamal, działała na wschód od Aleppo. Druga podjednostka, Liwa Fursan al-Dżabal, operowała w południowo-zachodniej części muhafazy Aleppo, w pobliżu granicy z muhafazą Idlib i miasta Al-Atarib. Trzecia podjednostka – Liwa Darat Izza walczyła w zachodniej części miasta Aleppo.
Bojownicy w trakcie kampanii w Aleppo, szybko opanowali dzielnicę Salah ad-Din, którą następnie zaciekle bronili. W czerwcu 2013 Liwa at-Tauhid przegrupowała się na 38 pododdziałów. W międzyczasie wysłała 300 bojowników do walki przeciwko szyitom w trakcie bitwy pod Al-Kusajr.
W listopadzie 2012 Liwa at-Tauhid poparła stworzoną Syryjską Koalicję Narodową na rzecz Opozycji i Sił Rewolucyjnych, będącym politycznym ciałem syryjskiej opozycji, jednak wezwała opozycyjnych polityków do zwiększenia reprezentatywności konfederacji. W styczniu 2013 Liwa at-Tauhid stała się członkiem militarnego Syryjskiego Frontu Wyzwolenia Islamu, który 22 listopada 2013 na mocy porozumienia z Syryjskim Frontem Islamskim przekształcił się w Front Islamski, którego sygnatariuszem została m.in. Liwa at-Tauhid.
Dowódcą ugrupowania był Abd al-Kadir Salih, który zmarł w tureckim szpitalu w wyniku odniesionych ran w bombardowaniu z 14 listopada 2013 Tall Hasil pod Aleppo, w trakcie operacji Pustynna Droga, prowadzonej przez Syryjskie Siły Zbrojne. W tym samym bombardowaniu zginął lider Brygady z regionu Aleppo - Jusuf al-Abbas.
Ugrupowanie liczyło do 11 tysięcy rebeliantów i było wspierane przez Turcję oraz finansowe źródła z Kataru, a także Bractwo Muzułmańskie.
Liwa at-Tauhid utrzymywała dobre stosunki zarówno z radykalnymi dżhihadystami i prozachodnimi bojownikami, co ujawniło się w trakcie bitwy o Azaz we wrześniu 2013, kiedy to Brygada mediowała między rywalizującymi rebeliantami z Wolnej Armii Syrii i Państwa Islamskiego. W sojuszu z Dżabhat an-Nusra i Ahrar asz-Szam utworzyła w Aleppo sąd szariacki i Rewolucyjne Biuro Bezpieczeństwa. Liwa at-Tauhid odrzucała koncepcje demokratycznego i świeckiego państwa. Jej celem było wprowadzenie w Syrii rządów islamskich opartych o prawo koraniczne.

</doc>
<doc id="3069565" url="https://pl.wikipedia.org/wiki?curid=3069565" title="C/2013 R1 (Lovejoy)">
C/2013 R1 (Lovejoy)

C/2013 R1 (Lovejoy) – kometa długookresowa poruszająca się po wydłużonej orbicie. Kometę tę odkrył astronom amator Terry Lovejoy.
Orbita i widzialność.
Kometa zbliżając się do Słońca pojaśniała i w listopadzie 2013 roku stała się widoczna gołym okiem. Na początku tego miesiąca była jaśniejsza niż kometa C/2012 S1 (ISON), okrzyknięta przez media „kometą stulecia” i skupiająca na sobie uwagę obserwatorów. 
Peryhelium jej orbity znajduje się w odległości 0,81 j.a. od Słońca, kometa osiągnęła je 22 grudnia 2013 o godzinie 18:40 czasu polskiego.

</doc>
<doc id="3069567" url="https://pl.wikipedia.org/wiki?curid=3069567" title="Matangi (album)">
Matangi (album)

Matangi − czwarty album studyjny brytyjskiej piosenkarki M.I.A., wydany 1 listopada 2013 roku.

</doc>
<doc id="3069569" url="https://pl.wikipedia.org/wiki?curid=3069569" title="Dismodicus alticeps">
Dismodicus alticeps

Dismodicus alticeps – gatunek pająka z rodziny osnuwikowatych.
Opis.
Długość ciała wynosi niecałe 2 mm. Karapaks pomarańczowy z promieniście rozchodzącymi się pasami, nieco dłuższy niż szeroki, ścięty u podstawy i zaokrąglony po bokach. Szczękoczułki, nogogłaszczki i odnóża pomarańczowe. Nadustek silnie wypukły w profilu. Oczy małe, oba rzędy nieco odchylone w tym samym kierunku. Sternum duże. Odwłok czarny. Kądziołki przędne pomarańczowe.
Występowanie.
Gatunek występuje na Alasce, w Kanadzie i północno-wschodnich Stanach Zjednoczonych.

</doc>
<doc id="3069578" url="https://pl.wikipedia.org/wiki?curid=3069578" title="Shitao">
Shitao

Shitao (), właśc. Zhu Ruoji (朱若極); ur. ok. 1630 lub 1641; data śmierci niepewna: ok. 1707, 1710, 1720 lub 1724 – chiński malarz, tworzący we wczesnych latach panowania dynastii Qing.
Spokrewniony był z obaloną przez Mandżurów cesarską dynastią Ming. Jego rodzina wywodziła się od starszego brata pierwszego cesarza dynastii Ming, Hongwu. Po upadku dynastii, w wieku 14 lat wstąpił do klasztoru buddyjskiego, by 6 lat później udać się na górę Lushan; przyjął imię zakonne Daoji (道濟), nigdy jednak nie wiódł typowego żywota mnicha. Większość życia spędził w południowych Chinach, jednak wiele podróżował po kraju, przebywając nawet dwa lata w Pekinie na dworze cesarza Kangxi. Ostatecznie osiadł w Yangzhou, gdzie zarabiał na życie malując i projektując ogrody dla elity.
Zaczął malować już jako chłopiec i był prawdopodobnie najoryginalniejszym z wczesnych malarzy qingowskich; jego obrazy są bardziej różnorodne od współczesnych mu Bada Shanrena czy Kun Cana. Nawet podejmując tematy bardzo typowe, przedstawiał je w sposób bardzo indywidualny. Często jednak tworzył kompozycje w pełni oryginalne, zarówno pod względem kompozycji, jak i stylu. Tworzył sugestywne pejzaże, pewnymi ruchami kładąc szerokie plamy tuszu i koloru (charakterystyczne dla niego jest użycie – w wysoce kontrolowany sposób – bardzo płynnego tuszu). Był doskonałym obserwatorem przyrody i wyśmienicie potrafił oddać na papierze atmosferę oglądanego krajobrazu.
W odróżnieniu od innych malarzy swej epoki nie czuł się skrępowany tradycją; uznawał jej znaczenie, ale twierdził, że nadmierne wykształcenie nie pozwala na oryginalność; uważał też, że talent jest ważniejszy niż umiejętności techniczne. Wiedza czerpana ze studiowania dzieł dawnych mistrzów to jedynie instrument; równie ważna jest samodyscyplina i dokładna obserwacja przyrody. Niestety, ani oryginalność jego dzieł, ani jasny wykład teorii, nie doprowadziły do odrodzenia malarstwa chińskiego, które w epoce Qing stawało się coraz bardziej wtórne i naśladowcze.
Swoje poglądy estetyczne wyłożył w eseju "Huayulu" (画语录), systematycznym wykładzie teorii malarstwa w 18 rozdziałach (polski przekład dziewięciu z nich to "Słowa mistrza o malarstwie"), mocno zakorzenionym w mistyce chan i taoizmu. Uważał, że podstawę twórczości malarskiej stanowi wypływająca z głębi człowieka „prosta linia”. Styl Shitao charakteryzuje się daleko posuniętym indywidualizmem, malarz świadomie odrzucał tradycję, wielokrotnie dając temu wyraz w podpisach swoich obrazów sformułowaniami typu „"brwi i rzęsy dawnych mistrzów nie rosną na mej twarzy"” czy „"To może wyglądać jak Dong Yuan, ale to nie Dong"”. Podkreślał, że naśladowanie mistrzów daje umiejętności, ale muszą być one wykorzystane oryginalnie; próby naśladowania cudzego stylu przypomina dojadanie po kimś zupy.

</doc>
<doc id="3069581" url="https://pl.wikipedia.org/wiki?curid=3069581" title="Chlorophyllum rachodes">
Chlorophyllum rachodes



</doc>
<doc id="3069585" url="https://pl.wikipedia.org/wiki?curid=3069585" title="Stanisław Kujawiński">
Stanisław Kujawiński

Stanisław Kujawiński vel Stanisław Onuszko vel Stanisław Redło ps. „Wodnik”, „Żonkil”, „Kucyk” (ur. 26 kwietnia 1920 w Grodnie, zm. 12 sierpnia 1995 w Nottingham) – żołnierz Armii Andersa i Polskich Sił Zbrojnych, oficer Armii Krajowej, kapitan piechoty, cichociemny.
Życiorys.
Stanisław Kujawiński rozpoczął edukację w szkole sióstr nazaretanek w Grodnie (1927–1931), następnie uczył się w Państwowym Gimnazjum im. A. Mickiewicza, maturę otrzymał w 1939 roku w Liceum im. Henryka Sienkiewicza, prowadzonym przez Polską Macierz Szkolną.
We wrześniu 1939 roku nie został zmobilizowany. 13 kwietnia 1940 roku został zesłany w głąb ZSRR. W marcu 1942 roku wstąpił do Armii Andersa. Służył w 2 kompanii 24 pułku piechoty wchodzącego w skład 8 Dywizji Piechoty i jednocześnie uczył się w szkole podchorążych. Został wytypowany do grupy kierowanej do Anglii w celu przygotowania do pracy w Polsce. We wrześniu 1942 roku znalazł się w Wielkiej Brytanii, gdzie służył w Sekcji Dyspozycyjnej Naczelnego Wodza.
Po przeszkoleniu ze specjalnością w łączności radiowej (radiotelegrafii) został zaprzysiężony 10 lipca 1943 roku w Oddziale VI Sztabu Naczelnego Wodza. Został zrzucony w Polsce w nocy z 14 na 15 września 1943 roku w ramach operacji lotniczej o kryptonimie „Neon 8” dowodzonej przez kpt. naw. Mieczysława Malinowskiego i przydzielony do Inspektoratu Radzyń Podlaski AK (w Okręgu Lublin AK), gdzie służył jako oficer łączności oddziału partyzanckiego nr 34 i dowódca radiostacji nr 31, początkowo na stanowisku dowódcy drużyny, później dowódcy plutonu w oddziale „Zenona” (nr 34). Oddział leśny nr 34, działający w ramach 9 Podlaskiej Dywizji Piechoty AK osłaniał radiostację nr 31.
Po rozwiązaniu 9 Dywizji pozostał w konspiracji. W końcu sierpnia 1944 roku wznowił łączność radiową z Zachodem. Był poszukiwany przez NKWD. Został aresztowany 22 listopada 1944 roku. Wojskowy Sąd Garnizonowy w Lublinie skazał 2 lutego 1945 roku Kujawińskiego i współpracującego z nim Leonarda Melaniuka na karę śmierci. W czasie słynnego uwolnienia przez podziemie niepodległościowe z Zamku Lubelskiego w dniu 19 lutego 1945 roku grupy akowców skazanych na karę śmierci, nie udało się dobrać kluczy do celi, w której przebywał Kujawiński. Karę śmierci w drodze łaski zamieniono mu na 10 lat więzienia. Następnie był więźniem więzienia na Butyrkach w Moskwie (gdzie planowano wykorzystanie go w procesie szesnastu, do czego nie doszło) i Wronek. W wyniku starań żony postanowieniem Naczelnej Prokuratury Wojskowej z 13 listopada 1945 roku zmniejszono mu karę do 5 lat więzienia, a 14 grudnia tego roku Wojskowy Sąd Okręgowy w Lublinie na podstawie amnestii wynikającej z dekretu z 2 sierpnia 1945 roku zawiesił warunkowo wykonanie kary na 2 lata. 27 grudnia 1945 roku Kujawiński znalazł się na wolności.
W 1946 roku udało mu się wraz z żoną przedostać do Wielkiej Brytanii. Do września 1946 roku służył w 4 baonie łączności Polskich Sił Zbrojnych na Zachodzie, a przez kolejne dwa lata, do września 1948 roku, służył w Polskim Korpusie Przysposobienia i Rozmieszczenia.
W 1950 roku dostał się na studia, jednak ich nie podjął ze względów finansowych. Pracował fizycznie w różnych zawodach (robotnik leśny, robotnik w fabryce tekstylnej, magazynier, kierowca, pracownik administracyjno-handlowy w firmie piekarniczej). W 1985 roku przeszedł na emeryturę.
Był prezesem Polskiej Wspólnoty Katolickiej w Nottingham, prezesem Komitetu Budowy Polskiego Kościoła, prezesem Koła Spadochroniarzy Polskich i członkiem zarządów innych organizacji polonijnych.
Życie prywatne.
Stanisław Kujawiński był synem Wacława, pochodzącego z Warszawy elektromontera (wysiedlonego w czasie zarządzonej przez Rosjan ewakuacji w 1915 roku) i Józefy z Puchalskich. Jego ojciec był w latach międzywojennych właścicielem restauracji w Grodnie, zginął w radzieckim łagrze w Karagandzie.
Ożenił się z Lucyną Czajką, z którą miał trójkę dzieci, dwóch synów (ur. w 1946 i 1949 roku), oraz córkę urodzoną w 1952 roku.

</doc>
<doc id="3069587" url="https://pl.wikipedia.org/wiki?curid=3069587" title="Welden (ujednoznacznienie)">
Welden (ujednoznacznienie)



</doc>
<doc id="3069591" url="https://pl.wikipedia.org/wiki?curid=3069591" title="Intensywność transpiracji">
Intensywność transpiracji

Intensywność transpiracji – ilość wyparowanej wody (g) przez dm2 lub kg liści w jednostce czasu (h). Wielość ta jest zależna od gatunku i warunków środowiska. Typowe wartości wskaźnika to 01 do 03 g dm-2 h-1. Rośliny drzewiaste, których łączna powierzchnia liści osiąga 0,5 ha w gorący letni dzień mogą wyparować około 250 kg wody w ciągu godziny.

</doc>
<doc id="3069594" url="https://pl.wikipedia.org/wiki?curid=3069594" title="Phil Carmichael">
Phil Carmichael

Phil Carmichael (ur. 25 stycznia 1884 w Sandgate, zm. 10 września 1973 w Brisbane) – australijski rugbysta grający na pozycji , olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1908 roku w Londynie.
Jego atutami były gra ręką i szarże obronne, a przede wszystkim wysoka skuteczność kopów, dzięki czemu zyskał opinię kopacza wygrywającego mecze.
Kariera sportowa.
Uczęszczał do St Joseph's College, Gregory Terrace, gdzie występował w szkolnej drużynie rugby.
W trakcie kariery sportowej reprezentował South Brisbane, z którego przeszedł w 1906 roku do Brothers Rugby Club i jako kapitan doprowadził ten zespół do zwycięstwa w rozgrywkach Brisbane rok później. W zespole tym znajdowali się również jego dwaj bracia, Joe i Vin. W latach 1903–1909 był także wybierany do stanowej drużyny Queensland, w której rozegrał 28 spotkań, w tym pięć jako kapitan. Wystąpił z nią przeciw British and Irish Lions podczas ich tournée do Australii i Nowej Zelandii w 1904 roku.
Podczas tego samego "tournée" zadebiutował przeciw Lions w reprezentacji Australii mając wówczas dwadzieścia lat, następny mecz w kadrze rozegrał dopiero trzy lata później z Nowozelandczykami.
W latach 1908–1909 wziął udział w pierwszym w historii tournée reprezentacji Australii do Europy i Ameryki Północnej, a zdobywając wówczas 118 punktów został najskuteczniejszym zawodnikiem kadry. Zagrał w odbywającym się wówczas turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Australijczycy występujący w barwach Australazji pokonali Brytyjczyków 32–3. Jako że był to jedyny mecz rozegrany podczas tych zawodów, oznaczało to zdobycie złotego medalu przez zawodników z Australazji. Wystąpił następnie w obu testmeczach przeciwko Walii i Anglii.
Był również członkiem drużyny, która udała się w 1912 roku do Ameryki Północnej na kolejne tournée Wallabies.
Łącznie w reprezentacji Australii w latach 1904–1909 rozegrał cztery spotkania zdobywając sześć punktów.
W 2013 roku został jednym z inauguracyjnej jedenastki przyjętej do hali sław rugby w Queensland.
Uprawiał także piłkę wodną, pracował zaś jako urzędnik.

</doc>
<doc id="3069595" url="https://pl.wikipedia.org/wiki?curid=3069595" title="Liwa Sukur asz-Szam">
Liwa Sukur asz-Szam

Liwa Sukur asz-Szam (, "Brygada Sokołów Lewantu") – syryjska formacja militarna z muhafazy Idlibu, powołana we wrześniu 2011 w celu walki z rządem Baszszara al-Asada podczas wojny domowej w Syrii. We wrześniu 2012 bojówka opuściła struktury Wolnej Armii Syrii, zakładając zbrojną konfederację pod nazwą Syryjskiego Frontu Wyzwolenia Islamu, która 22 listopada 2013 ewoluowała w militarny pakt pod nazwą Front Islamski.
Działalność.
Ugrupowanie zostało założone we wrześniu 2011 w miejscowości Sardża w regionie Dżabal az-Zawijja w muhafazie Idlibu. Liwa Sukur asz-Szam składała się z dezerterów syryjskiej armii narodowej i cywilnych ochotników. Dowodzone przez Ahmada Abu Isę ugrupowanie, stało się największą w regionie organizacją militarną obok Syryjskiej Armii Wyzwoleńczej. Wkrótce jednostka uznała zwierzchność Wolnej Armii Syrii i Narodowej Koalicji Syryjskiej i działała w 17 podjednostkach, liczących 9000 rebeliantów.
Organizacja specjalizowała się w podkładaniu min-pułapek IED, atakach na punkty kontroli drogowej, jednak nie przeprowadzała misji samobójczych. W trakcie walki zbrojnej pod szyldem Wolnej Armii Syrii, Liwa Sukur asz-Szam prowadziła tajne negocjacje z Liwa al-Faruk spod Himsu. Owocem tych rozmów było powołanie we wrześniu 2012 bloku sunnickich organizacji pod nazwą Syryjski Front Wyzwolenia Islamu, do których przystąpiły m.in. Liwa at-Tauhid i Dżajsz al-Islam. Na czele militarnej konfederacji stanął dowódca Liwa Sukur asz-Szam, Ahmad Abu Isa. Koalicja mogła liczyć nawet 37–39 tysięcy osób, co czyniłoby ją największym ciałem militarnym syryjskiej opozycji zbrojnej. Mimo iż Liwa Sukur asz-Szam stała na czele Syryjskiego Frontu Wyzwolenia Islamu, ugrupowanie miało przedstawicielstwo w Najwyższej Radzie Wojskowej, będącej dowództwem generalnym Wolnej Armii Syrii. Przedstawiciele Brygady Sokołów, mimo wyrzeczenia się dżihadu, byli uważani za najbardziej zatwardziałych islamistów w Najwyższej Radzie Wojskowej.
Głoszone przez Ahmada Abu Isę poglądy wciągnęły konfederację w zatargi ze skrajnymi dżihadystami z Państwa Islamskiego w Iraku i Lewancie (ISIS). Liwa Sukur asz-Szam musiała uznać wyższość ISIS w potyczce o miejscowość Atma 21 listopada 2013. 
22 listopada 2013 na mocy porozumienia Syryjskiego Frontu Wyzwolenia Islamu z Syryjskim Frontem Islamskim powołano Front Islamski, w skład którego wchodziło siedem ugrupowań obok Liwa Sukur asz-Szam – Liwa at-Tauhid, Dżajsz al-Islam, Ahrar asz-Szam, Liwa al-Hakk, Ansar asz-Szam, Kurdyjski Front Islamski. Na czele Frontu Islamskiego stanął Ahmad Abu Isa, który tym samym z regionalnego dowódcy spod Dżabal az-Zawijja, stał się jednym z kluczowych graczy w syryjskim konflikcie.
3 sierpnia 2014 Liwa Sukur asz-Szam została jednym z 18 sygnatariuszów Syryjskiej Rady Dowództwa Rewolucyjnego.
Formacja znalazła się następnie w gronie oddziałów podporządkowanych Turcji; w lutym 2022 roku wraz z Ahrar asz-Szarkijja i Dżajsz asz-Szarkijja ogłosiła powołanie „Ruchu wyzwolenia i konstrukcji”, którego łączną liczebność szacowano na 7000 mudżahedinów.

</doc>
<doc id="3069596" url="https://pl.wikipedia.org/wiki?curid=3069596" title="Cape Dorset">
Cape Dorset

Cape Dorset (Inuktitut: "Kinngait") – inuicki przysiółek położony na wyspie Dorset w regionie Qikiqtaaluk w kanadyjskim Nunavucie. W języku inuitów nazwa Kinngait oznacza „wysokie góry” i odnosi się do pobliskiego wzgórza o tej samej nazwie. Według spisu ludności z 2006 r. miejscowość liczyła 1236 osób.
Historia.
Pozostawione przez kulturę Thule oraz Dorset ślady na terenie dzisiejszej osady wskazują, że była ona zamieszkiwana od 1000 r. p.n.e. do 1100 r. n.e. Dawniej w języku inuickim osada nazywana była Sikusiilaq. Jednak 24 września 1631 roku kapitan Luke Fox nadał jej nazwę Cape Dorset na cześć Edwarda Sackville’a, czwartego hrabiego Dorsetu. W 1913 roku Kompania Zatoki Hudsona założyła tam punkt handlowy, w którym handlowano m.in. futrami, skórą, amunicją, mąką, cukrem i herbatą. W latach 50. XX wieku Cape Dorset zaczęto nazywać „stolicą inuickiej sztuki” ze względu na wytwarzane tam licznie rzeźby, rysunki i ryciny. Zapoczątkowana wówczas tradycja przetrwała do dziś i obecnie osada uważana jest za najbardziej artystyczną społeczność w całej Kanadzie, gdyż około 22 procent zatrudnionych zajmuje się sztuką.
W 1957 r. James Houston założył w osadzie pracownię graficzną, w której umieszczał rysunki miejscowych artystów, a zdolnych rzeźbiarzy zachęca, by wykuwali je w swoich dziełach. Ten rodzaj sztuki ukształtował się w japońskich technikach Ukiyo-e w XIX wieku. W pobliskich społecznościach założono podobne pracownie, jednak największy sukces odniosła ta z Cape Dorset. Artyści w niej zrzeszeni podczas tworzenia swoich prac eksperymentowali m.in. z kwasorytem, rytownictwem i litografią. Popularność ich dzieł sprawiła, że corocznie zaczęli wydawać również katalog reklamowy w limitowanym nakładzie 49 sztuk.
W latach 1959 -1974 artyści z Cape Dorset stworzyli ponad 48 000 dzieł. Wśród najbardziej znanych rysowników i rzeźbiarzy są: Pudlo Pudlat, Kenojuak Ashevak i Nuna Parr, którego rzeźby zdobyły międzynarodowe uznanie i były wystawiane w Kanadyjskiej Galerii Sztuki. Z kolei rysunki sów Ashevaka pojawiły się na znaczkach i 25 centowej monecie kanadyjskiej.
Turystyka.
Choć Cape Dorset słynie głównie z miejscowych artystów, w jego pobliżu znajduje się również Park Terytorialny Mallikjuaq, w którym zobaczyć można stanowiska archeologiczne kultury Dorset, Thule oraz Inuitów. Miejscowe sklepy z odzieżą oferują przejażdżkę psimi zaprzęgami, kemping lub pieszą wycieczkę, choć można dostać się tam również statkiem. Na terenie parku znajduje się też kamienny kopiec upamiętniający statek RMS Nascopie, który rozbił się o pobliskie skały w 1947 roku. Nikt z załogi nie zginął, ale stracono cały ładunek.

</doc>
<doc id="3069599" url="https://pl.wikipedia.org/wiki?curid=3069599" title="Dąbrówka (powiat krośnieński)">
Dąbrówka (powiat krośnieński)

Dąbrówka – kolonia w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość należała administracyjnie do województwa zielonogórskiego.
Zobacz też: Dąbrówka

</doc>
<doc id="3069600" url="https://pl.wikipedia.org/wiki?curid=3069600" title="Maszewko (województwo lubuskie)">
Maszewko (województwo lubuskie)

Maszewko – osada leśna w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość należała administracyjnie do województwa zielonogórskiego.
Zobacz też: Maszewko

</doc>
<doc id="3069601" url="https://pl.wikipedia.org/wiki?curid=3069601" title="Nowosiedle">
Nowosiedle

Nowosiedle – osada leśna w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość należała administracyjnie do województwa zielonogórskiego.

</doc>
<doc id="3069603" url="https://pl.wikipedia.org/wiki?curid=3069603" title="Słomianka (województwo lubuskie)">
Słomianka (województwo lubuskie)

Słomianka – osada w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość należała administracyjnie do województwa zielonogórskiego.
Zobacz też: Słomianka

</doc>
<doc id="3069605" url="https://pl.wikipedia.org/wiki?curid=3069605" title="Słotwina (województwo lubuskie)">
Słotwina (województwo lubuskie)

Słotwina – kolonia w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość należała administracyjnie do województwa zielonogórskiego.
Zobacz też: Słotwina

</doc>
<doc id="3069606" url="https://pl.wikipedia.org/wiki?curid=3069606" title="Maraton w Reykjavíku">
Maraton w Reykjavíku

Maraton w Reykjavíku (isl. Reykjavíkurmaraþon) – bieg maratoński rozgrywany corocznie (w sierpniu) w stolicy Islandii – Reykjavíku. Pierwsza edycja zawodów miała miejsce w 1984 roku.
W historii biegu maraton wielokrotnie miał rangę mistrzostw Islandii (według stanu na sierpień 2015: 23 razy wśród mężczyzn oraz 20 razy wśród kobiet).
W dniu maratonu odbywają się także inne biegi, m.in. półmaraton. Rekordy trasy należą do Kenijczyka Benjamina Serema (1:04:09 w 2007) oraz Islandki Marthy Ernstdottir (1:11:40 w 1996), która w tym półmaratonie triumfowała 15 razy.

</doc>
<doc id="3069607" url="https://pl.wikipedia.org/wiki?curid=3069607" title="Reykjavíkurmaraþon">
Reykjavíkurmaraþon



</doc>
<doc id="3069608" url="https://pl.wikipedia.org/wiki?curid=3069608" title="Reykjavík Marathon">
Reykjavík Marathon



</doc>
<doc id="3069609" url="https://pl.wikipedia.org/wiki?curid=3069609" title="Wyczółkowo">
Wyczółkowo

Wyczółkowo – kolonia w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość należała administracyjnie do województwa zielonogórskiego.

</doc>
<doc id="3069612" url="https://pl.wikipedia.org/wiki?curid=3069612" title="III liga opolska mężczyzn w siatkówce (2013-2014)">
III liga opolska mężczyzn w siatkówce (2013-2014)



</doc>
<doc id="3069614" url="https://pl.wikipedia.org/wiki?curid=3069614" title="Strzały nad Saber River">
Strzały nad Saber River

Strzały nad Saber River (ang. "Last Stand at Saber River") – amerykański western z 1997 roku w reżyserii Dicka Lowry'ego, na motywach powieści Elmore’a Leonarda.
Fabuła.
Akcja filmu rozgrywa się w roku 1864. Paul Cable (Tom Selleck) opuszcza szeregi konfederatów i wraca do swojej żony i dziecka, do Arizony. Wkrótce okazuje się, że dla niego wojna jeszcze się nie skończyła. Ziemię, na której stoi dom mężczyzny, zagarnęli bowiem zwolennicy Unii. Rodzina rozpoczyna walkę o odzyskanie majątku.

</doc>
<doc id="3069615" url="https://pl.wikipedia.org/wiki?curid=3069615" title="Lista postaci serialu Dawno, dawno temu">
Lista postaci serialu Dawno, dawno temu

Żeńskie.
Kapturek/Ruby.
Kapturek / Ruby (Meghan Ory) to przyjaciółka Królewny Śnieżki i wilk podczas pełni księżyca. Postać oparto na podstawie baśni „Czerwony Kapturek”.
W Zaczarowanym Lesie przed pierwszą klątwą Kapturek została wychowana przez Babcię, gdyż ta chciała wykorzenić zachowania wilkołaka odziedziczone po matce dziewczyny, Anity. Babcia kupiła jej także od czarnoksiężnika czerwoną pelerynę. Jako nastolatka, Kapturek zakochała się w Piotrusiu i zaprzyjaźniła z Mary. Nie wiedziały jednak, że Kapturek zmienia się w wilka, dlatego Piotruś – którego posądzały o bycie potworem – zginął z jej ręki. W trakcie ucieczki przed żołnierzami Reginy „Złej Królowej”, Kapturek spotkała matkę. Anita nauczyła ją kontroli nad swą przemianą, ale Kapturek wolała żyć ze Śnieżką, niż z krwawą watahą. Anita zginęła gdy córka chroniła przyjaciółkę przed Czarnymi Rycerzami. Odtąd Kapturek niestrudzenie pomagała Śnieżce. Ratowała ją z niejednej opresji, czy przynosząc jedzenie gdy David „Książę z Bajki” zaręczył się z córką Midasa. Kapturek powiedziała jej o Rumplestiltskinie, który mógł spełniać życzenia. Gdy „Książę z Bajki” wybrał Śnieżkę na ukochaną, Kapturek ochroniła go przed rycerzami króla George’a. Uczestniczyła w odbiciu ukochanego przyjaciółki z rąk Reginy, ale też wiedziała jak Śnieżka poświęciła się dla niego. Po przebudzeniu Śnieżki, była ich zwiadem i poinformowała o „Lewiatanie”, dowódcy George’a. Po pokonaniu George’a i „Złej Królowej”, uczestniczyła w obradach nad jej losem i widziała jak egzekucja monarchini została zablokowana przez Śnieżkę, z pomocą Niebieskiej Wróżki. Wiele miesięcy później, uczestniczyła wraz z Babcią w kolejnej naradzie, dotyczącej przeciwdziałaniu mrocznej klątwy, którą miała rzucić Regina. Posłuchali rady Niebieskiej Wróżki, by ocalić ciężarną Śnieżkę przed klątwą tak, by mogła wychować i przygotować córkę – „Wybawczynię” na złamanie klątwy.
Kapturek została zabrana przez klątwę do Storybrooke. Tak jak innym mieszkańcom, wyczyszczono jej pamięć i została kelnerką o imieniu Ruby w barze prowadzonym przez jej Babcię. Ona i Babcia kłóciły się, a sama zaprzyjaźniła się z Ashley Boyd. Ruby porzuciła pracę. Emma Swan przyjęła ją jako pomoc w pracy na posterunku policji. Ruby pomogła jej znaleźć szkatułkę z ludzkim sercem co zostawiło u niej traumę. Wróciła do pracy w barze i pogodziła się z prowadząca lokal. Babcia pragnęła przekazać biznes komuś kogo kocha, gdy odejdzie na emeryturę. Ruby była też pierwszą osobą, która odkryła żyjącą Kathryn Nolan za „barem u Babci”.
Ruby odzyskała wspomnienia z Zaczarowanego Lasu i pomogła też zatrzymać mieszkańców w obrębie miasta, gdyż straciliby pamięć po wyjeździe za granicę miasta. Zaprzyjaźniła się z Belle, po czym Albert Spencer oskarżył ją o zamordowanie mechanika Billy’ego. Albert ukrył pelerynę Ruby i sam dokonał zbrodni, którą odkryli David Nolan i Babcia. Oboje pomogli przełamać strach Ruby przed przemianami w wilka. Emma z Mary Margaret Blanchard i Ruby dowiedziały się, że Whale jest doktorem Frankensteinem. Ruby wytropiła go i powstrzymała przed samobójstwem. Whale chciał ratować życie, ale wszyscy uważali go za potwora. Ona zwierzyła się mu ze swej historii. Pomogła bohaterom w sprawach związanych z Gregiem Mendell, olbrzymem Antonem czy walką z Corą, matką Reginy.
Kapturek została przeniesiona do Zaczarowanego Lasu po tym jak powstrzymano klątwę Piotrusia Pana. Tam musieli się zmierzyć z Zeleną, „Złą Czarownicę z Zachodu”. Kolejna klątwa sprowadziła ponownie Kapturka do Storybrooke. Nie pamiętała czasu z Zaczarowanego Lasu. Dopiero pocałunek prawdziwej miłości złożony przez Reginę na czole Henry’ego przełamał drugą klątwę. Uczestniczyła w ceremonii nadania imienia bratu Emmy.
W tym samym czasie, Ruby poczuła chęć połączenia się z watahą wilków. Postanowiła odszukać osoby podobne do siebie. Otrzymała od Antona magiczną fasolkę i po pożegnaniu się z Mary Margaret, przeniosła się do Zaczarowanego Lasu. W krainie DunBroch, wraz z Mulan i królową Meridą powstrzymały Zelenę sprzymierzoną z królem Arturem przed znalezieniem przez nich specjalnego hełmu. Ruby pożegnała się z Meridą i wraz z Mulan udały się do krainy Oz. Tam poznały Dorotkę Gale. Podczas misji uratowania jej psa Toto, Ruby zakochała się ze wzajemnością w Dorotce. Właścicielka Toto zniknęła, a Ruby podążyła za Zeleną do Krainy Umarłych. Tam dowiedziała się o tym, że Dorotka jest pogrążona w klątwie snu. Mary Margaret uświadomiła jej, że musi kochać Dorotkę i Ruby, z pomocą srebrnych pantofelków, wróciła do krainy munchkinów po czym obudziła Dorotkę.
Kopciuszek/Jacinda.
Ella „Kopciuszek” / Jacinda Vidrio (Dania Ramirez i Alejandra Pérez jako nastolatka) to matka Lucy Vidrio i żona Henry’ego Mills. Postać oparto na baśni „Kopciuszek”. Główna bohaterka 7. sezonu serialu „Dawno, dawno temu”.
Cecelia urodziła Ellę i kilka lat później wyszła za mąż za Marcusa Tremaine. Jej córka zyskała dwie siostry przyrodnie, Drizellę i Anastazję. Po 6 latach nieobecności, do ich życia powróciła matka dziewczynek, Roszpunka Tremaine. Wszystkie trzy dziewczynki zżyły się ze sobą, nawet gdy zabrakło Cecelii. Do pewnego zimowego dnia, gdy bawiły się na tafli lodu, na jeziorze. Wiatr zdmuchnął czapkę bałwanowi i Ella udała się po nią na środek akwenu. Po nią poszła Anastazja, która chciała zabrać Ellę stamtąd, ale lód zaczął pękać i w końcu się załamał. Marcus rzucił się na ratunek dziewczynkom, które wpadły pod wodę, ale uratował tylko pasierbicę. Lady Tremaine obwiniała Ellę za to i zaczęła ją nazywać „Kopciuszkiem”, a męża zabiła w porozumieniu z rodziną królewską. Dzięki interwencji swej matki chrzestnej–wróżki (Jillian Fargey), Ella udała się na bal wmieszanego w to morderstwo księcia (Liam Hall), by go mogła zabić. Podążając karocą, zderzyła się z motocyklem Henry’ego Millsa. Ukradła jego pojazd i zjawiła się na balu. Przed księciem wyjawiła, że chciała go zabić za zrujnowanie życia, ale jak tylko powstrzymała się, jej macocha zrobiła to za nią. Wmieszała pasierbicę w morderstwo, a Henry pomógł uciec jej z balu. Ella dołączyła do Tiany i jej ruchu oporu przeciw rodzinie królewskiej. Zostawiła za sobą pantofelek, by Henry mógł ją znaleźć. Spotkała się z macochą w jej rezydencji i nad ciałem Anastazji dobiły umowy. Miała przynieść najczystsze serce, Henry’ego, by Tremaine mogła wskrzesić córkę za gwarancje bezpieczeństwa dla jej przyjaciół. Niemalże uzyskała organ, ale Regina Mills ją powstrzymała, a po rozmowie z nią, znowu kazała innym mówić do siebie Ella. Po przybyciu do obozu Alicji, by spotkać się z ojcem i jej ucieczce, Henry i Ella podążyli za nią do Krainy Czarów. Tam Ella dowiedziała się co stało się z jej biologiczną matką. Drizella tymczasem próbowała użyć tej samej klątwy na sercu Henry’ego. Ella z Alicją uratowały go i Henry z Ellą się pocałowali. Henry oświadczył się Elli nad jeziorem. Urodziła się ich córka, Lucy. Drizella ogłosiła im, że za 8 lat rzuci mroczną klątwę, ale magia krwi od strony jej matki zmieniła ją w posąg. Ella z mężem i córką mogła się cieszyć szczęściem z Henrym i dzieckiem oraz przywitali Zelenę, „Złą Czarownicę z Zachodu”, która wkrótce też odzyskała magię. Osiem lat później Zakon Ośmiu Wiedźm, z Matką Gertrudą na czele, odczynił zaklęcie kamienia z Drizelli. Wobec braku możliwości powstrzymania mrocznej klątwy, Ella zgodziła się, by męża i córkę przeniósł portal – tak jak niegdyś teściową Emmę – by tak mogli się w przyszłości połączyć. Lucy przybiegła jednak do pałacu Tiany z informacją, że ojca porwano. Regina zebrała ich, by powstrzymali wiedźmy. Plan spalił na panewce, gdyż Henry został otruty i Regina została zmuszona przez Drizellę do rzucenia mrocznej klątwy, by go uratować. Wystarczyło kilka kropel krwi wiedźmy, która już raz tę klątwę rzuciła. Hook natomiast podarował Elli zmartwionej o Lucy słonika z kości słoniowej otrzymanego od Rumplestiltskina. Ten który go posiadał mógł zachować relację z dzieckiem w Świecie Bez Magii, pomimo wyczyszczenia wspomnień.
W Hyperion Heights, Jacinda rzuciła pracę, ku niezadowoleniu Sabine. Dzięki temu mogła się dokładać do wspólnego czynszu. Córka Jacindy, Lucy Vidrio, uciekła z domu. W odpowiedzi Victoria Belfrey – macocha kobiety – przejęła opiekę rodzicielską nad dziewczynką. Jacinda chciała uciec z Lucy, by zacząć nowe życie. Koniec końców, zostały w dzielnicy, a Jacinda odzyskała swą pracę. Gdy odkryła, że nie stać ją na bilet na balet jej córki, udała się tam jako członek ekipy kateringowej. Victoria postanowiła zburzyć ich ukochany ogródek, Jacinda podjęła kroki przeciwko niej i dzięki poradzie od Roni zebrała mnóstwo podpisów pod ocaleniem lokalizacji. Victoria skusiła ją odstąpieniem od inicjatywy oferując jedno z planowanych mieszkań, ale Jacinda ostatecznie odmówiła. W Halloween, przyrodnia siostra Jacindy – Ivy Belfrey, pozwoliła jej i Lucy spędzenie tej nocy razem. Jacinda z Sabine rozpoczęły biznes, by sprzedawać jej ptysie. Henry znalazł natomiast odwagę, by poprosić ją na randkę. Sprawy między nimi skomplikowały się, gdy do ich życia wrócił były chłopak i przypisany przez klątwę ojciec Lucy, Nick Branson. Pojawił się ponownie, gdyż Victorię aresztowano za przetrzymywanie w zamknięciu Eloise Gardener. Lucy trafiła do domu dziecka, skąd Nick zdołał ją odzyskać. Victorię wypuszczono z więzienia i ta przekazała wszystkie prawa do Lucy swej pasierbicy. Jacinda skonsultowała się z Nickiem i ten potwierdził jej, że nie ma w tym żadnego podstępu. Pocałowała go, ale Victoria nagrała ich i pokazała to Lucy. Załamana dziewczynka wróciła do domu i padła nieprzytomna w ramionach matki. Jacinda zadzwoniła do Henry’ego oraz Nicka i sprowadziła pisarza z San Francisco do szpitala. Czuwała z Henrym i Nickiem przy dziewczynce. Wszyscy trzej oddali nawet krew do sprawdzenia, ale przebudziła się dopiero gdy Victoria zmarła. Wciąż nalegała na ojca by pocałował jej matkę co da efekt pocałunku prawdziwej miłości i przełamie klątwę. Tuż przed tym wydarzeniem, Lucy przerwała im i starała się chłodno odnosić do Henry’ego. Jacinda zaczęła się zastanawiać nad zachowaniem córki i przytuliła Ivy gdy przyszła do niej z rzeczami od zmarłej Victorii. Sama podarowała jej lalkę z dzieciństwa i podsunęła sugestie by naprawiła pewne sprawy w swym życiu. Następnie umówiła się z Sabine w barze, ale spotkała tam Henr’ego. Spędzili miły wieczór i założyła się z nim, że jeśli trafi monetą w kufel, uwierzą w swe pochodzenie. Henry’emu się nie udało, gdyż kufel został zabrany, ale Jacinda trafiła monetą w szklankę za nią z sofy. Henry otrzymał ofertę pracy w Nowym Jorku a Jacinda kazała mu jechać. Dopiero Sabine i Lucy kazały jej zadzwonić. Na telefon odpisał jej porywacz Henry’ego i „Cukierkowy Zabójca” w jednym – Nick Branson. Nazajutrz jednak Rogers przekazał jej, że Henry porzucił swój samochód i dzięki – wydawało by się – mało znaczącym szczegółom odkrył tożsamość mordercy kobiet. Wieczorem, Henry uwolniony przez Rogersa, spotkał się z Lucy i Jacindą. Syn Reginy pokazał potem wyniki badań ze szpitala, które potwierdzały, że jest biologicznym ojcem Lucy. Jacinda była wciąż sceptyczna wobec tej informacji, jak i możliwości, że już się zakochali, ale tego nie pamiętają. Do czasu gdy Lucy znalazła w rzeczach matki sprzed posiadania córki torbę z baru u Babci z połamanym szklanym pantofelkiem. Do którego pasował kawałek podarowany Jacinzie przez Henry’ego. Po raz pierwszy pocałowali się w usta, ale Lucy zawiodła się, gdyż nie przełamało to klątwy. Jacinda zaczęła pomagać Sabine w pracy przy food-trucku, gdyż Drew nie pojawił się w pracy. Lucy odkryła kartę tarota w torbie Sabine, której niegdyś Drew wykorzystał i jej matka z Sabine udały się do Barona Samedi, gdyż wiedziały, że go porwał. Ten zmusił je lalką vodoo nakłuwając bólem Sabine do zamknięcia się w szafie, gdzie odkryły związanego Drew. Henry odkrył dokumenty adopcyjne Reginy i zadzwonił do młodszej wersji samego siebie. Wtedy wspomnienia wróciły do niego. Regina, która próbowała walczyć z Eloise Gardener, poniosła klęskę i Henry znalazł ją. Całując w czoło, przełamał klątwę a Eloise została wkrótce permanentnie powstrzymana przez swoją córkę, Tilly. Działania Rumplestiltskina (Świat Życzenia) doprowadziły jednak do zamknięcia w szklanej kuli Jacindy z Lucy. W konsekwencji, do przeniesienia Henry’ego i Reginy oraz Weavera i Rogersa do krainy tego złoczyńcy. Weaver oddał życie za Rogersa by go powstrzymać a Regina naraziła swoje by przekonać do siebie króla Henry’ego, wnuka zamordowanych przez nią wiele lat wcześniej Śnieżki i Davida (Świat Życzenia). Doprowadziło do wygranej bohaterów. Roni zdecydowała zapobiec w przyszłości odizolowania każdego mieszkańca wszystkich krain. Z drobnych fragmentów serc tych których kocha i którzy ją kochają rzuciła ponownie mroczną klątwę. Sprowadziła dookoła Storybrooke wszystkie znane im krainy: Górę Olimp, Magiczny Las, Krainę Czarów, Arendelle, Camelot, Krainę Niedopowiedzianych Historii, Agrabah i Zaczarowany Las. Sama została ogłoszona przez mieszkańców pierwszą „dobrą” elekcyjną królową Zjednoczonych Krain.
Roszpunka Tremaine/Victoria.
lady Roszpunka Tremaine / Victoria Belfrey (Gabrielle Anwar i Meegan Warner jako młoda Lady Tremaine/Roszpunka) to matka Drizelli Tremaine/Ivy Belfrey i Anastazji Tremaine oraz macocha Elli „Kopciuszka”/Jacindy Vidrio, a także przybrana teściowa Henry’ego Mills. Postać oparto na baśni „Kopciuszek” oraz „Roszpunka”. Główna bohaterka 7. sezonu serialu „Dawno, dawno temu”.
Rodzina Roszpunki, mąż Marcus Tremaine i córki Drizella oraz Anastazja przeżywały głód, gdyż Marcus był chory. Jadąc bryczką, dotarli do tajemniczego ogrodu, skąd Roszpunka ukradła kilka warzyw. Ukazała się przed nią Matka Gertruda z którą zawarła układ. Odda wszystko, w zamian za szczęście i dostatek jej rodziny. Gertruda przeniosła ją do wieży. Po sześciu latach, Roszpunka zauważyła lampiony i uciekła robiąc linę ze swoich ściętych, kilkumetrowych włosów. Połączyła się z rodziną, ale Marcus już pojął za żonę matkę Elli, Cecelię. Gertruda ponownie zjawiła się w ich okazałej rezydencji, gdzie zasugerowała jej otrucie kobiety klątwą zatrutego serca z pomocą grzyba z Krainy Czarów. Roszpunka odmówiła, do czasu gdy Drizella nazwała Cecelię matką. Roszpunka użyła pleśniaka i mogła się cieszyć Marcusem, dopóki Ellai Anastazja wpadły pod lód podczas zabawy. Marcus uratował spod lodu Ellę, a nie wpatrzoną w matkę Anastazję. Roszpunka zwróciła się o pomoc do Gertrudy, a ta zamroziła ostatnie tchnienie Anastazji w jej ciele. Uznała też, że musi zabrać dziewczynkę do wieży, skoro jej matka nie zdała egzaminu na Strażnika – osobę strzegącą mrok, lecz jednoczenie nieskalaną nim. Gertruda sama została posłana przez Roszpunkę do wieży, ulepszonej magią krwi. Sama obwiniła za tragedię męża i zaaranżowała pozbycie się go wraz z rodziną królewską. Gdy dowiedziała się, że matka chrzestna – wróżka (Jillian Fargey) pomogła Kopciuszkowi udać się na bal, porwała ją, odcięła jej skrzydła i unicestwiła jej własną, skradzioną różdżką, na oczach Drizelli. Na samym balu, Tremaine żywiła nadzieje, że książę (Liam Hall) ożeni się z Drizellą. Odrzucił ją, ale jego brat Gregor (Julian Haig) zainteresował się dziewczyną. Tremaine zabiła pierwszego księcia i zrzuciła winę na Ellę „Kopciuszka”. Za to, że Henry Mills pomógł jej pasierbicy uciec, pochwyciła go ze strażnikami i kazała biologicznej córce go zabić, ale Henry zdołał uciec. Spotkała się z Hookiem ze Świata Życzenia i w zamian za pozbycie się Henry’ego, odmłodziła go różdżką o 30 lat. Ella „Kopciuszek” spotkała się z macochą, a ta zażądała od niej serca Henry’ego, najczystszego ze spotkanych, by mogła wskrzesić Anastazję, lecz go nie otrzymała. Gdy Drizella uczyła się magii, Tremaine praktykowała wyrywanie serca na Anastazji. Drizella zabiła swego narzeczonego, by skazić mrokiem swe serce i uniemożliwić matce użycia go do sprowadzenia siostry. Oświadczyła matce, że ukarze ją mroczną klątwą, sprowadzając ją do Krainy Bez Magii i tam zada jej tyle bólu ile zdoła. Reginie obiecała, że opracuje zabezpieczenie przed złamaniem klątwy. Dziewięć miesięcy później, po narodzinach Lucy, Drizella przepowiedziała rodzicom dziecka, Tianie, Hookowi i Jasiowi, że za osiem lat rzuci mroczną klątwę. Lady Tremaine nie mogła do tego dopuścić i użyczyła kropli swej krwi, by zamienić córkę w kamienny posąg. W ósme urodziny Lucy, Gertruda zwołała wiedźmy, które odczarowały Drizellę po czym porwały ze sobą Roszpunkę na miejsce rzucenia klątwy. Tam Drizella wyjawiła matce, zanim uśpiła ją magią, że w nowej krainie będzie sądzić, iż sama rzuciła klątwę dla Anastazji.
W Hyperion Heights, Lady Tremaine stała się Victorią Belfrey. Była zaniepokojona gdy jej wnuczka, Lucy Vidrio nie pojawiła się w jej domu. Gdy zrozumiała, że dziewczynka uciekła, by znaleźć Henry’ego Millsa, udała się do Jacindy Vidrio i oświadczyła jej, że przejmie pełnię praw rodzicielskich nad Lucy. W odpowiedzi, matka dziewczynki próbowała uciec z Lucy, by zacząć nowe życie. To zainspirowało Roni, właścicielkę „baru u Roni”, by nie sprzedać baru Victorii. Zapowiedziała, że tego pożałuje, ale Roni była przeciwnego zdania. Victoria chciała się pozbyć Henry’ego z Hyperion Heights, dlatego zaangażowała detektywów Weaver i Rogersa, by zamieszali jego w kradzież jej bransoletki. Rogers nie zrealizował go i zatrzymał bransoletkę. Belfrey zaplanowała zburzenie lokalnego ogrodu, by ustawić tam mieszkania. Lucy podejrzewała, że jej przybrana babcia coś ukrywa i chciała znaleźć na to dowód. Odkryła kawałek szkła i sądziła, że to część pantofelków Kopciuszka. Natomiast Victoria sprowadziła do swej wieży sarkofag z Anastazją, do Eloise Gardener, więzionej na jej szczycie, by ją wskrzesiła. Ta odmówiła pomocy. Tilly, informatorka Weavera, zmierzyła się z Victorią, gdyż zaczęła się budzić z klątwy przez zaprzestanie brania swych pigułek. Victoria zaszantażowała Weavera, ale ten wybudził się z klątwy. Następnie sam nakłonił Tilly do ponownego brania tabletek. Victoria nie dała po sobie poznać, że wie o przebudzeniu detektywa. Wobec wspólnego biznesu Sabine i Jacindy, Victoria zatrudniła Ralpha do podpalenia ich kuchni w „Mr. Cluck’s Chicken Shack”. By przekonać do siebie Eloise, Victoria zdobyła kilkanaście ziół by przynieść jej herbatę i upewnić się jak wyrwać z korzeniami wiarę Lucy. Jednakże odkryła, że jej córka Ivy jest przebudzona i przeniosła Anastazję do szpitala. Zajęła się też Eloise, którą zamknęła w innym miejscu, ale została wytropiona przez Rogersa. Przyjechał za nią i uwolnił Eloise Gardener. Victoria została aresztowana i zgodziła się na nieprzyjemną rozmowę z Ivy, by przyszedł do niej Weaver. Wyjawiła mu, że wie o Belle, sztylecie i poszukiwaniach Strażnika. W zamian za te informacje, oczyścił ją z zarzutów. Oboje udali się do lokalnego sarkofagu, gdzie Victoria uzyskała oryginalną książkę z baśniami Henry’ego ze Storybrooke, do przebudzenia Anastazji. Weaver miał uzyskać swoje wiadomości po przebudzeniu dziewczynki, co też się udało, za cenę pogrążenia Lucy w śpiączce. Victoria nie była chętna temu, by Weaver poddał jej córkę testowi na Strażnika, ale w końcu ulega. Dziewczyna zdała go, wskazując prawidłowy sztylet mrocznego pośród fałszywych. Przybycie Eloise sprawiło, że jej magia odrzuciła Weavera i matkę w powietrze. Eloise zabrała Victorię i umieściła ją na dnie wyschniętej studni, do której wkrótce została wrzucona Ivy. Victoria przyznała się Anastazji do swoich zbrodni sprzed lat. Gdy obie z Ivy wydostały się ze studni, zaproponowała zawieszenie broni, by obie mogły ocalić jej siostrę. Ivy wyrzuciła jej, że nigdy nie czuła jej miłości, ale lampiony były jej pomysłem po czym uciekła. Victoia zdobyła amulet wskrzeszenia od Roni i Kelly West po czym przekazała go Eloise. Anastazja naładowała go swą magią, a Eloise rozpoczęła rytuał wskrzeszenia, który ściągnął w miejsce ofiary Ivy. Victoria oddała swe życie za starszą córkę i przed śmiercią wyznała, że ją kocha. To poświęcenie przebudziło Lucy ze śpiączki. Jakiś czas później Roni ekshumowała z grobu Victorii oryginalną książkę z baśniami Henry’ego.
Lucy.
Lucy Vidrio (Alison Fernandez) to córka Henry’ego Millsa i Kopciuszka/Jacindy Vidrio oraz wnuczka Emmy Swan i Baelfire’a/Neala Cassidy. Główna bohaterka 7. sezonu serialu „Dawno, dawno temu”. Postać oparto częściowo na baśni „Kopciuszek”, gdyż kot Lady Tremaine miał na imię Lucyfer.
W dniu narodzin Lucy Drizella ogłosiła zebranym, że za 8 lat rzuci mroczną klątwę, ale magia krwi od strony jej matki zmieniła ją w posąg. Osiem lat później Zakon Ośmiu Wiedźm z Matką Gertrudą na czele odczynił zaklęcie. Wobec braku możliwości powstrzymania mrocznej klątwy, Henry wpadł na pomysł stworzenia portalu – tak jak kiedyś zrobił to Gepetto – który przeniesie jego i córkę z książką, by w nowym świecie zwrócili wiarę swemu ludowi. Tiger Lily pomogła mu znaleźć drzewo i zabrała Lucy do kryjówki podczas gdy on zaczął ścinać drzewo. Jedna z Wiedźm wykryła go i porwała tuż po tym jak spotkał córkę oraz kazał jej uciekać. Tiger Lily obiecała dziewczynce, że połączy się kiedyś z ojcem i zabrała ją do jej matki. Serce Henry’ego zostało zatrute co spowodowało, że Regina zgodziła się rzucić mroczną klątwę pod dyktat Drizelli, by ratować syna. Lucy została w pałacu Tiany, strzeżona przez ciotkę, gdy dosięgła ich klątwa. Mały słoń z kości słoniowej podarowany przez Hooka matce Lucy pozwolił im zachować najcenniejszą relację „matka-córka”.
Lucy przyjechała do Seattle gdzie znalazła ojca. Henry zaprzeczył jakoby miał córkę, ale ta się nie ugięła i kazała mu pójść z nią, by uratował swą rodzinę.
Henry był także przeklęty. Dlatego nie wierzył, że Lucy jest jego córką. W odpowiedzi, ukradła jego laptop, by sprowadzić go do Hyperion Heights. Gdy Victoria Belfrey usłyszała o ucieczce swej przybranej wnuczki, zmierzyła się z pasierbicą, Jacindą Vidrio i przejęła opiekę rodzicielską nad Lucy. Victoria planowała zburzyć lokalny ogródek, by postawić tam apartamenty, a Lucy podjęła się próby znalezienia dowodu. Odkryła kawałek szkła, sądząc, że pochodzi o szpilek jej matki, Kopciuszka. W Halloween Lucy udała się z przybraną ciotką, Ivy Belfrey na zbieranie cukierków i uciekła jej. Z pomocą Henry’ego, Ivy znalazła ją i pozwoliła Jacindzie spędzić z córką resztę nocy. Gdy Jacinda i Sabine rozpoczęły wspólny biznes związany ze sprzedażą rożków w pracy Jacindy Lucy stemplowała paczki z wydawanymi deserami. Po tym jak Victoria została aresztowana za przetrzymywanie Eloise Gardener, Lucy trafiła do sierocińca, do czasu gdy Jacinda i domniemany ojciec Lucy, Nick Branson zwrócili ją matce. Victoria, po wyjściu z więzienia, oddała Jacindzie prawa rodzicielskie. Pojawiła się w szkole i przedstawiła swej przybranej wnuczce książkę ojca ze Storybrooke, „Dawno, dawno temu”. Przyznała się jej, że baśnie są prawdziwe i opowiedziała historię swej rodziny. Walczyła o nią jak każdy bohater, ale spotkało ją tylko cierpienie. Wmówiła dziewczynce, że jej historie są te same, a skoro wiara ich zawodzi, powinna przestać wierzyć. Jako dowód przedstawiła moment z nagrania jak Nick i Jacinda się całują. Pojedyncza łza Lucy spadła na książkę ojca i Lucy wróciła załamana do domu. Upadła w ramiona Jacindy, w tej samej chwili, gdy jej łza przebudziła Anastazję Tremaine. Lucy obudziła się w szpitalu, w otoczeniu Henry’ego i matki, po śmierci Victorii. Lucy zamierzała następnie wybudzić biologicznych rodziców z klątwy przez „pocałunek prawdziwej miłości”. Przeszkodziła im, tuż po tym, gdy dowiedziała się, że to mogłoby zabić Henry’ego, gdyż jego serce było wciąż zatrute. Kartka z tą informacją pojawiła się w jej pokoju. Lucy udała się do Roni, która wreszcie potwierdziła jej klątwę i istnienie Magicznego Lasu. Dziewczynka włamała się do domu Barona Samedi we współpracy z Roni. Następnie przekonała go osobiście do wyleczenia serca Henry’ego. W tym celu w rzeczach jej matki znalazła szklany pantofelek – symbol miłosci jej rodziców – który posłużył czarodziejowi Samedi do wyleczenia jej ojca. W tym samym czasie Roni musiała się zmierzyć z Eloise Gardener, planującą wymazanie ludzkości z powierzchni Ziemi za pomocą swego zakonu. Jednakże nieoczekiwanie wybudzony Henry złamał klątwę całując Roni w czoło co przywróciło pamięć wszystkim. Eloise została pokonana przez Tilly a Lucy połączyła się z rodzicami. Nie na długo, gdyż Rumplestiltskin (Świat Życzenia) porwał ją i matkę do swojej krainy. Uwolniona przez hak z Maui Rogersa, po pokonaniu Mrocznego, wzięła udział w koronacji Roni na pierwszą królową elekcyjną Zjednoczonych Krain (Nibylandia, Zaczarowany Las, Oz, Olimp, Podziemia, Kraina Niedopowiedzianych Historii, Camelot, Arendelle itd.).
Tiana/Sabine.
Tiana / Sabine (Mekia Cox) to współlokatorka Kopciuszka/Jacindy. Postać oparto na podstawie filmu „Księżniczka i żaba”. Główna bohaterka 7. sezonu serialu „Dawno, dawno temu”.
Gdy jej królestwo pogrążyło się w finansowym kryzysie z powodu podniesienia podatków przez króla, Tiana udała się po radę do dr Facilier. Ten miał jednak swój ukryty motyw i w zamian za odznakę od ojca, uwolniła z jego rąk ukochaną księcia Mariusa (Kevin Ryan). Jakiś czas później Tiana stała się liderką Ruchu Oporu przeciw Lady Tremaine i królewskiej rodzinie. Przyprowadziła do obozu Jasia, a Henry potwierdził jego tożsamość. Pod przykryciem, udała się na bal księcia (Liam Hall), gdzie odmówiła tacy z żabimi udkami. Tiana uratowała Ellę „Kopciuszka” od strażników króla i zaprosiła do Ruchu Oporu. Poznała Henry Mills i jego matkę, Reginę, a także Hooka z Krainy Życzenia, którzy dołączyli do jej przedsięwzięcia. Ponownie przedstawiła Jasia Henry’emu. W dniu narodzin Lucy Drizella ogłosiła zebranym, że za 8 lat rzuci mroczną klątwę, ale magia krwi od strony jej matki zmieniła ją w posąg. W dniu koronacji na królową stawiła skutecznie czoła z księciem Naveen. Mężczyznę zabrał jednak dr Facilier, gdyż to on miał spłacić dług uratowanego życia. Tiana została królową, lecz Zakon Ośmiu Wiedźm z Matką Gertrudą na czele odczynił zaklęcie. Henry został porwany, a Lucy przybiegła do pałacu, by o tym powiedzieć matce. Gdy klątwa została rzucona Lucy została w pałacu strzeżona przez ciotkę, gdy dosięgła ich mroczna klątwa.
W Hyperion Heights, gdy Sabine dowiedziała się, że Jacinda Vidrio rzuciła pracę, zaczęła się martwić, gdyż jej pieniądze wnosiły duży wkład w spłatę czynszu. Pomogła jej uczestniczyć w balecie Lucy Vidrio, jej córki, jako członek grupy kateringowej. Obie zaczęły biznes w food trucku, gdzie zamierzały sprzedawać ptysie Sabine po tym jak Victoria Belfrey podniosła im czynsz. Sabine wciąż nalegała, by Jacinda i chłopak od taśmy się spotkali, gdyż Lucy wciąż nie schodziła z tego tematu. Rogers zwrócił się do niej w sprawie podpalenia w restauracji i narysowała mu nóż – sztylet mrocznego – dzięki któremu sprawca dostał się do środka budynku. Wcześniej Weaver wręczył go jej i spytał czy coś poczuła, ale zabrał, gdy zaprzeczyła. Sabine odwiedziła szpital, w którym leżała pogrążona w śpiączce Lucy. Była świadkiem jej wybudzenia. Sabine rozszerzyła sprzedaż swoich wypieków i zatrudniła do pracy Drew i Tilly. Wkrótce odkryła, ze Drew pracuje dla Barona Samedi. Gdy mężczyzna zniknął, podążyła za jego tropem i odkryła, ze Samedi przetrzymuje go w swym zapleczu. Po złamaniu klątwy, Sabine, Jacinda i Drew wybiegli do Samediego, ale ten teleportował się. Sabine przeprosiła Drew, że nie mogła go znaleźć wcześnie. Drew przekonał ją, by przejęła ponownie królewskie obowiązki i dzięki niej Tilly z Margot mogły się udać do Storybrooke po pomoc dla Henry’ego i Hooka (Świat Życzenia). Tiana uczestniczyła w wyborze Reginy na pierwszą elekcyjną królową Zjednoczonych Krain (Oz, Arendelle, Olimp, Krainy Czarów itp) umieszczonych obok Storybrooke.
Zła Czarownica z Zachodu.
Zelena „Zła Czarownica z Zachodu” / Kelly West (Rebecca Mader i gościnnie: Joanna García-Swisher oraz Christie Laing) to przyrodnia siostra Reginy i pierwsza córka Cory. Postać oparto na podstawie powieści „Czarnoksiężnik z Krainy Oz”.
W Zaczarowanym Lesie przed pierwszą klątwą Zelena urodziła się 15 kwietnia. Została porzucona w lesie przez matkę, Corę. Tornado przeniosło ją do krainy Oz. Tam odnalazło ją małżeństwo (Maria Marlow i Adrian Hough), którzy ją zaadoptowali. Zelena spotkała biologiczną matkę gdy miała kilkanaście lat. W Zaczarowanym Lesie uleczyła swoją siostrę Reginę po tym, jak ta zadała sobie ból magią z różdżki Cory. Zanim dowiedziały się prawdy o swym pokrewieństwie, nawiązały serdeczne relacje. Żona księcia Henry’ego wymazała im pamięć by mogły się ziścić jej plany dotyczące Reginy. Krótko potem dziewczyna poznała w Oz młodego drwala, Stanum, który zobaczył jak działa jej magia i obronił ją przed dręczycielami (m.in. Dylan Sloane). Około dekadę później w Oz, Zelena poznała prawdę o swoim porzuceniu i posiadaniu siostry. Opowiedział jej o tym Czarnoksiężnik z Oz, którego – po swoim przeszkoleniu i odtrąceniu przez Rumplestiltskina – zamieniła w pierwszą latającą małpę. Zelena zaplanowała zmienić swą przeszłość, a kolor jej skóry stał się zielony z zazdrości. Od planów kobiety odwiodła ją chwilowo reprezentująca miłość Glinda, Dobra Czarownica z południa Oz. Wizyta Dorotki Gale zawróciła ją natomiast na stare tory, ku zmianie swej przeszłości. Wisior z Oz stał się natomiast dla Zeleny czymś na kształt horkruksa, lecz nie powstał on przez morderstwo. Zabezpieczyła także swe serce przed wyrwaniem. Jeszcze raz zmierzyła się z dorosłą Dorotką Gale. Pomimo jej oporu, zabiła Stracha na wróble (głos Paula Scheer), by mieć jego mózg do portalu czasowego i odrzuciła ofertę miłosną samego Hadesa. Stanum przyszedł do niej jeszcze raz, tym razem po pomoc od klątwy Złej Czarownicy z Północy. Zamiast pomóc przyjacielowi i utracić magię, wybrała moc, która czyniła ją wyjątkową i zabrała Karmazynowe Serce – które miało go uratować – do Szmaragdowego Grodu. Zelena wygnała z Oz Złą Czarownicę z Północy i zamierzała zrobić to samo ze Wiedźmą jedzącą dzieci. Widziała rodzeństwo – Małgosię i Jasia, ale została pokonana. Po tym jak niewidomy ojciec dzieci (Dan Payne) zaakceptował Zelenę, postanowiła je odbić i oślepiła rywalkę. Dzieciom udało się uciec do ojca i ostrzegły go przed nikczemnością Zeleny. Jaś chciał, by zapłaciła za to co zrobiła, ale siostra Reginy przypaliła mu dłonie i zniknęła. Robin Hood ukradł jej eliksir złamanego serca i łuk ze złotymi strzałami. Kilka lat później, Niebieska Wróżka na życzenie Śnieżki rzuciła czar muzyczny, który objął też Zelenę w Oz. Zła Czarownica wyśpiewała szczęście z powodu trudności z jakimi spotkała się jej siostra w Zaczarowanym Lesie. Przesłała jej magiczny dar. Tym chciała udowodnić mrocznemu, że źle wybrał i podarunek ukrócił piosenkę Śnieżki oraz Księcia w pałacu Królowej. Nazajutrz Zelena zapomniałą o tym, że śpiewała.
Złej Czarownicy, zamrożonej w czasie, udało się uniknąć pierwszej klątwy, gdyż Regina nie wiedziała o jej istnieniu. Oczekiwała na swą siostrę w jej pałacu, w Zaczarowanym Lesie. Zagroziła Filipowi i Aurorze, że ich skrzywdzi, jeśli nie poinformują jej o tym, że Regna wróci do Zaczarowanego Lasu. Po całkowitym spenetrowaniu pałacu siostry, doczekała się jej powrotu, gdyś klątwa została cofnięta w Storybrooke i wyjawiła jej swoje pokrewieństwo. Los Reginy miał być „gorszy od śmierci”. By to osiągnąć zdołała wskrzesić Mrocznego, rękoma Lumière, Belle i Baelfire’a. Przejęła kontrolę nad Mrocznym, który przez wchłonięcie w swoje ciało umierającego syna postradał rozum, za pomocą jego sztyletu. Belle powiedziała Śnieżce z mężem, Filipowi z żoną i Reginie, że Rumple został wskrzeszony a gdy Aurora wyjawiła ciężarnej Śnieżce, że Zelena chce zabrać jej dziecko, ta pojawiła się i zmieniła Aurorę z Filipem w latające małpy. Przyznała się Śnieżce do wszystkiego. To doprowadziło do rzucenia przez zdesperowaną matkę Emmy Swan mrocznej klątwy. Zelena pokrzyżowała jej plany i dodała napój zapomnienia tuż po tym jak Śnieżka zmiażdżyła serce Davida. Sobie i Mrocznemu podała antidotum.
W Storybrooke podczas drugiej klątwy Zelena sprowadziła Mrocznego i latające małpy ze sobą do miasta. Zaprzyjaźniła się z niepamiętającą jej Mary Margaret Blanchard. Atak latającej małpy i zielony dym naprowadził bohaterów na to kim jest ich kolejny wróg. W tym samym czasie Zelena zdobyła odwagę Davida Nolan – symbol wschodu Oz – za pomocą korzenia nocy. Została zdekonspirowana przez śmierć Neala i ucieczkę Golda. Zyskała natomiast czysty umysł mrocznego w postaci złotego odlewu jego mózgu – symbol północy Oz. Po pogrzebie Neala, Zelena powiedziała wszystkim, że Regina jest jej przyrodnią siostrą. Wygrała z nią pojedynek, ale nie zdobyła jej serca – symbol południa Oz. Zwierzyła się panu Gold, że zamierza dać im obu świeży start. Sama przyoblekła się w Ariel i tym podstępem, pod pozorem poszukiwań Erica, rzuciła zaklęcie na usta kapitana Hook, który jednym pocałunkiem mógł odebrać białą magię Emmie Swan. Tylko ona mogła ją pokonać. Czarownica obiecała panu Gold po tym, jak zdobył serce Reginy od Robin Hooda, że będzie mogła zmienić historię ich obu. Odzyska syna, ale Mroczny odrzucił tę propozycję, obiecując jej, że pomści śmierć Neala. Siostra Reginy próbowała też powstrzymać ucieczkę Henry’ego Mills ze Storybrooke, ale Emma usmażyła jej dłonie białą magi. Natomiast Regina przełamała klątwę całując czoło adoptowanego syna. Zelena nie traciła czasu i wzięła długą złotą nić z klatki Golda, po czym zamieniła ją w odlew mózgu. Dziecko, czyli ostatni składnik zaklęcia zmieniającego czas – symbol zachodu Oz – stało się niedostępne. By wyeliminować Emmę z rozgrywki, zmusiła Mrocznego, by podtopił Hooka w wodzie, przez co Emma pocałowała go, stosując RKO. Zelena zdobyła dziecko Mary Margaret, ale nieoczekiwanie została pokonana przez białą magię Reginy, w trakcie otwierania portalu czasowego. Ta wydarła jej magię zawartą w wisiorze z Oz i ocaliła przed zemstą Golda. Zaoferowała jej nawet drugą szansę, ale ta ją odrzuciła. Gold pojawił się w jej celi i zabił ją.
Uwolnił jej siły życiowe, a te połączone z magią wisiora, zespoliły się, otwierając drugi raz portal czasu.
W Zaczarowanym Lesie przed pierwszą klątwą, Zelena zrekonstruowała swe ciało z połączenia magii z wisiora (Horkruks?) i jej sił życiowych. Obserwowała Emmę i Hooka, których specjalnie wciągnęła do portalu czasowego, do momentu jak zrozumiała, że Emma zabierze Lady Marian do Storybrooke. Dlatego zabiła ją i za pomocą sześciolistnej koniczyny z Oz przyoblekła się w jej ciało. Zwróciła, dla niepoznaki, całą magię Emmie.
Tak przyszło jej grać rolę żony Robin Hooda w drugim Storybrooke. W tym czasie uległa klątwie mrożącej rzuconej przez Ingrid, „Królowej Śniegu”. Regina wyrwała jej serce, by lód nie dosięgnął tego organu, co zabiłoby ją. Po samobójstwie Ingrid, Regina zwróciła serce Marian–Zelenie. Ta skłamała, że akceptuje ich miłość i usunie się w cień. Jednakże użyła magii i ponownie pokryła się lodem udając zamarzanie. Tym wymusiła na Reginie, by ona i Robin z synem opuścili Storybrooke.
W Nowym Jorku, Zelena w ciele Marian, dzięki sześciolistnej koniczynie z Oz, spotkała Golda, wygnanego przez Belle. Odwiedziła go w szpitalu, gdzie pokazała swoją prawdziwą twarz. Zawarła z nim układ: Gold zgodził się jej nie zabić i włączyć do swojego planu z Autorem za prawdziwy eliksir złamanego serca. Wkrótce Mroczny powrócił do Storybrooke i Regina dowiedziała się przez niego, że siostra żyje. Gdy z Emmą i Lilith „Lily” Paige przyjechały po Robina, Zelena wyjawiła mężczyźnie swoją twarz, a siostrze, że jest w ciąży. W Storybrooke, Regina zablokowała jej magię i umieściła w dawnej celi Belle, pod szpitalem. Zamierzała ją nawet wymazać ze świata z pomocą odnalezionego Autora, ale ostatecznie wycofała się z tego zamiaru. Zostawiła ją wciąż zamkniętą w celi. W fikcyjnej książce „Heroes and Villains”. dziejącej się przed pierwszą klątwą, stworzonej przez Autora/Izaaka Hellera, Zelena stała się narzeczoną Robin Hooda, ale śmierć Reginy-Śnieżki zniszczyła jej ślub, przez co jej dłonie zaczęły zielenieć.
Po tym jak Henry został nowym Autorem i przekreślił plan swego poprzednika, Regina sprawdziła, że Zelena jest nadal ciężarna i pod kluczem w celi.
Krótko potem Regina, Robin i Hook zwrócili się o pomoc do Zeleny. Wyjawili jej jak Emma Swan została porwana przez mrok. Zelena zrozumiała, że mając dziecko pod sercem, miała przynajmniej jedną osobę, która by ją kochała. Zamierzała uciec z ciążą do Oz. Odzyskała magię i rzuciła nawet odpowiednie zaklęcie. Koniec końców przejęła je Regina dzięki czemu przeniosła siebie i ją wraz z Davidem, Nealem Nolanem, Mary Margaret, Belle, Robinem, Rolandem, Henrym, Belle, Leroyem, Wesołkiem i Mędrkiem do Camelotu. Na miejscu powitał ich król Artur z którym wkrótce Zelena zaczęła spiskować. Związała, uwolnionego dopiero z postaci drzewa, Merlina do dłuższej części Excalibura. Gdy stracili go, udali się do krainy DunBroch. Tam znajdował się hełm, którym Artur nakazałby swoim rycerzom bezwzględne posłuszeństwo w starciu z Merlinem i Mroczną. Spotkali po drodze wiedźmę, Meridę i Mulan z Ruby. Hełm, o który walczyli wymsknął im się zasięgu ręki, dlatego uciekli przed kolejną klęską. Mroczna klątwa, rzucona rękoma Hooka przez Nimue przeniosła Zelenę z resztą bohaterów, Meridą i częścią mieszkańców Camelotu do Storybrooke. Wszystkim jej ofiarom mroczna Emma Swan usunęła wspomnienia z 6 tygodni gdy byli na zamku.
Zelenie zobaczyła, że Emma przyjęła moce Mrocznego i stała się jedyną władczynią sztyletu. Córka Śnieżki i Księcia, w zamian za wolność i ochronę przed Reginą chciała dobić umowę z Zeleną, za wiedzę o tym jak posługiwać się różdżką Ucznia. Poczęstowała też ją krążkami cebulowymi, nasączonymi magią. To spowodowało, że brzuch ciążowy Złej Czarownicy błyskawicznie urósł. Zelena urodziła córeczkę, a Regina i Robin Hood obiecali jej ochronę noworodka przed Emmą. Ta zabrała jednak Zelenę, by przelać mrok do starszej córki Cory i ściąć ją połączonym Excaliburem. Tak wymazałaby mrok ze świata. Hook zerwał bransoletę z nadgarstka Zeleny i sam unieruchomił Emmę atramentem kałamarnicy. Zelena wyjawiła mu, że jego imię też widnieje na połączonym Excaliburze, co oznaczało, że też był Mrocznym. Spotkała się też z siostrą i uznali, że będzie widywać się z córką pod ich okiem. Początkowo to zaakceptowała, lecz wobec inwazji obcych z Zaświatów, postanowiła sama zająć się latoroślą. Regina w odpowiedzi wysłała siostrę do krainy Oz przez trąbę powietrzną.
Zelena spotkała na miejscu dorosłą Dorotę Gale z Ruby i Mulan. Pierwszą z nich uśpiła i z pomocą jej srebrnym pantofelkom wróciła do Storybrooke.
Podczas trzeciej klątwy Zelena pod powłoką Matki przełożonej udała się do klasztoru wróżek, do swojej córeczki. Tam została zdemaskowana przez Belle i samą Matkę przełożoną. Wpadła z dzieckiem w rękach Belle do Krainy Umarłych przez portal.
W Krainie Umarłych uświadomiła sobie, że jest to kraina rządzona przez Hadesa. Chciała ochronić córkę przed nim i wykorzystaniem jej do otworzenia portalu czasowego. W końcu oddała niemowlę ojcu dziecka i Reginie, którzy też tam przebywali. Spotkała się z Hadesem, ale odrzuciła jego ofertę, by byli razem, gdyż nie mogła mu zaufać. Nazajutrz, przyznała się Reginie, że jego czułym punktem jest tylko ona. Czarownica podarowała w końcu srebrne pantofelki Ruby, która przybyła do podziemi dzięki zaklęciu lokalizacji. Belle podarowała klątwę snu, by mogła uratować jej dziecko przed Hadesem. Po tym jak Cora pogodziła ją z Reginą i przywróciła im wspomnienia z Zaczarowanego Lasu, Zelena otrzymała błogosławieństwo od Reginy na związek z Hadesem. Została jednak porwana przez Piotrusia Pana we współpracy z panem Gold. Hades odzyskał swą ukochaną we współpracy z Emmą, gdy podarł umowę z Goldem na jego drugie dziecko. Zelena obdarowała go Pocałunkiem Prawdziwej Miłości, przez co uruchomiła jego serce i uwolniła z więzienia Podziemi. Hades zrealizował obietnicę złożoną Emmie i wymazał imiona jej oraz jej rodziny z Zaświatów. Posłał ją z Hookiem po ambrozję, by pirat mógł wrócić do świata żywych, a sam z Zeleną i jej córką przeniósł się portalem do Storybrooke.
W Storybrooke, Regina i Robin Hood którzy zdołali wydostać się z Zaświatów wraz z innymi uczestnikami tej wyprawy, chcieli uświadomić Zelenie jak niebezpieczny jest jej chłopak. Nie chciała słuchać i, dopiero gdy Hades unicestwił duszę Robin Hooda za pomocą kryształu olimpijskiego, Zelena sama go zabiła tym przedmiotem. Jej marzenia o cichym życiu i przyjemnym domku legły w gruzach.
Zelena chciała się wprowadzić do domu Reginy. Siostry pokłóciły się jednak m.in. o zagubioną strzałę Robin Hooda z pogrzebu, dlatego Zelena z córką wróciła do swej farmy. Tam zawarła sojusz ze Złą Królową (serum), przy czym nie powiedziała o tym samej Reginie. Po porwaniu Archie Hoppera, udały się do SPA Złotowłosej, by tam zacieśnić więzy. Zelena i Królowa musiały się zmierzyć z Reginą, gdy Mary Margaret i David uwolniły Archiego w formie świerszcza. Po odkryciu, że Zła Królowa nawiązała romans z Goldem, Zelena wyjawiła Belle co jej mąż planuje wobec ich dziecka. Mroczny był wściekły z tego powodu. Sam nie mógł skrzywdzić Zeleny, gdyż taki sam ból zgotowałby sobie, dlatego kazał Królowej zabić Zelenę. Ta została ocalona przez Reginę, ale Mills nie mogła jej wybaczyć śmierci Robin Hooda. Gdy w Storybrooke pojawił się Robin Hood ze Świata Życzenia, oznajmiła poprzez Reginę, że nie będzie mieć praw do jej córki. Oboje z Robinem ustalili nawet, że wyjadą ze Storybrooke. Na granicy miasta, z córką i zamienioną w węża w klatce Złą Królową (serum), zostali powstrzymani przez Reginę. Zelena pomogła znaleźć siostrze drogę do złamania naprzemiennej klątwy snu na jaką cierpieli Mary Margaret i David. Fiona, „Czarna Wróżka” zaoferowała też Zelenie sojusz, ale ta odrzuciła go, co zaowocowało zastraszeniem jej i dziecka. W odpowiedzi, sama chciała pokonać Fionę, ale wróżka skierowała magię Złej Czarownicy z Oz na kryształy wróżek i uzbroiła je w mroczną magię, co dało Fionie niewyczerpalne źródło magii. Regina dowiedziała się o tym i zasugerowała siostrze powrót do Oz, ale zamiast tego, Zelena zdołała przejąć stamtąd Karmazynowe Serce. Pozwoliła, by wchłonęło całą jej magię, co rozbroiło kryształy. Pomimo trudnej ścieżki przyzwyczajenia się do życia bez magii, Zelena uratowała Reginę przed Fioną gdy potrąciła ją autem. Udała się też na ślub Hooka i Emmy, do czasu gdy wszyscy zostali pochłonięci przez czarną klątwę matki Golda. Przeniosła Zelenę do rozpadającego się Oz, z którego uciekła do Zaczarowanego Lasu przez kapelusz Jeffersona. Tam apokalipsa też uderzyła, ale nie dosięgnęła ich, gdyż Fiona zginęła z ręki syna co sprowadziło Zelenę z pozostałymi do Storybrooke. Tam mogli być świadkami Ostatecznej Bitwy, gdzie dobro i zło podjęło słuszną decyzję, po czym Zelena mogła wreszcie w spokoju wychowywać małą Robin. Zelena ponownie zamieszkała z siostrą w jej posiadłości.
Zelena została odnaleziona przez nastoletnią Robin z przyszłości, by pomogła swemu siostrzeńcowi, jego żonie i dziecku z przyszłości w pokonaniu Rumplestiltskina (Świat Życzenia). Weaver dokonał tego, poświęcając swe życie, a Zelena wróciła do Storybrooke i wymazała sobie pamięć o wydarzeniach, by historia mogła się potoczyć swym torem. Przed podążeniem za Henrym w Magicznym Lesie, Regina podarowała swej siostrzenicy książkę z magią Cory. Robin zaczęła się jej intensywnie uczyć, co poróżniło ją z matką, przez co uciekła pod skrzydła Matki Gertrudy. Zelena przybyła do Magicznego Lasu i znowu pokłóciła się z Reginą, ale Hook (Świat Życzenia) pomógł jej w poszukiwaniach. Robin odrzuciła prośbę matki, by wróciła z nią do domu, ale złamana Zelena nie poddała się dzięki wsparciu nowego pirata. Chciała poświęcić za nią swe życie w rytuale wskrzeszenia Madame Leoty. Robin – strzałą z łuku – odrzuciła amulet do rytuału, przez co obie czarownice z Gertrudą zniknęły. Robin zadowoliła się praktykami ze strzelania, a matce oddała swą magię przechowywaną dotychczas w amulecie. Założyły dom a Robin – która w krótkim czasie osiągnęła 25 lat – zakochała się w Alicji. Regina zwróciła się do siostry po tym jak Matka Gertruda wraz z Zakonem Ośmiu Wiedźm odczarowała Drizellę Tremaine z kamienia. Regina zaproponowała walkę wiedźm i nawet udało się obu odebrać Drizelli mroczną klątwę. Do czasu gdy bezradna Regina musiała rzucić klątwę, gdyż Henry został otruty i zmarłby w tej krainie. Zelena próbowała ją powstrzymać, ale Hook (Świat Życzenia) przekonał ją, że zrobiliby to samo dla swych dzieci.
W Hyperion Heights Zelena stała się Kelly West. Wraz z Roni prowadziły bar. Wyprowadziła się z Hyperion Heights po tym jak doszło do kłótni między nią, a siostrą na temat Margot. Osiadła w San Francisco, gdzie stała się instruktorką jazdy na rowerze i zaręczyła się z Chadem. Roni, już jako przebudzona Regina, przyjechała do niej i sama ją wyrwała z klątwy za pomocą odpowiedniego eliksiru. Kelly zgodziła się pokonać Eloise Gardener i Ivy Belfrey. Gdy nie udało się obudzić Lucy za pomocą pocałunku prawdziwej miłości, siostry stanęły przed dylematem: Lucy umrze jeśli nie przełamią klątwy, ale jeśli to zrobią, Henry czeka taki los. Obie był zdeterminowane ocalić obu. Eloise zaproponowała Kelly oddanie amuletu wskrzeszenia za życie Lucy. Znalazły go we wspólnym szyldzie baru, ale Victoria Belfrey zdążyła go im odebrać. Gdy trafiły do szpitala, zobaczyły przebudzoną Lucy i domyśliły się, że Victoria musiała oddać życie, by do tego doszło. Po jej śmierci, w mieście pojawił się ponownie Baron Samedi (wcześniej dr Facilier). Weaver zdradził Ron i Kelly – po morderstwach dr Sage (Nisreen Slim) i Hildy Braeburn – informacje, że ktoś morduje członkinie Zakonu Ośmiu Wiedźm. Kelly zniszczyła plan Roni, by za pomocą Lucy dowiedziały się co zamierza Samedi. Roni przeprosiła za okłamywanie siostry, a do matki, do baru, powróciła Margot z dalekiej Azji. Sama, nie mogąc podzielić się prawdą z córką, przez krótki czas były skłócone. Kelly otrzymała prezent od „cukierkowego zabójcy” i zrozumiała, że jest następnym celem mordercy wiedźm. Udała się do Weavera po pomoc, a ten zwrócił jej stary wisior z Oz. Natomiast zabójca – Nick Branson – sprowadził nawet Chada do miasta, by schwytać swą ofiarę. Kelly pokonała napastnika w barze i wyjaśniła sprawy z Chadem, który zaakceptował jej przeszłość. Kelly oddała wisior do Margot z obietnicą, że wszystko się kiedyś wyjaśni i sama wróciła z narzeczonym do San Francisco. Jakiś czas później wróciła do Storybrooke na koronację swej siostry na pierwszą elekcyjną królową Zjednoczonych Światów (m.in. Oz, Nibylandia, Arendelle, Olimp, Magiczny Las, Kraina Czarów, Zaczarowany Las) leżących obok Storybrooke.
Męskie.
Baelfire/Neal Cassidy.
Baelfire „Bae” / Baelfire Darling / Neal Cassidy (Michael Raymond-James; Dylan Schmid jako nastoletni Baelfire i Sebastian Wilkinson jako dziecko) to syn Rumplestiltskina/pana Golda i Milah.
W Zaczarowanym Lesie przed pierwszą klątwą Baelfire urodził się jako syn Milah i Rumplestiltskina w trakcie jednej z wojen z ogrami, gdy jego ojciec uciekł z pola bitwy. Jego narodziny przepowiedziała Rumple’owi pewna jasnowidzka. Rodzicom udało się uratować chłopca przed śmiertelnymi skutkami ukąszenia węża, co jeszcze bardziej ich porózniło. Mąż Milah prosił ją, by wróciła do domu, ale odmówiła, do czasu gdy mały Balefire (Sebastian Wilkinson) wszedł do piwiarni i zrobił to samo. Zobaczył wtedy kapitana Killiana Jones. Koniec końców jego matka uciekła na statek piracki. Innym we wiosce kazała wierzyć, że została porwana. Rumple, który nie był zdolny walczyć o nią na pokładzie statku, powiedział synowi, że zmarła. Rumplestitskin był dobrym ojcem dla Baelfire’a. By powstrzymać księcia i jego żołnierzy przed powoływaniem chłopca do armii, zabił przepotężnego czarnoksiężnika o imieniu Zoso, zwanego też Mrocznym. Zrobił to sztyletem, który jako jedyny mógł kontrolować maga i dawał mu moc. Nie przewidział tego, że sam stanie się Mrocznym. Na oczach syna, skręcił kark całej komisji poborowej. Wkrótce też Mroczny wkroczył na pole bitwy i przerwał wojnę ludzi z ogrami. Rozsadził ich swą magią, ale wojownik o imieniu Beowulf unaocznił mu, że jego własny syn może się pogrążyć w mroku. Po tym jak Baelfire kazał mu zabić wojownika przez sztylet, mroczny podał mu eliksir zapomnienia, by jeden z nich był silny i dobry. Balefire spotkał chłopca z Hameln, który ujawnił mu, że Rumple wcale mu nie ufa. Baelfire dostrzegł, że ojciec zmienił się, gdy magia go przeniknęła. Od Reul Ghorm otrzymał magiczną fasolkę do Świata Bez Magii, gdzie zamierzał się udać z ojcem, ale ten porzucił go, gdyż wybrał potęgę swego sztyletu.
Bae trafił do XIX-wiecznego, wiktoriańskiego Londynu. Zaprzyjaźnił się z Wendy Darling, a następnie został zaadoptowany przez jej rodziców, Mary (Karin Inghammer) i George’a (Andrew Airlie). W zamian za to, poświęcił się. Cień chciał, by Wendy została rodzielona ze swoimi braćmi, Johnem i Michaelem i zamiast ich, sam został porwany do Nibylandii. Tam trafił na pokład statku kapitana „Hooka”. W Nibylandii jego wybawca początkowo chciał się zaprzyjaźnić z synem swego wroga. Baelfire powiedział mu o sztylecie Mrocznego, a ten początkowo nie oddał go „Zagubionym Chłopcom” z Felixem na czele. Gdy Bae odkrył prawdę o losie jego matki i pragnieniu zemsty pirata na ojcu, odszedł ze statku. Przejął go Felix i po porównaniu go z wizerunkiem pewnego chłopca, uznał, że będzie żył. Baelfire stworzył sobie w Nibylandii nowy dom, ale zdołał ją opuścić tą samą drogą, jaką tu przybył, używając Cienia. Piotruś pozwolił mu na to, ale nie wiadomo dlaczego to zrobił oraz jak długo spędził na wyspie.
Trafił ponownie do "Krainy Bez Magii". W 2001 rok dorosły już Baelfire ukradł żółtego Volkswagena Garbusa, który to stał się jego sypialnią. Gdy był w środku auta, w Portlandzie, 18−letnia Emma Swan włamała się do tego auta. Wkrótce zakochali się w sobie i okradali ludzi, by tak się utrzymać. W końcu Neal postanowił zacząć normalne życie, już nie jako złodziej. Zdecydowali razem, że osiedlą się w Tallahassee. Na ich przeszkodzie stanął fakt, że Neal był poszukiwany za kradzież drogich zegarków, które były ukryte w przechowalni na dworcu kolejowym. Emma odebrała owe zdobycze i mieli się spotkać w określonym miejscu po tym, jak Neal znalazłby kupca na przedmioty. Wtedy poznał Augusta Wayne’a Booth. Ten wiedział, że Neal to Baelfire i po rozmowie z nim, Neal zadzwonił na policję, by zgłosić Emmę, a sam uciekł do Vancouver w Kanadzie. Po jakimś czasie kazał przekazać Emmie auto i dużą kwotę pieniędzy i przyrzekł Augustowi, że nie będzie się z nią kontaktować dopóki nie złamie klątwy. Neal osiadł w Nowym Jorku, a 9 lat później August przyjechał do niego z wiadomością, że Emma już jest w Storybrooke, gdyż sam zamienia się w drewno. Neal wiedział, że złamanie klątwy będzie oznaczac spotkanie z własnym ojcem, ale też Emmą. Następnie spotkał, „przez przypadek” Tamarę, która stała się jego dziewczyną.
W Świecie Bez Magii po złamaniu pierwszej klątwy August przysłał Nealowi kartkę ze Storybrooke z napisem „złamana”.
Krótko potem Emma odnalazła mężczyznę, dzięki jego ojcu. W swoim mieszkaniu sam usłyszał od Emmy, że Henry Mills jest jego synem, a pan Gold – dawniej Rumplestiltskin – dziadkiem chłopca. Emma tym samym wypełniła umowę z Goldem, a Henry nawiązał kontakt z ojcem. Neal chciał pokazać synowi miasto i zignorować ojca, ale gdy ten został zaatakowany zatrutym snocieniem z Nibylandii przez Hooka, postanowił popłynąć z nim i Emmą oraz Henrym do Storybrooke. Tylko magia mogła go ocalić od tak zabójczej rośliny. W Storybrooke podjął walkę wraz z Davidem Nolan, Mary Margaret Blanchard i Emmą u boku przeciw Corze i Reginie Mills. Po klęsce i śmierci tej pierwszej, córka kobiety zapragnęła zemsty na Mary Margaret, ale syn Neala zdołał przekonać adopcyjną matkę do zaniechania swego celu. Emma i Henry poznali Tamarę. Córka Śnieżki wyczuła od niej coś niedobrego, ale Neal próbował bronić swej dziewczyny. Po przemianie Auugsta w małego Pinokia, dawni kochankowie starli się z Tamarą w starej puszkarni. Tam Tamara, po walce z Emmą, wyznała, że nigdy go nie kochała, po czym rzuciła im pod nogi magiczną fasolkę. Neal i Emma wyznali sobie miłość po czym ranny mężczyzna od kuli z pistoletu Tamary wpadł do Zaczarowanego Lasu. Tam Aurora, Mulan i Filip zaopiekowali się nim.
Po opatrzeniu ran, udał się do dawnego pałacu swego ojca wraz z Mulan. Tam poznał Robin Hooda i bezwiednie otworzył sekretny schowek swego ojca, gdzie w kryształowej kuli z Oz zobaczył Emmę. Znajdowała się w Nibylandii, do której Neal trafił dzięki Cieniowi, sprowadzonemu tu przez syna Robin Hooda, Rolanda (Raphael Alejandro).
Na miejscu spotkał swego ojca. Po wyjaśnieniu nieporozumień – Gold sądził, że jego syn nie żyje, podjęli kroki, by ocalić Henry’ego. atramentem kałamarnicy unieruchomił Piotrusia Pana, co umożliwiło im odbicie chłopca. Gdy Piotruś wyznał Nealowi o tym co tak naprawdę zamierza zrobić Gold z Henrym – pozbawić życia bo stanowi zagrożenie – Neal sam unieruchomił potężnego ojca tą samą substancją. Przez to wpadł w sidła sił Piotrusia. Władca Nibylandii kazał umieścić Neala w Jaskini Echa, na skale, która była oddzielona od wejścia wielką przepaścią. W niej trzeba było wyjawić prawdę, by uwolnić więźnia. Po Hooku i swych rodzicach, Neal usłyszał od Emmy, że nigdy nie przestała go kochać, odkąd ujrzała go w Nowym Jorku. Teraz – gdy sądziła, że zmarł – miała nadzieję, że naprawdę nie żyje. Byłoby wtedy jej łatwiej o wszystkim zapomnieć. To uwolniło go z klatki i sam jej przysiągł, że nie przestanie o nią walczyć. Emma, Neal i Hook udali się do Mrocznej Kotliny. Tam pokłócili się o Emmę, gdy ta zamknęła Cień w kokosie ze świeczką. Neal pokazał Dzwoneczkowi kokos z cieniem. Wtedy spotkał się z ojcem i wyjawił wszystkim jego cel. Natomiast oswobodzona Wendy Darling wyjawiła im plan Piotrusia. Razem z Emmą i Regina udali się na pobliską Wyspę Czaszki, gdzie nie zdołali przekonać zmanipulowanego Henry’ego do współpracy. Chłopiec oddał mu swoje specjalne serce „najprawdziwszego wierzącego”. Regina zdołała odzyskać serce adoptowanego syna, które mu zwróciła, a puszkę oddała Nealowi. Ten uwolnił ojca z więzienia i wybaczył mu, ponieważ go szukał i nie był taki jak dziadek, Piotruś. Wszyscy wrócili do Storybrooke za pomocą Cienia przytwierdzonego przez Reginę do masztu Hooka.
W Storybrooke, w „barze u Babci”. Hook zdecydował, że ustąpi Emmę Nealowi. Sam stwierdził, że jest cierpliwy bo pozostawało pytanie czy ona mu wybaczy porzucenie. Neal umówił się na spotkanie w cztery oczy z Emmą, ale ta nazajutrz nie stawiła się. Postać Cienia została uwolniona przez Piotrusia–Henry’ego i ten wyrwał cień Matki przełożonej, uśmiercając ją na miejscu. Neal i Hook poszli po świeczkę, by ponownie uwięzić stwora. Przy wejściu do krypty Reginy, Neal przytulił się do Henry’ego–Piotrusia. Wszyscy wdarli się do środka i dowiedzieli się, że Piotruś w ciele Henry’ego ukradł Mroczną Klątwę. Grupa obmyśliła plan, by z pomocą Czarnej Różdżki zamienić ciała Henry’ego z Piotrusiem. Tym sposobem pierwszy z nastolatków miał przynieść im klątwę, a Regina przejęłaby nad nią kontrolę. Różdżkę przekazała sama Matka Przełożona po tym, jak Dzwoneczka spaliła Cień, co zwróciło jej życie. Tymczasem plan się udał i Henry trafił do swego właściwego ciała, po czym przyniósł zwój Reginie. Piotruś – po rozprawieniu się z synem – przyszedł do Reginy, Babci Lucas, Mary Margaret, Davida, Emmy, Belle, Neala i Hooka stojących na ulicy. Odebrał im zwój i zamroził. Chciał ich zabić, ale Gold – chwilowo pozbawiony magii przez swego ojca – uznał, że czas zakończyć ich sprawy i zapłacić wymaganą cenę. Pożegnał się z synem i Belle, po czym zabił swego ojca. jego własny cień przyleciał do niego ze swym sztyletem, który został wbity w plecy Piotrusia. Gold także zginął. Natomiast klątwa Piotrusia, dzięki Reginie, przeniosła wszystkich – oprócz Emmy i Henry’ego, z którymi reszta się pożegnała – do Zaczarowanego Lasu.
Baelfire i Belle wkrótce po przybyciu, podążyli do pałacu Złej Królowej. Baelfire usłyszał od Hooka, że klątwa sprowadziła nie tylko ich, lecz także wszystkie przedmioty. Wraz z Belle podjęli się pracy nad wskrzeszeniem Rumplestiltskina. Na miejscu dowiedzieli się także – po nieudanym ataku latającej małpy na Rolanda (Raphael Alejandro) – o nowym złoczyńcy w krainie, Złej Czarownicy z Zachodu. Belle i Neal zostali oszukani przez Lumière, szantażowanego przez Złą Czarownicę. Udało im się wskrzesić Rumplestiltskina za cenę życia Neala. Mroczny wchłonął w siebie syna, by go ratować, dzięki czemu sztylet Mrocznego przejęła Zła Czarownica. W dniu rzucenia Mrocznej Klątey przez Śnieżkę, by Emma mogła uratować wszystkich przed przyrodnią siostrą Reginy, Neal wyrwał się na krótko z ciała ojca i posłał buteleczkę z eliksirem przypomnienia pamięci do kapitana Hooka. Ten miał ją przekazać Emmie, która straciła pamięć z pobytu w Storybrooke.
W Storybrooke podczas drugiej klątwy Neal i Gold utkwili w jednym ciele, nie pamiętając tego jak się tam znaleźli. Zdradzali objawy szaleństwa, gdyż ich osobowości mieszały się w jednym ciele. Mary Margaret, Emma i David powiedzieli Belle o tym, że Gold został wskrzeszony. Gold/Neal uciekli z klatki Złej Czarownicy i włamali się do lombardu. Tam trafili do szpitala. Emma zauważyła na jego dłoni wypalony znak, a Belle miała go odszukać. Znalazła symbol, a Neal podziękował Hookowi za dostarczenie wiadomości do Emmy. Zanim wyszedł ze szpitala, Hook przytulił go. Przypomniał sobie, że kiedyś opiekował się nim i napsuli sobie krwi o kobietę, po czym pozwolił mu odejść. Neal zmienił się w Golda. Natomiast tuż po tym jak Emma i David dostrzegli i ścigali Mrocznego, ten ponownie zmienił wygląd na Neala. Przez telefon, Belle powiedziała Emmie, która stała przy Nealu, że znak widnieje na kluczu, który wskrzesza Mrocznego, za cenę oddania własnego życia. Emma rozdzieliła ich ciała, przez co Neal zmarł. Belle rozpaczała po tej nowinie i Mary Margaret ją uspokajała. Emma z Davidem natomiast dowiedzieli się jak wygląda tutaj i kim jest Zła Czarownica z Zachodu.
Neal pojawił się w wizji Emmy, w drodze do Krainy Umarłych podczas trzeciej klątwy. Spytał o Henry’ego i ostrzegł ją, by nie podążała do Zaświatów, gdyż trudniej będzie się stamtąd wydostać. To się miało skończyć inaczej, niż sobie to wyobrażała. Wyjawił jej, że jest w miejscu gdzie jest szczęśliwy, na górze Olimp. Natomiast Killian trafił do krainy Hadesu, do miejsca ludzi z niedokończonymi sprawami. Podkreślił, by się wycofała, póki jeszcze może. Emma odmówiła, ale Neal dodał, że kochał ją, kocha i zawsze będzie ją darzyć tym uczuciem, po czym odszedł od niej.
Hook (Świat Życzenia)/Rogers.
kapitan Killian „Hook” Jones (Świat Życzenia; Colin O’Donoghue) – postać fikcyjna, oparta na podstawie powieści „Piotruś Pan”. Główny bohater 7. sezonu serialu „Dawno, dawno temu”.
Tuż przed rzuceniem klątwy, Hook zawarł układ ze Złą Królową (Świat Życzenia), który miał mu umożliwić zemstę na Mrocznym. Hook udał się tam z Williamem Smee i zdobył kwiat dzięki informacjom od uwięzionej w wieży Roszpunki. Spędził z nią noc, podczas której zaszła w ciążę i urodziła dziewczynkę. Matka Gertruda zrzuciła powłokę Roszpunki i porzuciła swą córkę. Hook zostawił statek Smee, by odwiózł królową, a sam został, by zaopiekować się swym dzieckiem, Alicją. Trwał przy niej do czasu gdy stała się nastolatką. Spotkał się z uwięzionym Rumplestiltskinem (Świat Życzenia), a ten nakierował go na Ahaba, od którego zyskał hak z mogący uwolnić każdego z jakiegokolwiek więzienia. Gertruda zatruła pocisk Ahaba klątwą Zatrutego Serca i ten drasnął go w ramię. Przez co rozdzieliła go z córką. Jakiś czas potem spotkał na swojej drodze Lady Tremaine. 30 lat później on i Emma Swan spotkali się w Świecie Życzenia, gdy chciał ją „uratować” przed inną Złą Królową i dorosłym Pinokiem, ale ta go ogłuszyła i odesłała na „Jolly Roger”. Hook stracił nadzieję na połączenie się z córką i próbował odebrać sobie życie, ale Ariel (Świat Życzenia) powstrzymała go i zwróciła na właściwe tory. Gdy otrzymał wiadomość od dorosłego Henry’ego, zarezerwowaną dla Killiana „Hook” Jones, podążył do Magicznego Lasu. Zamierzał zająć miejsce Killiana u boku Emmy, by prawdziwa miłość go uleczyła. Odmłodził się nawet u Lady Tremaine za pomocą jej różdżki od matki chrzestnej pasierbicy. Wycofał się z tego, gdy usłyszał o ciąży Emmy. Zaczął szukać własnej córki, z pomocą Reginy i Henry’ego. Dołączył do ruchu oporu Tiany. Ewentualnie połączył się z Alicją, ale ich serca wciąż pozostały przeklęte. Hook zmówił się z Czarnobrodym (Świat Życzenia), by za 33% skarbu legendarnego Davy Jonesa, jego przyjaciel Henry Mills mógł zdobyć swój własny, wyjątkowy pierścionek dla Elli „Kopciuszka”. Czarnobrodemu wymsknęło się, że wie o Elli, a Henry był wściekły na Hooka. Do czasu gdy zabrany ze skrzyni pierścień dla narzeczonej Davy Jonesa rozpętał burzę. Henry zrozumiał, że Ella chce, by wrócił bezpiecznie, dlatego wrzucił pierścionek do wody, gdy Hook uratował załogę statku dowodząc nim. Gdy urodziła się Lucy, Drizella ogłosiła wszystkim zebranym, że za 8 lat rzuci mroczną klątwę. Kropla krwi jej matki zmieniła ją jednak w posąg. Hook zgłosił się z Ellą i Henrym, by pomóc Tianie, mającej być królową, w zadaniu jakie przekazał jej Facilier. Spotkali na swej drodze księcia Naveen. Gdy Robin wpadła w kłopoty z powodu Matki Gertrudy, Hook był wsparciem dla Zeleny w Magicznym Lesie, by walczyła o córkę. Dzięki temu przeciwstawili się Gertrudzie i Madame Leota, a Robin oddała swą magię matce. Hook korespondował z córką, a Robin była ich listonoszem. widząc szczęście córki, zabronił panu Gold zbliżać się do Alicji. Nawet jeżeli ona miała być Strażnikiem mrocznej magii, która uwolni go od nieśmiertelności i czarnej magii. Gdy jednak dostrzegł, że Gold dokonał altruistycznego gestu – zabronił Alicji przejęcia swych mocy, gdyż byłoby to dla niej więzienie – pogodził się z mrocznym. Czar rzucony na Drizellę został odczyniony przez Zakon Ośmiu Wiedźm z Matką Gertrudą na czele. Mrocznej klątwy nie dało się powstrzymać, ale Hook i tak odszukał Golda i chciał wiedzieć czy jest jednak jakiś sposób. Mroczny zaprzeczył i wręczył mu tylko małego słonia z kości słoniowej, który pozwoli mu zachować jego najcenniejszy związek „ojciec-córka” z Alicją. Gold zrobił to dla Alicji, ale gdy Regina została zmuszona przez Drizellę do rzucenia klątwy przez otrutego Henry’ego, Hook wręczył słonika Elli „Kopciuszkowi”, by mogła być wciąż matką dla 8-letniej Lucy.
Hook stał się policjantem w Hyperion Heights i pomógł znaleźć auto dorosłego Henry Mills oraz przybraną wnuczkę Victorii Belfrey, Lucy Vidrio. W zamian otrzymał promocję na detektywa i partnera do współpracy, Weaver. Victoria chciała się pozbyć Henry’ego z miasta i, by to osiągnąć, miał zostać zamieszany w kradzież. Zamiast tego, sam zaczął prowadzić śledztwo przeciw niej i wciągnął w nie Roni z Henrym. Aresztował jednego z jej współpracowników, Michaela Griffiths (Simon Arblaster), ale Weaver uwolnił go w zamian za współpracę. W swych poszukiwaniach zaginionej Eloise Gardener znalazł mężczyznę (Sandy Robson) z tatuażem podobnym do tego w jej notatkach. Odszukał jego adres, ale zastał tam tylko jego zwłoki. Połączył poszlaki i wskazały one Victorię jako odpowiedzialną za porwanie. Mimo błędnych informacji od Tilly, wyśledził ją i odnalazł Eloise Gardener po czym ją uwolnił. Victorię aresztowano, a policjanci pochwalili go za jego pracę. Po wypuszczeniu Victorii na wolność, Rogers przejrzał archiwa policyjne, znajdując hak z poprzedniej osobowości i teczki osobowe połowy mieszkańców Hyperion Heights. Jacinda przedstawiła mu nóż – sztylet Mrocznego – dzięki któremu włamanie i podpalenie ich kuchni było możliwe. W końcu zmierzył się z Weaverem i ten wyjawił, że jest rozdzielony ze swą żoną, Belle. Teraz chce do niej wrócić. Rogers zgodził się mu pomóc. Tilly pokazała Rogersowi znak Zakonu Ośmiu Wiedźm, taki sam jaki miała Eloise Gardener w swoim dzienniku. Pokazali go Weaverowi, a ten tylko stwierdził, że one tu są. Weaver przekazał mu informację, że Eloise jest liderką sekty, a sam przekonał się do tego, gdy zobaczył Victorię Belfrey, martwą na kolanach Ivy w ogrodzie botanicznym, jako ofiarę tajemniczego rytuału Eloise. Kolejną sprawą jaką się zajęli było morderstwo dr Sage (Nisreen Slim) i Hildy Braeburn. U obydwu zniknął pukiel włosów i były członkiniami kultu, a przy ostatniej ofierze znaleźli Tilly ze skalpelem. Tilly oczyszczono jednak z zarzutów dzięki kamerze miejskiej, a Rogers zaproponował dziewczynie mieszkanie u siebie. Po tym jak Ivy opuściła Hyperion Heights, Rogers i Weaver zbadali parking, na którym została zaatakowana przez „Cukierkowego Zabójcę”. Henry nakierował ich na to, że morderca myśli, że jest Jasiem z baśni, skoro sam poprawił jego historię o Małgosi z Oz. Dopiero zniknięcie Henry’ego i krótkie wiadomości jakie Jacinda Vidrio otrzymywała od niego – nazywana per „J” – oraz wspomnienie blizn Nicka, doprowadziło do połączenia faktów. Branson jako „cukierkowy zabójca” został jednak obezwładniony przez Kelly i aresztowany. Krótko potem Weaver i Hook odkryli, że morderca nie żyje. Henry i on odkryli w jego mieszkaniu obecność Drew, który ostrzegł detektywa, przed niewyobrażalną mocą barona Samedi. Rogers przejrzał raport z sekcji Bransona i według niego został dźgnięty nożem od wewnątrz. Drew przekazał mu najważniejsze informacje na temat tego czym zajmował się Nick, że Eloise jest przywódczynią wiedźm. Usłyszał też od skonfundowanej Tilly rewelacje o Eloise, która przyznała się do bycia jej matką. W domu Henry’ego, gospodarz zaczął myśleć, że wszystko z jego książki jest prawdą. Rogers z Tilly zostali oszukani, gdy Eloise sprowadziła ich do teatru, gdzie miała przeprowadzić zaklęcie, sprowadzające magię do tego świata. Gardener wyjawiła córce, że nie zabił jej ojca, lecz jest nim Rogers. Tilly zgodziła się uczestniczyć w rytuale czarownic pod groźbą życia Rogersa. Gdy ten próbował do niej podejść, klątwa w jego sercu się aktywowała. Weaver, na stacji policyjnej, przekonał go do tego, że magia istnieje i udali się po pomoc Margot. Przełamanie klątwy przez Henry’ego zwróciło wszystkim wspomnienia i zakończyło rytuał. Rogers podszedł do Tilly i wsparł ją w chwili zmierzenia się z matką. Eloise została zamieniona w drzewo i wszyscy mogli się cieszyć ze złamania klątwy, oprócz Rogersa. Ten trafił na krótko do szpitala, po czym Henry przekazał im, że Rumplestiltskin (Świat Życzenia) porwał jego rodzinę. Przez dwukierunkowe lustro, Rogers i Weaver trafili do życzeniowej wersji domku Golda/Rumplestiltskina. Od Ariel (Świat Życzenia) uzyskali nieco tuszu kałamarnicy, by unieruchomić nowego wroga. Roni i Henry trafili do życzeniowego zamku Mrocznego, gdzie Jacinda i Lucy zostały zaklęte w zaśnieżonej kuli. Weaver i Roni mieli powstrzymać przeciwnika, a sami mieli szukać zaklęcia, by przełamać impas. Rogers został jednak ogłuszony, gdy Henry udał się po pióro Autora. Rumplestiltskin (Świat Życzenia) przejął je i ręką Henry’ego (Świat Życzenia) wymazał magię Strażników czarnej magii. Rogers, Weaver i Henry trafili do środka kuli, gdzie oznajmił obdartemu z mocy Weaverowi, że się nie podda. Alicja przeniosła im do wnętrza hak z Maui, który rozbił szkło co ich wydostało. Na zewnątrz spotkali Tilly, Margot i Zelenę ze Storybrooke, z innego czasu. Mary Margaret Blanchard i David Nolan udzielili im pomocy i ostrzegli, że ten mroczny planuje pozamykać ich w osobnych wymiarach–celach. Rogers pobłogosławił Margot w jej planach poślubienia Tilly. Natomiast Weaver zamierzał wyrwać serce swemu alter ego, ale podczas walki Roni z królem Henrym (Świat Życzenia), portale otworzyły się. Rogers nie chciał, by Tilly zniknęła w jednym z nich i chwycił ją za dłoń, czując wielki ból. Po zamknięciu się ich, padł na ziemię. Dopiero serce Weavera przywróciła Rogersa do życia i pokonała Rumplestiltskina. Detektyw podziękował swemu przyjacielowi. Gdy Ron rzuciła mroczną klątwę z kawałków serc tych, których kocha i ją kochają, połączyła wszystkie krainy obok Storybtrooke. Rogers był obecny na koronacji Roni na pierwszą elekcyjną królową Zjednoczonych Krain.
Jiminy/Archie Hopper.
Jiminy / Archibald „Archie” Hopper (Raphael Sbarge; Morgan Roff jako nastoletni Jiminy i Adam Young jako dziecko) to sumienie mieszkańców Zaczarowanego Lasu lub Storybrooke, a także opiekun Gepetta/Marco. Postać oparto na podstawie powieści „Pinokio” oraz postaci Rogera Radcliffe z powieści „101 dalmatyńczyków”.
W Zaczarowanym Lesie przed pierwszą klątwą dzieciństwo i dorosłe życie Jiminy’ego zostało silnie naznaczone przez jego ojca i matkę, Myrnę i Martina. Po tym co zrobił rodzicom (Laura Bertram i Luke Camilleri) pewnego chłopca, poprosił Niebieską Wróżkę, by zmieniła czar. Nie mogła tego uczynić, ale zaproponowała, by był przewodnikiem dziecka. Wybrał bycie tym kim chce, a Wróżka domyśliła się o co mu chodzi gdy świerszcze zaczęły wydawać swe odgłosy. Zmieniła go w jednego z nich i kazała mu znaleźć chłopca. Dodała, że jego imię to Gepetto. Śnieżka wypiła eliksir zapomnienia, który zmienił ją w zirytowaną i wredną kobietę. Jiminy został sprowadzony do chatki krasnoludków przez Gburka. Na miejscu, namówił ją, by wysłuchała swych współlokatorów. Kiedy chciał, by nie wyżywała się na przyjaciołach, bezwiednie podsunął jej myśl zabicia samej Złej Królowej. Śnieżka nakryła go kloszem od owoców. Jiminy zjawił się później u Księcia z Bajki i przeciął więzy, założone na niego przez Śnieżkę. Książę – mówiąc, że oddałby za nią życie, byle tylko nie stała się zła – złamał działanie eliksiru pocałunkiem prawdziwej miłości. Po klęsce sojuszu króla George’a ze Złą Królową, ta ostatnia znalazła się – jako więzień – w rękach Śnieżki i Księcia. Jiminy uczestniczył w dyskusji nad losem Królowej, która została tymczasowo pozbawiona magii przez Niebieską Wróżkę. Wyraził obawę, że Regina nigdy się nie zmieni. Nie zgodził się na sugestię Babci, by wygnać ją do innego świata, a przez to skazać tamtych mieszkańców na ich cierpienie. Wbrew opinii Śnieżki, milcząco poparł wniosek o egzekucję więźniarki wysunięty przez Księcia. Tuż przed planowaną śmiercią, zachęcił ją do wygłoszenia własnego zdania. Usłyszał, że żałuje, iż nie zabiła Śnieżki, a po chwili widział jak wykonanie wyroku zostało zaniechane przez Śnieżkę, z pomocą Wróżki. Reul Ghorm odwiedziła Gepetta. Poprosiła, by wystrugał szafę z ostatniego zaczarowanego drzewa. Śnieżka i jej dziecko miało przez nią przejść, by w wieku 28 lat złamać klątwę Złej Królowej. Zegarmistrz dowiedział się, że owa klątwa dosięgnie jednak wszystkich, przez co zażądał, by to jego syn był jednym z dwójki, które zostaną ocalone. Jiminy chciał go od tego odwieźć, ale został „sparzony” odpowiedzią, że sam nigdy nie spłacił długu z jego dzieciństwa za krzywdę wyrządzoną jego rodzicom. Na kolejnej naradzie sprzeciwił się sugestii księcia, by zabić Królową, ponieważ „zło zawsze rodzi zło”. Śnieżka zaczęła rodzić. Niebieska Wróżka kazała Gepettowi powiedzieć prawdę małżonce Księcia z Bajki i pozwolić matce z córką być razem. Jiminy chciał powstrzymać swego podopiecznego, ale Gepetto był zdecydowany zrobić swoje. Jiminy za to ostrzegł Pinokia, że czeka na niego wiele pokus. Dopóki jednak będzie bezinteresowny, odważny i prawdomówny to nie zawiedzie.
Jiminy został zabrany przez klątwę do Storybrooke. Tak jak innym mieszkańcom, wyczyszczono mu pamięć, lecz wrócił do swej ludzkiej formy. Stał się właścicielem dalmatyńczyka o imieniu Pongo oraz doktorem psychologii. Osiemnaście lat później podsunął Reginie, by zaadoptowała dziecko, gdyż to wypełni pustkę w jej sercu. Po adopcji Henry’ego Millsa, podzieliła się swymi obawami z doktorem, że biologiczna matka Henry’ego przyjedzie kiedyś po niego. Uspokoił ją, że powinna się cieszyć tym co ma, a nie martwić o przyszłość bo to przesłoni jej szczęście. Dziesięć lat później Archie został terapeutą młodego Henry’ego, ponieważ młody syn Reginy zaczął głosić teorie, że mieszkańcy miasta są baśniowymi postaciami. Chłopiec opuścił jedną z sesji i sprowadził tutaj z Bostonu swoją matkę, Emmę Swan. Archie spotkał go i spytał się gdzie był. Henry skłamał, ze udał się na wycieczkę. Archie przypomniał mu ich zasadę, że „zło rodzi zło”, a Emma im przerwała, by odwieźć go do jego adopcyjnej matki. Emma postanowiła tu zostać, a z chwilą gdy otrzymała klucz do pokoju od Babci, czas w miasteczku i innych światach – także Zaczarowanym Lesie – ruszył z miejsca. Archie zauważył, że zegar ponownie zaczął bić. Później został zmuszony przez Reginę do gry, by wyrzucić Emmę z miasta, poprzez wręczenie jej akt syna i oskarżenie kobiety o kradzież. Plan się udał, ale Emma sprytnie odwróciła sytuację i przystała na „operację kobra”, czyli działania mające złamać klątwę.
Henry wspomniał Archiemu, że był on kiedyś Jiminym, świerszczem oraz sumieniem wszystkich ludzi. Gdy Emma przyjęła do Grahama odznakę szeryfa, zatrzęsła się ziemia wokół kopalni. Regina chciała zasypać szyby, wyrównać teren i wybrukować. Henry próbował ją powstrzymać z pomocą Emmy i terapeuty. Natomiast Regina kazała doktorowi brutalnie pozbyć się wszystkich „urojeń” Henry’ego pod groźbą utraty biura i domu. Archie praktycznie przekazał słowa Reginy swemu pacjentowi, określając pomysły Henry’ego jako bzdury, przez co chłopiec wyszedł. Krótko potem obie matki dowiedziały się, że Henry udał się do kopalni. Do jej wnętrza wszedł także Archie, po czym za nim zawaliło się wejście. Oboje zagłębili się w nią bo Henry chciał znaleźć swój dowód na swoje teorie. W końcu dał się namówić do znalezienia wyjścia. Usłyszeli ciągłe szczekanie psa Pongo, które zawiodło ich do windy. Winda spadła, ale Archie uratował siebie i chłopca zahaczając się parasolką o liny. Będąc na powierzchni, przeciwstawił się Reginie. Oznajmił, że będzie kontynuował poprzednią terapię, grożąc, że nie wskaże na nią, jeśli przyjdzie walczyć pani burmistrz o opiekę nad dzieckiem przed sądem. Henry zauważył, że do miasta wróciły świerszcze.
Po śmierci szeryfa Grahama, rozpoczęła się walka o to stanowisko między Emmą, a Sidneyem Glass. Archie widział jak Emma uratowała panią burmistrz z małego pożaru w ratuszu i obiecał wesprzeć Emmę. Poprowadził otwarcie debaty między kandydatami, na którym „wybawicielka” wyznała prawdę i przez to wygrała wybory.
David Nolan zwrócił się do Archiego i na jego terapii doznał przebłysków z życia w Zaczarowanym Lesie. Natomiast Gold zwierzył mu się, że ma syna, który – jak sam sądził – chce go zabić.
Archie oznajmił Emmie, że nie uzyska praw do opieki nad Henrym bo nie miała dowodów na to, że Regina uwikłała Mary Margaret w „morderstwo” Kathryn. Sąd wziąłby pod uwagę zmianę zachowania Henry’ego odkąd ona przybyła, czyli kradzież karty kredytowej, wagarowanie i narażanie się na niebezpieczeństwo. Zapewnił ją jednak, że Regina go nie skrzywdzi, a obie muszą przestać walczyć, jeśli chcą być w jego życiu. Gdy Emma złamała klątwę, do Archiego wróciły wspomnienia z tego kim był w Zaczarowanym Lesie.
Po złamaniu pierwszej klątwy Archie poinformował Emmę, Mary Margaret, Davida z Henrym, że wściekły tłum z doktorem Whale na czele zmierza do domu Reginy. Powstrzymali ich, a było to konieczne, gdyż okazało się, że Regina nie ma magii, mimo sprowadzenia jej przez Mrocznego.
W związku z atakiem Zjawy, mieszkańcy zebrali się w ratuszu. Hopper słyszał jak Leroy upewnił wszystkich, że przekroczenie granicy miasta oznacza ponowną utratę wspomnień z Zaczarowanego Lasu. David, po brutalnym zamanifestowaniu magii przez Reginę, poparł Davida i odwiódł mieszkańców od opuszczenia Storybrooke.
Doktor przyjął też Reginę, gdy ta przeżywała trudny okres nieużywania magii, w związku z przysięgą daną Henry’emu, przeżywającemu zniknięcie Emmy i jego babci w kapeluszu Jeffersona. Wspierał ją po tym jak musiała pożegnać swego dawnego ukochanego.
Archie uczestniczył w przyjęciu w „barze u Babci” na cześć powrotu żony i córki Davida z post-apokaliptycznego Zaczarowanego Lasu do miasteczka. Wymsknęło się mu przy Emmie o sesjach Reginy. Z tego powodu burmistrz pokłóciła się z terapeutą na molo, co widziała Ruby. Wieczorem kelnerka ponownie zobaczyła, jak Cora w powłoce Reginy weszła do jego biura. Córka młynarza nie tylko teleportowała Archiego na statek Hooka, ale też zabrała akta córki sporządzane przez niego. Sama zabiła kogoś i zmieniła zwłoki w ciało doktora. Nazajutrz pies Archiego przybiegł pod bar, a Ruby wyczuła, że coś jest nie tak. Razem z Emmą pobiegły do jego biura i tam Ruby wyznała Emmie co widziała. Archie tymczasem czekał pod pokładem kapitana Hooka na przesłuchanie, by wydobyć od niego informacje o Mrocznym.
Hook odpytywał go na temat sztyletu Mrocznego, ale doktor nic nie wiedział o przedmiocie. Po groźbie wypatroszenia, powiedział mu o innych sekretach Mrocznego. Dopiero Belle go uratowała. Pokazał się Henry’emu Mills i Emmie w mieszkaniu Mary Margaret.
Archie nakłonił innych mieszkańców, by podążyli za swymi przywódcami, Mary Margaret Blanchard i Davidem Nolanem. Zamiast przenieść mieszkańców miasteczka do Zaczarowanego Lasu, zdecydowali się wrzucić do portalu diament autodestrukcji, który miał zniszczyć miasto, tak jak wcześniej zrobili to oni ze Zjawą. Nie chcieli budować nowego świata na krwi Reginy.
Po zdezaktywowaniu diamentu, David, Hook, Gold, Emma, Mary Margaret i Regina popłynęli statkiem kapitana do Nibylandii. Mroczny wręczył Belle zaklęcie maskujące, które zamknie Storybrooke dla kolejnych obcych. Archie wspierał Belle po rozstaniu z Mrocznym.
Bohaterowie wrócili z Nibylandii, lecz Piotruś Pan rzucił klątwę w mieście, by stworzyć nową Nibylandię. Gold powstrzymał go, zabijając jego i siebie. Archie pocieszył Belle przytulając ją i widząc jak rodzice żegnają się z Emmą, a Regina z Henrym. Klątwa została przejęta przez Reginę i wymazała miasto z map.
W Zaczarowanym Lesie po złamaniu i cofnięciu w Storybrooke pierwszej klątwy Archie wrócił do swej formy świerszcza w Zaczarowanym Lesie. Na ramieniu Gburka powiedział mu tylko, że kolejne grupy mieszkańców pojawiają się w innych rejonach krainy. Podążył do pałacu Złej Królowej. Na miejscu odkryli, że pałac został przez kogoś przejęty.
Jiminy po powrocie do Storybrooke drugiej klątwy, ponownie stał się doktorem Hopper. Pamiętał tylko jak purpurowa mgła ogarnęła ich, gdy Emma z Henrym wyjeżdżali z miasta. Na spotkaniu mieszkańców w ratuszu, był jednym z tych, którzy stanęli przeciw Reginie bo sądził, że znowu rzuciła klątwę. Nalegał, by powiedziała ich wersję prawdy, bo wtedy by mogli zrozumieć.
Po złamaniu klątwy przez Reginę, poprzez pocałowanie w czoło wierzącego Henry’ego, Archie zobaczył w szpitalu jak młody Henry przeglądał oferty domów w Storybrooke. Doktor zaopiekował się Henrym, gdy Zelena szturmem zdobyła jego nowo narodzonego wujka, by otworzyć portal czasu. Później brat Emmy został odzyskany przez Davida, a Zelenę pokonano. Hopper był obecny w „barze u Babci” z okazji nadania imienia „Neal” drugiemu dziecku Mary Margaret i Davida. Później udzielił ślubu Belle i Mrocznemu, w asyście ojca panny młodej.
Archie udał się na spotkanie z nową panią burmistrz, Mary Margaret Blanchard i chciał powstrzymać rozlew krwi, by tłum nie zwracał się przeciwko Elsie i posłużył pomocą Mary Margaret by nie była kontrolującą wszystko matką.
Jiminy starał się pomóc Emmie w obliczu jej wizji dotyczących przeznaczenia „wybawców”. Sądził, że ma kryzys egzystencjalny i tożsamości. Doradził jej jednak, by żyła dniem dzisiejszym, a nie przejmowała się tym jak to życie się zakończy. Zła Królowa (serum) nie mogła się dowiedzieć szczegółów tej wizji od niego, więc przyjęła jego powłokę i porwała doktora do domku Zeleny. Zelena zmieniła go w końcu w świerszcza, a jego, w tej formie, uratowali dopiero Mary Margaret i David Nolan. Hook zjawił się u ludzkiego Archiego i pokazał mu pierścionek zaręczynowy dla Emmy. Archie był zachwycony i doradził mu, by nie obawiał się opinii Davida tylko bezpośrednio zapytał go o błogosławieństwo. Archie udzielił ślubu Emmie i Killianowi, a gdy pochłonęła go klątwa Fiony, „Czarnej Wróżki”, wrócił do osobowości sprzed pierwszej klątwy, gdzie nadal próbował wyperswadować Henry’emu iż klątwy nie ma. Sprawował też rolę doradcy w sprawie Emmy, zamkniętej w szpitalu psychiatrycznym, pod kuratelą Fiony – burmistrzyni. Dopiero śmierć tej ostatniej z ręki Golda przełamała tę klątwę.
Archie zamknął swój gabinet psychiatry i zaczął udzielać ślubów w Storybrooke, według relacji Reginy. W Magicznym Lesie rzucono klątwę, która przesunęła linie czasowe Storybrooke i przeklętych mieszkańców krainy, w tym Henry’ego Millsa. Toteż, gdy do miasteczka przyjechały Tilly i Margot, nie uwierzył im, że Henry i jego córka z żoną są w niebezpieczeństwie. Wraz z Pongo, zaczęli ich ścigać, sądząc, ze to kolejni złoczyńcy. Po wszystkim, Archie był obecny na koronacji Reginy na pierwszą elekcyjną „dobrą królową” Zjednoczonych Krain magicznych.
Łowca/Graham.
Łowca / szeryf Graham Humbert (Jamie Dornan) to niedoszły morderca Śnieżki i zmarły szeryf Storybrooke. Postać oparto na podstawie baśni „Królewna Śnieżka”.
W Zaczarowanym Lesie przed pierwszą klątwą Łowca był wychowywany przez wilki. Jego rodzice go porzucili. Dlatego miał więcej szacunku dla zwierząt, które, jak sądził, były czyste oraz honorowe, w przeciwieństwie do podstępnych, wyrachowanych ludzi. Zła Królowa widziała jak potraktował zwierzynę oraz zupełnie inaczej ludzi, przez swoje magiczne lustereczko. Zleciła mu zamordowanie swej pasierbicy. W zamian miała zakazać polowania na wilki. Wraz ze swoją ofiarą szedł przez las. Królewna zauważyła, że został wynajęty przez królową bo miał odwrotnie założoną zbroję. Także nie złożył jej kondolencji po śmierci ojca, co robili inni żołnierze. Ogłuszyła go i pobiegła w las, ale Łowca znalazł ją, gdy pisała list pożegnalny do macochy.
Kazała mu go dać po swej śmierci. Mężczyzna przeczytał go, a gdy Śnieżka sądziła, że za kilka sekund ją zabije, Łowca ściął nożem kawałek łodygi i zrobił w niej dwa otwory. Kazał dziewczynie dmuchnąć w niego w razie kłopotów. Jego przyjaciel zaprowadzi ją w bezpieczne miejsce, po czym kazał jej uciekać. Chwilę później dostrzegł inne zwierzę, które zabił i wyciął z niego serce. Łowca przyniósł swej zleceniodawczyni szkatułkę z sercem. W pałacu Królowej, odczytał jej list od Śnieżki na głos. Regina spaliła go i powiedziała mężczyźnie, że księżniczka zdradziła jej sekret co ją samą słono kosztowało. Królowa zabrała szkatułę do drugiej komnaty z zaczarowanymi sercami, lecz jedna z szuflad nie otworzyła się. Łowca wszedł za nią, a Regina domyśliła się, że to nie jest ludzkie serce. Wściekła, zamknęła za nim drzwi i wyrwała jego serce. Tak, by nie mógł nic poczuć, a ona, by mogła go kontrolować. Pocałowała go, a następnie ostrzegła go, że gdy tylko jej się sprzeciwi, wystarczy, że ściśnie serce, przez co zada mu ból. On też będzie dzielić z nią sypialnię, kiedy tylko tego zapragnie. Książę David, przetrzymywany dotychczas przez Królową, zdołał uciec z jej zamku, dzięki pomocy jakiej udzielił mu Łowca. Zdradził Księciu, że sam nie może odejść bo oddał serce, by królowa oszczędziła Śnieżkę. Kazał mu ją znaleźć. Królowa dowiedziała się o ucieczce i przygwoździła Łowcę do ściany, ale po chwili zdecydowała, że przeniesie Davida do Bezkresnego Lasu.
Łowca został zabrany przez Mroczną Klątwę do Storybrooke. Tak jak innym mieszkańcom, wyczyszczono mu pamięć i stał się szeryfem miasteczka oraz przedstawicielem prawa, Grahamem Humbert. Nadal też sypiał z Reginą. W obszarze działania klątwy znaleźli się owdowiały Kurt Flynn (John Pyper-Ferguson) z synem Owenem. Graham i Regina Mills byli zaszokowani, że widzą nieznajome twarze, ale wkrótce Regina zaproponowała im, by zostali w miasteczku, głównie ze względu na Owena. Gdy Kurt odmówił, Graham pomógł jej zatrzymać jego wbrew jego woli, po czym sama pozwoliła odejść Owenowi.
18 lat później Regina zaadoptowała niemowlę, któremu nadała imię Henry, a 10-letni chłopiec odnalazł swoją biologiczną matkę, Emmę Swan, która przywiozła go z powrotem z Bostonu do Storybrooke. Szeryf Graham uczestniczył w poszukiwaniach Henry’ego i aresztował Emmę za jazdę pod wpływem alkoholu.
Swan oddała mu je dobrowolnie, ale powiedziała, że została zamieszana w sprawę. Graham aresztował ją, a później Mary Margaret Blanchard wpłaciła kaucję. Ze swoimi podejrzeniami o to, że Emma rzeczywiście mogła być zamieszana w sprawę poszedł do Reginy, lecz ta potraktowała go chłodno. Ostrzegł ją, że w konflikcie matek ucierpi Henry.
Graham uczestniczył w poszukiwaniach Davida Nolana, a krótko potem zaproponował Emmie, by była jego zastępcą. Oponowała, ale dopiero po przygodzie z ciężarną Ashley Boyd, przyjęła propozycję. Sam w międzyczasie, wciąż umawiał się na seks-spotkania z Reginą Mills w „zagrodzie u Babci”.
Wraz z Emmą, byli obecni przy akcji ratującej Henry’ego i Archiego z szybu windy starej kopalni. W jej trakcie, Regina okazała niezadowolenie, gdy dowiedziała się o awansie Emmy.
Gdy Emma widziała i domyśliła się, że sypia z panią burmistrz. Była zdegustowana i nie chciała rozmawiać z nim o tym co zaszło. Graham nie potrafił odpowiedzieć swej zastępczyni dlaczego obchodzi go Regina. Pocałował Emmę i odzyskał przebłyski swojego poprzedniego życia jako Łowca, w tym wizerunek białego wilka. Zrozumiał, że nie czuje żadnych emocji. Udał się do Reginy, by się przekonać czy to prawda, ale noc spędzona z nią, utwierdziła go w tym. Wkrótce też obudził się u z powracającego do niego snu o wilku. Wyszedł od pani burmistrz i spotkał owe zwierzę, które ze spokojem odeszło w kierunku cmentarza i lasu. Szeryf biegł przez las, gdzie spotkał Golda, z łopatą w dłoni. Graham powiedział, że szuka wilka bo widział go na żywo i we śnie. Gold niczego niezwykłego nie dostrzegł, ale podsunął mu myśl, że sny są wspomnieniami z poprzedniego życia. Życzył mu znalezienia tego co szuka i odszedł. Graham kontynuował poszukiwania zwierzęcia, przedzierając się przez las. Jego wycie doprowadziło do ich spotkania. Spojrzeli na siebie i wilk chciał odejść, ale gwizdnięcie Grahama, sprowadziło go do mężczyzny. Ten go pogłaskał i doznał przebłysku chwili, w której miał zabić Śnieżkę oraz zobaczył znak nad komnatą Królowej, gdzie trzymała serca. Wilk zniknął, a Graham udał się do Mary Margaret Blanchard. Ona nie potrafiła mu odpowiedzieć kiedy się poznali i zastanawiał się, czy to nie dziwne. Chciał wiedzieć czy ją skrzywdził i czy wierzy w poprzednie życie. Mary Margaret zaprzeczyła i wspomniała mu o teorii Henry’ego, że każdy jest przeklęty i nie pamięta tego kim był. Zauważyła, że jest rozpalony i kazała mu odpocząć. Szeryf udał się do adoptowanego syna Reginy. Chłopiec pokazał mu książkę z baśniami i opowiedział mu jego historię w skrócie. Łączy go z Emmą szczególna więź, bo niegdyś oszczędził życie jej matce. Jemu samemu zaś Królowa wyrwała serce, by już nigdy nic nie poczuł. W książce zobaczył znak, który widział w wizji. Henry powiedział mu, że tam, w skarbcu, przechowywane jest jego serce. Wilk najwidoczniej chce, by je odzyskał. Graham podziękował dziecku i wyszedł. Na dworze spotkał Emmę, która rozmawiała z Mary Margaret. Graham powiedział jej, że chce znaleźć swoje serce, a wilk z jego snów go zaprowadzi. Emma podeszła do niego i przyłożyła swoją oraz jego dłoń do jego klatki piersiowej, by wyczuł jego bicie. Nadal jednak wierzył w klątwę, a po chwili razem zauważyli białego wilka. Pobiegli za nim na cmentarz, do mauzoleum Reginy, nad którym był znak z jego wizji i książki. On powiedział Emmie, że tam jest jego serce i oboje włamali się do środka. Szukał tajnego przejścia i chciał przejrzeć urny, ale Emma go uspokoiła, że nic tu nie ma. Wtedy Regina, z kwiatami w ręku na grób ojca, nakryła ich. Graham wyznał, że chciał tu wejść, ale niczego nie szukał. Nie chciał iść z Reginą do domu, lecz z Emmą. Potrzebował „czegoś innego”. bo zdał sobie sprawę, że nic nie czuje, z powodu Reginy i zostawił ją. Emma i Regina zaczęły się kłócić, a następnie bić, ale Graham je rozdzielił, po czym oboje odeszli z cmentarza. Na posterunku, Emma została opatrzona przez Grahama i poparła go w tym, że zerwał, jeśli nie chciał cierpieć. Uśmiechnęli się do siebie i pocałowali, a Graham odzyskał wszystkie wspomnienia z Zaczarowanego Lasu. Zaczął płakać i powiedział jej, że wszystko pamięta. Podziękował za to, ale moment później padł martwy. Regina zeszła do skarbca pod grobem ojca. Wzięła w dłoń serce Grahama i ścisnęła je, zamieniając w proszek. Graham zmarł w ramionach Emmy. Raport z autopsji stwierdził tylko, że zmarł z przyczyn naturalnych.
Pinokio/August Booth.
Pinokio / August Wayne Booth (Eion Bailey; Jakob Davies i Jack Davies jako młody Pinokio) to syn Gepetta/Marco. Postać oparto na podstawie powieści „Pinokio”.
Przed pierwszą klątwą Pinokio został wystrugany z magicznego drzewa przez Gepetta i zaczarowany przez Niebieską Wróżkę przez co stał się ożywioną lalką z drewna. Powiedziała mu jednak, że stanie się prawdziwym chłopcem, gdy będzie bezinteresowny, odważny i prawdomówny. Zła Królowa zastraszyła mieszkańców wioski przed pomaganiem Śnieżce, w której przebywali m.in. Babcia i Gepetto z synem. Mężczyzna ośmielił się przemówić do niej, że w wiosce żyją sami dobrzy ludzie, który nie zasługują na cierpienie. Ona pokazała im schwytaną, nieznaną kobietę. Ta krzyczała do nich, że królowa ją zabije, ale została zabrana przez straże. Przez pewien czas spędził czas na Wyspie Pokus, gdzie pomógł pewnemu mężczyźnie w znalezieniu syna księcia James. Odkrył przy tym, że nos wydłużał mu się, gdy kłamał. Pinokio trafił z ojcem na środek morza, gdzie polował na nich olbrzymi wieloryb. Ojciec kazał mu ubrać jedyny kapok jaki im został, ale Pinokio powiedział ojcu, by sam go ubrał bo przecież jest z drewna i będzie dryfował na morzu, po czym skoczył do wody. Nazajutrz Gepetto obudził się na plaży, gdzie znalazł nieruchomego syna. Niebieska wróżka pojawiła się jednak w tym miejscu i w nagrodę za jego czyn, zamieniła go w prawdziwego chłopca. Pinokio zaczął pracować w warsztacie ojca przy naprawianiu zegarów. Do jednego z nich włożył świerszcza Jiminy. Ta sama wróżka odwiedziła jeszcze raz Pinokia i jego ojca. Chłopiec przestraszył się i obiecał, że będzie grzeczny. Wróżka powiedziała mu, że nie chodzi o niego. Był to już czas, gdzie Zła Królowa przygotowywała się do rzucenia Mrocznej Klątwy. Gepetto dobił targu z Niebieską Wróżką, że jedną z dwóch osób, jakie mogła ochronić szafa, będzie jego syn. Wróżka się zgodziła i skłamała na zebraniu, że tylko jedna osoba mogłaby przejść przez portal, czyli ciężarna Śnieżka. Gepetto podjął się wyrzeźbienia szafy. Po skończeniu mebla, Śnieżka zaczęła rodzić. Niebieska Wróżka kazała Gepettowi powiedzieć małżonce Księcia z Bajki prawdę i pozwolić matce z córką być razem. Jiminy chciał powstrzymać swego podopiecznego, ale Gepetto był zdecydowany zrobić swoje. Jiminy ostrzegł więc Pinokia, że czeka na niego wiele pokus. Dopóki jednak będzie bezinteresowny, odważny i prawdomówny to nie zawiedzie. Gepetto zmusił syna – który nie chciał kłamać i zostawiać ojca – do zaopiekowania się Emmą, by za 28 lat mogła złamać klątwę. Wyjaśnił mu, że czasami kłamstwo jest dopuszczalne, by chronić bliskich i wysłał go do "Krainy Bez Magii".
Pinokio trafił bezpiecznie do miejsca docelowego, kilka minut przed dotarciem rzuconej klątwy do miejsca skąd wyruszyli. Przez krótki czas opiekował się Emmą–niemowlęciem, lecz w końcu ją porzucił, gdy uciekł z ich domu dziecka. W 1990 roku, odwiedził ją i namówił, by nie paliła kartek z książki o baśniach, dotyczących „brzydkiego kaczątka”. Był to okres gdy uciekła z domu i przekonał, że jeśli mocno się w coś wierzy, ma się moc zmiany swego przeznaczenia. Musi tylko uwierzyć, że jest łabędziem, a nie kaczątkiem. Pod jego wpływem, Emma wróciła do systemu adopcyjnego i przyjęła nazwisko „Swan”. Przez następne lata obserwował ją z daleka i zmienił imię na August Wayne Booth. Gdy miała 18 lat, spotykała się z Nealem w Portlandzie. Sam poznał go gdy zostali sami i wiedział, że jest Bealfire’em. Kazał mu zerwać z Emmą, by mogła wypełnić swoje przeznaczenie. Neal posłuchał go i Emma trafiła do więzienia w Phoenix. Następnie, ponownie doszło do kontaktu z Nealem. Syn Rumplestiltskina przyrzekł, że dotrzyma słowa do czasu gdy ona złamie klątwę, jeśli August przekaże Emmie pieniądze i samochód, w którym się poznali. August przesłał jej tylko klucze od auta, a sam wyjechał do Phuket w Tajlandii. Tam spotkał Ucznia czarodzieja, który opowiedział mu o książce „Dawno, dawno temu” i kazał mu wszystkiego się o niej dowiedzieć. Gdy Emma przyjęła klucz do pokoju u Babci w Storybrooke, poczuł jak jego noga zaczyna zmieniać się w drewno. Odwiedził Smoka, uzdrowiciela, który miała mu pomóc, lecz sam zadarł z niewłaściwą osobą o imieniu Tamara, która później zabiła Smoka. Po jego śmierci, przeszukał jego dom. Zebrał informacje o książce „Dawno, dawno temu”. w tym kartkę przedstawiającą drzwi, za którymi była uwięziona jedna z ważniejszych osób Zaczarowanego Lasu. Przylepił do niej karteczkę z napisem „Autor?”. August przyjechał do Neala i zwierzył się, że Emma jest już w Storybrooke skoro sam zamienia się w drewno. Zapewnił go, że może się zdziwić jej reakcji.
W Storybrooke podczas pierwszej klątwy August początkowo nie ujawnił swojej prawdziwej tożsamości. Zatrzymał się w „zagrodzie u Babci” i zaczął badać całą sytuację. W sekrecie, August dodał do książki Henry’ego swoją historię jako Pinokio i próbował przywrócić pamięć Emmie ze studni, która zwracała to co stracone.
Pocieszył też Henry’ego, by poszukał dowodu dla biologicznej matki właśnie w tych baśniach, gdy Mary Margaret Blanchard została oskarżona o morderstwo Kathryn Nolan.
Mężczyzna przekonał Emmę, by rozpoczęła na nowo śledztwo w sprawie Kathryn z nowego punktu widzenia, jako wmanewrowanie Mary Margaret przez Reginę. Znaleźli nawet odłamany kawałek szufli, który pasował do tej w garażu Reginy, ale ta zdążyła ją wymienić. Sądziła, że August ją zdradził, ale był to sabotaż Sidneya Glass. Tymczasem Kathryn znalazła się żywa za barem u Babci.
Tymczasem sam zaczął zamieniać się w drewno, co coraz bardziej mu dokuczało. W tym celu zmierzył się z panem Gold, insynuując, że jest jego synem, by mógł użyć sztyletu Mrocznego. Zapomniał jednak, że broń była bezużyteczna, w świecie bez magii. Został przygwożdżony do drzewa, dlatego dodał, że umiera i potrzebował magii, by przeżyć. Chciał, by Emma uwierzyła, ale prawdopodobnie nie dożyje tego momentu. Gold oszczędził go bo chciał przełamania klątwy, a sam nic na tym nie tracił. Podjął kolejną próbę przekonania Emmy do magii. Zabrał ją do miejsca, do którego trafili 28 lat temu, gdy August miał 7 lat. Wyjawił jej wszystko, ale Emma i tak nie chciała mu uwierzyć i przyjąć rolę „wybawczyni”. Wtedy postanowił spędzić część swych ostatnich chwil z Marco w jego warsztacie zegarmistrzowskim.
Henry zobaczył stan Augusta i zrozumiał, że August to Pinokio, a przemianę mogło powstrzymać tylko przełamanie klątwy. Teraz wyłącznie Henry mógł zmienić bieg wydarzeń bo August był zrezygnowany. Syn Emmy zjadł ciastko z jabłkiem zatrutym klątwą snu od Reginy i upadł nieprzytomny na ziemię.
Emma była zrozpaczona, ale uwierzyła, gdy wzięła książkę z baśniami Henry’ego do ręki. Odwiedziła Augusta i zobaczyła go gdy jego ciało było już w większości pokryte drewnem. Zanim stał się cały drewniany, zapewnił ją, że poradzi sobie bez niego.
Po złamaniu klątwy, Gold sprowadził do miasta magię. August ożył i zyskał możliwość swobodnych ruchów w swej drewnianej formie. Skoro matka przełożona nie mogła uczynić go ponownie człowiekiem, dopóki sam nie stanie się bezinteresowny, odważny i prawdomówny, August zostawił w pokoju „zagrody u Babci” tylko swój zielony kapelusik z czasów gdy był dzieckiem i zaszył się w lesie.
Zamieszkał w lesie, w przyczepie w granicach miasteczka. Znalazła go Mary Margaret i przekonywała, że wielu ludziom wciąż na nim zależy jak Emma, Marco czy Henry. Dodała też, że wiele rzeczy wydarzyło się od jego zniknięcia, jak powrót ojca Henry’ego czy zaręczyny Neala z kimś z Nowego Jorku. August był zawiedziony tym, że on i Emma nie są razem bo sam żywił taką nadzieję. Chciał najpierw odkupienia za czyny, które dokonał. Mary Margaret oponowała i twierdziła, że każdy zasługuje na drugą szansę, ale August to odrzucił. Dopiero tajny układ z Tamarą o opuszczeniu miasta w zamian za magiczną buteleczkę od Smoka coś w nim zmienił. Jego bezinteresowny, odważny czyn, by ocalić wszystkich przed Tamarą doprowadził do śmierci Augusta w jego kukiełkowej formie, ale też odrodzenia 7-letniego Pinokia jakiego znał Gepetto przed klątwą. Chłopiec nie mógł sobie jednak przypomnieć przed kim chciał ostrzec wszystkich.
Po złamaniu drugiej klątwy Regina Mills z synem zaprosili młodego Pinokio do biura burmistrz, by powiedział im czy cokolwiek wie o Autorze baśni Henry’ego. Ten, mimo przyjaznych zachęt ze strony Emmy Swan i wściekłej bezsilności Reginy, która skrzyczała chłopca, nie mógł im pomóc. Regina, udając współpracę z Cruellą de Vil, Maleficent i Urszulą, udająca złoczyńcę, uśpiła Pinokia i jego ojca w ich domu zaklęciem. Porwała chłopca do domu letniskowego pana Golda. Tam Mroczny – za pomocą swego sztyletu – zmienił go ponownie w Augusta W. Booth, by dowiedzieć się co wie o Autorze książki Henry’ego.
Mężczyzna, za pomocą tortur psychicznych – groźba podpalenia przez Reginę – jak i fizycznych – przypalania wydłużonego nosa przez Golda – sprawiły, że wyjawił im wszystko to co wiedział dotychczas o Autorze. Nie zdradził tylko jednego, najważniejszego szczegółu, który przekazał Reginie i Emmie z Henrym po tym jak został uratowany przez Swan. Tajemnicy dotyczącej tego, że autor jest za drzwiami z kartki.
Zanim Autor został uwolniony z książki przez klucz z rezydencji Merlina, August uświadomił Emmie, że nie ma jednego Autora, tylko jest to funkcja przekazywana od niepamiętnych czasów. Emma wierzyła jednak, że mężczyzna może wciąż mieć wpływ na historię i otworzyła drzwi kluczem. Z nich wypadł mężczyzna, którego wcześniej widzieli Mary Margaret Blanchard i David Nolan w Zaczarowanym Lesie przed pierwszą klątwą. Ten zdołał jednak uciec całej czwórce.
Gdy Autor stał się zbyt niebezpieczny, August naprowadził Emmę, jej rodziców, Henry’ego, Hooka oraz Reginę z Robinem na jedyną osobę, która mogła go powstrzymać. Hook rozpoznał jego portret pamięciowy, gdy Gold kazał mu go uwięzić w czapce czarodzieja. Udał się wraz z całą grupą do zakonu, gdzie Matka przełożona uwolniła mężczyznę z przedmiotu.
Emma spotkała się z Augustem i pokazała mu pudełko, w którym trzymała wydarte kartki z opowieści o brzydkim kaczątku. Przyznał się, że przez te lata ją obserwował i chciał mieć pewność, że tak jak on, ona uwierzy, że jej miejsce nie znajduje się na ulicy.
David podszedł do niego w sprawie swego ojca. Pokazał mu monetę z dziurą w środku i połączył ją z mężczyzną, ale nigdy nie sądził, że jest to ojciec Davida. Ten zrozumiał, że rodzic był kimś innym, niż dotychczas sądził. August zobowiązał się dostarczyć mu kilka stron ze swej historii z wyspy przyjemności. Dostarczył je wieczorem Hookowi.
Robin Hood.
Robin z Locksley / Robin Hood (Sean Maguire; Tom Ellis gościnnie w odcinku 2x19) to przywódca "wesołej kompanii". Postać oparto na podstawie ludowej legendy „Robin Hood”.
W Zaczarowanym Lesie przed pierwszą klątwą Robin przebywał w barze, gdy Regina miała go poznać dzięki wróżce, Dzwoneczek. Był obiecaną jej drugą, prawdziwą miłością, ale do spotkania nie doszło. Robin z Locksley zakochał się w pewnej kobiecie o imieniu Lady Marian. Ukradł jej ojcu konia, którego nawet nie potrzebował, ponieważ miał już dwa w swym obozie. Tej nocy obudziła go strzała wycelowana przez Marian w jego głowę. Powiedziała mu, że jej rodzina to biedni farmerzy, a ich mizerny majątek istniał dzięki temu rumakowi. Bez słowa zwrócił jej konia, a nazajutrz oddał jej swe dwa pozostałe rumaki. Robin porzucił swe rozbójnicze życie i ożenił się z Marian. Wpadł jednak w zaległości podatkowe o czym przypomniał mu dawny wróg, szeryf z Nottingham. Następnie zgłosił się do niego Rumplestiltskin, który potrzebował eliksiru zranionego serca, a w zamian zaoferował złotą słomę. Robin zgodził się i został wysłany do krainy Oz, przez kapelusz Jeffersona. W krainie Oz poznał Willa Scarlet. Zdobył nieco płynu i złoty naszyjnik z kryształkiem. Po ujściu z życiem ze starcia ze Zła Czarownica z Zachodu. Dopiero, gdy usłyszał historię o tym jak Will stracił siostrę, co wciąż go bolało, pożegnali się i on dyskretnie włożył mu jedyną fiolkę za pazuchę pasa. W Zaczarowanym Lesie szajka Robina wzięła w obronę jego gdy szeryf chciał go aresztować, a ich szef zdecydował się być złodziejem z honorem, „zabierającym bogatym, by przekazać bogactwo biednym”. Zaniepokojonej Marian pokazał naszyjnik z Oz, dzięki czemu będzie mógł zmienić swój wygląd i ochroni się przed Mrocznym. Zgodziła się na taki tryb życia. Szkarłatny Will został członkiem „wesołej kompanii” Robin Hooda. Po tym jak oszukał swoich towarzyszy i ukradł coś, co należało do Maleficent, Robin wyczuł, że przez niego mają kłopoty. Puścił go wolno, ponieważ przeczuwał, że jego szczęście się niedługo zmieni. szeryf z Nottingham poprzysiągł zemstę na Robinie i zaczął go ścigać po lasach Sherwood. Tymczasem Marian zaszła w ciążę. W trzecim trymestrze zapadła na śmiertelną chorobę. Dlatego Robin, o zmienionym wyglądzie, włamał się do zamku Mrocznego po różdżkę, którą chciał uleczyć żonę. Mimo posiadania łuku z krainy Oz, uległ Mrocznemu. Belle słyszała jak jej pan torturuje Robina w lochach i wypuściła złodzieja po czym uniemożliwiła Mrocznemu, by wymierzył mu „sprawiedliwość”. Dzięki temu Robin zdołał uleczyć żonę. Marion powiła chłopca, którego Robin nazwał imieniem Roland (Raphael Alejandro). Jego opiekunem stała się cała „wesoła kompania”. zwłaszcza Mały John. Marian natomiast zniknęła z życia Robina. Została skazana na egzekucję przez Złą Królową lub – w alternatywnej historii, Złą Czarownicę z Zachodu. W Zaczarowanym Lesie po złamaniu pierwszej klątwy Robin Hood i „wesoła kompania” przetrwała, zamrożona w czasie, który ruszył z miejsca dopiero po przyjeździe Emmy Swan do Storybrooke. Grupa zajęła zamek Mrocznego do czasu, gdzie Robin poznał Mulan i Neala Cassidy. Ugościł ich i pozwolił wykorzystać Nealowi swego syna do sprowadzenia Cienia z Nibylandii, którego sam pochwycił, by udać się do Świata Bez Upływu Czasu. W zamian za imponującą obronę Mulan, zaprosił ją do swej wesołej kompanii. Po złamaniu i cofnięciu w Storybrooke pierwszej klątwy z powodu Piotrusia Pana wszyscy mieszkańcy Storybrooke – oprócz Emmy i Henry’ego – trafili do Zaczarowanego Lasu. Wtedy Robin i jego „bracia” poznali łagodniejszą wersję Złą Królową i Królewnę Śnieżkę, wraz z Belle i Baelfirem. Obronił Śnieżkę i Reginę przed latającą małpą, a gdy Regina zrewanżowała się uratowaniem Rolanda, podążył wraz z nią do Pałacu Królowej. Gdy odkryli, że Zła Czarownica z Zachodu przejęła nieruchomość, pomógł Reginie włamać się do budynku i zdjąć czar. Nakłaniał ją też, by nie obarczała się klątwą snu, ale go powstrzymała, a po chwili wróciła podekscytowana planem zniszczenia swej siostry, Złej Czarownicy. Osiem miesięcy później, grupa Belle, Gburka, Księcia z Bajki, Śnieżki, Złej Królowej, Babci i Robin Hooda zdecydowała przeprowadzić kontratak wobec czarownicy, długo po tym jak matka Emmy dowiedziała się, że jej drugie dziecko też ma zostać jej odebrane. Razem udali się do obłąkanego Rumplestiltskina, który za to skierował ich do Glindy, Dobrej Czarownicy z Południa. Informacje od niej doprowadziły do tego, że Śnieżka użyła serca swego męża do rzucenia Mrocznej Klątwy. Zła Czarownica dorzuciła do niego eliksir zapomnienia.
Robin Hood oraz jego „wesoła kompania” trafiła do nowego Storybrooke. Nie pamiętali ostatniego roku ze swego życia, ale w miasteczku Robin widział jak Mały John został zamieniony w latającą małpę, w wyniku ataku innej latającej małpy. Robin Hood przeczesywał okolice wiejskiego domku Zeleny, gdy natknął się na Reginę. Po przeszukaniu domu, Regina zauważyła tatuaż lwa na nadgarstku mężczyzny co ją przeraził o wybiegła.
Po śmierci Neala, Robin został obdarowany przez Reginę, tuż po tym jak Zelena ujawniła się wszystkim jako starsza, przyrodnia siostra Reginy. Młodsza córka Cory powierzyła mu swoje serce i poprosiła, by przechował jej organ nieco dłużej, po czym uśmiechnęła się do niego. Mroczny, pod rozkazami Zeleny, odebrał serce Reginy szantażując Robina śmiercią Rolanda z jego strzały, nakierowanej magią na chłopca. Regina odwiedziła mężczyznę i nie była zła, a raczej ulżyło jej, że Rolandowi nic się nie stało.
Na zapleczu „zagrody u Babci” całowali się dopóki Regina nie spytała go co on w niej widzi. Odpowiedział jej, że drugą szansę. Dopiero pocałowanie wierzącego w magię Henry’ego w czoło przez Reginę w dokach portowych miasta przełamało klątwę i zwróciło wszystkim wspomnienia. Gdy Henry rozmawiał z Reginą na temat całego poprzedniego roku, Robin Hood został przedstawiony chłopcu i Henry bardzo się ucieszył z ich relacji.
Po złamaniu drugiej klątwy Mary Margaret zaczęła rodzić, a „wesoła kompania” z Robinem bezskutecznie broniła parę przed Zeleną. Czarownica uśpiła ich magią i zabrała noworodka od matki. Po obdarciu Emmy z magii, Henry przyparł matkę do muru sugestią, by pokonała siostrę białą magią, którą musi w sobie odnaleźć. Robin udał się z Davidem, Reginą, Emmą i Hookiem do stodoły gdzie Zelena otworzyła portal czasu. Regina pokonała ją przeciwieństwem czarnej magii, a Mały John wrócił do swej ludzkiej formy. Robin odzyskał też serce kobiety. Mężczyzna usłyszał po chwili jak zabroniła Mrocznemu – za pomocą sztyletu – zabicia pozbawionej magii Złej Czarownicy bo tak postępują bohaterzy.
Regina i Robina uczcili razem zwycięstwo nad Reginą, lecz zniknięcie Zeleny – uznane za samobójstwo – i skuteczne otwarcie portalu czasowego sprowadziło do miasta kogoś nieoczekiwanego, żonę Robina Lady Marian.
Teraz, Robin rozdarty między nowym a starym uczuciem, postanowił dotrzymać przysięgi małżeńskiej i dochować wierności pierwszej żonie. Lady Marian, po uratowaniu sprzed oblicza śnieżnego potwora przez Reginę, uznała, że była Zła Królowa nie jest już potworem.
Po wizycie w lodziarni Ingrid, ciotkę Elsy, na Lady Marian został rzucony zamrażający czar. Robin próbował obudzić zamarzające ciało żony, ale pocałunek prawdziwej miłości – zasugerowany przez Elsę – nie zadziałał. Za zgodą swego ukochanego, Regina wyrwała jej serce, by czar nie dotknął organu i tym samym nie zabił kobiety. Zobowiązała się do opracowania remedium na jej stan. Mąż Marian ponownie zjawił się w krypcie i uznał, że dziś zrywa z kodem bycia dobrym, prawym i wiarygodnym, któremu podporządkował swe życie.
Spędzili ze sobą noc. Gdy pierwszy z nich nie żałował niczego, Regina poczuła wyrzuty sumienia z powodu jego małżeństwa. Pokazała mu książkę z baśniami i otworzyła na stronie, gdzie zilustrowano jak odeszła spod baru w Zaczarowanym Lesie, zamiast spotkać się z drugą prawdziwą miłością. Tom pojawił się, gdy syn Reginy, Henry, go najbardziej potrzebował. Robin uznał, że to przeszłość, ale usłyszał, że autor tego dzieła nie myśli tak jak on i nie przyznaje złoczyńcom szczęśliwego zakończenia, mimo ich starań. Zgodził się porozmawiać z nim. Razem z Willem Scarlet udali się do biblioteki, by poszukać Autora. W plecaku znalazł kartkę z książki, która pojawiła się tam magicznie. Obrazowała historię alternatywną, czyli namiętny pocałunek po spotkaniu jego i królowej Reginy w barze, w Zaczarowanym Lesie. Zadzwonił po Reginę i pokazał jej tym przykładem, że jej los mógł się potoczyć różnymi torami i istnieje dla nich szansa. Tymczasem Królowa Śniegu rzuciła zaklęcie rozbitego wzroku, które zwróciło każdego przeciw sobie i ukazywało w nim to co najgorsze.
Na prośbę Reginy, „wesoła kompania” rozproszyła się i zabezpieczyła przed rzuceniem sobie do gardeł. Regina sama zapieczętowała się w swej krypcie, by nie mogła uwolnić pokładów zła sprzed pierwszej klątwy.
Po samobójstwie Królowej Śniegu co zakończyło działanie zaklęcia, Regina zwróciła serce Marian, co ją obudziło. Robin był zdecydowany wybrać byłą macochę Śnieżki, mimo obiekcji samej Reginy, gdy Lady Marian zaczęła zamarzać. Oboje uznali, że najlepszym rozwiązaniem będzie odejście Robina z żoną i synem poza granice miasta, tam gdzie nie ma magii. Regina pocałowała mężczyznę na do widzenia i podarła kartkę książki od Robina.
W Nowym Jorku Robin z Marian osiedli w mieszkaniu Neala/Baelfire’a. Tam spotkali pana Gold, który padł nieprzytomny na ziemię. Robin zawiózł go do szpitala, a skoro magia nie chroniła już serca Mrocznego, odstąpił mu mieszkanie syna, w zamian za dostarczony eliksiru zranionego serca ze sklepu Walsha. Wieczorem wybrał życie ze swoją żoną i zdecydował się wykasować telefon komórkowy Reginy ze swego telefonu.
Regina przybyła do Nowego Jorku z Emmą i znajomą „wybawicielki”. Lily. Powiedziała mu o tym, że Marian to Zelena i chciała go zabrać ze sobą. Lady Marian przyszła do mieszkania i jeszcze przez chwilę grała swoją rolę, ale po chwili ujawniła mu się przez sześciolistną koniczynę z Oz. Robin był w szoku, ale nie mógł jej opuścić. Zelena powiedziała siostrze, że jest w ciąży.
Regina i Robin wdali się w kłótnię, gdyż sama wątpiła, że teraz jest jeszcze dla nich szansa, skoro on i Zelena są połączeni tak jak oni nigdy nie będą. Po powrocie wszystkich do Storybrooke, Regina podała Rolandowi eliksir zapomnienia, by wymazać mu wspomnienia o fałszywej matce.
W Storybrooke Robin został uznany przez Reginę za spełnienie jej marzeń i jej szczęśliwe zakończenie. Tymczasem Autor zdecydował się napisać historię wszystkich od nowa.
W posiadłości Czarodzieja, Robin i Regina przeszukiwali księgi, by zobaczyć czy Autor je zapełnił nowymi historiami. Dopiero wizyta Augusta i jego informacje o Uczniu czarodzieja, którego Hook rozpoznał, a Matka przełożona uwolniła z czapki czarodzieja polepszyły ich sytuację.
W fikcyjnej książce „Heroes and Villains”. dziejącej się przed pierwszą klątwą, stworzonej przez Autora/Izaaka Hellera, Robin Hood był złodziejem, „zabierający bogatym, by dać biednym” i szefem „wesołej kompanii” oraz rywalem Reginy–bandytki. Uratował kobietę na swym koniu, tu przed tym jak królowa Śnieżka miała ją usmażyć swą kulą ognia. Wystrzelił z łuku w otwarte drzwi karocy, które uderzyły monarchinię w głowę. Zawiózł Reginę do baru, gdzie poznała kim on jest. Wypili drinka i Robin zaoferował jej przywództwo nad „wesołą kompanią”, ale odmówiła ponieważ chciała opuścić to królestwo. Robin rezygnował z dotychczasowego życia, gdyż zaręczył się. Jego wybranka – Zelena – weszła do środka i zaprosiła Reginę na swój ślub, lecz ta odmówiła. Robin i Zelena zebrali się w kościele. Najpierw panna młoda wypowiedziała sakramentalne „tak”. Zanim Robin zrobił to samo, wypatrzył Reginę. Nowożeńcy wyszli z kaplicy i Robin zauważył krwawiącą Reginę. Zelena ubrudziła jej krwią swoją suknię, a Robin zwrócił uwagę żonie, że jest ranna. Obiecał Reginie, że wszystko będzie dobrze i jeśli umrze, to nie będzie samotna.
Po tym jak Henry przywrócił wszystkich do Storybrooke, Regina i Robin uczcili w „barze u Babci” świętowali wygraną nad Autorem. Zelena była wciąż zamknięta i w ciąży. Zaprosił ją na spacer, po którym została zaatakowana mrokiem wydobytym z pana Golda. Robin nie był w stanie ją obronić, dlatego Emma pochłonęła z pomocą sztyletu całą tę magię. Uczyniła z siebie nową Mroczną, po czym zniknęła z miasta.
Emma przeniosła się do innej krainy. Hook nie mógł przywołać jej sztyletem. Udali się do Ucznia czarodzieja, który wręczył im odpowiednią różdżkę, która umożliwi im otworzenie portalu, do Emmy. Regina nie mogła go stworzyć, dlatego użyli Zeleny, która sama chciała uciec do Oz z dzieckiem. Dlatego porwała Robina, by w zamian, otworzyć sobie portal do Oz. To osłabiło ją i Regina ponownie unieszkodliwiła siostrę za pomocą bransolety. Zelena, Robin, Regina, Mary Margaret, David, Wdowa Lucas, troje krasnoludków, Belle, Henry, Roland i Hook udali się w barze u Babci do Zaczarowanego Lasu.
W krainie Camelot powitał ich król Artur i zaprosił ich do Camelotu. Zgodnie z przepowiednią Merlina wiedział, że pewnego dnia przybędą do jego krainy.
Wyprawił dla swych gości bal. Pokazał im też drzewo, w którym uwięziony był Merlin, a tylko Wybawczyni mogła go z niego uwolnić. Podczas uroczystości, Robin obronił Reginę przed Sir Percivalem, lecz został śmiertelnie ranny. Regina wybłagała od naznaczonej mrokiem Emmy, by go uleczyła. Swan zgodziła się i przywróciła mężczyznę do żywych.
Po mianowaniu Davida Nolana na rycerza okrągłego stołu, Robin był oparciem dla Reginy, gdy sama nie wiedziała już komu ma ufać w Camelocie.
Po uwolnieniu przez Emmę Merlina z drzewa, został upewniony, że czarodziej pozbędzie się mroku u Emmy jeśli jej serce jest na to gotowe. By tego dokonać, na polecenie Merlina Robin wraz z ukochaną, rodzicami Emmy i piratem–chłopakiem Mrocznej, niemalże odzyskali dolną część Excalibura, ale na skutek zdrady ze strony Zeleny, ta związała magią Merlina do dłuższej części miecza. Hook odzyskał przedmiot od Zeleny i Artura, który uciekli z pola bitwy, ale został ranny. Skaleczenie okazało się śmiertelne, gdy Emma próbowała połączyć sztylet z mieczem. Mroczna, zamiast pożegnać ukochanego, przeniosła się z nim poza „bar u Babci” i zdecydowała się go wskrzesić, odbierając moce Merlina. Zmiana Hooka w drugiego mrocznego spowodowała śmierć Merlina i rzucenie po raz czwarty mrocznej klątwy. Zanim nabrała pełnej mocy i przeniosła ich do Storybrooke, Emma pogrążyła we śnie i odebrała wspomnienia Killianowi oraz wszystkim jej znajomym ze Storybrooke, włączając to Robina.
Po sześciu tygodniach w Camelocie, wszyscy którzy wyruszyli do Zaczarowanego lasu pojawili się w mieście podczas trzeciej klątwy. Robin widział jak Emma zmieniła się w bladą Mroczną, w posiadaniu sztyletu i obiecująca karę, za to, że zawiedli w wyciągnięciu z niej mroku.
Do miasta z zaświatów przybyła Furia, która miała zabrać duszę Robina do zaświatów, lecz została pokonana przez połączone siły króla Artura, Leroya, rodziców Emmy i Reginę.
Hook, Regina, Robin Hood i Belle włamali się do domu mrocznej gdy Henry odwiódł ją od jej rezydencji. W jej piwnicy odkryli Excalibur w skale i po jego wzorze, doszli do wniosku, że to ostrze i sztylet mrocznego stanowiło kiedyś całość. Regina powstrzymała Hooka od wyjęcia go ze skały i zabrała jeden ze znalezionych w domu łapaczy snów. W domu Regina i Robin dowiedzieli się jak Emma, jeszcze w Camelocie, posłużyła się sercem Violet, by ta złamała uczucia Henry’ego. Gdy odwrócili się, dostrzegli, że Henry widział to samo.
Po aresztowaniu Artura, siostra Ratched (Ingrid Torrance) poinformowała Reginę i Robina, że ciążowy brzuch nikczemnej czarownicy gwałtownie urósł do rozmiarów trzeciego trymestru. W szpitalu obiecali bronić dziecka przed Mroczną, gdyż Belle znalazła informacje, że noworodek może być jednym ze składników zniszczenia białej magii. Mroczna zabrała Zelenę tuż po porodzie.
Robin zgodził się dopuścić Zelenę do córki tylko jeśli oni będą w pobliżu, ale pomimo tego Zelena zażądała wyłącznej opieki nad córką. W momencie, gdy na miasto nadciągały widma poprzednich mrocznych, by zająć miejsce żyjących w nim mieszkańców. Regina wygnała siostrę do krainy Oz, a Hook, na usilne błagania Reginy i Emmy, powstrzymał ich za cenę własnego życia. Robin, razem z Goldem, Reginą, Henrym i rodzicami Emmy oraz „wybawicielką”. udali się w podróż z Charonem do podziemi, by odzyskać Hooka.
Robin dobił do brzegu Zaświatów, gdzie zobaczył, że wyglądają one jak zrujnowana wersja Storybrooke. Robin i Henry zostali wysłani do biura burmistrzyni Cory po schematy miasta, ale Henry odrzekł, że poszukiwania spełzły na niczym. przyjaciółki, po czym udali się na cmentarz, gdzie zobaczyli trzy nagrobki. Zostały na nich wyryte przez Hades uwięził Mary Margaret, Reginę i Emmę w zaświatach, przez wyrycie ich imion na nagrobkach.
W Zaświatach, przez portal pana Gold, pojawiła się Zelena i powiedziała im, że jest tutaj także ich dziecko. Było z Belle, lecz wciąż groziło ich córce niebezpieczeństwo. Robin z Regina poszukiwali je i początkowo zostali powaleni magią Zeleny, gdy odzyskała je od Belle. Doszła jednak do wniosku, że nie będzie z nią bezpieczna, dlatego oddała ją ojcu i siostrze, by ją ukryli. Podejrzewała, że Hades użyje malej do zaklęcia portalu czasowego.
Robin odmówił nadania jej formalnego imienia obawiając się, że Hades zyska nad nim przewagę. Gdy jego życie zostało zagrożone przez brata Davida, Jamesa, został uratowany przez Emmę i męża Mary Margaret. Po złamaniu przez Zelenę klątwy Hadesa przez pocałunek prawdziwej miłości, wszyscy wykorzystali szansę na powrót do Storybrooke.
Na miejscu Robin i Regina uznali, ze Hades wciąż jest zły. Podczas misji ratunkowej na rzecz córki Robina, Hades unicestwił duszę i ciało „księcia złodziei”. Robin oddał swoje życie, by ochronić Reginę przed bogiem podziemi, którego śmierć niespodziewanie pomściła Zelena. Matka jego drugiego dziecka uczciła jego pamięć nadając córce imię po ojcu.
Will/Walet Kier.
Will Scarlet / Walet Kier / Biały Król (Michael Socha) to dawny członek "wesołej kompanii". Postać oparto na podstawie ludowej legendy „Robin Hood” i utworu „Alicja w Krainie Czarów”.
W Zaczarowanym Lesie przed pierwszą klątwą Will Scarlet miał siostrę o imieniu Penelope. Była od niego 4 lata młodsza i utonęła pod lodem. W krainie Oz jego serce zostało uleczone, gdyż Robin Hood podarował mu eliksir złamanego serca, wykradziony Złej Czarownicy z Zachodu. W Zaczarowanym Lesie został członkiem „wesołej kompanii” Robin Hooda. Wkupił się w łaski kompanii, ale też zakochał się w dziewczynie, Anastazji (Emma Rigby). Nie byli jednak zadowoleni z poziomu swej zamożności. Usłyszeli jednak o innej krainie, w której wszystko jest możliwe, o nazwie Kraina Czarów. Zapragnęli się tam dostać, lecz wiedzieli, że ich jedynym sposobem jest magia. Will zaplanował wszystko i przekonał „wesołą kompanię” do włamania się do zakazanej fortecy Maleficent. Stamtąd wykradł on dwukierunkowe lustro. Wieczorem mężczyźni byli weseli bo zabrali złoto, ale Maleficent odezwała się do nich. Podarowała złoto, ale żądała określonej rzeczy, której potęga jest pociągająca, ale przynosi tylko zgubę. Robin był wściekły, a nazajutrz wiedział już kto jest winowajcą. Domyślił się też, że Will zrobił to przez kobietę. Nie mniej puścił go wolno, ponieważ przeczuwał, że jego szczęście się niedługo zmieni. Will udał się do Anastazji (Emma Rigby) z lustrem. Matka Anastazji (Sarah-Jane Redmond) próbowała im przeszkodzić, ale Anastazja dumnie pożegnała matkę i z ukochanym wskoczyła do tafli lustra. W Krainie Czarów oboje wkrótce zaczęli odczuwać głód. Zakradli się na bal Czerwonego Króla (Garwin Sanford), którego chcieli okraść z jedzenia. Will i Anastazja zostali schwytani, ale ta druga oczarowała króla. Gdy sama zakradła się do pałacu i zamierzała zabrać królewskie klejnoty koronne, spotkała po raz drugi króla. Ten postawił ją przed wyborem, życie w dostatku z nim, lub nędza z ukochanym. Anastazja wybrała bogactwo co złamało Willa. Królowa Kier, która podczas przygotowań do ślubu Anastazji i Króla, zaprzyjaźniła się z królewską narzeczoną, upewniła się, że Will nie przeszkodzi jej nowej podopiecznej w drodze po władzę. Na jego prośbę wyrwała mu serce i zabrała ze sobą, by nie mógł poczuć już żadnych emocji. Will stał się jednak Waletem Kier, bezwzględnie posłusznym Królowej Kier, który miał za zadanie zabić Alicję (Sophie Lowe). Gdy za drugim razem złapał się w jej pułapkę, Alicja (Sophie Lowe) zgodziła się odzyskać jego serce. Will, w zamian, wraz z nią zdobył torbę z Percym, Białym Królikiem (głos Johna Lithgow), który był zdolny do przekraczania światów. Will nie umieścił swego serca w sobie, lecz zabrał je ze sobą w osobnej szkatule. Gdy uderzyła klątwa Złej Królowej, zabrała mężczyznę z jego sercem do Storybrooke.
Will włamał się do „Baru u Babci, gdzie spotkał Białego Królika (głos Johna Lithgowa). Ten przekazał mu, że Alicja ma kłopoty. Uwolnił dziewczynę z ośrodka psychiatrycznego i razem wrócili do Krainy Czarów. Sam miał opory w powrocie, ale przeżył z nią wiele przygód, zanim odnaleźli jej ukochanego, dżina Cyrusa (Peter Gadiot). Dotarli do prawdziwego miejsca pogrzebania butelki, ale dół po niej był pusty. "Niezaposupeł" wyjawił im, że to Biały Królik odkopał go na rzecz Czerwonej Królowej (Emma Rigby). Duet otrzymał przedmiot od Grendela (Steve Bacic) w podziękowaniu za uratowanie życia przed Brutwielem o wyglądzie przerośniętej dzikiej świni. Po drodze do Gąsienicy (głos Iggy’ego Pop), Will spalił Niezaposupeł. Został zamieniony w kamień przez Jafara, lecz Anastazja odczyniła zaklęcie nie ujawniając się przed nim. Następnie uratował Alicję z Gaju Boro. Było to cudowne miejsce porośnięte odurzającymi drzewami, gdzie zapominało się o problemach, za cenę zamiany w jedno z drzew. Widział jak ojciec Alicji, Edwin (Shaun Smyth), sprowadzony tu na pewien czas przez Jafara, uwierzył jej na słowo. Alicja zużyła drugie życzenie, by go odesłać do domu.
Will i Alicja uwolnili rodzinę Białego Królika i na polanie, gdzie kiedyś Cyrus rozbił dla Alicji niewidzialny namiot, spotkali dżina, a Will samą Anastazję. Rzuciła koronę, by znowu z nim być i przekonywała go, że wróciła na jasną stronę mocy. Ten odrzucił ofertę, ale chwilę później trafił go piorun odbity od butelki. Burzowa chmura – posłana przez Jafara, by zabić Czerwoną Królową – ustąpiła od nich, lecz butelka potoczyła się do rzeki. Alicja też padła na ziemię, jako konsekwencja pierwszego życzenia. Will postanowił ją uratować i wypowiedział swoje/ trzecie życzenie Alicji, by zakończyć jej cierpienie. Alicja wróciła do przytomności, ale Will stał się dżinem w miejsce Cyrusa.
Jego butelkę znalazła Anastazja – po fajerwerkach, które sprowadziły ją oraz Alicję i Cyrusa do wioski. Potarła butelkę przy swoich kompanach, przez co Will stał się jej dżinem. Następnie Walet i Cyrus dowiedział się, że Jafar ma już dwie butelki z innymi dżinami, czyli braćmi Cyrusa. Alicja oraz Anastazja – ku zdziwieniu Willa – postanowiły walczyć przeciwko Jafarowi. Nie wiedzieli, że zdobył on potężnego sojusznika, czyli potwora Jabberwocky (Peta Sergeant) o powłoce kobiety, żywiącego się strachem i kontrolowanego przez Jafara za pomocą specjalnego miecza. Potwór pochwycił ich i tam skutecznie torturował Anastazję do czasu gdy zużyta życzenia, a Jafar stał się panem butelki. Jego zaklęcie trzech dżinów służące złamaniu zasadom magii nie mogło się udać bez serca Willa. Ten zdobył je, tracąc swój kij–Amarę (Zuleikha Robinson), która była też matką Cyrusa i jego braci. Włożył go do ciała Willa, pozwolił pocałować się jemu i Anastazji po czym zabił ją. Jafar i Amara – zmieniona w człowieka – złamali zasady magiczne. Czarnoksiężnik wskrzesił Anastazję, tym razem zakochaną w nim. Will przekonał ją jednak, że to uczucie to iluzja i pocałunkiem prawdziwej miłości złamał czar. Była królowa pomogła Alicji uciec. Po zwycięstwie nad Jafarem, Will stał się człowiekiem, a Anastazja zmarła. Została jednak wskrzeszona wodami ze studni Nyx. Bez zagrożeń na horyzoncie, udali się razem na ślub Anastazji i Cyrusa, a potem do Krainy Czarów.
W Storybrooke po złamaniu drugiej klątwy Will, wraz z uderzeniem drugiej klątwy, trafił ponownie do drugiego Storybrooke. Został nakryty przez Davida Nolan i jego córkę Emmę Swan na kradzieży w namiocie Robina. Naprowadził ich za to na podejrzaną sytuację w lodziarni Ingrid, Królowej Śniegu. Lody nie roztapiały się, pomimo braku elektryczności, a kuchnia na zapleczu była cała zamrożona. Następnie im uciekł.
Następnie został pobity przez kapitana Hook. Włamał się do biblioteki, gdzie nakryła go Belle po tym, jak zasnął pod nim z książką „Alicja w Krainie Czarów”, z której wyrwał kartkę z rysunkiem Czerwonej Królowej. Will uciekł z aresztu, by odszukać mapę zakopaną na plaży, gdy Mary Margaret postanowiła go ułaskawić, jako żona szeryfa, gdyż sądziła, że David przygotował całą sytuację.
Zakopał też topór wojenny z Robin Hoodem i doradził mu, że jeśli kocha kogoś tak bardzo, że jest w stanie poświęcić swe całe dotychczasowe życie, to zawsze warto ryzykować.
Robin poprosił go o pomoc w poszukiwaniach autora książki z baśniami syna Emmy i Reginy. Powiedział „księciu złodziei” o tym, że kiedyś przez 28 lat czas stał w miejscu i dopiero wtedy wskazówki zegara ruszyły, a pod wieżą zegarową stoi biblioteka. Robin znalazł tam w swym plecaku kartkę. Opisywała moment alternatywnej historii, w którym Robin i Regina poznaliby się w Zaczarowanym Lesie, a następnie pocałowali. Gdy zaklęcie „rozbitego wzroku” Królowej Śniegu nabierało mocy, Will uczestniczył w rozproszeniu „wesołej kompanii”, by ustrzec się przed skoczeniem sobie do gardeł.
Po zdjęciu zaklęcia, Scarlet widział jak Regina pożegnała Robina, Lady Marian i Rolanda nad granicą miasta, by mogli żyć bez wpływu zaklęcia zamrożenia na żonę Robina, w Krainie Bez Magii.
W międzyczasie Will stał się chłopakiem Belle. To wstrząsnęło panem Gold, który niedawno wrócił z 6-tygodniowego wygnania zleconego mu przez żonę. Sam pomógł Hookowi w wydostaniu jego statku „Jolly Roger” z butelki. Wręczył mu silnie skoncentrowany wyciąg z grzybów Krainy Czarów. Dla pana Gold odzyskał serce jego żony strzeżone dotychczas przez Maleficent. Gold umieścił je ponownie w klatce piersiowej żony i pozwolił jej być szczęśliwą z Willem.
W fikcyjnej książce „Heroes and Villains”. dziejącej się przed pierwszą klątwą, stworzonej przez Autora/Izaaka Hellera, Will wziął udział w ślubie swojego przełożonego, Robina z Zeleną, ale Henry odczynił nikczemne dzieło Izaaka.
W Krainie Czarów po złamaniu drugiej klątwy Will został Białym Królem, a Anastazja – Białą Królową.

</doc>
<doc id="3069622" url="https://pl.wikipedia.org/wiki?curid=3069622" title="Anna Jeeves">
Anna Jeeves

Anna Jeeves (ur. w 1954) – islandzka lekkoatletka, biegaczka długodystansowa.
Medalistka mistrzostw kraju na różnych dystansach (w tym trzykrotna mistrzyni Islandii w maratonie).
Zwyciężczyni maratonu w Reykjavíku (1992).

</doc>
<doc id="3069624" url="https://pl.wikipedia.org/wiki?curid=3069624" title="Pétur Marteinsson">
Pétur Marteinsson

Pétur Hafliði Marteinsson (ur. 14 lipca 1973 w Reykjavíku) – islandzki piłkarz grający na pozycji obrońcy.
Kariera klubowa.
Swoją karierę rozpoczął we Fram. W 1992 trafił do Leifturu Ólafsfjörður. W 1994 wrócił do Framu. W styczniu 1996 przeszedł do Hammarby IF. W listopadzie 1998 podpisał kontrakt z Stabæk Fotball, w którym zadebiutował 2 maja 1999 z Lillestrøm SK. W 2001 trafił do Stoke City. Po sezonie 2002/2003 wygasł mu kontrakt z klubem. Stoke postanowiło nie przedłużać umowy z zawodnikiem, który wrócił do Hammarby. 23 września 2003 rozegrał pierwszy mecz po powrocie do tego klubu i strzelił jedynego gola. W 2006 opuścił tę drużynę i przeniósł się do Reykjavíkur. W 2008 odszedł z klubu i zakończył karierę. W swoim ostatnim sezonie zdobył z zespołem puchar kraju.
Kariera reprezentacyjna.
Marteinsson rozegrał w latach 1993–2005 36 meczów w reprezentacji Islandii i strzelił 1 gola. Zagrał też w 19 spotkaniach dla kadry U-21 i 2 w U-19.
Życie prywatne.
Żonaty z Unnur Valdimarsdóttir. Para ma adoptowaną w wieku dwóch lat pochodzącą z Chin córkę Lilję.

</doc>
<doc id="3069627" url="https://pl.wikipedia.org/wiki?curid=3069627" title="Bitwa pod Point Pelee">
Bitwa pod Point Pelee

Bitwa pod Point Pelee – starcie zbrojne, które miało miejsce 28 maja 1763 roku w trakcie Powstania Pontiaka.
13 maja 1763 roku flotylla brytyjska licząca 10 łodzi wiosłowych pod dowództwem Corneliusa Cuylera wyruszyła z Fortu Niagara kierując się ku Fortowi Detroit. Na łodziach znajdowało się 96 Rangersów Królowej i 139 beczek z zaopatrzeniem. 28 maja żołnierze wyszli na brzeg w rejonie Point Pelee w odległości 25 mil od rzeki Detroit. W trakcie przygotowywania przez żołnierzy obozu na brzegu, nastąpił gwałtowny atak Indian Trzech Ognisk ukrytych w pobliskim lesie. Rangersi wpadli w panikę i rzucili się w kierunku łodzi, ginąc od uderzeń tomahawkiem lub trafiając do niewoli. Zaledwie dwóm łodziom udało się odpłynąć z czterdziestoma żołnierzami na pokładzie i rannym dowódcą. Anglicy udali się do Presqu’ile a następnie do fortu Detroit.

</doc>
<doc id="3069628" url="https://pl.wikipedia.org/wiki?curid=3069628" title="Reprezentacja Włoch U-20 w rugby union mężczyzn">
Reprezentacja Włoch U-20 w rugby union mężczyzn

Reprezentacja Włoch U-20 w rugby union mężczyzn – juniorski zespół Włoch w rugby union. Za jego funkcjonowanie odpowiedzialny jest Federazione Italiana Rugby, członek World Rugby oraz Rugby Europe.
Został stworzony w celu uczestniczenia w organizowanych przez IRB turniejach – Junior World Championships i Junior World Rugby Trophy – zastępujących zlikwidowane mistrzostwa drużyn U-19 i U-21.
Wyniki w sezonach 2008/2009, 2009/2010, 2010/2011, 2011/2012, 2012/2013 i 2013/2014.

</doc>
<doc id="3069629" url="https://pl.wikipedia.org/wiki?curid=3069629" title="Dżajsz al-Islam">
Dżajsz al-Islam

Dżajsz al-Islam (, „Armia Islamska”; wcześniej Liwa al-Islam) – zbrojna formacja islamistów walcząca podczas wojny domowej w Syrii, powstała w regionie Damaszku 29 września 2013.
W skład Dżajsz al-Islam weszła Liwa al-Islam i 42 mniejsze oddziały, które 24 września 2013 zerwały współpracę z Syryjską Koalicję Narodową na rzecz Opozycji i Sił Rewolucyjnych i utworzyły pięć dni później ugrupowanie Dżajsz al-Islam.
Działalność.
Liwa al-Islam powołał w 2011 Syryjczyk Zahran Allusz po tym, jak wyszedł z więzienia w wyniku amnestii ogłoszonej przez władze. W trakcie wojny domowej ugrupowanie wyróżniło się przeprowadzeniem zamachu w pierwszych dniach bitwy o Damaszek (18 lipca 2012), w którym zginął minister obrony Dawud Radżiha. Ugrupowanie aktywnie walczyło w trakcie bitwy w stolicy kraju i podejmowało współpracę z jeszcze bardziej radykalnym Dżabhat an-Nusra. Liwa al-Islam liczyła 9000 bojowników i jej główną areną działań była tzw. Ghuta, czyli rolnicze tereny na wschód od Damaszku.
Kiedy wpływy Dżabhat an-Nusra współpracującego wtedy z Państwem Islamskim w Iraku i Lewancie (ISIL) drastycznie rosły, Liwa al-Islam zaczęła być wspierana przez Arabię Saudyjską, przez co ugrupowanie zwiększyło zasięgi działalności militarnej, w efekcie czego zawiązano koalicję Dżajsz al-Islam. Formacja przystąpiła do Syryjskiego Frontu Wyzwolenia Islamu, który 22 listopada 2013 na mocy paktu wojskowego z Syryjskim Frontem Islamskim przekształcił się we Front Islamski, którego Dżajsz al-Islam została sygnatariuszem. Ugrupowanie to odrzuciło możliwość uczestniczenia w pokojowej konferencji „Genewa 2” zaplanowanej na styczeń 2014. 3 sierpnia 2014 Dżajsz al-Islam została za to jednym z 18 sygnatariuszy Syryjskiej Rady Dowództwa Rewolucyjnego.
27 grudnia 2013 armia rządowa zastawiła zasadzkę na islamistów na drodze z Maluli do Jabrudu. Zginęło w niej 60 z nich, a dwudziestu zostało rannych. Według jednego z pojmanych rannych bojowników, oddział liczył 400 osób pochodzących z Arabii Saudyjskiej i Czeczenii. Sam ranny należał do ugrupowania Dżajsz al-Islam.
25 grudnia 2015 lider formacji, Zahran Allusz, zginął w rosyjskim nalocie w Hausz ad-Dawahira w regionie Damaszku.
W kwietniu 2018, gdy siły rządowe w pełni wyzwoliły Ghutę, mudżahedinom Dżajsz al-Islam umożliwiono ewakuację do Dżarabulus i Al-Bab. Po tej relokacji formacja liczyła wciąż 2000 mudżahedinów, otrzymujących wsparcie od służb wywiadowczych Turcji. 17 lutego 2022 dwóch liderów Dżajsz al-Islam zginęło w Al-Bab od wybuchu podłożonej bomby.
Zbrodnie wojenne.
Bojownicy Dżajsz al-Islam brali udział w masakrze o podłożu wyznaniowym w mieście Adra, gdzie w nocy z 11 na 12 grudnia 2013 razem z Dżabhat an-Nusra zabili 32 szyickich cywilów. Później też popełniali liczne zbrodnie wojenne, takie jak torturowanie porwanych cywilów, znęcanie się nad jeńcami z armii syryjskiej, używanie zakładników jako „żywych tarcz” oraz zabójstwa członków konkurencyjnych formacji terrorystycznych.

</doc>
<doc id="3069630" url="https://pl.wikipedia.org/wiki?curid=3069630" title="Lista zespołów azjatyckiej serii GP2">
Lista zespołów azjatyckiej serii GP2

Lista przedstawia wszystkich zespoły uczestniczących wyścigach zaliczanych do mistrzostw azjatyckiej serii GP2.

</doc>
<doc id="3069631" url="https://pl.wikipedia.org/wiki?curid=3069631" title="Dżaisz al-Islam">
Dżaisz al-Islam



</doc>
<doc id="3069635" url="https://pl.wikipedia.org/wiki?curid=3069635" title="Aniplex">
Aniplex

 – japońska wytwórnia muzyczna i zarazem producent anime. Aniplex został założony we wrześniu 1995 roku jako marka należąca do Sony Music Entertainment Japan.
Aniplex uczestniczyło w planowaniu, produkcji i dystrybucji wielu serii anime, takich jak "Fullmetal Alchemist", "", "Angel Beats!" i "Rurōni Kenshin". Dodatkowo Aniplex jest producentem i dystrybutorem muzyki i ścieżek dźwiękowych, w tym oryginalnych ścieżek dźwiękowych do wszystkich gier komputerowych Sony Computer Entertainment. Jest także dystrubutorem gier komputerowych, m.in. "Fate/Grand Order".
W maju 2005 roku przedsiębiorstwo utworzyło własne studio animacyjne A-1 Pictures.

</doc>
<doc id="3069636" url="https://pl.wikipedia.org/wiki?curid=3069636" title="Möðrudalur">
Möðrudalur

Möðrudalur – wieś położona we wschodniej części Islandii.
Möðrudalur jest popularną miejscowością turystyczną. Kościół we wsi został zbudowany w 1949 roku.
W Möðrudalur, a także w sąsiedniej wsi Grímsstaðir 21 stycznia 1918 zanotowano temperaturę –38,0 °C. Jest to najniższa temperatura jaką kiedykolwiek zanotowano w Islandii.

</doc>
<doc id="3069639" url="https://pl.wikipedia.org/wiki?curid=3069639" title="Laugardælir">
Laugardælir

Laugardælir – wieś położona w południowo-zachodniej części Islandii.
Wieś położona jest w pobliżu miasta Selfoss. W 2008 roku na cmentarzu przy kościele w Laugardælir został pochowany były szachowy mistrz świata Bobby Fischer.

</doc>
<doc id="3069640" url="https://pl.wikipedia.org/wiki?curid=3069640" title="Salvatore Ligorio">
Salvatore Ligorio

Salvatore Ligorio (ur. 13 października 1948 w Grottaglie) − włoski duchowny katolicki, arcybiskup Potenzy od 2016.
Życiorys.
Święcenia kapłańskie otrzymał 13 lipca 1972. Inkardynowany do archidiecezji Taranto, był m.in. rektorem seminarium w Martina Franca, wikariuszem dla rodzinnego regionu Grottaglie oraz proboszczem parafii w tymże mieście.
19 grudnia 1997 papież Jan Paweł II mianował go ordynariuszem diecezji Tricarico. Sakry biskupiej udzielił mu 11 lutego 1998 arcybiskup Taranto - Benigno Luigi Papa.
20 marca 2004 został arcybiskupem Matera-Irsina. Ingres odbył się 24 kwietnia 2004.
5 października 2015 papież Franciszek mianował go arcybiskupem metropolitą Potenzy–Muro Lucano–Marsico Nuovo. Kanoniczne objęcie urzędu nastąpiło 9 stycznia 2016.

</doc>
<doc id="3069644" url="https://pl.wikipedia.org/wiki?curid=3069644" title="Aleksander Kułakowski">
Aleksander Kułakowski

Aleksander Kułakowski vel Piotr Stefaniak, vel Aleksander Szostakiewicz (ur. w Połykowiczach koło Mohylewa, zm. 13 grudnia 1944 w Lublinie) – kapitan artylerii Wojska Polskiego, Polskich Sił Zbrojnych i Armii Krajowej podporucznik ludowego Wojska Polskiego, cichociemny. Kawaler Orderu Virtuti Militari.
Życiorys.
Ukończył Gimnazjum Państwowe im. Henryka Sienkiewicza w Starym Koniecpolu, zdając maturę w 1934. Przez rok pracował jako korektor w Gazecie Tygodniowej (piśmie diecezji kieleckiej). Następnie uczył się w Szkole Podchorążych Rezerwy Artylerii we Włodzimierzu Wołyńskim od 25 września 1935 i kontynuował naukę w Szkole Podchorążych Artylerii w Toruniu (od 14 września 1936 do 1938). Od 1938 służył w 15 Wielkopolskim pułku artylerii lekkiej.
We wrześniu 1939 służył w Ośrodku Zapasowym 15 Wielkopolskiego pułku artylerii lekkiej w Skierniewicach. Po 17 września przeszedł ze swoim oddziałem z Dubienki nad Bugiem do Hrubieszowa, a potem do Zamościa. 22 września uczestniczył w ciężkich walkach z Niemcami wraz z 1 baterią 41 Rezerwowej Dywizji Piechoty koło Rachania. 24 września dostał się do niewoli radzieckiej, z której dwukrotnie uciekał. Przedarł się do Krasnegostawu. 30 stycznia 1940 przekroczył granicę polsko-węgierską. Był internowany na Węgrzech. W maju 1940 znalazł się we Francji, gdzie został skierowany do Rezerwowego Obozu Wyszkolenia Oficerów w Camp de Carpiagne. W czerwcu 1940 przedostał się do Wielkiej Brytanii, gdzie został przydzielony do 5 Brygady Kadrowej Strzelców, a następnie do 1 Samodzielnej Brygady Spadochronowej.
Po przeszkoleniu w dywersji został zaprzysiężony 28 listopada 1941 w Oddziale VI Sztabu Naczelnego Wodza. Zrzutu dokonano w nocy z 30 na 31 marca 1942 w okolicach Postolisk w ramach operacji „Legging” dowodzonej przez por. naw. Mariusza Wodzickiego. Dostał przydział na Odcinek I Wachlarza jako dowódca patrolu dywersyjnego. Miał siedzibę w Winnicy, ale operował na linii Lwów–Tarnopol–Płoskirów–Żmerynka–Winnica. Po likwidacji Wachlarza, od marca 1943 walczył w Oddziale Dyspozycyjnym (kryptonim „Jesiotr”) Kedywu Okręgu Lwów AK, a w grudniu 1943 roku został przeniesiony do Kedywu Okręgu Tarnopol AK.
Po zajęciu Tarnopola przez Armię Czerwoną w kwietniu 1944 wstąpił do Ludowego Wojska Polskiego. Z LWP przeszedł szlak bojowy Sumy–Klewań–Puławy–Warka–Praga jako dowódca 11 plutonu artylerii 3 Brygady Artylerii Haubic, ponownie w stopniu podporucznika.
Został ostrzeżony o planowanych aresztowaniach w pułku, 20 października 1944 zdezerterował i zbiegł do Lublina. 28 października 1944 został aresztowany przez NKWD. Po okrutnym śledztwie Wojskowy Sąd Garnizonowy w Lublinie skazał go 29 listopada 1944 na karę śmierci. Generał Karol Świerczewski (w zastępstwie Naczelnego Dowódcy LWP) zatwierdził wyrok 6 grudnia 1944. Aleksander Kułakowski został stracony 13 grudnia 1944 na Zamku Lubelskim.
Życie rodzinne.
Był synem Stefana, nauczyciela i kierownika szkoły, i Teodory z Jurgiełłów. Ożenił się z Ireną.

</doc>
<doc id="3069646" url="https://pl.wikipedia.org/wiki?curid=3069646" title="Anna Ólafsdóttir">
Anna Ólafsdóttir

Anna Ólafsdóttir (ur. 2 września 1932) – islandzka pływaczka, olimpijka.
Brała udział w igrzyskach w 1948 w Londynie, na których startowała tylko w zawodach na 200 m stylem klasycznym. W swoim wyścigu eliminacyjnym zajęła ostatnie ósme miejsce (przepłynęła ten dystans w czasie 3:19,9) i odpadła z rywalizacji. W klasyfikacji generalnej została sklasyfikowana na 18. pozycji wśród 22 startujących zawodniczek.
Była wielokrotną rekordzistką kraju na różnych dystansach. Rekordy ustanawiała w latach 1948-1950. Ponadto jej rekordy w wyścigach na 400 metrów stylem grzbietowym oraz na 200, 300 i 500 metrów stylem klasycznym, były najlepszymi wynikami w Islandii jeszcze w 1961 roku.
Rekordy życiowe:

</doc>
<doc id="3069648" url="https://pl.wikipedia.org/wiki?curid=3069648" title="Florian Andrzejewski (kolarz)">
Florian Andrzejewski (kolarz)

Florian Andrzejewski (ur. 16 lutego 1950 w Rostarzewie, zm. 18 czerwca 1989) – polski kolarz szosowy. Mistrz Polski w jeździe indywidualnej na czas (1976).

</doc>
<doc id="3069649" url="https://pl.wikipedia.org/wiki?curid=3069649" title="Akram al-Haurani">
Akram al-Haurani

Akram al-Haurani (ur. 1912 w Hamie, zm. 1996) – syryjski polityk, twórca Arabskiej Partii Socjalistycznej, następnie działacz partii Baas.
Życiorys.
Wczesna działalność.
Pochodził z rodziny mieszczańskiej z Hamy. Jego ojciec Raszid w 1908 bez powodzenia ubiegał się o wybór do parlamentu tureckiego, lecz przegrał w wyborach z arystokrata Chalidem al-Barazim. Wydarzenie to znacząco wpłynęło na późniejszą decyzję al-Hauraniego o zaangażowaniu politycznym. Ukończył on w 1936 studia prawnicze na Uniwersytecie Damasceńskim i jeszcze jako student wstąpił do Syryjskiej Partii Socjal-Nacjonalistycznej. Także jako student, w 1932, przeprowadził nieudany zamach na premiera kontrolowanej przez Francję Republiki Syryjskiej Subhiego Bakarata.
W 1941 udał się do Iraku, by wziąć udział w antybrytyjskim zamachu stanu Raszida al-Kilaniego. Po klęsce przewrotu wrócił do Syrii i zaczął działać w niepodległościowym, liberalnym Bloku Narodowym. W 1943 po raz pierwszy został wybrany do syryjskiego parlamentu, z ramienia Bloku.
Z czasem al-Haurani zaczął dystansować się od przywódców Bloku. Zdecydowanej krytyce poddawał prezydenta Szukriego al-Kuwatlego, któremu zarzucał dążenie do władzy dyktatorskiej oraz zaniedbywanie interesów niektórych grup społecznych, zwłaszcza ubogiego chłopstwa. Al-Haurani stanął na czele lewicowego skrzydła Bloku Narodowego w parlamencie, zaś w maju 1945 swoimi wystąpieniami (pod hasłem "ziemia należy do chłopów") przyczynił się do wybuchu powstania chłopskiego w jego rodzinnej prowincji Hama. Równocześnie nadal sympatyzował z koncepcją Wielkiej Syrii.
Lider Arabskiej Partii Socjalistycznej.
Po uzyskaniu przez Syrię niepodległości w 1946 Akram al-Haurani założył Arabską Partię Socjalistyczną, opartą na zreintepretowanym programie marksistowskim. Jako pierwszy w Syrii posługiwał się pojęciami walki klasowej, socjalizmu i społeczeństwa bezklasowego. Wzywał do walki ubogich chłopów przeciwko zamożnym miastom, utrzymywał, że wielcy posiadacze (do których należało ówcześnie 35% gruntów rolnych w Syrii, w tym 91 ze 113 wsi w rodzinnej prowincji al-Hauraniego). W latach 1947, 1949, 1954 i 1962 uzyskiwał reelekcję do parlamentu. W 1948 jako jeden z dwóch parlamentarzystów (obok Abd as-Salama al-Udżajlego) walczył ochotniczo w wojnie izraelsko-arabskiej. Odegrał znaczącą rolę w zamachu stanu przeprowadzonym w marcu 1949 przez gen. Husniego az-Za’ima. Przez trzy miesiące blisko współpracował z rządzącym dyktatorsko az-Za’imem jako doradca, pisał także dla niego przemówienia. Ich relacje załamały się jednak w związku ze sprawą Antuna Sa’ady, który zbiegł do Syrii po nieudanej próbie obalenia prezydenta Biszary al-Churiego. Podczas gdy al-Haurani domagał się, by Syria udzieliła mu azylu, a następnie oficjalnie przyjęła hasła Wielkiej Syrii i rozpoczęła działania przeciwko Libanowi, Irakowi i Jordanii, az-Za’im zgodził się na ekstradycję Sa’ady do Libanu, gdzie ten został skazany na śmierć za zdradę stanu i stracony.
Rozczarowany polityką az-Za’ima, al-Haurani przyłączył się do wymierzonego przeciwko niemu spisku i wziął udział w kolejnym zamachu stanu zorganizowanym przez Samiego al-Hinnawiego. Po przewrocie al-Haurani kontynuował działalność parlamentarną, został również ministrem rolnictwa w rządzie Haszima al-Atasiego. W grudniu 1949 wszedł do nowego rządu Chalida al-Azma jako minister obrony. W tajemnicy kontaktował się już wtedy z gen. Adibem asz-Sziszaklim, który był z nim daleko spokrewniony i z którym al-Haurani współdziałał w Syryjskiej Partii Socjal-Nacjonalistycznej. Wsparł asz-Sziszaklego przy organizacji przeprowadzonego jeszcze w tym samym miesiącu zamachu stanu. Uważał bowiem, że al-Hinnawi dąży do ustanowienia w Syrii monarchii, co oznaczałoby podporządkowanie państwa Irakowi.
21 grudnia 1950 Haszim al-Atasi po objęciu urzędu prezydenckiego powierzył al-Hauraniemu misję tworzenia kolejnego gabinetu, jednak ten nie zdołał go skompletować. W 1951 asz-Sziszakli skonsolidował swoją władzę w Syrii. Al-Haurani był jego najważniejszym doradcą, zachęcił go m.in. do powierzenia urzędu prezydenckiemu Fauziemu as-Silu, przy zachowaniu w swoich rękach prawdziwej władzy. Z czasem asz-Sziszakli uznał jednak, że al-Haurani stał się zbyt potężny. W 1953 sam ogłosił się prezydentem, usunął ze stanowisk państwowych współpracowników al-Hauraniego i odmówił powierzenia mu teki premiera. Rozczarowany polityk wyjechał do Bejrutu, gdzie zaczął skupiać wokół siebie opozycję wobec reżimu asz-Sziszaklego. Kierowana przez niego partia zjednoczyła się z Partią Odrodzenia Arabskiego Michela Aflaka oraz Salah ad-Dina al-Bitara. Nowa organizacja przyjęła nazwę partii Socjalistycznego Odrodzenia Arabskiego, a za podstawę programu - opracowaną przez Aflaka ideologię baasistowską.
1954-1958.
W 1954 al-Haurani wrócił do Syrii i wziął udział w powstaniu, które obaliło dyktaturę asz-Sziszaklego. Z sympatią obserwował ruch panarabskim skupiony wokół osoby prezydenta Egiptu Gamala Abdel Nasera i z czasem stał się jednym z przywódców kół naserystowskich w Syrii, obok szefa sztabu Afifa al-Bizriego oraz kierującego wywiadem wojskowym Abd al-Hamida as-Sarradża. W 1955 poparł powrót al-Kuwatlego na urząd prezydenta Syrii. 14 października 1957 został przewodniczącym syryjskiego parlamentu.
W Zjednoczonej Republice Arabskiej.
Stał na czele delegacji syryjskiej uzgadniającej warunki unii Syrii z Egiptem, po której powstała Zjednoczona Republika Arabska. Dzięki swojemu wcześniejszemu zaangażowaniu w ruch naserowski został jej pierwszym wiceprezydentem (przy prezydencie Naserze). Al-Haurani wdrażał w Syrii reformę rolną na wzór egipski oraz doradzał Naserowi metody jej przeprowadzenia. Z jego inicjatywy rząd Zjednoczonej Republiki Arabskiej znacjonalizował wielką własność ziemską w prowincjach Damaszku, Aleppo, Latakii, Hamy i Hims. W ciągu pięciu lat przejęte przez państwo grunta miały być rozdzielone między 150 tys. chłopów bezrolnych i małorolnych. Al-Haurani był przy tym zdania, że podjęte na rzecz chłopstwa środki są i tak zbyt mało radykalne.
Popularność al-Hauraniego w Syrii była na tyle duża, że w 1960 Naser zaczął obawiać się jego wpływów i pozbawił go urzędu wiceprezydenta. W związku z tym poparł on zamach stanu Abd al-Karima an-Nahlawiego we wrześniu 1961, po którym Zjednoczona Republika Arabska została obalona.
Po 1961.
Kilka dni po przewrocie al-Haurani podpisał list otwarty grupy syryjskich polityków, w którym poparł zerwanie unii z Egiptem. Krok ten spotkał się z negatywną reakcją część członków partii Baas, którzy twierdzili, że unia z Egiptem nie spełniła pokładanych w niej nadziei i okazała się dla Syrii błędem, jednak jej warunki mogły zostać zmienione, zaś całkowite zerwanie relacji z państwem Nasera również nie sprzyjało budowaniu socjalizmu w całym świecie arabskim. Chociaż al-Haurani utrzymywał, że właśnie niezależne od Nasera działanie pozwoli na wdrożenie w Syrii socjalistycznych rozwiązań, nigdy nie odzyskał dawnej pozycji. Skompromitowany w partii Baas, na nowo utworzył Arabską Partię Socjalistyczną. Z jej ramienia był członkiem syryjskiego parlamentu, deklarował lojalność wobec prezydenta Nazima al-Kudsiego. Był jednak uznany za oportunistę i nie otrzymał żadnego stanowiska ministerialnego.
Po zamachu stanu w Syrii w marcu 1963, przeprowadzonym przez Komitet Wojskowy partii Baas na czele z Salahem Dżadidem, Hafizem al-Asadem oraz Muhammadem Umranem, został definitywnie usunięty z partii Baas i zmuszony do emigracji. Osiadł w Iraku, skąd brał udział w działaniach wymierzonych w kolejne rządy tworzone przez partię Baas. W swoich wydanych w 1996 wspomnieniach twierdził, że w 1994 prezydent Hafiz al-Asad zapraszał go do powrotu do Syrii, on jednak odmówił.

</doc>
<doc id="3069654" url="https://pl.wikipedia.org/wiki?curid=3069654" title="Domenico Cancian">
Domenico Cancian

Domenico Cancian FAM (ur. 6 kwietnia 1947 w Mareno di Piave) – włoski duchowny katolicki, biskup Città di Castello w latach 2007-2022.
Życiorys.
Święcenia kapłańskie otrzymał 18 lipca 1972 w zgromadzeniu Synów Miłości Miłosiernej. Przez kilkanaście lat pracował duszpastersko w zakonnych placówkach. W 1987 został radnym generalnym zgromadzenia oraz przełożonym domu zakonnego w Collevalenzy. W 1992 objął funkcję rektora Sanktuarium Miłości Miłosiernej w tejże miejscowości oraz wikariusza generalnego zakonu, zaś w 2004 został przełożonym generalnym zgromadzenia.
16 czerwca 2007 papież Benedykt XVI mianował go ordynariuszem diecezji Città di Castello. Sakry biskupiej udzielił mu 15 września 2007 w sanktuarium w Collevalenzy ówczesny arcybiskup metropolita Florencji – kardynał Ennio Antonelli.
7 maja 2022 papież Franciszek przyjął jego rezygnację z funkcji biskupa Città di Castello.

</doc>
<doc id="3069655" url="https://pl.wikipedia.org/wiki?curid=3069655" title="Zorganizowana grupa przestępcza">
Zorganizowana grupa przestępcza



</doc>
<doc id="3069658" url="https://pl.wikipedia.org/wiki?curid=3069658" title="Leonardo Bonanno">
Leonardo Bonanno

Leonardo Antonio Paolo Bonanno (ur. 18 października 1947 w San Giovanni in Fiore) – włoski duchowny katolicki, biskup San Marco Argentano-Scalea w latach 2011-2022.
Życiorys.
Święcenia kapłańskie otrzymał 27 czerwca 1971 i został inkardynowany do archidiecezji Cosenza. Pracował przede wszystkim jako duszpasterz parafialny, pełniąc jednocześnie funkcje m.in. sekretarza Rady Kapłańskiej, obrońcy węzła i sędziego w kalabryjskim sądzie kościelnym oraz wicekierownika instytutu dla księży. W latach 2002-2006 był rektorem części teologicznej seminarium oraz wikariuszem biskupim ds. duchowieństwa, a od 2006 piastował urząd wikariusza generalnego.
7 stycznia 2011 papież Benedykt XVI mianował go ordynariuszem diecezji San Marco Argentano-Scalea. Sakry biskupiej udzielił mu 25 marca 2011 arcybiskup metropolita Cosenzy - Salvatore Nunnari.
10 grudnia 2022 papież Franciszek przyjął jego rezygnację z urzędu biskupa diecezjalnego.

</doc>
<doc id="3069660" url="https://pl.wikipedia.org/wiki?curid=3069660" title="Kościelna Wieś (gromada w powiecie radziejowskim)">
Kościelna Wieś (gromada w powiecie radziejowskim)

Kościelna Wieś – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kościelna Wieś z siedzibą GRN w Kościelnej Wsi utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Włodzimierka, Kościelna Wieś, Zielińsk, Bodzanówek i Bartłomiejowice oraz miejscowość Krotoszyn folwark z dotychczasowej gromady Krotoszyn ze zniesionej gminy Osięciny w tymże powiecie. Dla gromady ustalono 19 członków gromadzkiej rady narodowej.
31 grudnia 1959 do gromady Kościelna Wieś włączono wsie Leonowo i Szalonki ze zniesionej gromady Pilichowo w tymże powiecie.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1972 gromadę Kościelna Wieś połączono z gromadą Osięciny, tworząc z ich obszarów "gromadę Osięciny" z siedzibą Gromadzkiej Rady Narodowej w Osięcinach w tymże powiecie ("de facto" gromadę Kościelna Wieś zniesiono, włączając jej obszar do gromady Osięciny).

</doc>
<doc id="3069661" url="https://pl.wikipedia.org/wiki?curid=3069661" title="Jacob Berzelius">
Jacob Berzelius



</doc>
<doc id="3069662" url="https://pl.wikipedia.org/wiki?curid=3069662" title="Krzywosądz (gromada)">
Krzywosądz (gromada)

Krzywosądz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krzywosądz z siedzibą GRN w Krzywosądzu utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Altana, Borowo, Czołpin, Dęby, Krzywosądz, Morawy, Narkowo i Smarglin oraz miejscowość Bodzanowo folwark z dotychczasowej gromady Bodzanowo ze zniesionej gminy Sędzin w tymże powiecie. Dla gromady ustalono 23 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1972 gromadę Krzywosądz połączono z gromadą Dobre, tworząc z ich obszarów "gromadę Dobre" z siedzibą Gromadzkiej Rady Narodowej w Dobrem w tymże powiecie ("de facto" gromadę Krzywosądz zniesiono, włączając jej obszar do gromady Dobre).

</doc>
<doc id="3069663" url="https://pl.wikipedia.org/wiki?curid=3069663" title="Michał Klimecki">
Michał Klimecki

Michał Klimecki (ur. 1952) – polski historyk, prof. dr hab.
Specjalizuje się w historii Polski i powszechnej XX wieku oraz najnowszej historii wojskowości. Pełni funkcję kierownika Katedry Bezpieczeństwa Wewnętrznego i Międzynarodowego na Wydziale Politologii i Studiów Międzynarodowych Uniwersytetu Mikołaja Kopernika w Toruniu.

</doc>
<doc id="3069666" url="https://pl.wikipedia.org/wiki?curid=3069666" title="Kálfafell">
Kálfafell

Kálfafell – przysiółek położony w południowej części Islandii.
Położony jest w pobliżu lodowca Vatnajökull, w gminie Hornafjörður.

</doc>
<doc id="3069668" url="https://pl.wikipedia.org/wiki?curid=3069668" title="Gianfranco De Luca">
Gianfranco De Luca

Gianfranco De Luca (ur. 11 września 1949 w Atri) – włoski duchowny katolicki, biskup Termoli-Larino od 2006.
Życiorys.
Święcenia kapłańskie otrzymał 24 sierpnia 1974 i został inkardynowany do diecezji Teramo-Atri. Pracował przede wszystkim jako duszpasterz parafialny, był także m.in. diecezjalnym duszpasterzem młodzieży praz wykładowcą w instytucie nauk religijnych w Teramo.
22 kwietnia 2006 papież Benedykt XVI mianował go ordynariuszem diecezji Termoli-Larino. Sakry biskupiej udzielił mu 23 czerwca 2006 kardynał Giovanni Battista Re.

</doc>
<doc id="3069670" url="https://pl.wikipedia.org/wiki?curid=3069670" title="Kolbrún Ólafsdóttir">
Kolbrún Ólafsdóttir

Kolbrún Ólafsdóttir (ur. 1 lutego 1933, zm. 22 kwietnia 1960 w Reykjavíku) – islandzka pływaczka, olimpijka.
Brała udział w igrzyskach w 1948 w Londynie, na których startowała tylko w zawodach na 100 m stylem grzbietowym. W swoim wyścigu eliminacyjnym zajęła ostatnie piąte miejsce (przepłynęła ten dystans w czasie 1:25,6) i odpadła z rywalizacji. W klasyfikacji generalnej została sklasyfikowana na 21. pozycji wśród 24 startujących zawodniczek.
Była kilkukrotną rekordzistką kraju na różnych dystansach, w tym m.in. na: 200, 300 i 400 metrów stylem dowolnym. Ponadto jej dwa rekordy w wyścigach na 50 i 100 metrów stylem grzbietowym (odpowiednio: 37,2 i 1:22,0), były najlepszymi wynikami w Islandii jeszcze w 1961 roku.
Rekordy życiowe:

</doc>
<doc id="3069671" url="https://pl.wikipedia.org/wiki?curid=3069671" title="Ti16">
Ti16

Ti16 – oznaczenie na PKP austriackiego parowozu towarowego serii kkStB 160. Produkowany w latach 1897-1910 przez austriackie zakłady Floridsdorf w Linzu w ilości 46 parowozów. Po pierwszej wojnie światowej 42 parowozy trafiły do kolei polskich. Po drugiej wojnie światowej polskie koleje eksploatowały parowóz, który w 1950 roku został wycofany z eksploatacji.

</doc>
<doc id="3069673" url="https://pl.wikipedia.org/wiki?curid=3069673" title="Ti12">
Ti12

Ti12 – oznaczenie na PKP austriackiego parowozu towarowego serii kkStB 60. Produkowany w latach 1897-1910 przez austriackie zakłady Floridsdorf w Linzu w ilości 321 parowozów. Po pierwszej wojnie światowej 158 parowozów trafiło do kolei polskich. Po drugiej wojnie światowej polskie koleje eksploatowały 14 parowozów, które w 1951 roku zostały wycofane z eksploatacji.

</doc>
<doc id="3069674" url="https://pl.wikipedia.org/wiki?curid=3069674" title="Textron AirLand Scorpion">
Textron AirLand Scorpion

Textron AirLand Scorpion – amerykański, prototypowy lekki samolot uderzeniowy charakteryzujący się niskim kosztem eksploatacji. Maszyna przeznaczona jest do bliskiego wsparcia jednostek naziemnych, działań antypartyzanckich i rozpoznawczych.
Historia.
Geneza.
Ideą przyświecającą powstaniu nowej konstrukcji, jest wypełnienie luki na rynku samolotów bojowych. Opanowanych obecnie przez drogie w eksploatacji naddźwiękowe samoloty bojowe, równie kosztowne, wyspecjalizowane samoloty szturmowe oraz śmigłowce bojowe. Prowadzona przez Stany Zjednoczone od 2001 roku asymetryczna wojna z terroryzmem, zmusiła United States Air Force do wykorzystywania maszyn typu General Dynamics F-16 Fighting Falcon, Fairchild A-10 Thunderbolt II i McDonnell Douglas F-15E Strike Eagle do walki z przeciwnikiem nielicznym, niedysponującym wyrafinowaną obroną przeciwlotniczą ale stosującym taktykę wojny partyzanckiej do skutecznego opierania się potędze militarnej USA. Wymienione maszyny przeznaczone były pierwotnie do działań w warunkach pełnoskalowego konfliktu z wojskami Układu Warszawskiego i ich pancernymi zagonami. Długotrwałe działania w Iraku i Afganistanie generują ogromne koszty jakie zmuszone są ponosić zaangażowane na terenie tych krajów państwa. Próbą rozwiązania problemu, obniżeniu ponoszonych kosztów było rozpoczęcie w 2009 roku programu Light Air Support (Light Attack/Armed Reconnaissance) mającego na celu pozyskanie przez US Air Force taniej maszyny przeznaczonej do działań antypartyzanckich, wsparcia jednostek naziemnych oraz prowadzenia rozpoznania. Innym sposobem zmniejszającym koszty prowadzonych operacji jest coraz większe użycie tanich, bezzałogowych aparatów latających przez siły powietrzne. Jednak i takie rozwiązanie nie pozbawione jest wad. Sterowanie aparatem z oddalonego o wiele kilometrów od rejonu działania maszyny miejsca, w którym operator bezzałogowca siedzi w bezpiecznym miejscu za konsolą może spowodować powstanie tzw. syndromu Playstation, strzelania do wszystkiego co się porusza, generując straty wśród ludności cywilnej i własnych jednostkach. Nawet bardzo wyrafinowane techniczne samoloty bezzałogowe narażone są na straty włącznie z ryzykiem utraty maszyny nad nieprzyjaznym terytorium i przejęciem jej przez inne państwo czego przykładem jest Lockheed Martin RQ-170 Sentinel. Tego typu maszyny nie mają również swobodnej możliwości latania w cywilnej przestrzeni powietrznej oraz nad terenami zurbanizowanymi.
Koncepcja taniego w eksploatacji, lekkiego samolotu bojowego nie jest nowa. W latach 90. XX wieku pojawiły się projekty British Aerospace SABA, polski PZL-230 Skorpion czy doprowadzony do budowy latającego prototypu Scaled Composites ARES jednak żaden z nich nie wzbudził na tyle dużego zainteresowania aby rozpocząć produkcję seryjną. Sytuacja zmieniła się wraz z rozpoczęciem działań w Iraku a szczególnie w Afganistanie. Trwający konflikt, generujący ogromne koszty, zbiegł się kryzysem ekonomicznym pierwszej dekady XXI wieku. W tych warunkach, producenci samolotów znaleźli szansę na rozwój i sprzedaż konstrukcji sięgającej swoimi korzeniami do maszyn typu ARES lub SABA.
Właśnie w tym celu została założona firma AirLand Enterprises, która w październiku 2011 roku zaproponowała firmie Textron uruchomienie wspólnego programu mającego na celu budowę maszyny taniej w eksploatacji, zdolnej do wypełniania tych samych zadań wsparcia i atakowania celów naziemnych, co obecnie używane samoloty F-16 czy A-10. Propozycja została przyjęta i obie firmy w styczniu 2012 roku utworzyły spółkę joint venture Textron AirLand. Textron obok swojego kapitału wniósł do spółki potencjał i doświadczenie lotnicze dwóch innych należących do niego firm, Cessny i Bell Helicopter Textron.
Projekt.
Cały projekt otoczony był ścisłą tajemnicą, określano go kryptonimem SCV12-1. Początkowo planowano budowę maszyny jednomiejscowej napędzanej pojedynczym silnikiem odrzutowym. Jednak ostatecznie zaprojektowano i wybudowano samolot dwumiejscowy napędzany dwoma silnikami turbowentylatorowymi Honeywell TFE731. Są to jednostki szeroko stosowane w lotnictwie cywilnym do napędu maszyn biznesowych. Maszyna powstała w wyjątkowym jak na współczesne warunki czasie, półtora roku. Pracę nad prototypem rozpoczęto w kwietniu 2012 roku. W maju 2012 roku rozpoczęto budowę kadłuba, w sierpniu tego samego roku montaż skrzydeł a we wrześniu przeprowadzono próby płatowca w tunelu aerodynamicznym. 16 września 2013 roku podano do publicznej wiadomości fakt prowadzenia prac nad nowym samolotem. Maszynę budowano w zakładach Cessny w Wichita. W celu przyśpieszenia budowy i zmniejszenia kosztów projektu sięgnięto po gotowe rozwiązania wykorzystane w samolotach Cessna Citation XLS, Cessna Citation Mustang – napęd wysuwania klap, mechanizm sterowania lotkami z Cessna Citation X. Gotowy prototyp ukończył próby naziemne w listopadzie 2013 roku. 12 grudnia tego samego roku dokonano oblotu maszyn z bazy McConnell Air Force Base.
Producent zapewnia, iż jest gotowy na uruchomienie produkcji seryjnej już w 2015 roku. Jednak jak na razie nie dysponuje zamówieniami na Scorpiona. Nie wydaje się aby dysponująca znaczną flotą F-16 i A-10 US Air Force była zainteresowana w pozyskaniu nowych maszyn, podobnie jak stojąca w obliczu dużych cięć budżetowych US Army. Teoretycznie potencjalnie najbardziej zainteresowanym nowym samolotem jest Air National Guard. Z jednej strony poddana naciskom ze strony sił powietrznych aby wycofać najstarsze modele wykorzystywanych F-16 i A-10 i zastąpienie ich maszynami bezzałogowymi, z drugiej strony zainteresowana w utrzymaniu załogowego lotnictwa przy zmniejszeniu kosztów jego eksploatacji. Państwa dysponujące zdecydowanie mniejszymi budżetami wojskowymi niż USA są bardziej zainteresowane pozyskaniem samolotów bojowych zdolnych również do zwalczania sił powietrznych. Scorpion ma w tym zakresie zadań zdecydowanie mniejsze możliwości niż pozyskane na rynku wtórnym lub nowe maszyny szkolno - bojowe czy nawet wiekowe ale zmodernizowane samoloty poradzieckie.
Konstrukcja.
Demonstrator jest dwumiejscowym (w układzie tandem), dwusilnikowym odrzutowym samolotem z kompozytowym kadłubem przeznaczonym do lekkiego ataku, wywiadu, obserwacji i rozpoznania. Koszty produkcji zostały ograniczone do minimum dzięki użyciu komponentów opracowanych na potrzeby biznesowych odrzutowców Cessna, wspólnych technologii i zasobów produkcyjnych. Chociaż cena jednostkowa nie jest jeszcze znana, to samolot został tak zaprojektowany, aby godzina lotu nie kosztowała więcej niż 3000 dolarów. Kokpit został zaproejktowany przez firmę Cobham plc.
Wyposażony będzie w nowoczesne monitory z płaskim ekranem, chociaż nie będzie sterowany systemem fly-by-wire, co pozwoli obnizyć koszty i uprościć konstrukcję.
Prototyp napędzany jest przez dwa turbowentylatorowe silniki Honeywell TF731 o łącznym ciągu prawie 36 kN, jednakże nowsze wersje płatowca mogą posiadać inne silniki.
Poza podwoziem i gondolami oraz mocowaniem silników cała konstrukcja jest kompozytowa i ma przewidywaną żywotność 20.000 godzin.
Scorpion może przenosić broń kierowaną, jak i niekierowaną, a wyposażenie do gromadzenia danych wywiadowczych w przestrzeni ładunkowej. Skrzydła wyposażone są w 6 pylonów.
Modułowa konstrukcja samolotu umożliwia wymianę skrzydeł na inne. Całkowita ładowność wliczając także paliwo wynosi 2812 kg.
Kaman Composites, spółka zależna Kaman Aerosystems dostarczyła na potrzeby propotypu wiele komponentów, takich jak montaż skrzydeł, usterzenie pionowe i poziome, naskrzydłowe panele wlewu paliwa, klapy głównego podwozia oraz kilka innych maskownic.

</doc>
<doc id="3069676" url="https://pl.wikipedia.org/wiki?curid=3069676" title="David Prescott Talley">
David Prescott Talley



</doc>
<doc id="3069677" url="https://pl.wikipedia.org/wiki?curid=3069677" title="Hof (Islandia)">
Hof (Islandia)

Hof – osada położona w południowej części Islandii.
Osada jest skupiskiem gospodarstw. Znajduje się w pobliżu lodowca Vatnajökull, 20 km na południe od Skaftafell w Parku Narodowym Vatnajökull. Położona jest przy Drodze 1, na południowy zachód od Höfn, w wąskim pasie między wybrzeżem morskim a skrajem lodowca.
Najbardziej znanym budynkiem w Hof jest kościół Hofskirkja, którego dach pokryty jest murawą. Został wybudowany w 1883 roku i jest ostatnim kościołem w Islandii wzniesionym w tym stylu. Od 1951 roku należy do Muzeum Narodowego Islandii. Jest jednym z sześciu kościołów wciąż stojących, które są zachowane jako zabytki.
Kościołem zarządza Muzeum Narodowe Islandii, ale także służy jako kościół parafialny. Został zbudowany przez stolarza Pálla Pállsona. Zamek i zawiasy drzwi zostały wykonane przez Thorsteinna Gissurarsona.

</doc>
<doc id="3069679" url="https://pl.wikipedia.org/wiki?curid=3069679" title="Nuuk Posse">
Nuuk Posse

Nuuk Posse – grenlandzki zespół hip-hopowy. Zespół powstał w 1985 roku, a w 1991 zmieniono nazwę na obecną. Nuuk Posse jest grupą wielojęzyczną - rapuje w języku grenladzkim, angielskim i duńskim. Wszyscy członkowie tego zespołu są inuitami.
Nuuk Posse koncertowali w takich krajach jak: Szwecja, Niemcy, Hiszpania, Belgia czy Kanada, lecz nigdy nie zagrali w Danii. Grupa dostała w 1995 nagrodę kulturową Grenlandii.

</doc>
<doc id="3069686" url="https://pl.wikipedia.org/wiki?curid=3069686" title="Hubert Kowalski">
Hubert Kowalski

Hubert Kowalski (ur. 1973 w Kamieniu Pomorskim) – polski dyrygent, kompozytor, producent muzyczny, śpiewak i kontrabasista związany ze środowiskiem muzycznym przy krakowskim klasztorze Ojców Dominikanów.
Studiował dyrygenturę chóralną na Akademii Muzycznej w Krakowie. Współpracował z wieloma polskimi muzykami, takimi jak: Marcin i Lidia Pospieszalscy, Joachim Mencel, Piotr Baron, Mietek Szcześniak, Andrzej Cudzich.
Od 1993 roku współtworzy zespół Deus Meus, wykonujący współczesne gatunki muzyki rozrywkowej. Nagrał z nim 7 płyt: 
Zafascynował się też muzyką dawną, co zaowocowało współpracą z lutnistą Antonim Pilchem i zespołem „Bractwo Lutni”. Od 2003 r. współpracował z Chórem Polskiego Radia w Krakowie, z którym śpiewał pod batutą wielu polskich dyrygentów i kompozytorów.
W 2007 roku założył orkiestrę ICON, złożoną głównie ze studentów i absolwentów krakowskiej Akademii Muzycznej, z którą wykonuje własne kompozycje, a także muzykę filmową i rozrywkową (m.in. z grupami New Life M, Raz, Dwa, Trzy i Michałem Urbaniakiem). Prowadził też projekty UrbSymphony (muzyka M. Urbaniaka) z orkiestrą Filharmonii Łódzkiej oraz Misterium Przebaczenia z orkiestrą Orkiestrą Filharmonii Dolnośląskiej. 
Razem z m.in. Pawłem Bębenkiem aktywnie uczestniczy w działaniach Fundacji Dominikański Ośrodek Liturgiczny. Prowadzi warsztaty muzyczno-liturgiczne w całej Polsce, by poprawić jakość muzyki liturgicznej w polskich kościołach. 
Tworzy własne kompozycje, łączące różne style (muzyka filmowa, muzyka różnych epok i kultur oraz współczesna muzyka rozrywkowa). Komponuje m.in. współczesne pieśni liturgiczne i przygotowuje nowe opracowania wokalno-instrumentalne tradycyjnych pieśni Kościoła katolickiego. Poza tym aranżuje i prowadzi różnorodne nagrania, np. płyty „Z głębokości” i „Pro Life” (współczesne gatunki muzyczne), „Rosa Carmeli” (karmelitański chorał gregoriański), „Oratorium o Św. Rafale Kalinowskim”.

</doc>
<doc id="3069689" url="https://pl.wikipedia.org/wiki?curid=3069689" title="Plešivská planina">
Plešivská planina

Plešivská planina (pol. "Płaskowyż Pleszywski") – płaskowyż krasowy w Wewnętrznych Karpatach Zachodnich na Słowacji, część Krasu Słowacko-Węgierskiego. Prawdopodobnie najdokładniej zbadany i najlepiej udokumentowany fragment tej jednostki. 
Położenie.
Płaskowyż Pleszywski mieści się w obszarze zbliżonym do trójkąta, którego wierzchołki wyznaczają Rožňava, Štítnik i Plešivec. Sam płaskowyż ma kształt owalu bądź raczej wielkiego bochna chleba, którego dłuższa oś ma przebieg południkowy. Długość płaskowyżu wynosi ok. 12 km, szerokość (maksymalna) ok. 6 km. Od wschodu ogranicza go dolina Slanej, natomiast od zachodu – dolina Štítnika, jej prawobrzeżnego dopływu. Na północy przez szeroką przełęcz (ok. 430 m n.p.m.) między wsiami Rožňavské Bystré (na wschodzie) oraz Honce (na zachodzie) płaskowyż łączy się z masywem Tureckiej w Pogórzu Rewuckim (słow. "Revúcka vrchovina"). Powierzchnia płaskowyżu wynosi ok. 53 km².
Geologia i morfologia.
Płaskowyż Pleszywski jest najlepiej wykształconym płaskowyżem krasowym na obszarze całego Krasu Słowacko-Węgierskiego. Jego bardzo strome zbocza, w górnych partiach zwykle skaliste i urwiste, wznoszą się o 320-400 m ponad otaczające go doliny. Powierzchnia płaskowyżu jest stosunkowo płaska i wznosi się równomiernie od ok. 560 m na skraju południowym do ok. 780 m na skraju północnym. Nieliczne wzniesienia wyrastają nie więcej niż o 50-60 m ponad powierzchnię płaskowyżu. Najwyższym wzniesieniem jest Štít (851 m) w północnej części płaskowyżu. Inne znaczniejsze wzniesienia to Červený kopec (802 m) w północno-wschodniej części płaskowyżu, Železne vráta (737 m) w części północno-zachodniej, Ostrý vŕšok (775 m) i Dubník (696 m) w części zachodniej, Malý vrch (744 m) w części środkowej oraz Lúčka (579 m) w części południowej. Warta wspomnienia jest również Gerlašská skala (752 m) na północnej krawędzi płaskowyżu.
Cały płaskowyż zbudowany jest z triasowych wapieni i dolomitów. Główny zrąb budują wapienie typu "wetterstein", pochodzące ze środkowego triasu. Spoczywające w ich podłożu nieprzepuszczalne warstwy "werfeńskie" ukazują się jedynie na północnym skraju płaskowyżu i szybko zapadają w głąb w kierunku południowym. W środkowej części płaskowyżu znajdziemy także górnotriasowe wapienie "tisovské", zaś na północnym krańcu "planiny" ukazują się w postaci poprzecznych pasów i inne typy wapieni, jak "reiflingen" czy "steinalm".
Zjawiska krasowe.
Płaskowyż charakteryzuje się ogromnym bogactwem zarówno powierzchniowych, jak i podziemnych zjawisk krasowych. Do tych pierwszych należą m.in. zróżnicowane formy lapiazu, leje krasowe, uwały, ponory, wywierzyska. Do tych drugich – rozliczne jaskinie, studnie krasowe i podziemne cieki wodne.
W krajobrazie płaskowyżu zwraca uwagę przede wszystkim znaczna ilość lejów krasowych, rozsianych po całym jego terenie. Od najmniejszych, o średnicy kilkunastu metrów i głębokości nie przekraczającej 3-5 metrów po olbrzymie zapadliska o dwustumetrowej i większej średnicy oraz trzydziestometrowej głębokości. Na 1 km² jest ich nieraz 10-15. Przeważają formy misowate i lejkowate, które miejscami łącząc się tworzą większe depresje. Nieliczne drogi i ścieżki prowadzą czasem wąskimi grzędami między takimi lejami, a czasami trawersują stokami większych zapadlisk. Stożkowate wzgórki w środkowej części płaskowyżu (np. Ostrý vŕšok, 775 m) są uważane przez niektórych autorów za pozostałości specyficznych form krasowacenia tropikalnego - mogotów.
Badania płaskowyżu pod kątem geologicznym i speleologicznym mają długą historię, którą zapoczątkowali w połowie lat 50. XX w. m.in. Anton Droppa i V. Rozložník. Na przełomie XX i XXI w. cały płaskowyż został dokładnie przebadany i skartowany przez speleologów z Rożniawy. Zinwentaryzowali oni tu około 210 jaskiń i studni krasowych (awenów). Wśród nich są m.in. Dzicza Przepaść (słow. Diviačia priepasť, 123,5 m głębokości) – najgłębsza jaskinia płaskowyżu oraz Zvonivá jama (też: Zvonica, pol. Dzwonnica, 100,5 m głębokości) – jaskinia najbardziej znana z racji długiej i ciekawej historii eksploracji. Największa z jaskiń, wywierzyskowa Nová Brzotínska, liczy ok. 500 m długości korytarzy.
Płaskowyż nie posiada żadnej sieci rzecznej. U jego podnóży znajduje się natomiast szereg źródeł, odwadniających systemy jaskiniowe rozbudowane we wnętrzu masywu, w tym wielkie wywierzyska: Brzotínska vyvieračka, Hučiaca vyvieračka, Kunovoteplická vyvieračka, Trávna vyvieračka i Vidovská vyvieračka.
Flora.
Większą część płaskowyżu pokrywają lasy. Na chłodniejszych stokach zachodnich i północnych przeważa świerk pospolity i buk pospolity. Na pozostałych stokach i na wierzchowinie dominują dęby, jawory, graby i lipy. Towarzyszy im sosna zwyczajna, często spotyka się też stare drzewa owocowe: jabłonie, grusze, czereśnie. Miejscami lasy te przybierają charakter lasów sawannowych lub parkowych.
Znaczną część płaskowyżu, zwłaszcza w jego części centralnej i północnej, zajmują łąki, w dużej części zajęte przez zespoły roślinne wykształcone na skutek długotrwałej gospodarki ludzkiej (wypasanie, koszenie). Łąki te często poprzerastane są kępami tarniny, głogów i jałowców.
W miejscach z odsłoniętym podłożem rozwijają się zespoły roślinności naskalnej, a na szczególnie ciepłych stanowiskach – roślinności ciepłolubnej.
Spośród roślin rzadkich lub chronionych występują tu m.in. obuwik ("Cypripedium"), kserotermiczny pszczelnik austriacki ("Dracocephalum austriacum"), smagliczka pagórkowa (smagliczka piaskowa; "Alyssum montanum" ssp. "brymii") – endemit zachodniokarpacki z rodziny kapustowatych, który centrum rozmieszczenia ma właśnie w Krasie Słowacko-Węgierskim, sasanka wielkokwiatowa ("Pulsatilla grandis"), sasanka słowacka ("Pulsatilla slavica") – również endemit zachodniokarpacki, występujący głównie na Słowacji, czy też kserotermiczna i wapieniolubna "Ferula sadleriana" Ledeb., rosnąca tu na jednym z dwóch stanowisk w całej Słowacji i jednym z pięciu znanych na świecie (gatunek krytycznie zagrożony – CR).
Fauna.
Fauna płaskowyżu jest bogata. Spośród zwierząt łownych liczny jest jeleń i dzik. Z większych drapieżników występują wilk szary, ryś, żbik i lis. W jaskiniach występuje wiele gatunków nietoperzy, z których najliczniej spotykane to nocek duży, podkowiec duży i podkowiec mały. Z rzadszych gatunków awifauny wymienić należy m.in. dzierzbę gąsiorka, skowronka borowego, lelka, pokrzewkę jarzębatą. Z gadów spotkamy tu głównie gatunki ciepłolubne, m.in. gniewosza plamistego i jaszczurkę zwinkę, chociaż w wilgotniejszych miejscach występuje też zaskroniec zwyczajny.
Znaczenie gospodarcze.
W przeszłości płaskowyż był intensywnie wykorzystywany jako tereny wypasowe. Pasiono tu głównie bydło, rzadziej owce. W dębowych i bukowych lasach wypasano również świnie. Część terenów wykorzystywano jako łąki kośne. Pasterstwo miało z reguły charakter sezonowy, chociaż w przeszłości istniało na płaskowyżu kilka gospodarstw całorocznych.
Wobec całkowitego braku cieków wodnych na płaskowyżu znaczącym problemem było pozyskanie odpowiedniej ilości wody do pojenia stad. W tym celu budowano różnego rodzaju zbiorniki do łapania i przechowywania wody opadowej. Jedna z takich cystern, betonowa, zachowała się do dziś w centrum płaskowyżu. Obecnie wypasanym tu nielicznym stadom wodę dowozi się cysternami holowanymi traktorem.
W południowo-wschodnich zboczach płaskowyżu znajdują się wyrobiska wielkiego kamieniołomu wapienia w Slavcu.
Ochrona przyrody.
Praktycznie cały Płaskowyż Pleszywski znajduje się w granicach Parku Narodowego Kras Słowacki. Wchodzi również w skład europejskiej sieci obszarów chronionych objętych programem Natura 2000. Jaskinie Płaskowyżu wraz z innymi jaskiniami Krasu Słowacko-Węgierskiego zostały w 1995 r. wpisane na listę światowego dziedzictwa przyrodniczego i kulturalnego UNESCO, przy czym wiele z nich jest chronionych jako pomniki przyrody. Ciąg skalistych wychodni skalnych na północnej krawędzi płaskowyżu, których najwyższym punktem jest Gerlašská skala (752 m), objęty jest ochroną w rezerwacie przyrody Gerlachovské skaly.

</doc>
<doc id="3069691" url="https://pl.wikipedia.org/wiki?curid=3069691" title="Transfer Multisort Elektronik Sp. z o.o.">
Transfer Multisort Elektronik Sp. z o.o.



</doc>
<doc id="3069697" url="https://pl.wikipedia.org/wiki?curid=3069697" title="Serghei Gheorghiev">
Serghei Gheorghiev

Serghei Gheorghiev (ur. 20 października 1991 w Chirsovej) – mołdawski piłkarz grający na pozycji prawego pomocnika.
Kariera klubowa.
Swoją karierę piłkarską Gheorghiev rozpoczął w klubie Sheriff Tyraspol. W 2008 roku awansował do kadry pierwszego zespołu. W sezonie 2008/2009 zadebiutował w nim w pierwszej lidze mołdawskiej. W sezonach 2008/2009, 2009/2010, 2011/2012 i 2012/2013 wywalczył z Sheriffem trzy tytuły mistrza Mołdawii. Wraz z Sheriffem zdobył też dwa Puchary Mołdawii w sezonach 2008/2009 i 2009/2010.
Latem 2013 roku Gheorghiev przeszedł do FC Tiraspol. Zadebiutował w nim 28 lipca 2013 w zremisowanym 0:0 wyjazdowym meczu z Dacią Kiszyniów. W FC Tiraspol rozegrał 4 mecze.
Jeszcze w 2013 roku Gheorghiev został wypożyczony do Dinamo-Auto Tyraspol. Swój debiut w nim zaliczył 31 sierpnia 2013 w wyjazdowym meczu z Zimbru Kiszyniów (0:0).
W 2014 roku Gheorgiev wrócił do Sheriffa. Następnie grał w uzbeckich klubach Navbahor Namangan i FK Buxoro.
Kariera reprezentacyjna.
W reprezentacji Mołdawii Gheorghiev zadebiutował 9 lutego 2011 w wygranym 2:1 towarzyskim meczu z Andorą, rozegranym w Lagos.

</doc>
<doc id="3069700" url="https://pl.wikipedia.org/wiki?curid=3069700" title="Sosnowitz">
Sosnowitz



</doc>
<doc id="3069703" url="https://pl.wikipedia.org/wiki?curid=3069703" title="Instytut (zespół muzyczny)">
Instytut (zespół muzyczny)

Instytut – polski zespół rockowy, założony pod koniec 2006 we Wrocławiu przez Wojciecha Adasika.
Zespół tworzy utwory, które opowiadają własne historie, czasem autentyczne, a czasem symboliczne.
Styl zespołu Instytut to poetyckie teksty oraz rockowa melodyjność. Instytut jest laureatem i finalistą znanych festiwali i konkursów, m.in.: KFPP Opole, JAROCIN Festiwal, FAMA, WROCK Festiwal, Muzyczna Bitwa Polskiego Radia Wrocław, Łykend Promo Festiwal i inne. 
Dzięki wsparciu fanów na portalu Megatotal.pl, zespół otrzymał możliwość nagrania dwóch mini płyt „Niewidzialne ściany dźwięków” oraz „2x2”. W 2012 roku zespół nagrał płytę "Ludzie i Miejsca", która jest tym samym długogrającym debiutem Wrocławian.

</doc>
<doc id="3069708" url="https://pl.wikipedia.org/wiki?curid=3069708" title="Mieczysław Kwarciński">
Mieczysław Kwarciński

Mieczysław Józef Kwarciński vel Józef Bartołomowicz vel Mieczysław Skwarczyński vel Władysław Wilczyński vel Karol Niedźwiedzki, ps. „Ziut”, „Jaskółka”, „Leszcz” (ur. 25 listopada 1912 w Nowym Sączu, zm. 23 lutego 1978 w Londynie) – kapitan piechoty Polskich Sił Zbrojnych na Zachodzie i Armii Krajowej, cichociemny.
Życiorys.
Mieczysław Kwarciński był synem Józefa, ślusarza w PKP, i Wandy z domu Wilczyńskiej. Zdał maturę i uzyskał dyplom nauczyciela szkół powszechnych w Państwowym Seminarium Męskim im. J. Długosza w Starym Sączu. W lipcu 1934 roku ukończył dywizyjny kurs w Szkole Podchorążych Rezerwy Piechoty przy 4 pułku strzelców podhalańskich w Cieszynie. Następnie pracował jako dyżurny ruchu na PKP, również we wrześniu 1939 roku. 13 maja 1940 roku przekroczył granicę polsko-słowacką, by następnie przez Węgry (17 maja), Jugosławię (23 maja) dotrzeć 27 maja 1940 roku do Francji, gdzie został skierowany do Rezerwowego Obozu Wyszkolenia Oficerów w Camp de Carpiagne. W czerwcu 1940 roku przedostał się do Wielkiej Brytanii, gdzie został przydzielony do 3 Brygady Kadrowej Strzelców (walczył jako dowódca plutonu kompanii ckm 7 Batalionu Kadrowego Strzelców), a następnie do 1 Samodzielnej Brygady Spadochronowej.
Po przeszkoleniu w dywersji, łączności i sabotażu przemysłowym został zaprzysiężony 7 kwietnia 1942 roku w Oddziale VI Sztabu Naczelnego Wodza. Zrzutu dokonano w nocy z 25 na 26 stycznia 1943 roku w ramach operacji „Screwdriver” dowodzonej przez P/O Kingsforda-Smitha. Dostał przydział do Kedywu Inspektoratu Radzyń Podlaski w Okręgu Lublin AK na stanowisko oficera dywersji Inspektoratu (szefa Kedywu). Od października 1943 roku Kwarciński działał w Inspektoracie Zamość i pełnił kolejno funkcje: dowódcy radiostacji nr 77, plutonu radio (od wiosny 1944 roku), kompanii łączności, oficera łączności oddziału partyzanckiego nr 9, a od 20 maja 1944 roku – 9 pułku piechoty 3 Dywizji Piechoty Legionów AK.
9 pułk piechoty złożył broń przed Armią Czerwoną 30 lipca 1944 roku. Kwarciński wydał radiostację, zawiadomił o tym Londyn i wyruszył do Warszawy. Został aresztowany w Falenicy przez NKWD i wywieziony do Majdanka, skąd zbiegł, 22 sierpnia tego roku dotarł do Szczebrzeszyna. Padł ofiarą prowokacji NKWD związanej z próbą porwania radzieckiego samolotu w celu wydostania się z Polski. Został aresztowany przez NKWD i przewieziony na Zamek Lubelski. 2 lutego 1945 roku został skazany przez Wojskowy Sąd Garnizonowy na karę śmierci. W nocy z 18 na 19 lutego 1945 roku w wyniku akcji zbrojnej podziemia niepodległościowego na zamek w Lublinie, został uwolniony i przedostał się w marcu na Zamojszczyznę, a wkrótce potem – na Zachód. W latach 1945–1946 służył w 1 Samodzielnej Brygadzie Spadochronowej, a później, do 1948 roku, w PKPR. Osiedlił się w Londynie, pracował jako inżynier.
Tymczasem w Polsce wydano za nim list gończy (kwiecień 1945), następnie na podstawie amnestii w 1947 roku zamieniono mu wyrok śmierci na 12,5 roku więzienia, a w 1956 roku – na 8 lat i 2 miesiące. Zmarł 23 lutego 1978 r. w Londynie a 13 maja tego samego roku urnę z prochami przewieziono do Polski i złożono na cmentarzu komunalnym w Nowym Sączu

</doc>
<doc id="3069709" url="https://pl.wikipedia.org/wiki?curid=3069709" title="Europejski Puchar Formuły Renault 2000 Sezon 2002">
Europejski Puchar Formuły Renault 2000 Sezon 2002

Europejski Puchar Formuły Renault 2000 Sezon 2002 (ang. Eurocup Formula Renault 2000) – 12. sezon w historii serii. Zmagania rozpoczęły się 20 kwietnia na francuskim torze Circuit de Nevers Magny-Cours, a zakończyły 19 października w Portugalii, na Autódromo do Estoril. Tytuł w klasyfikacji kierowców zdobył Francuz Éric Salignon, a wśród zespołów - francuska ekipa Graff Racing.
Lista startowa.
Źródło: "speedsport-magazine.com"
Kalendarz wyścigów.
Źródło: "speedsport-magazine.com"
Klasyfikacja kierowców.
Źródło: "speedsport-magazine.com"
Punktacja:
Kwalifikacje: 2 punkty
Wyścig: 30-24-20-16-12-10-8-6-4-2 (dziesięć pierwszych pozycji)
Najszybsze okrążenie: 2 punkty
Uwagi:

</doc>
<doc id="3069710" url="https://pl.wikipedia.org/wiki?curid=3069710" title="Brokey">
Brokey

Brokey – największa wyspa w zatoce Breiðafjörður, należąca do Islandii. Na wyspie znajdują się pozostałości opuszczonego młyna kukurydzianego zbudowanego przez rolnika Vigfusa Hjaltalina.

</doc>
<doc id="3069714" url="https://pl.wikipedia.org/wiki?curid=3069714" title="Wiśniówki">
Wiśniówki

Wiśniówki – część wsi Kobylniki w Polsce położona w województwie świętokrzyskim, w powiecie buskim, w gminie Wiślica.
W miejscowości znajduje się Jaskinia w Wiśniówkach, druga co do długości jaskinia gipsowa w Polsce (342 m - stan na 2013 rok). Została odkryta prawdopodobnie około 1992 roku przez właściciela terenu, który to odkopał otwory znajdujące się w leju na polu. 
Wody wypływające wywierzyskiem, które znajduje się w pobliżu jaskini, badano pod kątem właściwości fizyko-chemicznych stwierdzając ich wysoką mineralizację charakterystyczną dla wód krążących w skałach gipsowych (Andrejczuk, Chwalik, Różkowski 2005).
Wieś położona jest wzdłuż drogi łączącej miejscowość Kobylniki z drogą wojewódzką nr 776. Często określana jako przysiółek wsi Kobylniki.
Wiśniówki położone są na terenie Nadnidziańskiego Parku Krajobrazowego oraz obszarze Natura 2000. Pomiędzy Wiśniówkami a wsią Aleksandrów rozciągają się Parszywe Błonie, duży podmokły obszar trawiasty z kilkoma stawami. Teren pagórkowaty.
Główne uprawy to pszenica, ogórki, czosnek, ziemniaki.
Demografia wskazuje na ciągły spadek liczby ludności, młodzież wyjeżdża do dużych miast w poszukiwaniu pracy oraz edukacji na uczelniach wyższych.

</doc>
<doc id="3069717" url="https://pl.wikipedia.org/wiki?curid=3069717" title="Salvatore Pappalardo (arcybiskup)">
Salvatore Pappalardo (arcybiskup)

Salvatore Pappalardo (ur. 18 marca 1945 w Nicolosi) − włoski duchowny katolicki, arcybiskup Syrakuz w latach 2008−2020.
Życiorys.
Święcenia kapłańskie otrzymał 30 czerwca 1968 i został inkardynowany do archidiecezji Katanii. Był m.in. duszpasterzem katańskich parafii, pracownikiem wydziału katechetycznego, wicerektorem seminarium, a także wicekanclerzem i kanclerzem kurii. W latach 1989–1998 wikariusz generalny.
5 lutego 1998 papież Jan Paweł II mianował go ordynariuszem diecezji Nicosia. Sakry biskupiej udzielił mu 5 marca 1998 arcybiskup Katanii – Luigi Bommarito.
12 września 2008 papież Benedykt XVI mianował go arcybiskupem metropolitą Syrakuz. 24 lipca 2020 przeszedł na emeryturę.

</doc>
<doc id="3069718" url="https://pl.wikipedia.org/wiki?curid=3069718" title="Droga nr 6667 (Izrael)">
Droga nr 6667 (Izrael)

Droga lokalna nr 6667 (hebr. 6667 כביש) – jest drogą lokalną położoną w Dolnej Galilei, na północy Izraela. Biegnie ona z miasta Bet Sze’an do drogi nr 669, która pełni funkcję południowo-zachodniej obwodnicy miasta. Droga umożliwia również dotarcie z Bet Sze’an do wiosek rolniczych położonych w tej części Doliny Bet Sze’an.
Przebieg.
Droga nr 6667 przebiega przez Samorząd Regionu Emek ha-Majanot w Poddystrykcie Jezreel Dystryktu Północnego Izraela. Biegnie równoleżnikowo ze wschodu na zachód, od miasta Bet Sze’an do drogi nr 669, która pełni funkcję południowo-zachodniej obwodnicy miasta.
Bet Sze’an.
Swój początek bierze w mieście Bet Sze’an na skrzyżowaniu z drogą nr 90. Jadąc drogą nr 90 na północ dojeżdża się do ronda z drogą nr 7079 prowadzącą na wschód do wschodniej strefy przemysłowej i drogi nr 71, lub na południe do kibucu En ha-Naciw i skrzyżowania z drogą nr 669 na południe od Bet Sze’an. Natomiast droga nr 6667 biegnie na zachód jako ulica Saul ha-Melech. Mija seraj w Bet Sze’an, park miejski Gan ha-Acmaut oraz starożytny amfiteatr. Mijając kolejne skrzyżowania dociera się po około pięciuset metrach do skrzyżowania prowadzącego na północ do Parku Narodowego Bet Sze’an. Następnie droga nr 6667 mija park ha-Tajelet i dociera do skrzyżowania z drogą nr 7078, która prowadzi na północ do północnej strefy przemysłowej i drogi nr 71 pełniącej funkcję północnej obwodnicy Bet Sze’an. Droga nr 6667 prowadzi stąd ulicą Icchaka Szemesz na południowy zachód. Mija się remizę straży pożarnej oraz stację ratunkową, po czym dojeżdża do granic miasta.
Dolina Bet Sze’an.
Droga nr 6667 wyjeżdża z Bet Sze’an w kierunku zachodnim, kierując się w kierunku widniejących w oddali wzgórz Gilboa. Mija się tutaj położone po obu stronach drogi plantacje palm. Po niecałym kilometrze dociera się do położonego na południe od drogi kibucu Mesillot. Po stronie północnej mija się natomiast stawy hodowlane. Kilometr dalej dojeżdża się do skrzyżowania z drogą nr 669, która pełni funkcję południowo-zachodniej obwodnicy miasta. Jadąc nią na północ można dojechać do kibucu Nir Dawid, lub na południowy wschód do kibucu Reszafim.

</doc>
<doc id="3069725" url="https://pl.wikipedia.org/wiki?curid=3069725" title="Marc Goossens">
Marc Goossens

Marc „The Goose” Goossens (ur. 30 listopada 1969 roku w Geel) – belgijski kierowca wyścigowy.
Kariera.
Goossens rozpoczął karierę w wyścigach samochodowych w 1989 roku od startów w Festiwalu Formuły Ford, gdzie ukończył wyścig na osiemnastej pozycji. Rok później w tym wyścigu był już piąty, a w 1991 zwyciężył. W późniejszych latach pojawiał się także w stawce Formuły Ford 1600 Benelux, Brytyjskiej Formuły Ford, Masters of Formula 3, Brytyjskiej Formuły 3, Grand Prix Makau, Formuły 3000, Grand Prix Madras Formuły 3, 24-godzinnego wyścigu Le Mans, All-Japan GT Championship, Formuły Nippon, Belcar, Sports Racing World Cup, American Le Mans Series, FIA GT Championship, Grand American Rolex Series, French GT Championship, Le Mans Series, Le Mans Endurance Series, ELF BRL V6, NASCAR Nextel Cup, NASCAR Busch Series, Belgian Touring Car Series, 24H Zolder, Toerwagen Diesel Cup, FIA GT2 European Cup, Dutch Supercar Challenge, Blancpain Endurance Series, Belcar Endurance Championship, Belgian Special Open Trophy Sprint, European Le Mans Series oraz FIA World Endurance Championship
W Formule 3000 Belg startował w latach 1994-1996, 1999-2001. Po ukończeniu pierwszego sezonu na dwunastej pozycji, w 1995 roku stawał już trzykrotnie na podium, w tym raz na jego najwyższym stopniu. Uzbierane 24 punkty pozwoliły mu stanąć na najniższym stopniu podium klasyfikacji generalnej. Rok później Goossens zwyciężał już dwukrotnie. Jednakże nie poprawił swojej pozycji w końcowej klasyfikacji. Po dwóch latach przerwy Marc powrócił do Formuły 3000 w sezonie 1999, jednak nie zdobywał punktów. Rok później raz stanął na podium. Z dorobkiem sześciu punktów uplasował się na jedenastej pozycji w klasyfikacji generalnej. W ostatnim sezonie startów - w 2001 roku uplasował się na 16 miejscu.

</doc>
<doc id="3069727" url="https://pl.wikipedia.org/wiki?curid=3069727" title="Jaskinia w Wiśniówkach">
Jaskinia w Wiśniówkach

Jaskinia w Wiśniówkach – gipsowa jaskinia krasowa zlokalizowana we wsi Wiśniówki.
Informacje ogólne.
Druga co do długości jaskinia gipsowa w Polsce. Wejście (obecnie zasypane – 2014 r.) do jaskini znajduje się na terenie prywatnym w polu, niedaleko drogi przebiegającej przez wieś Wiśniówki. Prawdopodobnie dostęp powstał w wyniku zapadnięcia się części stropu jaskini. Jaskinia ma charakter poziomy, w znacznej części jest zalana wodą, co znacznie utrudnia zwiedzanie.
Historia.
Jaskinia została prawdopodobnie odkryta przez właściciela terenu, który około 1992 roku odkopał otwory. Z racji wodnych trudności nie była w znaczącym stopniu poznana. W 2012 roku zespół grotołazów: Kotwica J., Wojtasik P., Saganowska J., Saganowski M. wyeksplorował obecnie poznane ciągi jaskini i sporządził plan.

</doc>
<doc id="3069728" url="https://pl.wikipedia.org/wiki?curid=3069728" title="José Francisco Falcão de Barros">
José Francisco Falcão de Barros

José Francisco Falcão de Barros (ur. 14 marca 1965 w Paulo Jacinto) – brazylijski duchowny katolicki, biskup pomocniczy Ordynariatu Polowego Brazylii od 2011.
Życiorys.
Święcenia kapłańskie przyjął 18 listopada 1991 i został inkardynowany do diecezji Palmeira dos Índios. Pracował przede wszystkim jako proboszcz parafii św. Wincentego á Paulo w stolicy diecezji, jednocześnie pełniąc funkcje m.in. wikariusza sądowego, pracownika kancelarii kurii i kapelana policjantów stanu Alagoas.
16 lutego 2011 papież Benedykt XVI mianował go biskupem pomocniczym Ordynariatu Polowego Brazylii oraz biskupem tytularnym "Augurus". Sakry biskupiej udzielił mu 29 kwietnia 2011 biskup rodzimej diecezji Palmeira dos Índios - Dulcênio Fontes de Matos.

</doc>
<doc id="3069730" url="https://pl.wikipedia.org/wiki?curid=3069730" title="Eros Riccio">
Eros Riccio

 Eros Riccio (ur. 1 grudnia 1977 w Lukce) – włoski szachista, Wielki Mistrz szachów korespondencyjnych (2010), mistrz zaawansowanych w szachach i mistrz świata FICGS w szachach korespondencyjnych. Jest autorem podręcznika otwarć szachowych ("Sikanda").
Kariera.
Eros Riccio zdobył trzy mistrzostwa Włoch w szachach korespondencyjnych oraz mistrzostwo Włoch w szachach rozgrywanych przez email.
Brał udział w licznych turniejach stojąc na czele włoskiej narodowej drużyny korespondencyjnej szachów ICCF, między innymi w VII Mistrzostwach Europy. Zdobywca medali:
Po zwycięstwie w 8. PAL / CSS Freestyle Tournament, Riccio wygrał wszystkie zaawansowane turnieje szachowe, w których brał udział (Computer Bild Spiele Schach Turnier, Welcome Freestyle Tournament, Christmas Freestyle Tournament, IC Freestyle Masters, Infinity Freestyle Tournament) i stał się najlepszym szachistą z nurtu freestyle. W rzeczywistości, Infinity Chess opracowała specjalną klasyfikację Elo dla "centaurów" (mężczyzna + komputer), który widzi pierwsze miejsce Eros Riccio (Sephiroth) z 2755 punktów Elo.
W FICGS wygrał pierwszą i trzecią edycję Freestyle Chess Cup i czternaście kolejnych mistrzostw świata.

</doc>
<doc id="3069731" url="https://pl.wikipedia.org/wiki?curid=3069731" title="Paweł Stolarski">
Paweł Stolarski

Paweł Stolarski (ur. 28 stycznia 1996 w Krakowie) – polski piłkarz występujący na pozycji pomocnika lub obrońcy w Pogoni Szczecin.
Kariera klubowa.
Paweł Stolarski jest wychowankiem Wisły Kraków. 28 lutego 2013 zadebiutował w pierwszym zespole Wisły, w spotkaniu Pucharu Polski z Jagiellonią Białystok, wygranym przez jego drużynę 2:0. W Ekstraklasie Stolarski zagrał po raz pierwszy 20 kwietnia, ponownie w meczu z tym samym rywalem, zakończonym remisem 2:2. 15 stycznia 2014 podpisał trzyletni kontrakt z Lechią Gdańsk, do której miał przenieść się na początku lipca. Ostatecznie jednak 27 stycznia został zawodnikiem Lechii. Pod koniec sierpnia 2014 wypożyczono go do końca sezonu 2013/2014 do Zagłębia Lubin.
14 sierpnia 2018 został piłkarzem Legii Warszawa, podpisując z klubem trzyletni kontrakt. 2 września 2018 zadebiutował w barwach warszawskiego zespołu w zremisowanym 0:0 meczu z Cracovią.
Kariera reprezentacyjna.
We wrześniu 2012 grał w barwach reprezentacji Polski U-17 w pierwszej rundzie eliminacyjnej Mistrzostw Europy U-17 i strzelił w dwóch spotkaniach zwycięskie bramki dla Polski. W marcu 2013 był kapitanem reprezentacji do lat 17, w meczach drugiej rundy eliminacyjnej.

</doc>
<doc id="3069734" url="https://pl.wikipedia.org/wiki?curid=3069734" title="Joël Camathias">
Joël Camathias

Joël Camathias (ur. 9 lutego 1981 roku w Lugano) – szwajcarski kierowca wyścigowy.
Kariera.
Camathias rozpoczął karierę w wyścigach samochodowych w 1999 roku od startów w Euro Open by Nissan. Z dorobkiem 22 punktów uplasował się tam na piętnastej pozycji w klasyfikacji generalnej. Rok później w tejże serii stawał już na podium. Uzbierane 54 punkty dały mu dziewiąte miejsce w końcowej klasyfikacji kierowców. W późniejszych latach pojawiał się także w stawce FIA GT Championship, Formuły 3000, Europejskiej Formuły 3000, American Le Mans Series, Champ Car World Series, Le Mans Endurance Series, Le Mans Series, International GT Open, Campionato Italiano Gran Turismo, FIA World Endurance Championship, Italian GT Championship oraz European Le Mans Series.
W Formule 3000 Szwajcar wystartował w dwunastu wyścigach sezonu 2001 z belgijską ekipą KTR. Uzbierane dwa punkty dały mu siedemnaste miejsce w końcowej klasyfikacji kierowców.

</doc>
<doc id="3069736" url="https://pl.wikipedia.org/wiki?curid=3069736" title="Andrea Piccini">
Andrea Piccini

Andrea Piccini (ur. 12 grudnia 1978 roku w Sansepolcro) – włoski kierowca wyścigowy.
Kariera.
Piccini rozpoczął karierę w wyścigach samochodowych w 1997 roku od startów w Europejskiej Formule Opel oraz Formule Opel Lotus. W obu seriach uplasował się na dziesiątym miejscu w klasyfikacji generalnej. W Formule Opel Challenge nie był klasyfikowany. W późniejszych latach pojawiał się także w stawce Formuły 3000, FIA GT Championship, Le Mans Endurance Series, 24-godzinnego wyścigu Le Mans, American Le Mans Series, International GT Open, French GT Championship, FIA GT3 European Cup, Le Mans Series, FIA GT1 World Championship, Belcar Endurance Championship, 24h Nürburgring, Blancpain Endurance Series, VLN Endurance, Swedish GT oraz ADAC GT Masters.
W Formule 3000 Włoch startował w latach 1999-2001. W każdym z sezonu dokładnie raz zdobywał punkty. Z dorobkiem odpowiednio jednego, trzech oraz dwóch punktów uplasował się odpowiednio na 18, 20 i 19 pozycji w końcowej klasyfikacji kierowców.

</doc>
<doc id="3069739" url="https://pl.wikipedia.org/wiki?curid=3069739" title="Henryk Hojan">
Henryk Hojan

Henryk Hojan pseudonim Tadeusz Dygasiński (ur. 1 września 1901 w Berlinie, zm. 13 października 1942 tamże) – członek Wojskowej Organizacji Ziem Zachodnich (WOZZ - organizacja kapitana Kmiotka).
Życiorys.
Urodził się w Berlinie, w rodzinie Walentego i Kazimiery. Wziął udział w powstaniu wielkopolskim. Następnie pełnił służbę w Szpitalu polowym nr 707 na stanowisku sanitariusza. Brał udział w odsieczy Lwowa pod komendą mjra Franciszka Rataja. Przeniesiony ze służby liniowej w 1923 i przydzielony do Intendentury Szta­bu DOK nr VII w Poznaniu.
Do WOZZ został zwerbowany przez Horowskiego. Był odpowiedzialny za sprawy administracyjno-gospodarcze. Aresztowany 29 czerwca 1940. Skazany w Berlinie w dniu 4 września 1942. Został stracony w Berlinie 13 października 1942 roku. Wyrok wykonano w więzieniu egzekucyjnym B-Plötzensee.
Listy pożegnalne Henryka do żony Marii zostały opublikowane w książce "Jak ginie Polak.." wśród innych tekstów więźniów i skazańców. Henryk Hojan został upamiętniony imienną tabliczką na odsłoniętym 26 września 2007 w Poznaniu Pomniku Polskiego Państwa Podziemnego.

</doc>
<doc id="3069740" url="https://pl.wikipedia.org/wiki?curid=3069740" title="Węgliki chromu">
Węgliki chromu



</doc>
<doc id="3069741" url="https://pl.wikipedia.org/wiki?curid=3069741" title="Fabrizio Gollin">
Fabrizio Gollin

Fabrizio Gollin (ur. 28 marca 1975 w Camposampiero) – włoski kierowca wyścigowy.
Kariera.
Gollin rozpoczął karierę w wyścigach samochodowych w 1994 roku od startów we Włoskiej Formule 3. Z dorobkiem dziewięciu punktów uplasował się tam na 21 pozycji w klasyfikacji generalnej. Rok później w tej samej serii był szesnasty. W późniejszych latach pojawiał się także w stawce Brytyjskiej Formuły 2, Formuły 3000, Włoskiej Formuły 3000, FIA GT Championship, Mil Milhas Brasileiras, 24-godzinnego wyścigu Le Mans, American Le Mans Series, Le Mans Series, Le Mans Endurance Series, Grand American Rolex Series, Grand-Am Rolex Sports Car Series.
W Formule 3000 Włoch startował w latach 1996-2001. W pierwszym sezonie startów uzbierane dwa punkty dały mu trzynastą pozycję w klasyfikacji generalnej. W kolejnych trzech latach startów nigdy nie plasował się w strefie punktujących. Zwrot nastąpił w 2000 roku, kiedy to po raz pierwszy w tej serii stanął na podium. Został wówczas sklasyfikowany na dziesiątym miejscu. W ostatnim swoim sezonie w Formule 3000 Gollin zdobył jeden punkt. Dał mu on 19 pozycję w końcowej klasyfikacji kierowców.

</doc>
<doc id="3069743" url="https://pl.wikipedia.org/wiki?curid=3069743" title="Dino Morelli">
Dino Morelli

Dino Morelli (ur. 6 czerwca 1973 roku w Ballymoney) – brytyjski kierowca wyścigowy.
Kariera.
Morelli rozpoczął karierę w wyścigach samochodowych w 1990 roku od startów w Festiwalu Formuły Ford, gdzie ukończył wyścig na 22 pozycji. W późniejszych latach pojawiał się także w stawce Brytyjskiej Formuły Ford, Formuły Opel Lotus Euroseries, Brytyjskiej Formuły 3, Grand Prix Makau, Formuły 3000, Włoskiej Formuły 3, Brytyjskiej Formuły 3000, Włoskiej Formuły 3000 oraz Sports Racing World Cup.
W Formule 3000 Brytyjczyk startował w latach 1995, 1997-2001. Jedynie w sezonie 1997 zdobywał punkty. W ciągu czterech wyścigów, w których wystartował, raz stanął na podium. Uzbierane sześć punktów dało mu 12 miejsce w końcowej klasyfikacji kierowców.

</doc>
<doc id="3069744" url="https://pl.wikipedia.org/wiki?curid=3069744" title="Gabriele Lancieri">
Gabriele Lancieri

Gabriele Lancieri (ur. 17 stycznia 1975 roku w Imoli) – włoski kierowca wyścigowy.
Kariera.
Lancieri rozpoczął karierę w wyścigach samochodowych w 1998 roku od startów w Włoskiej Formule 3. Z dorobkiem 25 punktów uplasował się tam na dziesiątej pozycji w klasyfikacji generalnej. W późniejszych latach pojawiał się także w stawce Włoskiej Formuły 3000, Formuły 3000, Barber Dodge Pro Series, Formuły 3000, Europejskiej Formuły 3000, Porsche Supercup, FIA GT Championschip, Italian GT Championship, International GT Open oraz Campionato Italiano Gran Turismo.
W Formule 3000 Włoch wystartował w dwunastu wyścigach sezonu 2002 z włoską ekipą Durango. Jednak nigdy nie zdobywał punktów.

</doc>
<doc id="3069745" url="https://pl.wikipedia.org/wiki?curid=3069745" title="Gabriele Varano">
Gabriele Varano

Gabriele Varano (ur. 21 stycznia 1974 roku w Toledo) – włoski kierowca wyścigowy startujący również ze szwajcarską licencją.
Kariera.
Varano rozpoczął karierę w wyścigach samochodowych w 1999 roku od startów we Włoskiej Formule 3 oraz Brytyjskiej Formule 3. Jedynie w edycji włoskiej był klasyfikowany. Z dorobkiem 160 punktów uplasował się tam na piętnastej pozycji w klasyfikacji generalnej. W klasie Light był trzeci. W tym samym roku wystąpił również bez sukcesów w Masters of Formula 3, Grand Prix Makau oraz Europejskim Pucharze Formuły 3. W późniejszych latach pojawiał się także w stawce Włoskiej Formuły 3000, Europejskiej Formuły 3000 oraz Formuły 3000.
W Formule 3000 Włoch wystartował w pięciu wyścigach sezonu 2001 z ekipą Prost Junior Team. Jednak nigdy nie zdobywał punktów.

</doc>
<doc id="3069748" url="https://pl.wikipedia.org/wiki?curid=3069748" title="Ananda Mikola">
Ananda Mikola

Ananda Mikola (ur. 27 kwietnia 1980 roku w Dżakarcie) – indonezyjski kierowca wyścigowy.
Kariera.
Mikola rozpoczął karierę w wyścigach samochodowych w 1996 roku od startów w Formule Asia, gdzie został mistrzem. W późniejszych latach pojawiał się także w stawce Włoskiej Formuły 3, Masters of Formula 3, Włoskiej Formuły 3000, Formuły 3000, World Series Light, Azjatyckiej Formuły 3, Azjatyckiej Formuły Renault V6, A1 Grand Prix, Europejskiej Formuły 3000, Speedcar Series, Azjatyckiego Pucharu Porsche Carrera, Superstars Championship Italy oraz Superstars International Series.
W Formule 3000 Indonezyjczyk startował w latach 2000-2001. Jednak nigdy nie zdobywał punktów.

</doc>
<doc id="3069751" url="https://pl.wikipedia.org/wiki?curid=3069751" title="Niższe">
Niższe



</doc>
<doc id="3069752" url="https://pl.wikipedia.org/wiki?curid=3069752" title="Yann Goudy">
Yann Goudy

Yann Goudy (ur. 7 listopada 1975 roku w Nantes) – francuski kierowca wyścigowy.
Kariera.
Goudy rozpoczął karierę w wyścigach samochodowych w 1995 roku od startów w klasie B Francuskiej Formuły 3, gdzie dwukrotnie stawał na podium, a raz na jego najwyższym stopniu. Z dorobkiem 56 punktów uplasował się tam na piątej pozycji w klasyfikacji generalnej. W późniejszych latach pojawiał się także w stawce Francuskiej Formuły 3, Sports Racing World Cup, 24-godzinnego wyścigu Le Mans, Włoskiej Formuły 3000, Formuły 3000, French GT Championship, Blancpain Endurance Series oraz European Le Mans Series.
W Formule 3000 Francuz wystartował podczas brazylijskiej rundy sezonu 2001 z ekipą Kid Jensen Racing. Jednak nigdy nie zdobywał punktów.

</doc>
<doc id="3069753" url="https://pl.wikipedia.org/wiki?curid=3069753" title="Gianluca Calcagni">
Gianluca Calcagni

Gianluca Calcagni (ur. 4 października 1976 roku w Rzymie) – włoski kierowca wyścigowy.
Kariera.
Calcagni rozpoczął karierę w wyścigach samochodowych w 1998 roku od startów w Włoskiej Formule 3, gdzie raz stanął na podium. Z dorobkiem 28 punktów uplasował się tam na dziewiątej pozycji w klasyfikacji generalnej. Rok później był już wicemistrzem tej serii. W późniejszych latach pojawiał się także w stawce Europejskiego Pucharu Formuły 3, Masters of Formula 3, Włoskiej Formuły 3000, Formuły 3000, MINI Rushour oraz MINI Challenge Italy.
W Formule 3000 Włoch wystartował podczas włoskiej rundy sezonu 2001 z ekipą Kid Jensen Racing. Jednak nie ukończył wyścigu.

</doc>
<doc id="3069755" url="https://pl.wikipedia.org/wiki?curid=3069755" title="Assassin's Creed III">
Assassin's Creed III



</doc>
<doc id="3069759" url="https://pl.wikipedia.org/wiki?curid=3069759" title="Rogoziw">
Rogoziw



</doc>
<doc id="3069761" url="https://pl.wikipedia.org/wiki?curid=3069761" title="Châtelet (miejscowość w Regionie Walońskim)">
Châtelet (miejscowość w Regionie Walońskim)



</doc>
<doc id="3069762" url="https://pl.wikipedia.org/wiki?curid=3069762" title="Juri M. Marusik">
Juri M. Marusik



</doc>
<doc id="3069764" url="https://pl.wikipedia.org/wiki?curid=3069764" title="Wyspa Jenny Lind">
Wyspa Jenny Lind



</doc>
<doc id="3069765" url="https://pl.wikipedia.org/wiki?curid=3069765" title="Jury Kasabucki">
Jury Kasabucki



</doc>
<doc id="3069769" url="https://pl.wikipedia.org/wiki?curid=3069769" title="Iwan Swiryd">
Iwan Swiryd

Iwan Uładzimirawicz Swiryd (, , "Iwan Władimirowicz Swirid"; ur. 5 czerwca 1942 w Wieletowie) – białoruski nauczyciel, dyrektor sowchozu i polityk, członek opozycyjnej Zjednoczonej Partii Obywatelskiej, deputowany do Rady Najwyższej Republiki Białorusi XIII kadencji.
Życiorys.
Młodość i praca.
Urodził się 5 czerwca 1942 roku we wsi Wieletowo, na terytorium okupowanym przez III Rzeszę, w Komisariacie Generalnym Białoruś Komisariatu Rzeszy Wschód (obecnie w rejonie korelickim rejonu grodzieńskiego Białorusi). W 1966 roku ukończył Białoruski Uniwersytet Państwowy. W latach 1973–1978 pracował jako nauczyciel, kierownik ds. nauczania w Niepełnej Szkole Średniej w Wornianach, dyrektor Szkoły Średniej w Rytaniu w rejonie ostrowieckim. W latach 1978–1984 był wicedyrektorem, sekretarzem komitetu Komunistycznej Partii Białorusi. W latach 1984–1989 pełnił funkcję dyrektora sowchozu „Rytanskij”. W latach 1989–1996 pracował jako dyrektor Szkoły Średniej w Michaliszkach w rejonie ostrowieckim. Wchodził w skład Zjednoczonej Partii Obywatelskiej, był członkiem Komitetu Narodowego tej partii. W 1995 roku był członkiem Partii Agrarnej.
Działalność parlamentarna.
W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji z Ostrowieckiego Okręgu Wyborczego Nr 115. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka, a potem zastępcy przewodniczącego Stałej Komisji ds. Edukacji, Nauki i Kultury. Należał do frakcji agrariuszy. Od 3 czerwca był członkiem grupy roboczej Rady Najwyższej ds. współpracy z Bundestagiem Republiki Federalnej Niemiec. W czasie kryzysu politycznego w 1996 roku podpisał wniosek do Sądu Konstytucyjnego Republiki Białorusi o impeachment prezydenta Alaksandra Łukaszenki. 27 listopada 1996 roku, po dokonanej przez prezydenta kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2000 roku; kolejne wybory do tego organu jednak nigdy się nie odbyły.
Życie prywatne.
Iwan Swiryd jest wdowcem. Jest prawosławny. W 1995 roku mieszkał we wsi Michaliszki w rejonie ostrowieckim.

</doc>
<doc id="3069770" url="https://pl.wikipedia.org/wiki?curid=3069770" title="Iwan Świryd">
Iwan Świryd



</doc>
<doc id="3069771" url="https://pl.wikipedia.org/wiki?curid=3069771" title="Sukur asz-Szam">
Sukur asz-Szam



</doc>
<doc id="3069772" url="https://pl.wikipedia.org/wiki?curid=3069772" title="Antun Saad">
Antun Saad



</doc>
<doc id="3069774" url="https://pl.wikipedia.org/wiki?curid=3069774" title="Mistrzostwa Islandii w Lekkoatletyce 2013">
Mistrzostwa Islandii w Lekkoatletyce 2013

87. Mistrzostwa Islandii w Lekkoatletyce – zawody lekkoatletyczne, które odbyły się 27 i 28 lipca 2013 w Akureyri.
Maraton.
Mistrzostwa Islandii w biegu maratońskim rozegrano 24 sierpnia w ramach maratonu w Reykjavíku.
Biegi na 5000 i 10 000 metrów.
Mistrzostwa Islandii w biegach na 5000 i 10 000 metrów rozegrano 21 września w Kópavogur.

</doc>
<doc id="3069778" url="https://pl.wikipedia.org/wiki?curid=3069778" title="Droga nr 7078 (Izrael)">
Droga nr 7078 (Izrael)

Droga lokalna nr 7078 (hebr. 7078 כביש) – jest drogą lokalną położoną w Dolnej Galilei, na północy Izraela. Biegnie ona z miasta Bet Sze’an do drogi nr 71, która pełni funkcję północnej obwodnicy miasta. Droga umożliwia również dotarcie do północnej strefy przemysłowej oraz wiosek rolniczych położonych w tej części Doliny Bet Sze’an.
Przebieg.
Droga nr 7078 przebiega przez Samorząd Regionu Emek ha-Majanot w Poddystrykcie Jezreel Dystryktu Północnego Izraela. Biegnie południkowo z południa na północ, od miasta Bet Sze’an do drogi nr 71, która pełni funkcję północnej obwodnicy miasta.
Bet Sze’an.
Swój początek bierze w mieście Bet Sze’an na skrzyżowaniu z drogę nr 6667, którą jadąc na wschód dojeżdża się do drogi nr 90 lub na południowy zachód do kibucu Mesillot. Natomiast droga nr 7078 jako ulica Szaul ha-Melech kieruje się na północ by opuścić miasto kierując się w północną część Doliny Bet Sze’an.
Dolina Bet Sze’an.
Droga nr 7078 wyjeżdża z Bet Sze’an w kierunku północnym i przejeżdża mostem nad rzeką Charod. Następnie zbliża się do podnóża płaskowyżu Ramot Jissachar, gdzie dociera do północnej strefy przemysłowej Bet Sze’an. Kończy swój bieg na skrzyżowaniu z drogą nr 71, która pełni funkcję północnej obwodnicy Bet Sze’an. Jadąc nią na wschód dojeżdża się do drogi nr 90, lub na zachód dojeżdża się do kibucu Sede Nachum i dalej miasta Afula.

</doc>
<doc id="3069779" url="https://pl.wikipedia.org/wiki?curid=3069779" title="Iwan Swirid">
Iwan Swirid



</doc>
<doc id="3069782" url="https://pl.wikipedia.org/wiki?curid=3069782" title="Kaznodzieja (powieść)">
Kaznodzieja (powieść)

Kaznodzieja (szw. "Predikanten") – powieść kryminalna szwedzkiej pisarki Camilli Läckberg z 2004. Polskie wydanie książki ukazało się w 2010 w tłumaczeniu Ingi Sawickiej.
Treść.
Jest drugą częścią kryminalnej sagi z Fjällbacki (rodzinnej miejscowości Läckberg). Głównym bohaterem jest w tej części Patrik Hedström, lokalny policjant. Erika Falck, główna bohaterka pierwszej części ("Księżniczka z lodu") jest teraz w ósmym miesiącu ciąży i jedynie "z daleka" wspomaga Patrika - ojca dziecka. Hedström po raz pierwszy w życiu zostaje prowadzącym śledztwo w sprawie morderstwa - dotąd nie miał do czynienia ze sprawami tego kalibru. 
Śledztwo dotyczy znalezionego latem 2009 ciała młodej kobiety, Niemki - Tanji Schmidt. Była turystką, która przyjechała do Szwecji. Ciało odnaleziono u ujścia Wąwozu Królewskiego koło Fjällbacki. Pod ciałem Tanji znaleziono jeszcze dwa szkielety osób zamordowanych latem 1979: Siv Lantin (19 lat) i Mony Thernblad (18 lat). Tę pierwszą zamordowano w noc świętojańską, a drugą dwa tygodnie potem. Całość dochodzenia rozwija się wokół bardzo rozległej i skłóconej rodziny Hultów, której protoplasta - Ephraim był kiedyś kaznodzieją i uzdrowicielem. 
Równolegle opisane są dalsze problemy rodzinne siostry Eriki - Anny (matki Emmy i Adriana), która po zakończeniu nieszczęśliwego związku z mężem Lucasem, Anglikiem z Londynu ("damskim bokserem"), wdaje się w kolejny toksyczny związek ze szwedzkim szlachcicem - Gustavem af Klintem, osobą wyniosłą i kompulsywną, która nie przepada za dziećmi.

</doc>
<doc id="3069783" url="https://pl.wikipedia.org/wiki?curid=3069783" title="Kino WDK w Kielcach">
Kino WDK w Kielcach



</doc>
<doc id="3069785" url="https://pl.wikipedia.org/wiki?curid=3069785" title="Dragon's Eye">
Dragon's Eye



</doc>
<doc id="3069786" url="https://pl.wikipedia.org/wiki?curid=3069786" title="Marie Prevost">
Marie Prevost

Marie Prevost, właśc. Mary Bickford Dunn (ur. 8 listopada 1896 lub 1898 w Sarni, zm. 23 stycznia 1937 w Hollywood) – amerykańska aktorka filmowa pochodzenia kanadyjskiego.
Wyróżnienia.
Ma swoją gwiazdę na Hollywoodzkiej Alei Gwiazd.

</doc>
<doc id="3069789" url="https://pl.wikipedia.org/wiki?curid=3069789" title="Hnífsdalur">
Hnífsdalur

Hnífsdalur – miejscowość w północno-zachodniej części Islandii, nad fiordem Ísafjarðardjúp, u wylotu doliny o tej samej nazwie między dwoma szczytami sięgającymi 725 m n.p.m. Położona jest około 4 km na północ od Ísafjörður, przy drodze nr 61 prowadzącej z Ísafjörður do Bolungarvík. Wchodzi w skład gminy Ísafjarðarbær (region Vestfirðir). Na początku 2018 roku zamieszkiwało ją 208 osób.

</doc>
<doc id="3069791" url="https://pl.wikipedia.org/wiki?curid=3069791" title="Śledczy">
Śledczy

Śledczy – polski dwumiesięcznik z grupy "Focusa" o charakterze reportersko-śledczym wydawany od lipca 2010 do listopada 2013 roku przez polską filię niemieckiego wydawnictwa Gruner+Jahr Polska.

</doc>
<doc id="3069793" url="https://pl.wikipedia.org/wiki?curid=3069793" title="Boletus suspectus">
Boletus suspectus



</doc>
<doc id="3069794" url="https://pl.wikipedia.org/wiki?curid=3069794" title="Sekrety Nauki">
Sekrety Nauki

Sekrety Nauki – polski miesięcznik z grupy "Focusa" o charakterze popularnonaukowym wydawany od września 2010 do listopada 2013 roku przez polską filię niemieckiego wydawnictwa Gruner+Jahr Polska. Od debiutu do kwietnia 2012 roku „Sekrety Nauki” ukazywały się jako miesięcznik, potem stały się dwumiesięcznikiem, a od lutego 2013 roku stały się ponownie miesięcznikiem.

</doc>
<doc id="3069795" url="https://pl.wikipedia.org/wiki?curid=3069795" title="Bitwa pod Laval">
Bitwa pod Laval

Bitwa pod Laval – starcie zbrojne, które miało miejsce 22 października 1793 roku w trakcie powstania w Wandei. Zakończyła się zwycięstwem rojalistów nad wojskami republikańskimi. Była to pierwsza z większych bitew stoczonych podczas epizodu wojny zwanego "Virée de Galerne".
Tło historyczne.
Po porażce w bitwie pod Cholet i po przekroczeniu Loary, Wandejczycy zatrzymali się w Varages. 19 października dowództwo sił rojalistycznych odbyło tam naradę wojenną. Dotychczasowy głównodowodzący generał Maurice d’Elbée, z powodu odniesionych ran, nie uczestniczył w naradzie. Oficerowie zaproponowali, by stanowisko naczelnego dowódcy powierzyć Louisowi Marie de Lescure. Nie przyjął on propozycji stwierdziwszy, że sam jest zbyt poważnie ranny. W zamian na stanowisko głównodowodzącego zarekomendował kandydaturę Henriego de La Rochejacqueleina. 20 października Rochejacquelein przyjął nominację, stając się tym samym naczelnym dowódcą Wandejczyków w wieku 21 lat.
Celem wyznaczonym w trakcie narady było wzniecenie powstania w Bretanii oraz w Maine. W regionach tych większość ludności popierała rojalistów. W celu utrzymania łączności z Charette'em i jego armią, Lescure zaproponował przemarsz do Nantes, gdzie obronne siły republikańskie były znacznie osłabione. Talmont, będący właścicielem dużych posiadłości ziemskich w Maine zaproponował zajęcie Laval. Uważał bowiem, że jego wpływy w tym regionie są na tyle znaczne, że będzie mógł powołać pod broń kilka tysięcy nowych powstańców.
Przebieg bitwy.
W dniu 20 października armia monarchistów przemaszerowała do Laval. Po drodze rozbiła republikańskie garnizony w Ingrandes oraz w Candé, a w dniu 21 października – także w Segré i Château-Gontier. 22 października Wandejczycy dotarli do Laval, bronionego przez 6 tysięcy ludzi. Jednak republikanie nie stawiali twardego oporu. Po pierwszym natarciu Wandejczyków, generał Letourneur zarządził odwrót z miasta. Odwrót odbył się w sposób chaotyczny; oddziały republikańskie rozproszyły się po wioskach. Wszystkie te łatwo osiągnięte zwycięstwa wzmocniły morale w szeregach rojalistów. Mieszkańcy Laval pozytywnie odebrali ich przybycie, dostarczając im zaopatrzenia oraz prowiantu. Wandejscy generałowie postanowili pozostać w Laval przez kilka dni, by poczekać na przybycie posiłków oraz by pozwolić żołnierzom odpocząć.
Tymczasem, 22 października republikańska Armia Zachodnia przeprawiła się na południowy brzeg Loary w Angers oraz w Nantes. Nicolas Haxo pozostał ze swoim oddziałem na północnym brzegu, by walczyć z Charette'em.

</doc>
<doc id="3069796" url="https://pl.wikipedia.org/wiki?curid=3069796" title="Hjalteyri">
Hjalteyri

Hjalteyri – wioska rybacka położona w północnej części Islandii, w gminie Hörgársveit, w regionie Norðurland eystra. 
Wieś ma 43 mieszkańców i jest położona na zachodnim brzegu fiordu Eyjafjörður. Jest jednym z największych portów rybackich w regionie.
Miejscowość jest dobrze znany ze względu na duży zakład przetwórczy śledzia i oleju. Firma "Kveldúlfur h.f." została zbudowana w 1937 roku i działała przez 29 lat do 1966 roku. W tym czasie fabryka była największym zakładem przetwórstwa śledzi tego typu w Islandii.

</doc>
<doc id="3069798" url="https://pl.wikipedia.org/wiki?curid=3069798" title="Vanja Marković">
Vanja Marković

Vanja Marković (ur. 20 czerwca 1994 w Belgradzie) – serbski piłkarz występujący na pozycji pomocnika w portugalskim SC Farense.
Kariera klubowa.
Marković rozpoczął karierę w serbskim FK Zemun, skąd trafił do holenderskiej drużyny VVV Venlo. W 2011 roku został zawodnikiem juniorskiego zespołu Partizana Belgrad. W styczniu 2013 roku został zawodnikiem Korony Kielce, z którą kontrakt podpisał także jego brat bliźniak Ivan. W rundzie wiosennej sezonu 2012/13 zadebiutował w polskiej Ekstraklasie, wchodząc z ławki w 88. minucie meczu z Lechią Gdańsk. Był to jego jedyny występ w pierwszym zespole w tych rozgrywkach, rozegrał także siedem spotkań w Młodej Ekstraklasie.
5 grudnia 2013 roku podpisał nowy, dwuipółletni kontrakt z Koroną. W sezonie 2014/15 rozegrał zaledwie dwanaście spotkań, za czym stała kontuzja, która polegała na zerwaniu więzadeł krzyżowych w kolanie. Na ekstraklasowe boiska powrócił w piętnastej kolejce sezonu 2015/16, wychodząc w pierwszym składzie na mecz z Górnikiem Zabrze. W rundzie jesiennej zaliczył jeszcze jeden występ, meldując się na murawie w 76. minucie spotkania z Cracovią. Po sezonie 2016/2017, 25 czerwca 2017 roku odszedł z Korony Kielce.

</doc>
<doc id="3069799" url="https://pl.wikipedia.org/wiki?curid=3069799" title="Dactylopisthes video">
Dactylopisthes video

Dactylopisthes video – gatunek pająka z rodziny osnuwikowatych.
Taksonomia.
Gatunek opisany jako "Cheniseo video" w 1947 przez R. V. Chamberlina i W. Ivie na podstawie okazów samców (okaz z 1943 jako holotyp) i samic (okaz z 1943 jako allotyp) odłowionych w 1943 i w 1945 przez J. C. Chamberlina w dolinie rzeki Matanuska na Alasce. W rodzaju "Scytiella" umieszczony przez Eskova w 1988, a w rodzaju "Dactylopisthes" przez Marusika i Eskova w 1992.
Opis.
Samiec długości 1,65 a samica 1,53 mm. Karapaks lekko wyniesiony, brązowy z typowym wzorem. Oczy małe w dwóch, u samca nieco odchylonych w przeciwne kierunki, rzędach. U samicy przedni rząd oczu prosty. Szczękoczułki brązowe, u samicy z pięcioma ząbkami na zewnętrznej krawędzi kłów i 4 mniejszymi na wewnętrznej. Sternum, labium, epigynum i kądziołki przędne brązowe. Odwłok czarnawy. Odnóża i nogogłaszczki żółtawo-brązowe.
Występowanie.
Gatunek występuje na Alasce, w Kanadzie, Rosji i Mongolii.

</doc>
<doc id="3069800" url="https://pl.wikipedia.org/wiki?curid=3069800" title="Lewizja">
Lewizja

Lewizja ("Lewisia") – rodzaj roślin wieloletnich z rodziny zdrojkowatych ("Montiaceae"). Obejmuje ok. 16–20 gatunków występujących w zachodniej części kontynentu północnoamerykańskiego. Rosną one zwykle w postaci niewielkich izolowanych populacji w miejscach skalistych lub na rumoszu skalnym w kanionach i na wysoczyznach górskich. Nazwa rodzaju upamiętnia amerykańskiego podróżnika i odkrywcę – Meriwethera Lewisa (1774–1809). Wiele gatunków i mieszańców (zwłaszcza z lewizją zagłębioną) uprawianych jest jako rośliny ozdobne. Rośliny uprawiane są głównie w ogrodach skalnych i przez miłośników sukulentów. Lewizja trwała słynie z odporności (stąd nazwa gatunkowa) – udało się przywrócić do rozwoju rośliny przechowywane długi czas wysuszone w zielnikach.
Systematyka.
Według APweb (aktualizowany system APG III z 2009) jest to rodzaj z rodziny zdrojkowatych ("Montiaceae") w obrębie rzędu goździkowców. W niektórych, dawniejszych ujęciach systematycznych klasyfikowany do rodziny portulakowatych ("Portulacaceae").
Klasyfikacja w obrębie rodzaju nie jest ustalona i pewna ze względu na dużą zmienność morfologiczną taksonów i łatwość tworzenia przez nie mieszańców.

</doc>
<doc id="3069812" url="https://pl.wikipedia.org/wiki?curid=3069812" title="Lewisia">
Lewisia



</doc>
<doc id="3069817" url="https://pl.wikipedia.org/wiki?curid=3069817" title="Hellnar">
Hellnar

Hellnar – wieś położona w zachodniej części Islandii na półwyspie Snæfellsnes u podnóża lodowca Snæfellsjökull.
Hellnar jest dawną osadą rybacką, która jest skupiskiem starych domów i budynków. Jest położona w pobliżu Arnarstapi – najdalej na zachód wysuniętej części półwyspu Snæfellsnes.
Kiedyś wioska była ważnym przystankiem dla statków rybackich oraz największym i najbardziej ruchliwym portem dla statków rybackich na półwyspie Snæfellsnes. Najstarsza wzmianka o miejscowości pochodzi z 1560 roku, która określa Hellnar jako ważny port rybacki. Obecnie wiele domów jest opuszczonych. 
Na plaży utworzyły się spektakularne formacje skalne, z których można wyróżnić urwisko nazywane "Baðstofa". Jest to jaskinia w klifie znana z kolorowych zmian oświetlenia, które zmieniają się w zależności od naturalnego światła i ruchów morza.

</doc>
<doc id="3069819" url="https://pl.wikipedia.org/wiki?curid=3069819" title="Annsert Whyte">
Annsert Whyte

Annsert Whyte (ur. 10 kwietnia 1987) – jamajski lekkoatleta specjalizujący się w biegach sprinterskich i płotkarskich.
Medalista mistrzostw Jamajki.

</doc>
<doc id="3069821" url="https://pl.wikipedia.org/wiki?curid=3069821" title="Ceratinella alaskae">
Ceratinella alaskae

Ceratinella alaskae – gatunek pająka z rodziny osnuwikowatych.
Opis.
Samiec długości 1,86 mm. Karapaks ciemnobrązowy, prawie tak szeroki jak długi. Nogogłaszczki i odnóża pomarańczowo-brązowe. Samiec posiada duży grzbietowy skleryt na odwłoku. Odwłok ciemnoszary, grzbietowy jego skleryt ciemnobrązowy, a brzuszny rudobrązowy. Kądziołki przędne jasnobrązowe. Sternum duże, tak szerokie jak długie.
Występowanie.
Gatunek występuje na Alasce, w Kanadzie, Rosji i Stanach Zjednoczonych.

</doc>
<doc id="3069822" url="https://pl.wikipedia.org/wiki?curid=3069822" title="Charley Pride">
Charley Pride

Charley Pride (ur. 18 marca 1934 w Sledge, zm. 12 grudnia 2020 w Dallas) – amerykański gitarzysta i piosenkarz country.
Życiorys.
Urodził się 18 marca 1934 roku. Mając 14 lat kupił gitarę i zaczął się uczyć grać, słuchając muzyki w radiu. Dwa lata później zainteresował się z baseballem i wstąpił do Negro American League, grając z drużyną Memphis Red Sox. Następnie wstąpił do amerykańskiej armii, gdzie służył przez dwa lata. Po zwolnieniu podejmował próby powrotu do baseballu, jednak – ze względu na odniesioną wcześniej kontuzję – okazało się to bezskuteczne oraz przyczyniło do poświęcenia się karierze muzycznej.
Od 1956 roku był mężem Rozene Cohran, z tego związku ma troje dzieci. Posiada swoją gwiazdę na Hollywoodzkiej Alei Gwiazd, a także został odznaczony Texas Medal of Arts.

</doc>
<doc id="3069823" url="https://pl.wikipedia.org/wiki?curid=3069823" title="Mistrzostwa Świata w Biegach Przełajowych 2013 – bieg juniorek na 6 km">
Mistrzostwa Świata w Biegach Przełajowych 2013 – bieg juniorek na 6 km

Bieg przełajowy juniorek na 6 km – jedna z konkurencji rozegranych podczas 40. Mistrzostw Świata w Biegach Przełajowych, których areną był Leśny Park Kultury i Wypoczynku Myślęcinek w Bydgoszczy. Do rywalizacji zgłoszono 88 zawodniczek. Biegaczki mieli do pokonania trzy okrążenia trasy, z których każde liczyło 2 kilometry.

</doc>
<doc id="3069824" url="https://pl.wikipedia.org/wiki?curid=3069824" title="Ceratinella tigana">
Ceratinella tigana

Ceratinella tigana – gatunek pająka z rodziny osnuwikowatych.
Występowanie.
Gatunek jest endemitem Alaski (Stany Zjednoczone).

</doc>
<doc id="3069827" url="https://pl.wikipedia.org/wiki?curid=3069827" title="Cheniseo recurvata">
Cheniseo recurvata

Cheniseo recurvata – gatunek pająka z rodziny osnuwikowatych.
Występowanie.
Gatunek jest endemitem Alaski (Stany Zjednoczone).

</doc>
<doc id="3069828" url="https://pl.wikipedia.org/wiki?curid=3069828" title="Diomede (Alaska)">
Diomede (Alaska)

Diomede – miasto położone na Little Diomede Island w okręgu Nome na Alasce. W języku rdzennych mieszkańców nazywane jest "Iŋaliq". Little Diomede Island jest jedną z dwóch wysp Diomedesa położonych na środku cieśniny Beringa, pomiędzy Alaską a Czukotką i znajduje się w odległości ok. 0,97 km od międzynarodowej linii zmiany daty. 
Historia.
Według niektórych archeologów obecna lokalizacja miasta liczy sobie przynajmniej 3000 lat. Początkowo znajdowało się tam letnie obozowisko myśliwych, które z czasem przekształciło się w osadę. Pierwsi zachodni badacze, którzy dotarli w to miejsce, odkryli rozwiniętą już kulturę eskimoską, opartą na wielorybnictwie i związanych z tym ceremoniach.
1648–1867.
Pierwszym zachodnim odkrywcą, który dotarł na wysp Diomede był w 1648 roku rosyjski badacz Siemion Dieżniow. Z kolei 16 sierpnia 1728 roku dopłynął do nich duński nawigator Vitus Bering, który nadał im nazwę po św. Diomedesie, męczenniku rosyjskiego kościoła prawosławnego.
Kiedy w 1867 roku Stany Zjednoczone kupiły od Rosji Alaskę nową granicę ustanowiono pomiędzy wyspami, z których większa przypadła Rosji, a mniejsza USA.
1880–1920.
Według podróżnika Johna Muira, kiedy przybył na wyspę w latach 80. XIX wieku tubylcy, których spotkał byli gotowi handlować wszystkim co posiadali. Wioska została ulokowana na stromym zboczu spadającym wprost do morza, a większość chat zbudowana była z kamieni i pokryta skórami. Według relacji Muira z pewnej odległości wyglądały jak sterty kamieni z filarami z kości wielorybów, na których tubylcy umieszczali swoje łodzie.
Gdy pod koniec XIX wieku na Alasce wybuchła gorączka złota, mieszkańcy osady wraz z poszukiwaczami złota przenieśli się do Nome. Tam przez jakiś czas handlowali różnymi rzeczami i gromadzili zapasy zanim powrócili do swojej osady.
Lata 40..
Po zakupie Alaski przez USA w 1867 r., wiele rodzin mieszkających na obu wyspach zostało rozdzielonych, ale zachowało stosunkowo ścisłe relacje. Pomimo oficjalnych zakazów Eskimosi wielokrotnie się odwiedzali (czasem płynąc pod osłoną mgły) i wymieniali z krewnymi niewielkie podarki. Miejscowi nauczyciele z Little Diomede Island policzyli, że między styczniem a lipcem 1944 roku ich wyspę odwiedziło 178 mieszkańców z Dużej Diomedy oraz z Syberii.
Kiedy pod koniec lat 40. rozpoczęła się zimna wojna, Sowieci przekształcili Dużą Diomede w bazę wojskową, a wszystkich jej mieszkańców przesiedlili na stały ląd.
Lata 50..
W latach 1953–1954 postanowiono dostosować nauczanie w szkole do miejscowych potrzeb, dlatego nauka odbywała się w wakacje oraz niektóre weekendy. Chciano w ten sposób zrealizować program szkolny, zanim rozpoczną się wiosenne migracje morsów i sezon polowań. Głównym językiem, w którym prowadzono lekcje, był wówczas Inupiat, ale nauczano także po angielsku. 
W latach 50. jedynym sposobem komunikacji ze światem zewnętrznym pozostawało radio, a sytuacja braku opieki medycznej została nieco poprawiona przez podstawowe lekarstwa przywożone przez sezonowych nauczycieli.
Lata 70..
W związku ze stopniowym rozwojem osady i napływem stałych osadników 28 października 1970 roku miejscowość otrzymała status miasta.
Lata 90..
Po zakończeniu zimnej wojny, na początku lat 90., powrócił pomysł połączenia rozdzielonych rodzin. W 1994 roku mieszkańcy Little Diomede Island zebrali pieniądze oraz artykuły spożywcze, by przygotować powitanie blisko stu przyjaciół i krewnych z Syberii, których po wielu latach rozłąki znów mogli zobaczyć.
Demografia.
Według spisu ludności z 2000 r. miasto liczyło 146 mieszkańców, 43 gospodarstw domowych i 31 rodzin. Gęstość zaludnienia wyniosła 51,4 osób na km². Rdzenni mieszkańcy stanowili 92,47%, biali – 6,16%, a pozostałe nacje – 1,37%.
Dzieci poniżej osiemnastego roku życia stanowiły 43,8% populacji, osoby od 18 do 24 roku życia 7,5%, od 25 do 44 lat – 25,3%, od 45 do 64 – 17,1%, a osoby powyżej 65 lat – 6,2%. Średni wiek wyniósł 22 lat, a na każde 100 kobiet przypadało 114 mężczyzn.
Średni dochód gospodarstw domowych wyniósł 23 750 dolarów, a średni dochód rodzin 24 583 dolarów. Około 35% mieszkańców żyło poniżej granicy ubóstwa.
Społeczność.
Według Arthura Ahkinga, który w latach 40. mieszkał na wyspie, Eskimosi utrzymywali się głównie z polowań i wytwarzania rzeźb z kości wieloryba, którą później handlowali. Zimą nosili skórzane kurtki i futra z upolowanych zwierząt. W wolnym czasie jeździli na łyżwach, sankach, grali w futbol i piłkę ręczną, a wieczorami gromadzili się razem i opowiadali sobie żarty oraz stare opowieści. Latem z kolei ładowali skóry na łodzie i płynęli handlować nimi na Alaskę lub na Syberię.
Wszystko zaczęło się zmieniać wraz z napływem zachodnich badaczy oraz misjonarzy. Pierwszym kwadratowym budynkiem na wyspie był mały katolicki kościół zaprojektowany przez ojca Bellarmine Lafortune’a w 1935 roku, a zbudowanym przez ojca Thomasa Cunninghama podczas jego pobytu na wyspie w latach 1936–1947. Powstał on z darów otrzymanych od mieszkańców Nome. Kolejnym budynkiem była szkoła z jedną klasą lekcyjną, która służyła także za dom dla nauczyciela i jego rodziny. 3 marca 1979 roku ojciec Thomas oraz brat Ignatius Jakes zakończyli budowę nowego kościoła.
Obecnie na wyspie znajduje się około 30 budynków, większość z nich (głównie domy) postawiono w latach 70. i 80. XX wieku. Zbudowano także pralnię z prysznicami i klinikę z podstawową opieką medyczną. Na wyspie znajduje się także biblioteka szkolna, lądowisko dla helikopterów, telewizyjna antena satelitarna, a mieszkańcy mają dostęp do telewizji, faksu oraz Internetu. Nie ma za to żadnego banku ani restauracji, a główny sklep na wyspie ma zapasy ograniczone głównie do jedzenia, napojów, ubrań, broni, amunicji oraz paliwa. Wszelkie inne potrzebne produkty sprowadzane są ze sklepów w Anchorage. Z kolei import i sprzedaż alkoholu, podobnie jak w wielu innych eskimoskich miejscowościach, jest zabroniony.

</doc>
<doc id="3069829" url="https://pl.wikipedia.org/wiki?curid=3069829" title="Walkertshofen (ujednoznacznienie)">
Walkertshofen (ujednoznacznienie)

Niemcy:

</doc>
<doc id="3069833" url="https://pl.wikipedia.org/wiki?curid=3069833" title="Arnarstapi">
Arnarstapi

Arnarstapi – wieś położona w zachodniej części Islandii na półwyspie Snæfellsnes u podnóża lodowca Snæfellsjökull. 
Położenie wioski było naturalnym miejscem na przystań dla małych statków, a zatem idealnym do założenia portu żeglugi morskiej. Od samego początku Arnarstapi było ważnym portem rybackim i ośrodkiem handlowym obsługi obszaru zachodniego wybrzeża Islandii. W praktyce od 1565 roku tereny te były pod kontrolą Królestwa Danii. Od tego czasu przez XVII i XVIII wiek przedstawiciele duńskiej korony sprawowali władzę nad Arnarstapi oraz ustanawiali prawa handlowe o królewskiej nominacji dla okolicznych ziem. W latach 1774-1787 powstał Amtmannshús – rezydencja duńskiego prefekta. 
Obecnie wieś nadal pełni funkcję portu z większym ruchem w miesiącach letnich obsługujących prywatne statki rybackie i rekreacyjne. Jest też popularnym miejscem wśród turystów w okresie letnim ze względu na atrakcji naturalnych znajdujących się w okolicach wsi. Wśród nich można wyróżnić "Sönghellir" – jaskini z potężnym kamiennym łukiem.

</doc>
<doc id="3069835" url="https://pl.wikipedia.org/wiki?curid=3069835" title="Mistrzostwa Południowej Afryki w Lekkoatletyce 2013">
Mistrzostwa Południowej Afryki w Lekkoatletyce 2013

Mistrzostwa Republiki Południowej Afryki w Lekkoatletyce 2013 – zawody lekkoatletyczne, które odbyły się 12 i 13 kwietnia w Stellenbosch.

</doc>
<doc id="3069838" url="https://pl.wikipedia.org/wiki?curid=3069838" title="BMW i3 (2013)">
BMW i3 (2013)

BMW i3 – elektryczny samochód osobowy klasy miejskiej produkowany pod niemiecką marką BMW w latach 2013–2022.
Historia i opis modelu.
Studyjną zapowiedzią pierwszego produkcyjnego samochodu elektrycznego BMW odbyła się w lipcu 2011 roku przy okazji prototypu BMW i3 Concept, który zwiastował kluczowe cechy wyglądu pojazdu.
Jeszcze przed debiutem, w kwietniu 2013 roku BMW zebrało 11 tysięcy zamówień na model i3. Oficjalna prezentacja elektrycznego hatchbacka odbyła się ostatecznie pod koniec lipca 2013 roku, mając swoje miejsce na równocześnie odbywających się wydarzeniach w Pekinie, Nowym Jorku i Londynie.
Produkcyjne BMW i3 w szerokim zakresie odtworzyło stylistykę przedstawionego dwa lata wcześniej prototypu, zyskując charakterystyczną nieregularną linię okien z obniżeniem przy tylnych drzwiach, a także tylne lampy schowane pod szybą. Pojazd nie posiada środkowego słupka, dzięki czemu drzwi pojazdu otwierają się przeciwstawnie.
We wnętrzu auta zastosowano recyklingowane i ekologiczne surowce, m.in. plastik z butelek PET, włókna hibiskusa i wełnę. Skóra pokrywająca fotele jest garbowana przy pomocy naturalnej oliwy. Około dziesięciu procent włókna węglowego zastosowanego w kabinie BMW i3 pochodzi z materiałów z odzysku, zaś energia potrzebna do produkcji włókna węglowego pozyskiwana jest w stu procentach z dostępnej lokalnie energii wodnej. 95 proc. materiałów użytych do produkcji pojazdu BMW i3 podlega recyklingowi.
Lifting.
W sierpniu 2017 roku BMW przedstawiło i3 po modernizacji. Samochód zyskał zmodyfikowany wygląd zderzaków, poszerzone nadkola, dodatkowe chromowane akcenty w wyglądzie zewnętrznym oraz standardowe odtąd reflektory w pełni wykonane w technologii LED. 
Pod tą postacią produkcja samochodu trwała przez kolejne 5 lat - pod koniec stycznia 2022 BMW oficjalnie ogłosiło, że koniec produkcji i3 po 9 latach rynkowej obecności został wyznaczony na lipiec 2022 roku, z czego rolę najmniejszego i najtańszego samochodu elektrycznego w ofercie odtąd pełnić będzie elektryczna odmiana kompaktowego crossovera X1, BMW iX1.
Dane techniczne.
Pojazd w podstawowym wariancie napędzany jest silnikiem elektrycznym generującym moc 125 kW (170 KM) oraz maksymalny moment obrotowy 250 Nm. Ładowanie pojazdu z domowego gniazdka trwa około ośmiu godzin, jednak za dodatkową opłatą można skrócić czas ładowania do 4 godzin z użyciem naściennej stacji ładowania. Zasięg pojazdu po jednym pełnym cyklu ładowania wynosi ok. 160 kilometrów.
W sierpniu 2017 roku zaprezentowany został topowy wariant BMW i3S. Poza poszerzonymi nadkolami i różnicami wizualnymi, samochód napędza silnik elektryczny o mocy 136 kW (184 KM). Pojazd rozpędza się do 100 km/h w 6,9 sekundy, a maksymalnie może jechać z prędkością 160 km/h. Zasięg na jednym ładowaniu wynosi ok. 160 kilometrów.
W latach 2013–2018 BMW oferowało także samochód w wersji hybrydowej z silnikiem spalinowym, który pełnił funkcję tzw. „range extendera”. BMW i3 REx wyposażone było w dwucylindrowy silnik benzynowy o pojemności 647 cm³ i mocy 28 kW/38 KM, który zwiększa zasięg pojazdu do około 300 km.

</doc>
<doc id="3069839" url="https://pl.wikipedia.org/wiki?curid=3069839" title="Chamlet">
Chamlet

Chamlet − antynagroda dla najgorszych polskich reklam, przyznawana w latach 2010−2014 roku przez Instytut Dziennikarstwa i Komunikacji Społecznej oraz Zakład Projektowania Komunikacji Uniwersytetu Wrocławskiego. Chamlety tradycyjnie przyznawano 26 listopada w pięciu kategoriach, natomiast uczestnicy mogli głosować na nominacje już od lipca danego roku. Pomysłodawcą nagrody jest prof. Michael Fleischer. Pomysłodawcy wskazywali, że festiwal miał na celu zwrócić uwagę odbiorców na rażąco niski poziom estetyki i dużą liczbę reklam przysłaniających miejski krajobraz. Nagrodą jest zgnieciona kartka. Tylko raz w historii nagroda została odebrana (w 2014 r.). Nowa formuła konkursu odbywa się pod nazwą Hamlet, a jej celem jest przegląd nowych trendów w komunikacji reklamowej
2010.
Do konkursu zgłoszono ponad 300 reklam.
Nagrodzeni:
2011.
Do konkursu zgłoszono 336 reklam w pięciu kategoriach: reklama zewnętrzna, społeczna, prasowa, telewizyjna i communication design.
Nagrodzeni:
2012.
Do konkursu zgłoszono 121 reklam telewizyjnych, 92 reklamy zewnętrzne, 89 reklam społeczno-politycznych, 73 programy communication design, 54 reklamy prasowe.
Nagrodzeni:
2013.
Do konkursu zgłoszono blisko 400 kandydatur, jury wybrało po 10 nominacji w pięciu kategoriach: reklama drukowana, internetowa, telewizyjna, społeczno-polityczna i communication design.
Nagrodzeni:
2014.
Do konkursu zgłoszono 350 reklam, jury wybrało po 10 nominacji w pięciu kategoriach: reklama drukowana, internetowa, telewizyjna, społeczno-polityczna i communication design.
Nagrodzeni:
Pomysłodawca projektu Michael Fleischer zapowiedział, organizując jubileuszowy piąty festiwal najgorszych reklam, iż była to już ostatnia edycja Chamletów.

</doc>
<doc id="3069842" url="https://pl.wikipedia.org/wiki?curid=3069842" title="Bonstetten">
Bonstetten



</doc>
<doc id="3069844" url="https://pl.wikipedia.org/wiki?curid=3069844" title="Hellissandur">
Hellissandur

Hellissandur – miejscowość w zachodniej części Islandii na półwyspie Snæfellsnes, w jego północno-zachodniej części. Położona jest 3 km na zachód od miejscowości Rif oraz 9 km na zachód od Ólafsvík. Wchodzi w skład gminy Snæfellsbær (region Vesturland). W 2018 liczyła 365 mieszkańców.
Wieś jest ważnym ośrodkiem rybołówstwa. W ostatnich latach zyskała na znaczeniu pod względem turystycznym. We wsi znajduje się muzeum morskie, którego dach jest pokryty darnią. Muzeum posiada takie eksponaty jak silniki okrętowe, czy najstarsza islandzka łódź wiosłowa z 1826 roku.
W pobliżu wsi znajduje się lodowiec Snæfellsjökull. Na obrzeżach miejscowości znajduje się północne wejście do Parku Narodowego Snæfellsjökull, który obejmuje zachodnią i południową część lodowca.

</doc>
<doc id="3069848" url="https://pl.wikipedia.org/wiki?curid=3069848" title="Victor Hogan">
Victor Hogan

Victor Hogan (ur. 25 lipca 1989) – południowoafrykański lekkoatleta specjalizujący się w rzucie dyskiem.
W 2007 został mistrzem Afryki juniorów. Rok później zajął 4. miejsce na juniorskich mistrzostwach świata w Bydgoszczy. W 2010 zdobył brąz mistrzostw Afryki oraz zajął 8. miejsce podczas pucharu interkontynentalnego. Wicemistrz igrzysk afrykańskich z Maputo (2011). Rok później stanął na najwyższym stopniu podium mistrzostw Afryki w Porto-Novo. Piąty zawodnik mistrzostw świata w Moskwie (2013). W 2014 był dziesiąty na igrzyskach Wspólnoty Narodów oraz obronił tytuł mistrzowski na afrykańskich czempionacie w Marrakeszu. W 2016 został przyłapany na dopingu, w wyniku czego m.in. stracił złoty medal mistrzostw Afryki w Durbanie. W 2018 i 2022 otrzymał kolejne dwa medale mistrzostw Afryki.
Złoty medalista mistrzostw Republiki Południowej Afryki.
Rekord życiowy: 65,33 (7 lipca 2013, Donnas).

</doc>
<doc id="3069852" url="https://pl.wikipedia.org/wiki?curid=3069852" title="Terytorium patriarsze Sudanu i Sudanu Południowego">
Terytorium patriarsze Sudanu i Sudanu Południowego

Terytorium patriarsze Sudanu i Sudanu Południowego – jednostka administracyjna Kościoła syryjskiego swoim zasięgiem obejmuje cały Sudan i Sudan Południowy, terytorium podległe patriarsze. Powstała w 1997 jako terytorium patriarsze Sudanu. Pod obecną nazwą od 2013. Funkcję protosyncellusa pełni zwierzchnik eparchii syryjskokatolickiej w Kairze.

</doc>
<doc id="3069855" url="https://pl.wikipedia.org/wiki?curid=3069855" title="Andrea Turazzi">
Andrea Turazzi

Andrea Turazzi (ur. 24 sierpnia 1948 w Stellata di Bondeno) – włoski duchowny katolicki, biskup San Marino-Montefeltro od 2014.
Życiorys.
Święcenia kapłańskie otrzymał 27 maja 1972 i został inkardynowany do archidiecezji Ferrara-Comacchio. Pracował głównie jako duszpasterz parafii w Ferrarze i okolicach, był także m.in. diecezjalnym asystentem młodzieżowej Akcji Katolickiej, ojcem duchownym ferrarskiego seminarium oraz delegatem biskupim ds. diakonatu stałego i dziewictwa konsekrowanego.
30 listopada 2013 papież Franciszek mianował go ordynariuszem diecezji San Marino-Montefeltro. Sakry biskupiej udzielił mu 25 stycznia 2014 kardynał Carlo Caffarra.

</doc>
<doc id="3069858" url="https://pl.wikipedia.org/wiki?curid=3069858" title="Ghuraba asz-Szam">
Ghuraba asz-Szam

Ghuraba asz-Szam () – ugrupowanie walczące podczas wojny domowej w Syrii na froncie północnym w muhafazie Aleppo.
Ugrupowanie powstało w 2011 i liczyło do 2000 bojowników, jednak wraz ze wzrostem znaczenia fundamentalistycznych ugrupowań w szeregach sił opozycyjnych, jednostki Ghuraba asz-Szam, uległy rozproszeniu i w maju 2013 liczyły jedynie 100 osób. Bojówka prezentowała sekularystyczne ideologie, przez co naraziła się ekstremistom z takich ugrupowań jak Dżabhat an-Nusra i Państwo Islamskie (ISIS). Doprowadziło to do walk między nimi w Aleppo. 27 listopada 2013 ISIS pojmało siedmiu bojowników Ghuraba asz-Szam, w tym lidera ugrupowania Hasana Dżazrę, których następnie publicznie rozstrzelano w Atarib.

</doc>
<doc id="3069859" url="https://pl.wikipedia.org/wiki?curid=3069859" title="Biling">
Biling



</doc>
<doc id="3069860" url="https://pl.wikipedia.org/wiki?curid=3069860" title="Medal Niepokornych">
Medal Niepokornych

Medal Niepokornych (fr. "Médaille du Réfractaire", fl. "Werkweigeraarsmedaille") – belgijskie odznaczenie państwowe, którym wyróżniano cywilnych obywateli belgijskich, którzy w okresie II wojny światowej uchylali się od służby i pracy dla III Rzeszy.
Historia.
Odznaczenie został ustanowione dekretem królewskim w dniu 12 lutego 1951 roku dla wyróżnienia obywateli belgijskich, którzy odmówili lub uchylali się od służby lub pracy na rzecz III Rzeszy w okresie II wojny światowej. 
Odznaczenie miało jeden stopień, lecz trzy warianty różniące się między sobą rodzajem wstążki na której był zawieszony. Kolor wąskich pasków na wstążce oznaczał:
Zasady nadawania.
Zgodnie z dekretem medal nadawany był wszystkim obywatelom belgijskim, którzy w latach 1940 – 1945 odmówili lub uchylali się od pracy na rzecz Niemiec, w szczególności odmówili służby w Wehrmachcie, pracy przymusowej w Niemczech lub zbiegli z takich prac.
Opis odznaki.
Odznakę odznaczenie jest okrągły krążek o średnicy 37 mm, wykonany z brązu.
Na awersie odznaki znajduje się postać mężczyzny z założonymi rękami, z głową odwróconą w lewy, co symbolizuje odmowę pracy. W prawym dolnym rogu jest napis "J. WITTERWULGHE". 
Na rewersie w górnej części znajdują daty 1940 – 1945, a poniżej napis w j. łacińskim "FORSAN VICTI NUNQUAM SERVI" (pol. Można być pokonanym, ale nigdy niewolnikiem). 
Medal zawieszony jest na wstążce o szer. 38 mm w kolorze zielonym, od odległości 10 mm od krawędzi znajdują się po obu stronach wąskie paski o szer. 3 mm, w zależności od jakich czynów dokonał nagrodzony różnią się kolorem i tak:

</doc>
<doc id="3069861" url="https://pl.wikipedia.org/wiki?curid=3069861" title="Alain de Raemy">
Alain de Raemy

Alain de Raemy (ur. 10 kwietnia 1959 w Barcelonie) – szwajcarski duchowny katolicki, biskup pomocniczy Lozanny, Genewy i Fryburga od 2014.
Życiorys.
Prezbiterat.
Święcenia kapłańskie otrzymał 25 października 1986 i został inkardynowany do diecezji Lozanny, Genewy i Fryburga. Pracował głównie we fryburskich parafiach. W 2006 został wezwany do Watykanu w charakterze kapelana Gwardii Szwajcarskiej.
Episkopat.
30 listopada 2013 papież Franciszek mianował go biskupem pomocniczym diecezji Lozanny, Genewy i Fryburga, ze stolicą tytularną "Turris in Mauretania". Sakry biskupiej udzielił mu 11 stycznia 2014 biskup Charles Morerod.
10 października 2022, po rezygnacji ks. bpa Valeria Lazzeriego, objął urząd administratora apostolskiego diecezji Lugano.

</doc>
<doc id="3069864" url="https://pl.wikipedia.org/wiki?curid=3069864" title="Polana Langiewicza">
Polana Langiewicza

Polana Langiewicza (polana Obóz Langiewicza) – polana leśna w woj. świętokrzyskim, w Lasach Siekierzyńskich, na terenie Sieradowickiego Parku Krajobrazowego niedaleko wsi Rataje, miasta Starachowice, ok. 5 km od Wąchocka.
Nazwa polany pochodzi od nazwiska jednego z przywódców Powstania styczniowego, Mariana Langiewicza, który rzekomo miał na niej stacjonować wraz z oddziałami partyzanckimi w 1863 roku. Fakt ten nie został jednak potwierdzony.
Na terenie polany znajduje się źródełko, krąg ogniskowy oraz tablice i budowle upamiętniające wydarzenia Powstania styczniowego. Na jednym z drzew położonym w obrębie polany została przybita tablica upamiętniająca wydarzenia z 1863 roku, a także pomnik ufundowany przez stowarzyszenie partyzantów AK.
Przez polanę przebiegają liczne szlaki turystyczne:

</doc>
<doc id="3069871" url="https://pl.wikipedia.org/wiki?curid=3069871" title="Ise no Taifu">
Ise no Taifu

 – japońska poetka, tworząca w okresie Heian. Zaliczana do Trzydziestu Sześciu Średniowiecznych Mistrzów Poezji, jak również do Trzydziestu Sześciu Mistrzyń Poezji. 
Córka Ōnakatomi no Sukechiki, najwyższego kapłana w Ise Jingū. Wraz z Murasaki Shikibu (była jej bliską przyjaciółką) i Izumi Shikibu służyła jako dama dworu cesarzowej Shōshi (małżonki cesarza Ichijō). Wyszła za mąż za Takashina no Narinobu, zarządcę prowincji Chikuzen. Miała trzy córki, których utwory poetyckie również zostały zamieszczone w cesarskich antologiach. 
Twórczość Ise no Taifu zachowała się w całości w zbiorze "Ise no Taifu shū". Pięćdziesiąt jeden utworów jej autorstwa zamieszczonych zostało w cesarskich antologiach poezji. Jeden z jej wierszy został także wybrany do "Ogura Hyakunin-isshu".

</doc>
<doc id="3069872" url="https://pl.wikipedia.org/wiki?curid=3069872" title="Archidiecezja Lubumbashi">
Archidiecezja Lubumbashi

Archidiecezja Lubumbashi – diecezja rzymskokatolicka w Demokratycznej Republice Konga. Powstała w 1910 jako prefektura apostolska Katangi. W 1932 promowana do rangi wikariatu apostolskiego. W 1959 podniesiona do rangi archidiecezji Elisabethville. Pod obecną nazwą od 1966.
Bibliografia.
Gcatholic

</doc>
<doc id="3069873" url="https://pl.wikipedia.org/wiki?curid=3069873" title="Nordic Racing">
Nordic Racing

Nordic Racing – były brytyjski zespół wyścigowy, założony w 1993 roku przez Dereka Mowera wraz z synem Chrisem. Ekipa startowała w latach 1993-2002 w Mistrzostwach Międzynarodowej Formuły 3000. Od 2000 roku sponsorem tytularnym ekipy był koncern Coca-Cola.
W 1993 roku zespół wystawił tylko jednego kierowcę – Alessandro Zampedriego, który był trzynasty w klasyfikacji kierowców. Rok później wynik Włocha wyrównał Jordi Gené. Znaczna poprawa przyszła w sezonie 1995, kiedy to kierowca zespołu – Belg Marc Goossens walczył o mistrzowski tytuł. Ostatecznie uplasował się on na trzeciej pozycji w klasyfikacji generalnej, a zespół również po raz pierwszy stanął na podium klasyfikacji zespołów. Kolejne sukcesy miały przyjść dopiero w 2000 roku za sprawą Justina Wilsona, który uplasował się wówczas na piątej pozycji w klasyfikacji kierowców. Rok później Brytyjczyk wygrywając trzy wyścigi zdobył mistrzowski tytuł. Wraz z (trzecim w klasyfikacji) Czechem Tomášem Enge dał swojej ekipie pierwszy triumf w klasyfikacji zespołów. W ostatnim sezonie startów brytyjskiej ekipy zespół zdobył jedynie jeden punkt dzięki startom Zsolta Baumgartnera.

</doc>
<doc id="3069878" url="https://pl.wikipedia.org/wiki?curid=3069878" title="Open Telefonica by Nissan">
Open Telefonica by Nissan

World Series by Renault

</doc>
<doc id="3069880" url="https://pl.wikipedia.org/wiki?curid=3069880" title="Johannes Thingnes Boe">
Johannes Thingnes Boe



</doc>
<doc id="3069881" url="https://pl.wikipedia.org/wiki?curid=3069881" title="Indywidualne Mistrzostwa Polski na Żużlu 1980">
Indywidualne Mistrzostwa Polski na Żużlu 1980

Indywidualne Mistrzostwa Polski na Żużlu 1980 – zawody żużlowe, mające na celu wyłonienie medalistów indywidualnych mistrzostw Polski w sezonie 1980. Rozegrano cztery turnieje ćwierćfinałowe, dwa półfinały oraz finał, w którym zwyciężył Bernard Jąder.

</doc>
<doc id="3069882" url="https://pl.wikipedia.org/wiki?curid=3069882" title="Ivan Tcherezov">
Ivan Tcherezov



</doc>
<doc id="3069884" url="https://pl.wikipedia.org/wiki?curid=3069884" title="4 Komenda Odcinka Zgorzelec">
4 Komenda Odcinka Zgorzelec

4 Komenda Odcinka Zgorzelec – samodzielny pododdział Wojsk Ochrony Pogranicza.
4 Komenda Odcinka sformowana została w 1945 w strukturze organizacyjnej 1 Oddziału Ochrony Pogranicza. We wrześniu 1946 odcinek wszedł w skład Łużyckiego Oddziału WOP nr 1. W 1948, na bazie 4 Komendy Odcinka sformowano Samodzielny Batalion Ochrony Pogranicza nr 18.
Struktura organizacyjna.
Dyslokacja 4 Komendy Odcinka przedstawiała się następująco :

</doc>
<doc id="3069885" url="https://pl.wikipedia.org/wiki?curid=3069885" title="The Earthquake Blend">
The Earthquake Blend

The Earthquake Blend – tytuł serii zdjęć kalifornijskiego artysty fotografa Shawna Clovera. Składa się z ona z dwóch części, a przedstawia kolorowo-czarno-białe fotomontażowe fotografie. Każda z tych prac jest połączeniem starego czarno-białego zdjęcia konkretnego miejsca w San Francisco w 1906 roku zrujnowanego wówczas przez trzęsienie ziemi i kolorowego współczesnego zdjęcia tego samego miejsca. Pierwsza część tej serii fotografii została opublikowana 1 października 2010 roku, natomiast druga część 17 sierpnia 2012 roku.
Wykonanie prac.
Shawn Clover zebrał najpierw stare fotografie, które uznał za potencjalnie użyteczne w niniejszym projekcie, niestety większość z nich ostatecznie się nie nadała, gdyż miejsca które przedstawiały za bardzo się zmieniły uniemożliwiając dokonanie efektownego fotomontażu. Po zakończeniu tej selekcji materiałów artysta musiał już tylko zadbać o dwie rzeczy: o to by ustawić się dokładnie w tym samym miejscu co autor historycznego zdjęcia oraz o ustawienia aparatu (ostrość, wielkość przesłony, ilość światła etc.).

</doc>
<doc id="3069886" url="https://pl.wikipedia.org/wiki?curid=3069886" title="Indywidualne Mistrzostwa Polski na Żużlu 1979">
Indywidualne Mistrzostwa Polski na Żużlu 1979

Indywidualne Mistrzostwa Polski na Żużlu 1979 – zawody żużlowe, mające na celu wyłonienie medalistów indywidualnych mistrzostw Polski w sezonie 1979. Rozegrano cztery turnieje ćwierćfinałowe, dwa półfinały oraz finał, w którym zwyciężył Zenon Plech.

</doc>
<doc id="3069887" url="https://pl.wikipedia.org/wiki?curid=3069887" title="Kainuunkylä">
Kainuunkylä

Kainuunkylä – wieś w północnej Finlandii, w regionie Laponia, w gminie Ylitornio. 
Wieś położona jest nad Torne. Wyspy rzeki w okolicach Kainuunkylä są miejscem licznego gniazdowania ptaków. Mieszkańcy zajmują się głównie uprawą pól, hodowlą zwierząt i połowem ryb. 
W 2005 roku we wsi została zamknięta szkoła podstawowa, z powodu braku uczniów. Do 2010 roku funkcjonowały sklepy i bar, które obecnie są nieczynne.

</doc>
<doc id="3069889" url="https://pl.wikipedia.org/wiki?curid=3069889" title="Hauganes">
Hauganes

Hauganes – miejscowość w północnej części Islandii, na zachodnim wybrzeżu fiordu Eyjafjörður, zwanym Árskógsströnd. Wchodzi w skład gminy Dalvíkurbyggð, w regionie Norðurland eystra. Położona około 12 km na wschód od Dalvík, siedziby gminy oraz około 30 km na północ od Akureyri, głównego miasta regionu. Około 3 km na zachód znajduje się miejscowość Litli-Árskógssandur. Hauganes leży w pobliżu drogi 82 łączącej Dalvík z drogą krajową nr 1 w okolicach Akureyri. W 2018 roku zamieszkiwało ją 111 osób.
Nazwa wsi pochodzi ze słowa "haugr", które w języku staronordyjskim oznacza "wzgórze", "kopiec" lub "kurhan".
Ważną gałęzią gospodarki Hauganes jest rybołówstwo i przetwórstwo ryb. Są tutaj też doskonałe warunki do hodowli słuchotek. Rozwija się tutaj także turystyka - stąd wyruszają wycieczki morskie, żeby obserwować walenie. Pobliska wyspa Hrísey jest dobrymi punktami do obserwacji ptaków.

</doc>
<doc id="3069890" url="https://pl.wikipedia.org/wiki?curid=3069890" title="5 Komenda Odcinka Tuplice">
5 Komenda Odcinka Tuplice

5 Komenda Odcinka Tuplice – samodzielny pododdział Wojsk Ochrony Pogranicza.
5 Komenda Odcinka sformowana została w 1945 w strukturze organizacyjnej 1 Oddziału Ochrony Pogranicza. We wrześniu 1946 odcinek wszedł w skład Łużyckiego Oddziału WOP nr 1. W 1948, na bazie 5 Komendy Odcinka sformowano Samodzielny Batalion Ochrony Pogranicza nr 30.
Struktura organizacyjna.
Dyslokacja 5 Komendy Odcinka przedstawiała się następująco:

</doc>
<doc id="3069892" url="https://pl.wikipedia.org/wiki?curid=3069892" title="Michail Kletcherov">
Michail Kletcherov



</doc>
<doc id="3069894" url="https://pl.wikipedia.org/wiki?curid=3069894" title="Kantomaanpää">
Kantomaanpää

Kantomaanpää – wieś w północnej Finlandii, w regionie Laponia, w gminie Ylitornio. 
Miejscowość położona jest nad rzeką Tiskiniva, nad jeziorem Taipaleenjärvi. Kantomaanpää w 2012 roku przyznano nagrodę Vuoden lappilainen kylä – najpiękniejsza lapońska wieś.

</doc>
<doc id="3069895" url="https://pl.wikipedia.org/wiki?curid=3069895" title="Jarosław Wojciechowski (poeta)">
Jarosław Wojciechowski (poeta)

Jarosław Wojciechowski (ur. 16 lipca 1955 roku we Włocławku) – polski poeta i prozaik mieszkający we Włocławku. Członek Związku Literatów Polskich – Oddział Warszawski, członek Stowarzyszenia Autorów i Wydawców Copyright Polska. 
W 1998 roku otrzymał nominację do nagrody literackiej im. Kościelskich. Nominację otrzymał z rąk dr Danilewicz–Zielińskiej – członka kapituły. W latach 1996–2000 współpracował z redaktorem naczelnym paryskiej „Kultury”, Jerzym Giedroyciem. W 2001 roku został wyróżniony odznaką „Zasłużony Działacz Kultury” przez Ministra Kultury i Dziedzictwa Narodowego za działalność kulturalną w ochronie i kształtowaniu kultury polskiej w latach 80. 
W latach 1999–2001 był rzecznikiem prasowym Zachodniopomorskiej Szkoły Biznesu we Włocławku. W latach 1999–2003 był członkiem Rady Społecznej Szpitala Wojewódzkiego we Włocławku. W latach 1999–2000 i 2005 stypendysta Ministra Kultury i Dziedzictwa Narodowego.
Mąż i ojciec dwójki dzieci.

</doc>
<doc id="3069898" url="https://pl.wikipedia.org/wiki?curid=3069898" title="Dmitry Malyshko">
Dmitry Malyshko



</doc>
<doc id="3069899" url="https://pl.wikipedia.org/wiki?curid=3069899" title="Evgeniy Garanichev">
Evgeniy Garanichev



</doc>
<doc id="3069902" url="https://pl.wikipedia.org/wiki?curid=3069902" title="Parafia św. Stanisława Biskupa i Męczennika w Pobikrach">
Parafia św. Stanisława Biskupa i Męczennika w Pobikrach

Parafia pw. św. Stanisława Biskupa i Męczennika w Pobikrach – rzymskokatolicka parafia, należąca do dekanatu Ciechanowiec, diecezji drohiczyńskiej, metropolii białostockiej. Została założona w 1504 roku, a erygowana 08 maja 1514 roku. Siedziba parafii mieści się w Pobikrach. 
Duszpasterze.
Proboszczowie.
Obecnym proboszczem parafii jest ks. mgr lic. Bogusław Wasilewski.
Obszar parafii.
Miejscowości i ulice.
W granicach parafii znajdują się miejscowości:
Historia.
Parafia powstała w 1504 r..

</doc>
<doc id="3069905" url="https://pl.wikipedia.org/wiki?curid=3069905" title="22 Komenda Odcinka Braniewo">
22 Komenda Odcinka Braniewo

22 Komenda Odcinka Braniewo – samodzielny pododdział Wojsk Ochrony Pogranicza.
22 Komenda Odcinka sformowana została w 1945 roku w strukturze organizacyjnej 5 Oddziału Ochrony Pogranicza. We wrześniu 1946 roku odcinek wszedł w skład Mazurskiego Oddziału WOP nr 5. W 1948 roku, na bazie 22 Komendy Odcinka sformowano Samodzielny Batalion Ochrony Pogranicza nr 3.
Struktura organizacyjna.
Dyslokacja 22 Komendy Odcinka Braniewo przedstawiała się następująco:

</doc>
<doc id="3069906" url="https://pl.wikipedia.org/wiki?curid=3069906" title="23 Komenda Odcinka Bartoszyce">
23 Komenda Odcinka Bartoszyce

23 Komenda Odcinka Bartoszyce – samodzielny pododdział Wojsk Ochrony Pogranicza.
23 Komenda Odcinka sformowana została w 1945 roku w strukturze organizacyjnej 5 Oddziału Ochrony Pogranicza. We wrześniu 1946 roku odcinek wszedł w skład Mazurskiego Oddziału WOP nr 5. W 1948 roku, na bazie 23 Komendy Odcinka sformowano Samodzielny Batalion Ochrony Pogranicza nr 5.
Struktura organizacyjna.
Dyslokacja 23 Komendy Odcinka Bartoszyce przedstawiała się następująco:

</doc>
<doc id="3069907" url="https://pl.wikipedia.org/wiki?curid=3069907" title="24 Komenda Odcinka Węgorzewo">
24 Komenda Odcinka Węgorzewo

24 Komenda Odcinka Węgorzewo – samodzielny pododdział Wojsk Ochrony Pogranicza.
24 Komenda Odcinka sformowana została w 1945 roku w strukturze organizacyjnej 5 Oddziału Ochrony Pogranicza. We wrześniu 1946 roku odcinek wszedł w skład Mazurskiego Oddziału WOP nr 5. W 1948 roku, na bazie 24 Komendy Odcinka sformowano Samodzielny Batalion Ochrony Pogranicza nr 9.
Struktura organizacyjna.
Dyslokacja 24 Komendy Odcinka Węgorzewo przedstawiała się następująco:

</doc>
<doc id="3069909" url="https://pl.wikipedia.org/wiki?curid=3069909" title="Víctor Ordóñez">
Víctor Ordóñez

Victor Ordóñez

</doc>
<doc id="3069910" url="https://pl.wikipedia.org/wiki?curid=3069910" title="1 Komenda Odcinka Szklarska Poręba">
1 Komenda Odcinka Szklarska Poręba

1 Komenda Odcinka Szklarska Poręba – rozformowany samodzielny pododdział Wojsk Ochrony Pogranicza pełniący służbę na granicy polsko-czechosłowackiej.
Formowanie i zmiany organizacyjne.
1 Komenda Odcinka sformowana została w 1945 w strukturze organizacyjnej 1 Oddziału Ochrony Pogranicza. Komenda odcinka przejęła ochronę granicy państwowej na odcinku: od Stoku Izerskiego do Przesieki, od 3. batalionu 33 Pułku Piechoty 7 Dywizji Piechoty dowodzonego przez por. Bogdana Mariana Gintera, którego pododdział pełnił służbę na granicy od 30 maja do 16 października 1945. Dowództwo i pododdziały batalionu zakwaterowane były w Szklarskiej Porębie, w budynku przy ul. Franiszkańskiej. Budynek szkoły jak i pobliskie budynki przed II wojną światową należały do zakonu. Po wejściu na te tereny wojsk polskich zorganizowano tam kwatermistrzostwo, sztab oddziału i areszt, a w pozostałych budynkach koszary wojskowe.
We wrześniu 1946 odcinek wszedł w skład Łużyckiego Oddziału WOP nr 1.
W latach 1947–1948 komenda zmieniła swoją siedzibę i przeprowadziła się do dawnego szpitala dla psychicznie i nerwowo chorych przy ul. 1-go Maja.
Na bazie 1 Komendy Odcinka 24 kwietnia 1948 sformowano samodzielny batalion Ochrony Pogranicza nr 12.
Struktura organizacyjna.
Dyslokacja 1 Komendy Odcinka w 1946 przedstawiała się następująco:
Upamiętnienie.
29–30 maja 2015 odbyły się uroczystości rocznicowe związane z objęciem ochroną granicy przez Wojsko Polskie i z utworzeniem w Szklarskiej Porębie garnizonu WOP. Celem przyświecającym wszystkim poczynaniom było przypomnienie istotnych dla kraju i Szklarskiej Poręby wydarzeń, upamiętnienie ich poprzez ustawienie obelisku, upowszechnienie wiedzy szczególnie wśród najmłodszego pokolenia i podziękowanie ludziom dbającym o bezpieczeństwo w tamtych latach.

</doc>
<doc id="3069915" url="https://pl.wikipedia.org/wiki?curid=3069915" title="2 Komenda Odcinka Leśna">
2 Komenda Odcinka Leśna

2 Komenda Odcinka Leśna – samodzielny pododdział Wojsk Ochrony Pogranicza.
2 Komenda Odcinka sformowana została w 1945 w strukturze organizacyjnej 1 Oddziału Ochrony Pogranicza. We wrześniu 1946 odcinek wszedł w skład Łużyckiego Oddziału WOP nr 1. W 1948, na bazie 2 Komendy Odcinka sformowano Samodzielny Batalion Ochrony Pogranicza nr 14.
Struktura organizacyjna.
Dyslokacja 2 Komendy Odcinka przedstawiała się następująco:

</doc>
<doc id="3069916" url="https://pl.wikipedia.org/wiki?curid=3069916" title="Grímsstaðir">
Grímsstaðir

Grímsstaðir – wieś położona w północno-wschodniej części Islandii.
Wieś położona jest przy drodze 1 około 37 km na wschód od jeziora Mývatn. Przez miejscowość przepływa rzeka Jökulsá á Fjöllum. Most ma rzece został zbudowany w 1947 roku. Wcześniej ruch odbywał się z użyciem promu.
W Grímsstaðir, a także w sąsiedniej wsi Möðrudalur 21 stycznia 1918 zanotowano temperaturę -38,0° C. Jest to najniższa temperatura jaką kiedykolwiek zanotowano w Islandii.

</doc>
<doc id="3069919" url="https://pl.wikipedia.org/wiki?curid=3069919" title="Langweid a.Lech">
Langweid a.Lech



</doc>
<doc id="3069920" url="https://pl.wikipedia.org/wiki?curid=3069920" title="3 Komenda Odcinka Bogatynia">
3 Komenda Odcinka Bogatynia

3 Komenda Odcinka Bogatynia – samodzielny pododdział Wojsk Ochrony Pogranicza.
3 Komenda Odcinka sformowana została w 1945 w strukturze organizacyjnej 1 Oddziału Ochrony Pogranicza. We wrześniu 1946 odcinek wszedł w skład Łużyckiego Oddziału WOP nr 1. W 1948, na bazie 3 Komendy Odcinka sformowano Samodzielny Batalion Ochrony Pogranicza nr 16.
Struktura organizacyjna.
Dyslokacja 3 Komendy Odcinka przedstawiała się następująco:

</doc>
<doc id="3069922" url="https://pl.wikipedia.org/wiki?curid=3069922" title="Langweid">
Langweid



</doc>
<doc id="3069925" url="https://pl.wikipedia.org/wiki?curid=3069925" title="Open Telefonica by Nissan Sezon 2001">
Open Telefonica by Nissan Sezon 2001

Open Telefonica by Nissan Sezon 2001 – czwarty sezon w historii World Series by Nissan. Zmagania rozpoczęły się 1 kwietnia 2001 roku na hiszpańskim torze Circuito del Jarama, natomiast zakończyły 28 października tego samego roku również w Hiszpanii, na Circuit Ricardo Tormo. Mistrzem serii wśród kierowców został Francuz Franck Montagny, a wśród zespołów – francuska ekipa Epsilon by Graff.
Lista startowa.
Źródło: "speedsport-magazine.com"
Kalendarz wyścigów.
Źródło: "speedsport-magazine.com"
Klasyfikacja kierowców.
Źródło: "speedsport-magazine.com"
Punktacja:
Uwagi:
Klasyfikacja zespołów.
Źródło: "speedsport-magazine.com"

</doc>
<doc id="3069926" url="https://pl.wikipedia.org/wiki?curid=3069926" title="Ceratinella ornatula">
Ceratinella ornatula

Ceratinella ornatula – gatunek pająka z rodziny osnuwikowatych.
Występowanie.
Gatunek występuje na Alasce i Grenlandii oraz w Kanadzie i Stanach Zjednoczonych.
Podgatunki.
Wyróżnia się dwa podgatunki tego pająka:

</doc>
<doc id="3069927" url="https://pl.wikipedia.org/wiki?curid=3069927" title="Langwied">
Langwied



</doc>
<doc id="3069930" url="https://pl.wikipedia.org/wiki?curid=3069930" title="Zhao Yanmin">
Zhao Yanmin

Zhao Yanmin (; ur. 16 stycznia 1991) – chińska lekkoatletka specjalizująca się w biegach sprinterskich.
Zdobywczyni brązowego medalu w biegu na 400 metrów podczas mistrzostw Azji juniorów (2011). W 2013 została mistrzynią Azji na tym dystansie oraz sięgnęła po srebro w sztafecie 4 × 400 metrów.
Złota medalistka mistrzostw Chin oraz Chińskiej Olimpiady Narodowej.
Rekordy życiowe w biegu na 400 metrów: stadion – 52,15 (8 września 2013, Shenyang); hala – 54,99 (6 marca 2013, Nankin).

</doc>
<doc id="3069933" url="https://pl.wikipedia.org/wiki?curid=3069933" title="Schmellerforst">
Schmellerforst

Schmellerforst – obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Szwabia, w regionie Augsburg, w powiecie Augsburg. Obszar jest niezamieszkany.

</doc>
<doc id="3069936" url="https://pl.wikipedia.org/wiki?curid=3069936" title="Konrad Granström">
Konrad Granström

Konrad Granström (ur. 21 października 1900, zm. 4 stycznia 1982) – szwedzki gimnastyk. Złoty medalista olimpijski z Antwerpii.
Zawody w 1920 były jego jedynymi igrzyskami olimpijskimi. Triumfował w wieloboju drużynowym w systemie szwedzkim.

</doc>
<doc id="3069937" url="https://pl.wikipedia.org/wiki?curid=3069937" title="Valj Semerenko">
Valj Semerenko



</doc>
<doc id="3069938" url="https://pl.wikipedia.org/wiki?curid=3069938" title="Konrad Granstrom">
Konrad Granstrom



</doc>
<doc id="3069940" url="https://pl.wikipedia.org/wiki?curid=3069940" title="Parafia św. Doroty w Winnej Poświętnej">
Parafia św. Doroty w Winnej Poświętnej

Parafia pw. św. Doroty w Winnej Poświętnej – rzymskokatolicka parafia z siedzibą w Winnej Poświętnej, należąca do dekanatu Ciechanowiec, diecezji drohiczyńskiej, metropolii białostockiej. Została założona ok. 1432 roku. 
Obecnym proboszczem parafii jest ks. kanonik Roman Kowerdziej.
Zasięg parafii.
Do parafii należą wierni z miejscowości: Kobusy, Koce-Basie, Koce-Piskuły, Koce-Schaby, Kułaki, Łempice, Radziszewo-Króle, Radziszewo-Sieńczuch, Radziszewo-Sobiechowo, Radziszewo Stare, Trzaski, Winna-Chroły, Winna-Poświętna, Winna Stara, Winna-Wilki i Winna-Wypychy.

</doc>
<doc id="3069941" url="https://pl.wikipedia.org/wiki?curid=3069941" title="Manuel Gião">
Manuel Gião

Manuel Gião (ur. 28 czerwca 1971 roku w Lizbonie) – portugalski kierowca wyścigowy.
Kariera.
Gião rozpoczął karierę w wyścigach samochodowych w 1992 roku od startów w Formule Opel Lotus. W Euroseries Portugalczyk raz stanął na podium. Z dorobkiem 44 punktów uplasował się na jedenastej pozycji. Zaś W Pucharze Narodów ukończył wyścig na drugiej pozycji. W późniejszych latach pojawiał się także w stawce Niemieckiej Formuły Opel, Niemieckiej Formuły 3, Masters of Formula 3, Grand Prix Makau, Superformula Golden Cup Italy, World Series by Nissan, Indy Lights Panamericana, Formuły Chrysler Euro Series, World Series by Nissan, Włoskiej Formuły 3000, Portugalskiej Formuły Novis, FIA Sportscar Championship, Hiszpańskiej Formuły 3, Spanish GT Championship, Italian GT Championship, International GT Open oraz Copa de España de Super GT.
W World Series by Nissan Portugalczyk startował w latach 1998-1999, 2001. W pierwszym sezonie startów dwukrotnie zwyciężał. Uzbierane 118 punktów dało mu trzecie miejsce w końcowej klasyfikacji kierowców. Rok później również wygrywał dwukrotnie, ale na podium stawał już dziewięciokrotnie. Dorobek 163 punktów pozwolił mu zdobyć tytuł wicemistrzowski. W 001 roku został sklasyfikowany na siódmej pozycji.

</doc>
<doc id="3069942" url="https://pl.wikipedia.org/wiki?curid=3069942" title="Canzone d’amore">
Canzone d’amore

Canzone d’amore – album studyjny polskiego piosenkarza Krzysztofa Krawczyka. Wydawnictwo ukazało się w 1995 roku nakładem wytwórni muzycznej Snake’s Music.
Album uzyskał status złotej płyty.
Lista utworów.
Opracowano na podstawie materiału źródłowego.

</doc>
<doc id="3069943" url="https://pl.wikipedia.org/wiki?curid=3069943" title="Róża jerychońska">
Róża jerychońska



</doc>
<doc id="3069955" url="https://pl.wikipedia.org/wiki?curid=3069955" title="Leandro Iglesias">
Leandro Iglesias

Leandro Iglesias (ur. 21 czerwca 1981 roku w Temperley) – argentyński kierowca wyścigowy.
Kariera.
Iglesias rozpoczął karierę w wyścigach samochodowych w 1998 roku od startów w Argentyńskiej Formule Renault. Z dorobkiem trzech punktów uplasował się tam na 38 pozycji w klasyfikacji generalnej. Rok później w tej samej serii był już ósmy, a w 2000 roku - szósty. W późniejszych latach pojawiał się także w stawce TC Pista Argentina, World Series by Nissan, Turismo Carretera Argentina, TC2000 - 23º Campeonato Argentino, Turismo Nacional (TN) Argentina Clase 3 oraz Top Race V6 Argentina.
W World Series by Nissan Argentyńczyk wystartował w szesnastu wyścigach sezonu 2001 z włoską ekipą GD Racing. Uzbierane 28 punktów dało mu dwunaste miejsce w końcowej klasyfikacji kierowców.

</doc>
<doc id="3069956" url="https://pl.wikipedia.org/wiki?curid=3069956" title="Kazimieras Černis">
Kazimieras Černis

Kazimieras Černis (ur. 11 listopada 1958) – litewski astronom, odkrywca wielu planetoid i komet. Zajmuje się także fotometrią gwiazd, głównie w tzw. Systemie Wileńskim.
Życiorys.
Ukończył studia na Uniwersytecie Wileńskim w 1981, od 1981 do 1990 pracował w Litewskiej Akademii Nauk w Instytucie Fizyki. Od 1996 pracuje w Instytucie Fizyki Teoretycznej i Astronomii na Uniwersytecie Wileńskim.
Minor Planet Center dokumentuje jego odkrycia 166 planetoid (2001–2017), z czego 146 we współpracy z innymi astronomami.
Poza tym odkrył nieokresowe komety C/1980 O1 (Cernis-Petrauskas), C/1983 O1 (Cernis), C/1990 E1 (Cernis-Kiuchi-Nakamura) i około dwudziestu komet muskających Słońce (SOHO).

</doc>
<doc id="3069963" url="https://pl.wikipedia.org/wiki?curid=3069963" title="Fljótshlíð">
Fljótshlíð

Fljótshlíð – wieś położona w południowej części Islandii.
Miejscowość położona jest na wschód od Hvolsvöllur oraz na północ od rzeki Markarfljót.
Nazwa wsi pochodzi od słów "fljót" (zapisywane w dopełniaczu jako "fljóts"), które oznacza "rzekę", oraz "hlíð", które oznacza "stok".
W X wieku w okolicy żył islandzki wódz, Gunnar Hámundarson. W Fljótshlíð żyli także artystka Nína Sæmundsson oraz poeta Þorsteinn Erlingsson.
W 2010 ewakuowano mieszkańców wsi z powodu erupcji wulkanu Eyjafjallajökull.

</doc>
<doc id="3069965" url="https://pl.wikipedia.org/wiki?curid=3069965" title="Parafia św. Jana Chrzciciela w Grannym">
Parafia św. Jana Chrzciciela w Grannym

Parafia pw. św. Jana Chrzciciela w Grannym – rzymskokatolicka parafia, należąca do dekanatu Ciechanowiec, diecezji drohiczyńskiej, metropolii białostockiej. Siedziba parafii mieści się w Grannym. 
Parafia została założona 07 lutego 1491 roku.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="3069967" url="https://pl.wikipedia.org/wiki?curid=3069967" title="Unión Cerrajera (Mondragón)">
Unión Cerrajera (Mondragón)

Unión Cerrajera – przedsiębiorstwo z branży metalurgicznej, produkujące głównie na potrzeby budownictwa. Miało siedzibę w miejscowości Mondragón. Jego prapoczątki sięgają XIX wieku. W połowie wieku XX było uważane za wzorcową baskijską spółdzielnię przemysłową. Historyczna siedziba firmy jest zaliczana do dziedzictwa kulturowego Kraju Basków.

</doc>
<doc id="3069969" url="https://pl.wikipedia.org/wiki?curid=3069969" title="Konwencja w sprawie Likwidacji Wszelkich Form Dyskryminacji Kobiet">
Konwencja w sprawie Likwidacji Wszelkich Form Dyskryminacji Kobiet



</doc>
<doc id="3069970" url="https://pl.wikipedia.org/wiki?curid=3069970" title="Geoffrey Dellus">
Geoffrey Dellus

Geoffrey Dellus (ur. 6 maja 1979 roku w Tuluzie) – francuski kierowca wyścigowy.
Kariera.
Dellus rozpoczął karierę w wyścigach samochodowych w 1999 roku od startów w Formule France. Z dorobkiem trzydziestu punktów uplasował się tam na trzeciej pozycji w klasyfikacji generalnej. W późniejszych latach pojawiał się także w stawce Francuskiej Formuły Ford, Festiwalu Formuły Ford, World Series by Nissan, Europejskiego Pucharu Formuły 3, Francuskiej Formuły 3, Francuskiej Formuły Renault, Peugeot RC Cup, French GT Championship, FIA GT3 European Championship, Diester Racing Cup, Bioracing Series oraz SEAT Leon Supercopa France.
W World Series by Nissan Francuz wystartował w szesnastu wyścigach sezonu 2001 z francuską ekipą Epsilon by Graff. Uzbierane 18 punktów dało mu czternaste miejsce w końcowej klasyfikacji kierowców.

</doc>
<doc id="3069972" url="https://pl.wikipedia.org/wiki?curid=3069972" title="Konwencja o Obywatelstwie Kobiet Zamężnych">
Konwencja o Obywatelstwie Kobiet Zamężnych



</doc>
<doc id="3069975" url="https://pl.wikipedia.org/wiki?curid=3069975" title="Konwencja o Prawach Politycznych Kobiet">
Konwencja o Prawach Politycznych Kobiet



</doc>
<doc id="3069977" url="https://pl.wikipedia.org/wiki?curid=3069977" title="Konwencja ONZ w sprawie Zapobiegania i Karania Zbrodni Ludobójstwa">
Konwencja ONZ w sprawie Zapobiegania i Karania Zbrodni Ludobójstwa



</doc>
<doc id="3069979" url="https://pl.wikipedia.org/wiki?curid=3069979" title="Mark McGwire">
Mark McGwire

Mark David McGwire (ur. 1 października 1963) – amerykański baseballista, który występował na pozycji pierwszobazowego przez 16 sezonów w Major League Baseball.
Kariera zawodnicza.
McGwire studiował na University of Southern California, gdzie w latach 1982–1984 grał w drużynie uniwersyteckiej USC Trojans. W czerwcu 1984 został wybrany w pierwszej rundzie draftu z numerem dziesiątym przez Oakland Athletics. W tym samym roku na igrzyskach olimpijskich wraz z reprezentacją Stanów Zjednoczonych zdobył srebrny medal. Debiut w MLB zaliczył 22 sierpnia 1986 w meczu przeciwko New York Yankees. W 1987 po raz pierwszy zagrał w All-Star Game, zdobył najwięcej home runów w MLB (49), uzyskał najlepszy wskaźnik slugging percentage (0,618) i został wybrany najlepszym debiutantem w American League.
W sezonie 1989 zagrał we wszystkich meczach World Series, w których Athletics pokonali San Francisco Giants 4–0; finały te znane są również pod nazwą Earthquake Series, z powodu trzęsienia ziemi o sile 7,1 w skali Richtera, które nastąpiło 17 października przed meczem numer trzy. W 1996 po raz drugi w karierze zwyciężył w klasyfikacji pod względem liczby zdobytych home runów. W lipcu 1997 w ramach wymiany zawodników przeszedł do St. Louis Cardinals.
W 1998 wraz z Sammy Sosą, występującym wówczas w Chicago Cubs, podjął próbę pobicia rekordu należącego do Rogera Marisa, który w 1961 zdobył 61 home runów. 8 września 1998 w meczu przeciwko Cubs McGwire zdobył 62. home runa w sezonie; Sosa do tego momentu zdobył ich 58. Rok później ponownie zdobył najwięcej home runów i zaliczył najwięcej RBI. W 2001 zakończył zawodniczą karierę. W 2010 przyznał się do zażywania niedozwolonych środków dopingujących w latach dziewięćdziesiątych.
Późniejszy okres.
W latach 2010–2012 był trenerem pałkarzy w St. Louis Cardinals, następnie pełnił tę funkcję w Los Angeles Dodgers. W grudniu 2015 został asystentem menadżera Andy'ego Greena w San Diego Padres.

</doc>
<doc id="3069980" url="https://pl.wikipedia.org/wiki?curid=3069980" title="Konwencja w sprawie Dyskryminacji w Zatrudnieniu i Wykonywaniu Zawodu">
Konwencja w sprawie Dyskryminacji w Zatrudnieniu i Wykonywaniu Zawodu



</doc>
<doc id="3069981" url="https://pl.wikipedia.org/wiki?curid=3069981" title="Konwencja w sprawie Równego Wynagrodzenia">
Konwencja w sprawie Równego Wynagrodzenia



</doc>
<doc id="3069985" url="https://pl.wikipedia.org/wiki?curid=3069985" title="Morzyczyn (gromada)">
Morzyczyn (gromada)

Morzyczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Morzyczyn z siedzibą GRN w Morzyczynie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Kalina, Morzyczyn, Noć, Obory, Ruda Stara, Ruszkówek, Wilcza Kłoda, Cegielnia Rudki, Pagórki, Nowa Ruda i Zaborowo, ponadto miejscowość Ruszkowo z dotychczasowej gromady Ruszkowo oraz miejscowości Wójcinek, Smólniki wieś i Racięcin z dotychczasowej gromady Racięcin ze zniesionej gminy Ruszkowo w tymże powiecie. Dla gromady ustalono 25 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1972 gromadę Morzyczyn połączono z gromadą Przewóz, tworząc z ich obszarów "gromadę Przewóz" z siedzibą Gromadzkiej Rady Narodowej w Przewozie w tymże powiecie ("de facto" gromadę Morzyczyn zniesiono, włączając jej obszar do gromady Brodnica).

</doc>
<doc id="3069987" url="https://pl.wikipedia.org/wiki?curid=3069987" title="Landkreis Dillingen a.d.Donau">
Landkreis Dillingen a.d.Donau



</doc>
<doc id="3069989" url="https://pl.wikipedia.org/wiki?curid=3069989" title="Bathyphantes yukon">
Bathyphantes yukon

Bathyphantes yukon – gatunek pająka z rodziny osnuwikowatych.
Występowanie.
Gatunek jest endemitem Alaski.

</doc>
<doc id="3069991" url="https://pl.wikipedia.org/wiki?curid=3069991" title="Ośno Górne (gromada)">
Ośno Górne (gromada)

Ośno Górne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ośno Górne z siedzibą GRN w Ośnie Górnym utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Marcjanki, Belny, Brzezie, Marcinkowo, Sompolinek i Wierzbie ze zniesionej gminy Boguszyce w tymże powiecie. Dla gromady ustalono 23 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromada przetrwała do końca 1972 roku, czyli do kolejnej reformy gminnej. Na uwagę zasługuje fakt że w związku ze zniesieniem gromady Ośno Górne jej obszar (sołectwa Belny, Brzezie, Marcinkowo, Marcjanki, Ośno Górne, Sompolinek i Wierzbie) wszedł w skład powiatu kolskiego w woj. poznańskim.
Uwaga: Nie mylić z gromadą Ośno.

</doc>
<doc id="3069992" url="https://pl.wikipedia.org/wiki?curid=3069992" title="Konwencja w sprawie Zwalczania Handlu Ludźmi i Eksploatacji Prostytucji">
Konwencja w sprawie Zwalczania Handlu Ludźmi i Eksploatacji Prostytucji



</doc>
<doc id="3069994" url="https://pl.wikipedia.org/wiki?curid=3069994" title="Płowce I (gromada)">
Płowce I (gromada)

Płowce I (następnie "Płowce Pierwsze", "Płowce".) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Płowce I z siedzibą GRN w Płowcach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Płowce I, Płowce II, Piołunowo i Kwilno ze zniesionej gminy Osięciny, obszar dotychczasowej gromady Skibin ze zniesionej gminy Sędzin oraz miejscowości Stary Radziejów wieś, Stary Radziejów kolonia i Stary Radziejów-Wojtówka z dotychczasowej gromady Stary Radziejów ze zniesionej gminy Bytoń w tymże powiecie. Dla gromady ustalono 21 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1958 z gromady Płowce wyłączono kolonię Stary Radziejów-Wojtówka, włączając ją do gromady Nowy Dwór w tymże powiecie.
31 grudnia 1959 do gromady Płowce włączono wieś Latkowo ze zniesionej gromady Pilichowo w tymże powiecie.
31 grudnia 1961 do gromady Płowce włączono wsie Kłonowo, Tarnówko, Kłonówek i Rokitki ze zniesionej gromady Byczyna w tymże powiecie.
Gromadę zniesiono 1 stycznia 1972, a jej obszar włączono do gromad Osięciny (sołectwa Piołunowo, Płowce Pierwsze i Płowce Drugie), Radziejów (sołectwa Kłonówek, Stary Radziejów, Skibin i Kwilno oraz wsie Rokitki i Tarnówka z sołectwa Kłonowo) i Dobre (wieś Kłonowo z sołectwa Kłonowo) w tymże powiecie.

</doc>
<doc id="3069997" url="https://pl.wikipedia.org/wiki?curid=3069997" title="Płowce Pierwsze (gromada)">
Płowce Pierwsze (gromada)



</doc>
<doc id="3069998" url="https://pl.wikipedia.org/wiki?curid=3069998" title="Płowce (gromada)">
Płowce (gromada)



</doc>
<doc id="3070000" url="https://pl.wikipedia.org/wiki?curid=3070000" title="Parafia Matki Bożej Królowej Polski w Niemyjach Nowych">
Parafia Matki Bożej Królowej Polski w Niemyjach Nowych

Parafia pw. Matki Bożej Królowej Polski w Niemyjach Nowych – rzymskokatolicka parafia, należąca do dekanatu Ciechanowiec, diecezji drohiczyńskiej, metropolii białostockiej. Siedziba parafii mieści się w Niemyjach Nowych. Została erygowana 3 maja 1950 roku. 
Duszpasterze.
Proboszczowie.
Obecnym proboszczem parafii jest ks. Jarosław Wojasiński.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="3070002" url="https://pl.wikipedia.org/wiki?curid=3070002" title="Dobre Pierwsze (gromada)">
Dobre Pierwsze (gromada)



</doc>
<doc id="3070004" url="https://pl.wikipedia.org/wiki?curid=3070004" title="Dobre (gromada w powiecie radziejowskim)">
Dobre (gromada w powiecie radziejowskim)



</doc>
<doc id="3070006" url="https://pl.wikipedia.org/wiki?curid=3070006" title="Flateyri">
Flateyri

Flateyri – miejscowość w północno-zachodniej Islandii, położona na niewielkim półwyspie na północnym brzegu fiordu Önundarfjörður. Nad osadą góruję szczyt Eyrarfjall (668 m n.p.m.). Do miejscowości dochodzi droga nr 64, która poprzez drogę nr 60 łączy ją z Ísafjörður. Na początku 2018 roku liczyła 177 mieszkańców.
Osada od 1792 roku stała się ośrodkiem handlowym i tymczasowo głównym ośrodkiem połowu wielorybów w XIX wieku. W październiku 1995 roku na wioskę spadła lawina zabijając 20 osób i niszcząc 29 domów. Po tej katastrofie zbudowano specjalną tamę, która ma chronić miejscowość przed kolejnymi lawinami.

</doc>
<doc id="3070008" url="https://pl.wikipedia.org/wiki?curid=3070008" title="Przewóz (gromada w powiecie radziejowskim)">
Przewóz (gromada w powiecie radziejowskim)

Przewóz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Przewóz z siedzibą GRN w Przewozie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Broniszewo, Goplana, Nowa Wieś, Przewóz, Wywoźnia, Paulina, Piastowo, Włodzimira i Zygmuntowo, ponadto miejscowości Racięcin wieś i Janowo Racięckie wieś z dotychczasowej gromady Racięcin oraz miejscowości Katarzyna wieś i Łączki wieś z dotychczasowej gromady Katarzyna ze zniesionej gminy Ruszkowo w tymże powiecie. Dla gromady ustalono 25 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
31 grudnia 1961 do gromady Przewóz włączono wsie Byszewo, Goplana, Lisiawki, Marianowo, Połajewo Stare, Połajewo Nowe, Połajewo z Wygodą, Połajewo, Probostwo, Połajewek, Przedłuż, Rudzk Mały-Kordon, Rudzk Mały B, Rudzk Duży, Sokoły i Władysławowo ze zniesionej gromady Połajewo oraz wieś Kazimierowo ze zniesionej gromady Sadlno w tymże powiecie.
1 stycznia 1972 gromadę Przewóz połączono z gromadą Morzyczyn, tworząc z ich obszarów "gromadę Przewóz" z siedzibą Gromadzkiej Rady Narodowej w Przewozie w tymże powiecie ("de facto" gromadę Morzyczyn zniesiono, włączając jej obszar do gromady Przewóz).
Gromada przetrwała do końca 1972 roku, czyli do kolejnej reformy gminnej.

</doc>
<doc id="3070010" url="https://pl.wikipedia.org/wiki?curid=3070010" title="Bathyphantes umiatus">
Bathyphantes umiatus

Bathyphantes umiatus – gatunek pająka z rodziny osnuwikowatych.
Występowanie.
Gatunek jest endemitem Alaski.

</doc>
<doc id="3070012" url="https://pl.wikipedia.org/wiki?curid=3070012" title="Panaque nigrolineatus">
Panaque nigrolineatus



</doc>
<doc id="3070013" url="https://pl.wikipedia.org/wiki?curid=3070013" title="Paulo Alho">
Paulo Alho

Paulo Alho (ur. 26 grudnia 1980 roku w Sesimbrze) – portugalski kierowca wyścigowy.
Kariera.
Alho rozpoczął karierę w wyścigach samochodowych w 2000 roku od startów w Open Telefonica by Nissan, gdzie jednak nie był klasyfikowany. Rok później w tej samej serii zdobył już osiemnaście punktów. Dało mu to piętnaste miejsce w klasyfikacji generalnej. W sezonie 2002 Portugalczyk kontynuował starty w wyścigach Nissana, jednak w Formule Nissan 2000. Z dorobkiem 64 punktów uplasował się tam na ósmej pozycji w końcowej klasyfikacji kierowców. Po ośmiu latach przerwy powrócił do ścigania w 2010 roku w wyścigach Mini Challenge Spain, gdzie był 22.

</doc>
<doc id="3070014" url="https://pl.wikipedia.org/wiki?curid=3070014" title="Yuka (mamut)">
Yuka (mamut)

Yuka (mamut) – dwuipółroczny (w chwili śmierci) zakonserwowany mamut włochaty sprzed 39 tysięcy lat odnaleziony w syberyjskiej wiecznej zmarzlinie w 2010 roku. Według Bernarda Buiguesa z organizacji Mammuthus zwierzę było ofiarą ataku lwów jaskiniowych, potem zaś miało być zaatakowane i dobite przez ludzi. Niniejsze wnioski wysunięto na podstawie niezagojonych ran na ciele zwierzęcia.

</doc>
<doc id="3070017" url="https://pl.wikipedia.org/wiki?curid=3070017" title="Kołowy Kopiniak">
Kołowy Kopiniak

Kołowy Kopiniak (słow. "Veľký hrb", "Hrb", niem. "Pflockseekuppe", węg. "Karótavi púp") – kopulasty szczyt o wysokości ok. 2210 m, znajdujący się w górnej części Kołowej Grani w słowackich Tatrach Wysokich. Od Modrej Turni położonej na południowym wschodzie w grani głównej oddziela go Kołowa Brama, natomiast od Wielkiej Kołowej Turni – najbliższej z trzech Kołowych Turni – na północy oddzielony jest Zadnią Kołową Ławką. Jest to najwyższe wzniesienie Kołowej Grani.
Grań, w której położony jest Kołowy Kopiniak, oddziela od siebie dwie odnogi Doliny Kołowej: Bździochową Kotlinę po stronie zachodniej i Bździochowe Korycisko po stronie wschodniej. Wschodnie stoki Kołowego Kopiniaka, opadające do Bździochowego Koryciska, są dość łagodne. Po stronie Bździochowej Kotliny znajduje się północno-zachodnia ściana Kołowego Kopiniaka, ograniczona żlebami spod Kołowej Szczerbiny i Zadniej Kołowej Ławki. W lewej części tej ściany można wyróżnić żebro. Wierzchołek szczytu jest płaski.
Na wierzchołek Kołowego Kopiniaka, podobnie jak na inne obiekty w Kołowej Grani, nie prowadzą żadne znakowane szlaki turystyczne. Najdogodniejsze drogi dla taterników wiodą na szczyt granią z sąsiednich przełęczy oraz od wschodu z Bździochowego Koryciska. Wejście ścianą północno-zachodnią jest częściowo trudne (III w skali UIAA).
Pierwsze wejścia turystyczne:

</doc>
<doc id="3070018" url="https://pl.wikipedia.org/wiki?curid=3070018" title="Veľký hrb">
Veľký hrb



</doc>
<doc id="3070021" url="https://pl.wikipedia.org/wiki?curid=3070021" title="Witowo Nowe (gromada)">
Witowo Nowe (gromada)

Witowo Nowe (w latach 1970. "Nowe Witowo" lub "Witowo") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Witowo Nowe z siedzibą GRN w Witowie Nowym (w obecnym brzmieniu "Nowe Witowo") utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Faliszewo, Pściano, Pścininek, Wandynowo, Stróżewo, Witowo i Witowo Poduchowne oraz miejscowość Drwalewo wieś z dotychczasowej gromady Czarnocice ze zniesionej gminy Bytoń w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
31 grudnia 1961 do gromady Witowo włączono wsie Borucin, Powałkowice, Sadłużek, Świętno, Torzewo i Samszyce ze zniesionej gromady Powałkowice w tymże powiecie.
W latach 1970. jednostka figuruje pod nazwą "gromada Nowe Witowo" i "gromada Witowo".
Gromadę Witowo zniesiono 1 stycznia 1972, a jej obszar włączono do gromad Osięciny (sołectwa Samszyce i Powałkowice oraz kolonia Borucin), Topólka (sołectwa Sadłużek i Torzewo) i Nowy Dwór (sołectwa Pścininek, Pścinno, Witowo Nowe, Witowo kolonia, Wandynowo i Stróżewo) w tymże powiecie.

</doc>
<doc id="3070022" url="https://pl.wikipedia.org/wiki?curid=3070022" title="Nowe Witowo (gromada)">
Nowe Witowo (gromada)



</doc>
<doc id="3070023" url="https://pl.wikipedia.org/wiki?curid=3070023" title="You've Got To Laugh">
You've Got To Laugh



</doc>
<doc id="3070024" url="https://pl.wikipedia.org/wiki?curid=3070024" title="Puchar Świata w skokach narciarskich 2013/2014 (Kuusamo)">
Puchar Świata w skokach narciarskich 2013/2014 (Kuusamo)



</doc>
<doc id="3070025" url="https://pl.wikipedia.org/wiki?curid=3070025" title="Bathyphantes pogonias">
Bathyphantes pogonias

Bathyphantes pogonias – gatunek pająka z rodziny osnuwikowatych.
Występowanie.
Gatunek występuje na Alasce, Aleutach i w Rosji.

</doc>
<doc id="3070026" url="https://pl.wikipedia.org/wiki?curid=3070026" title="Puchar Świata w skokach narciarskich 2013/2014 (Klingenthal)">
Puchar Świata w skokach narciarskich 2013/2014 (Klingenthal)



</doc>
<doc id="3070028" url="https://pl.wikipedia.org/wiki?curid=3070028" title="Międzynarodowa Karta Bezpieczeństwa Chemicznego">
Międzynarodowa Karta Bezpieczeństwa Chemicznego



</doc>
<doc id="3070031" url="https://pl.wikipedia.org/wiki?curid=3070031" title="Recidive In Concert">
Recidive In Concert



</doc>
<doc id="3070032" url="https://pl.wikipedia.org/wiki?curid=3070032" title="Bycz (gromada)">
Bycz (gromada)

Bycz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bycz z siedzibą GRN w Byczu utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Bycz, Teodorowo, Stawiska i Zakręta ze zniesionej gminy Piotrków Kujawski, Wyrobki i Orle ze zniesionej gminy Czamanin, Wincentowo ze zniesionej gminy Bytoń oraz Władysławowo ze zniesionej gminy Boguszyce w tymże powiecie. Dla gromady ustalono 21 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1958 z gromady Bycz wyłączono wieś Władysławowo, włączając ją do gromady Mąkoszyn w tymże powiecie.
1 stycznia 1969 do gromady Bycz włączono obszar zniesionej gromady Mąkoszyn w tymże powiecie.
Gromadę zniesiono 1 stycznia 1972, a jej obszar włączono do gromad Topólka (sołectwa Orle, Sierakowy i Wyrobki), Wierzbinek (sołectwa Mąkoszyn, Goczki i Zaryń) i Piotrków Kujawski (sołectwa Bycz, Zakręta, Teodorowo, Stawiska i Wincentowo) w tymże powiecie.

</doc>
<doc id="3070033" url="https://pl.wikipedia.org/wiki?curid=3070033" title="Jordi Nogués">
Jordi Nogués

Jordi Nogués (ur. 16 września 1975 roku w Tarragonie) – hiszpański kierowca wyścigowy.
Kariera.
Nogués rozpoczął karierę w wyścigach samochodowych w 1996 roku od startów w Hiszpańskiej Formule Renault. Z dorobkiem 32 punktów uplasował się tam na ósmej pozycji w klasyfikacji generalnej. Rok później w tej samej serii był już czwarty. W późniejszych latach pojawiał się także w stawce Spanish Touring Car Championship, Open Telefonica by Nissan, Hiszpańskiej Formuły 3, 24 Hours of Barcelona oraz 500km of Alcaniz.
W World Series by Nissan Hiszpan startował w latach 2000-2001. W pierwszym sezonie startów raz stanął na podium. Uzbierane 28 punktów dało mu dwunaste miejsce w końcowej klasyfikacji kierowców. Rok później był siedemnasty.

</doc>
<doc id="3070034" url="https://pl.wikipedia.org/wiki?curid=3070034" title="Singye sa">
Singye sa

Singye sa () – koreański klasztor, jeden z czterech głównych klasztorów wybudowanych w Górach Diamentowych.
Historia klasztoru.
Klasztor został zbudowany w 519 roku na jednym ze wschodnich zboczy słynnej góry Góry Diamentowej (). 
Był to kiedyś jeden z największych z setek klasztorów wybudowanych na górze Kŭmgang. Należał również do czterech głównych klasztorów tej góry obok Ch'angan, Pyohun i Yujŏm.
W czasie japońskiej okupacji nosił nazwę Shinkei-ji.
W czasie wojny koreańskiej klasztor został zbombardowany bombami zapalającymi przez amerykańskie samoloty, co spowodowało jego kompletne zniszczenie. Ocalała jedynie kamienna stupa.
W roku 2004 po porozumieniu z zakonem chogye i obu rządów, rozpoczęto odbudowę klasztoru. Władze północnokoreańskie zezwoliły na zamieszkanie w nim w mnicha z Korei południowej, Chejŏnga Sunima, który pełni funkcję opata i czuwa nad rekonstrukcją budynków.
Obecnie klasztor ma już odbudowanych pięć budynków: wieżę dzwonu, budynek z pomieszczeniami mieszkalnymi, dwa budynki modlitewne oraz gmach główny Taeung. Budynek główny był kiedyś największym gmachem klasztoru. 
Klasztor ma całkowicie unikatowe wejście, bowiem nie wchodzi się do niego przez bramę, ale przechodzi pod budynkiem Manse (Budynek 10000 lat). Jest to piętrowa konstrukcja, na parterze znajdują się magazyny i przejście do klasztoru, a na piętrze – sala medytacyjna. 
Na głównym dziedzińcu stoi ocalała z bombardowania zabytkowa stupa, która jest Narodowym Skarbem nr 95.
Zakon chogye zebrał do tej pory 300 000 dolarów na odbudowę klasztoru. Jednak koszt odbudowy wyniesie ok. 8 milionów dolarów.

</doc>
<doc id="3070035" url="https://pl.wikipedia.org/wiki?curid=3070035" title="Puchar Świata w biathlonie 2013/2014 - Östersund">
Puchar Świata w biathlonie 2013/2014 - Östersund



</doc>
<doc id="3070036" url="https://pl.wikipedia.org/wiki?curid=3070036" title="Boguszyce (gromada w powiecie radziejowskim)">
Boguszyce (gromada w powiecie radziejowskim)

Boguszyce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Boguszyce z siedzibą GRN w Boguszycach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Chlebowo, Boguszyce, Ostrowo, Pamiątka, Synogać i Zielonka ze zniesionej gminy Boguszyce w tymże powiecie. Dla gromady ustalono 21 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar wszedł w skład nowo utworzonej gromady Wierzbinek w tymże powiecie.

</doc>
<doc id="3070037" url="https://pl.wikipedia.org/wiki?curid=3070037" title="Christian Marrugo">
Christian Marrugo

Christian Camilo Marrugo Rodríguez (ur. 18 lipca 1985 w Cartagenie) – kolumbijski piłkarz występujący na pozycji środkowego pomocnika, obecnie zawodnik Deportivo Cali.
Kariera klubowa.
Marrugo jest wychowankiem akademii juniorskiej klubu Deportivo Cali, do której przeniósł się z rodzinnej Cartageny w wieku piętnastu lat, po kilku sezonach występów w młodzieżowych reprezentacjach departamentu Bolívar. W 2003 roku przeszedł do zespołu Atlético Nacional z siedzibą w mieście Medellín, w którego barwach za kadencji szkoleniowca Alexisa Garcíi zadebiutował w Categoría Primera A, 2 lutego 2003 w przegranym 1:2 spotkaniu z Atlético Bucaramanga. W tym samym meczu strzelił także swojego premierowego gola w najwyższej klasie rozgrywkowej. Miejsce w wyjściowym składzie wywalczył sobie już rok później i w wiosennym sezonie Apertura 2004 jako podstawowy zawodnik wywalczył z Atlético Nacional tytuł wicemistrza kraju. Sukces ten powtórzył również po upływie sześciu miesięcy, podczas jesiennych rozgrywek Finalización 2004. W sezonie Apertura 2005 zanotował natomiast pierwsze w swojej karierze mistrzostwo Kolumbii, jednak pełnił już wówczas głównie rolę rezerwowego swojej ekipy.
Latem 2006 Marrugo został zawodnikiem drużyny Independiente Santa Fe, w której występował przez następne półtora roku, mając pewną pozycję w pierwszym składzie, lecz nie potrafił nawiązać do sukcesów odnoszonych w barwach Atlético Nacional. W styczniu 2008 przeszedł do klubu Deportes Tolima z miasta Ibagué, w ramach rozliczenia za transfer Yuliána Anchico, który przeniósł się wówczas do Santa Fe. Tam z miejsca zaczął pełnić funkcję kluczowego piłkarza swojej ekipy, zostając jednym z najlepszych pomocników w lidze kolumbijskiej. W Tolimie występował jako gwiazda zespołu przez pięć lat, jednak zdołał odnieść ze swoją drużyną tylko jedno osiągnięcie na arenie krajowej; wicemistrzostwo Kolumbii w rozgrywkach Finalización 2010. Na początku 2013 roku za sumę około trzech milionów dolarów zasilił meksykańską ekipę CF Pachuca. W tamtejszej Liga MX zadebiutował 12 stycznia 2013 w przegranym 0:2 pojedynku z Atlasem, jednak nie potrafił sobie wywalczyć miejsca w wyjściowym składzie i podczas sześciu miesięcy spędzonych w Pachuce pozostawał głównie rezerwowym zawodnikiem.
W lipcu 2013 Marrugo został wypożyczony do klubu Tiburones Rojos de Veracruz, w którego barwach zdobył swoją pierwszą bramkę w lidze meksykańskiej, 27 lipca 2013 w wygranym 4:2 meczu z Atlante. Ogółem barwy ekipy z portowego miasta reprezentował przez pół roku, będąc jej podstawowym zawodnikiem, lecz nie zdołał zanotować żadnego poważniejszego sukcesu i jego transfer został uznany za powszechne rozczarowanie. Na początku 2014 roku powrócił do ojczyzny, podpisując umowę ze swoim macierzystym zespołem Deportivo Cali.
Kariera reprezentacyjna.
W 2005 roku Marrugo został powołany przez szkoleniowca Eduardo Larę do reprezentacji Kolumbii U-20 na Młodzieżowe Mistrzostwa Ameryki Północnej. Tam pełnił rolę podstawowego zawodnika swojej drużyny, rozgrywając siedem z dziewięciu spotkań, z czego sześć w wyjściowym składzie i strzelił gola w spotkaniu rundy finałowej z Wenezuelą (2:0). Jego kadra, w której występowali wówczas zawodnicy tacy jak Fredy Guarín, Hugo Rodallega czy Radamel Falcao i pełniąca wówczas rolę gospodarza triumfowała ostatecznie w tym turnieju. Kilka miesięcy później znalazł się w składzie na Mistrzostwa Świata U-20 w Holandii, gdzie również miał pewne miejsce w wyjściowej jedenastce i wystąpił w trzech meczach, tym razem nie wpisując się na listę strzelców. Kolumbijczycy odpadli natomiast z młodzieżowego mundialu w 1/8 finału.
W seniorskiej reprezentacji Kolumbii Marrugo zadebiutował za kadencji selekcjonera Eduardo Lary, 19 listopada 2008 w wygranym 1:0 meczu towarzyskim z Nigerią. Wystąpił w jednym spotkaniu wchodzącym w skład eliminacji do Mistrzostw Świata 2014, udanych ostatecznie dla jego drużyny.

</doc>
<doc id="3070038" url="https://pl.wikipedia.org/wiki?curid=3070038" title="Puchar Świata w biathlonie 2013/2014 - Hochfilzen">
Puchar Świata w biathlonie 2013/2014 - Hochfilzen



</doc>
<doc id="3070040" url="https://pl.wikipedia.org/wiki?curid=3070040" title="Christian Camilo Marrugo">
Christian Camilo Marrugo



</doc>
<doc id="3070041" url="https://pl.wikipedia.org/wiki?curid=3070041" title="Cristian Marrugo">
Cristian Marrugo



</doc>
<doc id="3070042" url="https://pl.wikipedia.org/wiki?curid=3070042" title="Bathyphantes iviei">
Bathyphantes iviei

Bathyphantes iviei – gatunek pająka z rodziny osnuwikowatych.
Występowanie.
Gatunek jest endemitem Alaski.

</doc>
<doc id="3070043" url="https://pl.wikipedia.org/wiki?curid=3070043" title="Kamieniec (gromada w powiecie radziejowskim)">
Kamieniec (gromada w powiecie radziejowskim)

Kamieniec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kamieniec z siedzibą GRN w Kamieńcu utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Czamanin, Chalno, Kamieniec, Kamieńczyk, Kozjaty i Wola Jurkowa oraz miejscowości Świnki wieś, Olszak wieś, Olszaczek wieś, Sadziska wieś i Kamieńczyk kolonia z dotychczasowej gromady Świnki ze zniesionej gminy Czamanin w tymże powiecie. Dla gromady ustalono 21 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 1 stycznia 1969, a jej obszar włączono do gromady Topólka w tymże powiecie.

</doc>
<doc id="3070044" url="https://pl.wikipedia.org/wiki?curid=3070044" title="Biathlon na Zimowych Igrzyskach Olimpijskich 2014 (sprint mężczyzn)">
Biathlon na Zimowych Igrzyskach Olimpijskich 2014 (sprint mężczyzn)



</doc>
<doc id="3070046" url="https://pl.wikipedia.org/wiki?curid=3070046" title="Franciszek Bronowski">
Franciszek Bronowski

Franciszek Tomasz Bronowski (ur. 27 września 1928 w Wilnie, zm. 18 listopada 1992 w Łodzi) – polski historyk, badacz dziejów nowożytnych i historyk historiografii. 
Życiorys.
Ukończył studia historyczne i socjologiczna na UŁ. Doktorat uzyskał w 1961 na podstawie pracy "Idea gminowładztwa w historiografii polskiej (geneza i rozwój)" (promotor: Marian Henryk Serejski). W latach 1953–1992 zatrudniony na UŁ w Katedrze Historii Powszechnej i Starożytnej i Katedrze Historii Powszechnej Nowożytnej i Najnowszej. Członek PTH i ŁTN. Zajmował się analizą twórczości historiograficznej Adama Naruszewicza (nieukończona praca habilitacyjna), polską myślą historiograficzną doby oświecenia. Autor artykułów do PSB.

</doc>
<doc id="3070047" url="https://pl.wikipedia.org/wiki?curid=3070047" title="Biathlon na Zimowych Igrzyskach Olimpijskich 2014 (sprint kobiet)">
Biathlon na Zimowych Igrzyskach Olimpijskich 2014 (sprint kobiet)



</doc>
<doc id="3070048" url="https://pl.wikipedia.org/wiki?curid=3070048" title="WOT 3">
WOT 3



</doc>
<doc id="3070049" url="https://pl.wikipedia.org/wiki?curid=3070049" title="Biathlon na Zimowych Igrzyskach Olimpijskich 2014 (kwalifikacje)">
Biathlon na Zimowych Igrzyskach Olimpijskich 2014 (kwalifikacje)



</doc>
<doc id="3070051" url="https://pl.wikipedia.org/wiki?curid=3070051" title="Grégoire de Galzain">
Grégoire de Galzain

Grégoire de Galzain (ur. 23 września 1971 roku w Wersalu) – francuski kierowca wyścigowy.
Kariera.
Galzain rozpoczął karierę w wyścigach samochodowych w 1992 roku od startów we Francuskiej Formule Renault, gdzie jednak nie był klasyfikowany. Rok później w tej samej serii był dwudziesty. W późniejszych latach pojawiał się także w stawce Francuskiej Formuły 3, Masters of Formula 3, Formuły 3000, Open Telefonica by Nissan oraz 24-godzinnego wyścigu Le Mans.
W Formule 3000 Francuz startował w latach 1996-1999. Jednakże w żadnym z piętnastu wyścigów, w których wystartował, nie zdołał zdobyć punktów. W World Series by Nissan pojawiał się na starcie w latach 2000-2001 z francuscką ekipą Epsilon by Graff. Uzbierane odpowiednio dziesięć i siedem punktów dawało mu odpowiednio szesnaste i dziewiętnaste miejsce w końcowej klasyfikacji kierowców.

</doc>
<doc id="3070052" url="https://pl.wikipedia.org/wiki?curid=3070052" title="Mąkoszyn (gromada)">
Mąkoszyn (gromada)

Mąkoszyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mąkoszyn z siedzibą GRN w Mąkoszynie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Mąkoszyn i Goczki Polskie ze zniesionej gminy Boguszyce oraz obszar dotychczasowej gromady Sierakowy i miejscowość Młyniska z dotychczasowej gromady Świnki ze zniesionej gminy Czamanin w powiecie aleksandrowskim w woj. bydgoskim, a także obszary dotychczasowych gromad Zaryń i Zamość ze zniesionej gminy Lubotyń w powiecie kolskim w woj. poznańskim. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1958 do gromady Mąkoszyn włączono wieś Władysławowo z gromady Bycz w tymże powiecie.
Gromadę zniesiono 1 stycznia 1969, a jej obszar włączono do gromady Bycz w tymże powiecie.

</doc>
<doc id="3070053" url="https://pl.wikipedia.org/wiki?curid=3070053" title="Bathyphantes keeni">
Bathyphantes keeni

Bathyphantes keeni – gatunek pająka z rodziny osnuwikowatych.
Występowanie.
Gatunek występuje w Kanadzie, Alasce i północno-wschodnich Stanach Zjednoczonych.

</doc>
<doc id="3070054" url="https://pl.wikipedia.org/wiki?curid=3070054" title="Grégoire De Galzain">
Grégoire De Galzain



</doc>
<doc id="3070055" url="https://pl.wikipedia.org/wiki?curid=3070055" title="Edmund Horowski">
Edmund Horowski

Edmund Horowski ps. „Widmos” (ur. 22 czerwca 1904, zm. 3 września 1942) – porucznik, założyciel i dowódca Poznańskiej Organizacji Zbrojnej (POZ), zastępca dowódcy Wojskowej Organizacji Ziem Zachodnich odpowiedzialny za szkolenie i nadzór nad okręgami.
W 1940 roku uniknął aresztowania. Później został trzykrotnie aresztowany i dwukrotnie uciekał. Skazany na karę śmierci 17 października 1942 roku w Poznaniu.
Stracony poprzez zgilotynowanie w Poznaniu 3 września 1942 roku.

</doc>
<doc id="3070056" url="https://pl.wikipedia.org/wiki?curid=3070056" title="Biegi narciarskie na Zimowych Igrzyskach Olimpijskich 2014 (sprint mężczyzn)">
Biegi narciarskie na Zimowych Igrzyskach Olimpijskich 2014 (sprint mężczyzn)



</doc>
<doc id="3070057" url="https://pl.wikipedia.org/wiki?curid=3070057" title="Bathyphantes gulkana">
Bathyphantes gulkana

Bathyphantes gulkana – gatunek pająka z rodziny osnuwikowatych.
Występowanie.
Gatunek występuje na Alasce i w Rosji.

</doc>
<doc id="3070058" url="https://pl.wikipedia.org/wiki?curid=3070058" title="Biegi narciarskie na Zimowych Igrzyskach Olimpijskich 2014 (kwalifikacje)">
Biegi narciarskie na Zimowych Igrzyskach Olimpijskich 2014 (kwalifikacje)



</doc>
<doc id="3070059" url="https://pl.wikipedia.org/wiki?curid=3070059" title="Tomisławice (gromada)">
Tomisławice (gromada)

Tomisławice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tomisławice z siedzibą GRN w Tomisławicach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Tomisławice, Galczyce, Kryszkowice, Krzymowo i Witkowice ze zniesionej gminy Piotrków Kujawski oraz obszary dotychczasowych gromad Palmowo i Kwiatkowo ze zniesionej gminy Boguszyce w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 1 stycznia 1969, a jej obszar włączono do gromady Wierzbinek w tymże powiecie.

</doc>
<doc id="3070061" url="https://pl.wikipedia.org/wiki?curid=3070061" title="Biskupice (gromada w powiecie radziejowskim)">
Biskupice (gromada w powiecie radziejowskim)

Biskupice (od 31 XII 1959 "Radziejów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Biskupice z siedzibą GRN w Biskupicach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Bieganowo, Biskupice, Broniewek, Czołowo, Czołówek, Płowki i Pruchnowo ze zniesionej gminy Radziejów, a także obszar dotychczasowej gromady Opatowice wraz z miejscowościami Stary Radziejów ośrodek folwarczny, Stary Radziejów Jeziorski wieś, Stary Radziejów wieś, Andrzejów osada i Wybraństwo wieś z dotychczasowej gromady Stary Radziejów ze zniesionej gminy Bytoń, w tymże powiecie. Dla gromady ustalono 23 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1958 z gromady Biskupice wyłączono wieś Stary Radziejów, włączając ją do gromady Nowy Dwór w tymże powiecie.
31 grudnia 1959 gromadę Biskupice zniesiono przez przeniesienie siedziby GRN z Biskupic do Radziejowa i zmianę nazwy jednostki na "gromada Radziejów".

</doc>
<doc id="3070062" url="https://pl.wikipedia.org/wiki?curid=3070062" title="Bathyphantes alascensis">
Bathyphantes alascensis

Bathyphantes alascensis – gatunek pająka z rodziny osnuwikowatych.
Występowanie.
Gatunek występuje na Alasce, w Stanach Zjednoczonych i w Kanadzie.

</doc>
<doc id="3070063" url="https://pl.wikipedia.org/wiki?curid=3070063" title="Filippo Zadotti">
Filippo Zadotti

Filippo Zadotti (ur. 4 września 1978 roku w Rzymie) – włoski kierowca wyścigowy.
Kariera.
Zadotti rozpoczął karierę w wyścigach samochodowych w 1999 roku od startów w Włoskiej Formule 3. Z dorobkiem 59 punktów uplasował się tam na dziesiątej pozycji w klasyfikacji generalnej. W późniejszych latach pojawiał się także w stawce Włoskiej Formuły Renault, Open Telefonica by Nissan, Italian Super Production Car Championship, Renault Clio Cup Italy, FIA GT3 European Championship, Superstars International Series oraz Italian GT Championship.
W World Series by Nissan Włoch wystartował w ośmiu wyścigach sezonu 2001 z włoską ekipą Sitec Motorsport. Uzbierane pięć punktów dało mu dwudzieste miejsce w końcowej klasyfikacji kierowców.

</doc>
<doc id="3070064" url="https://pl.wikipedia.org/wiki?curid=3070064" title="Bobsleje na Zimowych Igrzyskach Olimpijskich 2014 (kwalifikacje)">
Bobsleje na Zimowych Igrzyskach Olimpijskich 2014 (kwalifikacje)



</doc>
<doc id="3070065" url="https://pl.wikipedia.org/wiki?curid=3070065" title="Bronisław (gromada)">
Bronisław (gromada)

Bronisław – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bronisław z siedzibą GRN w Bronisławiu utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Bronisław, Broniewo i Szostka ze zniesionej gminy Radziejów w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1959, a jej obszar włączono do nowo utworzonej gromady Radziejów w tymże powiecie.

</doc>
<doc id="3070066" url="https://pl.wikipedia.org/wiki?curid=3070066" title="Bathyphantes brevipes">
Bathyphantes brevipes

Bathyphantes brevipes – gatunek pająka z rodziny osnuwikowatych.
Występowanie.
Gatunek występuje na Alasce, w Stanach Zjednoczonych i Kanadzie.

</doc>
<doc id="3070067" url="https://pl.wikipedia.org/wiki?curid=3070067" title="Jarosław Wojciechowski">
Jarosław Wojciechowski



</doc>
<doc id="3070069" url="https://pl.wikipedia.org/wiki?curid=3070069" title="Budzisław (gromada)">
Budzisław (gromada)

Budzisław – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Budzisław z siedzibą GRN w Budzisławiu utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Budzisław, Borowo, Dąbrówka, Ludwikowo, Oszczywilk i Stefanowo ze zniesionej gminy Bytoń w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1959, a jej obszar włączono do gromady Nowy Dwór w tymże powiecie.

</doc>
<doc id="3070070" url="https://pl.wikipedia.org/wiki?curid=3070070" title="E163d">
E163d



</doc>
<doc id="3070071" url="https://pl.wikipedia.org/wiki?curid=3070071" title="Curling na Zimowych Igrzyskach Olimpijskich 2014 (kwalifikacje)">
Curling na Zimowych Igrzyskach Olimpijskich 2014 (kwalifikacje)



</doc>
<doc id="3070073" url="https://pl.wikipedia.org/wiki?curid=3070073" title="Curling na Zimowych Igrzyskach Olimpijskich 2014 (turniej mężczyzn)">
Curling na Zimowych Igrzyskach Olimpijskich 2014 (turniej mężczyzn)



</doc>
<doc id="3070075" url="https://pl.wikipedia.org/wiki?curid=3070075" title="Bathyphantes brevis">
Bathyphantes brevis

Bathyphantes brevis – gatunek pająka z rodziny osnuwikowatych.
Występowanie.
Gatunek występuje na Alasce, w Stanach Zjednoczonych oraz w Kanadzie.

</doc>
<doc id="3070076" url="https://pl.wikipedia.org/wiki?curid=3070076" title="Curling na Zimowych Igrzyskach Olimpijskich 2014 (turniej kobiet)">
Curling na Zimowych Igrzyskach Olimpijskich 2014 (turniej kobiet)



</doc>
<doc id="3070078" url="https://pl.wikipedia.org/wiki?curid=3070078" title="Ricardo Mégre">
Ricardo Mégre

Ricardo Mégre (ur. 7 kwietnia 1975 roku) – portugalski kierowca wyścigowy.
Kariera.
Mégre rozpoczął karierę w wyścigach samochodowych w 1999 roku od startów w Festiwalu Formuły Ford oraz Brytyjskiej Formule Ford. Jedynie w Festiwalu, gdzie zajął szóste miejsce, był klasyfikowany. W późniejszych latach pojawiał się także w stawce Hiszpańskiej Formuły Super Toyota, Hiszpańskiej Formuły 3, Open Telefonica by Nissan oraz Portuguese GT Championship.
W World Series by Nissan Portugalczyk wystartował w sześciu wyścigach sezonu 2001 z hiszpańską ekipą Repsol Meycom. Uzbierane cztery punkty dało mu 21 miejsce w końcowej klasyfikacji kierowców.

</doc>
<doc id="3070079" url="https://pl.wikipedia.org/wiki?curid=3070079" title="Byczyna (gromada w powiecie radziejowskim)">
Byczyna (gromada w powiecie radziejowskim)

Byczyna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Byczyna z siedzibą GRN w Byczynie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Byczyna, Klonowo, Ludwikowo, Szczeblotowo i Ułomie ze zniesionej gminy Sędzin oraz obszar dotychczasowej gromady Klonówek ze zniesionej gminy Osięciny, w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar włączono do gromad Dobre (wsie Byczyna, Irena, Janina, Szczeblotowo, Ludwikowo, Ułomie i Kolonia-Byczyna) i Płowce (wsie Kłonowo, Tarnówko, Kłonówek i Rokitki) w tymże powiecie.

</doc>
<doc id="3070080" url="https://pl.wikipedia.org/wiki?curid=3070080" title="Hokej na lodzie na Zimowych Igrzyskach Olimpijskich 2014 (kwalifikacje kobiet)">
Hokej na lodzie na Zimowych Igrzyskach Olimpijskich 2014 (kwalifikacje kobiet)



</doc>
<doc id="3070082" url="https://pl.wikipedia.org/wiki?curid=3070082" title="Bathyphantes canadensis">
Bathyphantes canadensis

Bathyphantes canadensis – gatunek pająka z rodziny osnuwikowatych.
Występowanie.
Gatunek występuje na Alasce, w Stanach Zjednoczonych i Kanadzie.

</doc>
<doc id="3070083" url="https://pl.wikipedia.org/wiki?curid=3070083" title="Lubsin (gromada)">
Lubsin (gromada)

Lubsin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubsin z siedzibą GRN w Lubsinie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Gradowo, Kozy, Lubsin, Świesz i Trojaczek ze zniesionej gminy Piotrków Kujawski w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar włączono do gromady Piotrków Kujawski w tymże powiecie.

</doc>
<doc id="3070084" url="https://pl.wikipedia.org/wiki?curid=3070084" title="Hokej na lodzie na Zimowych Igrzyskach Olimpijskich 2014 (kwalifikacje mężczyzn)">
Hokej na lodzie na Zimowych Igrzyskach Olimpijskich 2014 (kwalifikacje mężczyzn)



</doc>
<doc id="3070093" url="https://pl.wikipedia.org/wiki?curid=3070093" title="Paniewo (gromada)">
Paniewo (gromada)

Paniewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Paniewo z siedzibą GRN w Paniewie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Paniewo, Paniewek i Świerczynek ze zniesionej gminy Czamanin, obszar dotychczasowej gromady Sadłóg wraz z miejscowościami Czarnocice wieś, Grodziska parcele i Grodziska osada z dotychczasowej gromady Czarnocice ze zniesionej gminy Bytoń w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1959, a jej obszar włączono do gromad Topólka (wsie Gawroniec i Świerczynek, miejscowości Paniewo Poduchowne, Paniewek Poduchowny, Sadług Kolonia, Sadług Parcele, Sadług Folwark, Świerczynek A i Świerczynek B, folwark Świerczynek oraz osady Stanisławowo i Sierakówek) i Nowy Dwór (wieś Czarnocice oraz miejscowości Grodziska Parcele i Grodziska Osada) w tymże powiecie.

</doc>
<doc id="3070095" url="https://pl.wikipedia.org/wiki?curid=3070095" title="Fáskrúðsfjörður">
Fáskrúðsfjörður

Fáskrúðsfjörður (czasami zwane także Buðir) – miejscowość we wschodniej Islandii nad fiordem o tej samej nazwie, u podnóża pasma górskiego sięgającego 1100 m n.p.m. Wchodzi w skład gminy Fjarðabyggð w regionie Austurland. W 2018 liczyła 712 mieszkańców.
Miasto położone jest nad fiordem o tej samej nazwie. Jest to jedno z najbardziej wysuniętych na wschód osiedli Islandii.
Francuska gmina Gravelines jest gminą partnerską miasta Fáskrúðsfjörður.

</doc>
<doc id="3070101" url="https://pl.wikipedia.org/wiki?curid=3070101" title="Łyżwiarstwo figurowe na Zimowych Igrzyskach Olimpijskich 2014 (kwalifikacje)">
Łyżwiarstwo figurowe na Zimowych Igrzyskach Olimpijskich 2014 (kwalifikacje)



</doc>
<doc id="3070102" url="https://pl.wikipedia.org/wiki?curid=3070102" title="Pilichowo (gromada)">
Pilichowo (gromada)

Pilichowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pilichowo z siedzibą GRN w Pilichowie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Pilichowo, Leonowo i Szalonki, ponadto miejscowość Bełszewo kolonia dotychczasowej gromady Bełszewo oraz miejscowość Latkowo PGR z dotychczasowej gromady Latkowo ze zniesionej gminy Osięciny, w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1959, a jej obszar włączono do gromad Osięciny (wieś Pilichowo i kolonia Bełszewo), Kościelna Wieś (wsie Leonowo i Szalonki) i Płowce (wieś Latkowo) w tymże powiecie.

</doc>
<doc id="3070103" url="https://pl.wikipedia.org/wiki?curid=3070103" title="Philippe Bénoliel">
Philippe Bénoliel

Philippe Bénoliel (ur. 3 października 1978 roku w Laciotat) – francuski kierowca wyścigowy.
Kariera.
Bénoliel rozpoczął karierę w wyścigach samochodowych w 1996 roku od startów we Francuskiej Formule Renault Campus, gdzie trzykrotnie zwyciężał. Święcił tam swój pierwszy tytuł mistrzowski w karierze. W późniejszych latach pojawiał się także w stawce Hiszpańskiej Formuły Renault, Francuskiej Formuły 3, Francuskiej Formule Renault, Open Telefonica by Nissan oraz Hiszpańskiej Formuły 3.
W World Series by Nissan Francuz startował w latach 2000-2001. Jedynie w 2001 roku zdobywał punkty. Uzbierane trzy punkty dały mu 22 miejsce w końcowej klasyfikacji kierowców.

</doc>
<doc id="3070104" url="https://pl.wikipedia.org/wiki?curid=3070104" title="Michaił Abramczuk">
Michaił Abramczuk

Michaił Abramczuk (ur. 15 listopada 1992) – białoruski lekkoatleta specjalizujący się w pchnięciu kulą.
W 2011 odpadł w eliminacjach mistrzostw Europy juniorów, a dwa lata później zdobył brązowy medal podczas mistrzostw Europy młodzieżowców. W 2017 był ósmy na halowym czempionacie Starego Kontynentu.
Medalista mistrzostw Białorusi oraz reprezentant kraju w pucharze Europy w rzutach.
Rekordy życiowe: stadion – 20,16 (31 maja 2017, Brześć); hala – 20,18 (28 stycznia 2016, Mińsk).

</doc>
<doc id="3070106" url="https://pl.wikipedia.org/wiki?curid=3070106" title="Przesyłka specjalna">
Przesyłka specjalna

Przesyłka specjalna (ang. "Special Delivery") – amerykańska komedia obyczajowa z 2008 roku w reżyserii Michaela M. Scotta. Wyprodukowany przez Marvista Entertainment.
Opis fabuły.
Kurierka Maxine (Lisa Edelstein) ma konwojować czternastoletnią Alice (Brenda Song), rozpieszczoną córkę chińskiego przedsiębiorcy, z Chin na Hawaje. Ojciec dziewczyny popadł w konflikt z rządem i Maxine podejrzewa, iż jej misja łączy się z dużym ryzykiem. Zachowanie krnąbnej nastolatki nie ułatwia jej zadania.
Obsada.
i inni

</doc>
<doc id="3070107" url="https://pl.wikipedia.org/wiki?curid=3070107" title="Łyżwiarstwo szybkie na Zimowych Igrzyskach Olimpijskich 2014 (kwalifikacje)">
Łyżwiarstwo szybkie na Zimowych Igrzyskach Olimpijskich 2014 (kwalifikacje)



</doc>
<doc id="3070108" url="https://pl.wikipedia.org/wiki?curid=3070108" title="Fagurhólsmýri">
Fagurhólsmýri

Fagurhólsmýri – wieś położona w południowej części Islandii.
Wieś znajduje się 10 km na południe od wulkanu Öræfajökull.

</doc>
<doc id="3070110" url="https://pl.wikipedia.org/wiki?curid=3070110" title="Pocierzyn (gromada)">
Pocierzyn (gromada)

Pocierzyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pocierzyn z siedzibą GRN w Pocierzynie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Pocierzyn, Ruszki, Sęczkowo, Nagórki i Bilno ze zniesionej gminy Osięciny oraz obszary dotychczasowych gromad Ujma Mała i Bodzanowo II ze zniesionej gminy Sędzin, w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar włączono do gromad Kościelna Wieś (wsie Bilno, Pocierzyn, Ruszki i Ujma Mała oraz miejscowości Nagórki, Ruszki Pustki i Sęczkowo) i Krzywosądz (wieś Bodzanowo) w tymże powiecie.

</doc>
<doc id="3070111" url="https://pl.wikipedia.org/wiki?curid=3070111" title="Allan Smith">
Allan Smith

Allan Smith (ur. 6 listopada 1992) – brytyjski lekkoatleta specjalizujący się w skoku wzwyż.
Brązowy medalista młodzieżowych mistrzostw Europy z Tampere (2013). Ósmy zawodnik halowych mistrzostw Europy (2017).
Wielokrotny uczestnik klubowego pucharu Europy.
Rekordy życiowe: stadion – 2,27 (11 kwietnia 2018, Gold Coast); hala – 2,29 (15 lutego 2015, Sheffield).

</doc>
<doc id="3070114" url="https://pl.wikipedia.org/wiki?curid=3070114" title="Flúðir">
Flúðir

Flúðir – miejscowość w południowo-zachodniej części Islandii, nad rzeką Litla-Laxá (dopływ Stóra-Laxá). Położona na wysokości około 70-80 m n.p.m. Okoliczne wzgórza osiągają wysokość 150-250 m n.p.m. Główna miejscowość gminy Hrunamannahreppur, wchodzącej w skład regionu Suðurland. Na początku 2018 zamieszkiwało ją 432 osoby.
Przez miejscowość przebiegają drogi nr 30 i nr 35, którymi można dotrzeć około 20 km na północ w okolice gejzerów Geysir i Strokkur oraz wodospadu Gullfoss.
Mieszkańcy utrzymują się z pracy w przemyśle i usługach, w szczególności w turystyce. Energia geotermalna umożliwia hodowlę warzyw w szklarniach. Miejscowość oferuje dostęp do podstawowych usług.
Lokalną atrakcją jest położone na południe od miejscowości wzgórze Miðfell (251 m n.p.m.), na którego szczycie znajduje się niewielkie jezioro.

</doc>
<doc id="3070115" url="https://pl.wikipedia.org/wiki?curid=3070115" title="Skeleton na Zimowych Igrzyskach Olimpijskich 2014 (kwalifikacje)">
Skeleton na Zimowych Igrzyskach Olimpijskich 2014 (kwalifikacje)



</doc>
<doc id="3070117" url="https://pl.wikipedia.org/wiki?curid=3070117" title="Bohdan Kwiatkowski">
Bohdan Kwiatkowski

Bohdan Kazimierz Kwiatkowski vel Bolesław Kosiński ps. „Lewar”, „Wspornik” (ur. 9 października 1904 w Żyrardowie, zm. 1 kwietnia 1971 w Chicago) – polski inżynier chemik, major broni pancernych Wojska Polskiego, Polskich Sił Zbrojnych i Armii Krajowej, cichociemny.
Życiorys.
Po ukończeniu Państwowego Gimnazjum im. Adama Mickiewicza w Warszawie zdał maturę w 1924 roku i wstąpił na Wydział Chemiczny Politechniki Warszawskiej. W 1931 roku odbył służbę wojskową w Batalionie Podchorążych Rezerwy Piechoty nr 7 w Śremie. W 1934 roku uzyskał tytuł inżyniera chemika. W latach 1934–1937 pracował jako doradca techniczny w Ministerstwie Przemysłu i Handlu. W latach 1937–1939 był zastępcą dyrektora katowickiego oddziału „Wspólnoty Interesów Górniczo-Hutniczych”. W 1937 roku został przeniesiony z piechoty do broni pancernej. Pozostawał w korpusie oficerów rezerwy kadry 3 batalionu pancernego.
We wrześniu 1939 roku służył w Ośrodku Zapasowym Broni Pancernych Typ I Nr 1 w Warszawie, następnie w batalionie czołgów „R”. Razem z 3 batalionem pancernym przekroczył 18 września granicę polsko-węgierską. W październiku znalazł się we Francji, gdzie został skierowany do Centrum Wyszkolenia Broni Pancernej. Następnie służył w 2 batalionie czołgów 10 Brygady Kawalerii Pancernej. W czerwcu 1940 roku przedostał się do Wielkiej Brytanii, gdzie został przydzielony do 2 batalionu czołgów, a następnie do 2 dywizjonu pociągów pancernych.
Zgłosił się do służby w kraju. Po przeszkoleniu ze specjalnością w broni pancernej pracował jako instruktor w zakresie niemieckiej broni pancernej. Został zaprzysiężony 3 września 1943 roku w Oddziale VI Sztabu Naczelnego Wodza i przeniesiony do Głównej Bazy Przerzutowej w Brindisi we Włoszech. Zrzutu dokonano w nocy z 10 na 11 maja 1944 roku w ramach operacji „Weller 27” dowodzonej przez kpt. naw. Władysława Krywdę. Dostał przydział do Ośrodka Pancernego „Wiatrak” Obszaru Warszawskiego AK na stanowisko instruktora.
W momencie wybuchu powstania warszawskiego znalazł się w Śródmieściu Południowym, gdzie walczył początkowo jako strzelec, a następnie dowódca patrolu przeciwpancernego. Od 14 sierpnia służył w sztabie podobwodu Śródmieście Południowe jako oficer operacyjny, a od 28 sierpnia do 2 października jako szef sztabu podobwodu. Brał bezpośredni udział w walkach, m.in. o budynek PASTy i o budynek YMCA. Za dzielność w tych walkach otrzymał 28 września Virtuti Militari, a 1 października – Krzyż Walecznych.
Po powstaniu dostał się do niewoli niemieckiej, z której uciekł. W okresie październik – grudzień 1944 roku służył w Komendzie Głównej AK jako oficer ds. zleceń Komendanta Głównego AK. 28 albo 29 grudnia 1944 roku został aresztowany w Częstochowie i więziony w obozach: Groß-Rosen, Mittelbau-Dora i Bergen-Belsen (do 16 kwietnia 1945 roku).
7 maja 1945 roku przybył do Wielkiej Brytanii, gdzie się początkowo osiedlił. Do listopada 1948 roku służył w PKPR. Od 1948 roku pracował jako urzędnik w Stowarzyszeniu Byłych Żołnierzy AK w Londynie. W okresie 1949–1951 był wykładowcą w Polish University College. W 1951 roku przeniósł się do Kanady, a w 1955 roku – do Stanów Zjednoczonych. Pracował w dużych przedsiębiorstwach chemicznych.
Był autorem wspomnień:
Życie rodzinne.
Był synem Kazimierza, nauczyciela szkoły średniej, i Celiny z domu Gajewskiej. Był dwukrotnie żonaty. Pierwszą jego żoną była Jadwiga z domu Górska. W 1960 roku ożenił się z Marią Kaszubską.
Został pochowany 16 kwietnia 1971 roku na Cmentarzu Wojskowym w Warszawie.

</doc>
<doc id="3070118" url="https://pl.wikipedia.org/wiki?curid=3070118" title="Fernando Navarrete">
Fernando Navarrete

Fernando Rodrigo Navarrete (ur. 19 listopada 1980 roku w Ciudad Real) – hiszpański kierowca wyścigowy.
Kariera.
Navarrete rozpoczął karierę w wyścigach samochodowych w 2000 roku od startów w Renault Sport Clio Trophy. Z dorobkiem czterech punktów uplasował się tam na trzydziestej pozycji w klasyfikacji generalnej. W późniejszych latach pojawiał się także w stawce Open Telefonica by Nissan, Formuły Nissan 2000, Hiszpańskiej Formuły 3, Mégane Trophy Eurocup, Renault Clio Cup Spain, 24 Hours of Barcelona, Spanish GT Championship, SEAT Leon Eurocup, SEAT Leon Supercopa Spain, 6 Hours of Bogota, Peugeot 207 Cup Spain oraz Mini Challenge Spain.
W World Series by Nissan Hiszpan startował w latach 2000-2001. Jedynie w 2001 roku zdobywał punkty. Uzbierane dwa punkty dały mu wtedy 23 miejsce w końcowej klasyfikacji kierowców.

</doc>
<doc id="3070120" url="https://pl.wikipedia.org/wiki?curid=3070120" title="Kristin Murer Stemland">
Kristin Murer Stemland



</doc>
<doc id="3070121" url="https://pl.wikipedia.org/wiki?curid=3070121" title="Birgir Borgþórsson">
Birgir Borgþórsson

Birgir Þór Borgþórsson (ur. 2 listopada 1958) – islandzki ciężarowiec.
Kariera.
Uprawia podnoszenie ciężarów od 13 roku życia. Profesjonalną karierę rozpoczął w 1977.
W 1980 wystartował na igrzyskach olimpijskich, na których wystartował w wadze ciężkiej (90-100 kg). Zajął 12. miejsce z wynikiem 330 kg w dwuboju (147,5 w rwaniu + 182,5 w podrzucie). Był najstarszym islandzkim ciężarowcem i chorążym kadry na tych igrzyskach.
Życie prywatne.
Po zakończeniu kariery pracował m.in. w zarządzie krajowego związku podnoszenia ciężarów, a także był kasjerem.

</doc>
<doc id="3070122" url="https://pl.wikipedia.org/wiki?curid=3070122" title="Jurij Jakowlew (aktor)">
Jurij Jakowlew (aktor)

Jurij Wasiljewicz Jakowlew ( ; ur. 25 kwietnia 1928 w Moskwie, zm. 30 listopada 2013 tamże) – rosyjski aktor filmowy. Pochowany na Cmentarzu Nowodziewiczym w Moskwie.
Odznaczenia i nagrody.
I inne.

</doc>
<doc id="3070123" url="https://pl.wikipedia.org/wiki?curid=3070123" title="Poznańska Organizacja Zbrojna">
Poznańska Organizacja Zbrojna

Poznańska Organizacja Zbrojna – organizacja, której początki sięgają października 1939 roku. Na czele POZ stali ppor.rez. Edmund Horowski ps. "Widmos" oraz por. Lech Nowacki ps. "Orzelski". Członkowie organizacji rekrutowali się przede wszystkim z oficerów i podoficerów rezerwy WP. Organizację zasilała też młodzież, przede wszystkim harcerska. Poza Poznaniem utworzono komórkę w Lesznie. Organem prasowym POZ była gazetka „Pobudka”. Na przełomie marca i kwietnia 1940 POZ utworzył wraz z dwoma innymi organizacjami, Wojskiem Ochotniczym i Wielkopolską Organizacją Wojskową, Wojskową Organizację Ziem Zachodnich (WOZZ).

</doc>
<doc id="3070127" url="https://pl.wikipedia.org/wiki?curid=3070127" title="Brian Smith (kierowca)">
Brian Smith (kierowca)

Brian Smith (ur. 22 kwietnia 1975 roku w Castelar) – argentyński kierowca wyścigowy.
Kariera.
Smith rozpoczął karierę w wyścigach samochodowych w 1993 roku od startów w Argentyńskiej Formule Renault. Z dorobkiem szesnastu punktów uplasował się tam na siedemnastej pozycji w klasyfikacji generalnej. Rok później był już mistrzem tej serii. W późniejszych latach pojawiał się także w stawce Masters of Formula 3, Grand Prix Makau, Brytyjskiej Formuły 3, Formuły 3000, Turismo Carretera Argentina, Open Telefonica by Nissan, Top Race V6 Argentina, TC2000 Argentina, Formuła 4 New Generation, Argentina oraz Turismo Carretera Mouras.
W Formule 3000 Argentyńczyk startował w latach 1998-1999. Jednakże w żadnym z ośmiu wyścigów, w których wystartował nie zdołał zdobyć punktów. W World Series by Nissan Smith wystartował w dwóch wyścigach sezonu 2001 z włoską ekipą GD Racing. Jeden punkt dał mu 24 miejsce w końcowej klasyfikacji kierowców.

</doc>
<doc id="3070132" url="https://pl.wikipedia.org/wiki?curid=3070132" title="Selling My Soul (singel)">
Selling My Soul (singel)

Selling My Soul – singel zespołu Black Sabbath z albumu "Reunion", wydany w 1998 r. Obydwa utwory studyjne z tego koncertowego albumu (drugim jest „Psycho Man”) są pierwszymi nowymi nagraniami Black Sabbath, dokonanymi w oryginalnym składzie od momentu wyrzucenia z zespołu Osbourne’a w 1979 r. Są również jedynymi studyjnymi nagraniami na albumie. W Stanach Zjednoczonych zostały wydane również jako singel CD. Sam album jest jedynym w dyskografii zespołu, który został wydany na nośniku Minidisc.
Serwis AllMusic ocenił, że „Selling My Soul” jest „raczej nudny”, podczas gdy drugi nowy utwór z tego samego albumu, „Psycho Man” uznał za „absolutnie niesamowity”. Sam Donaldson na łamach magazynu Pitchfork stwierdził z kolei, że obydwa utwory są napisane w pośpiechu i są jedynym w miarę kreatywnym akcentem na albumie.
Muzycy.
W sesji wziął również udział Bill Ward, ale jego nagranie uznano za brzmiące zbyt staroświecko; ostatecznie w utworze wykorzystano automat perkusyjny.
Notowania.
Lista magazynu Billboard (Stany Zjednoczone):

</doc>
<doc id="3070133" url="https://pl.wikipedia.org/wiki?curid=3070133" title="Halowe Mistrzostwa Polski Seniorów w Lekkoatletyce 2014">
Halowe Mistrzostwa Polski Seniorów w Lekkoatletyce 2014

58. Halowe Mistrzostwa Polski Seniorów w Lekkoatletyce – zawody lekkoatletyczne, które odbywały się 22 i 23 lutego 2014 w Ergo Arenie w Sopocie.
Zawody odbyły się 2 tygodnie przed halowymi mistrzostwami świata, których organizatorem był Sopot. Bieżnia w Ergo Arenie została zamontowana 18 lutego 2014.
W programie mistrzostw, po raz pierwszy od 60 lat, znalazły się biegi sztafetowe. Sztafety 4 × 400 metrów kobiet i mężczyzn zostały rozegrane po raz pierwszy w historii halowych mistrzostw Polski.
Halowe mistrzostwa Polski seniorów pierwszy raz od 1990 roku nie były rozgrywane w Hali Ośrodka Przygotowań Olimpijskich w Spale.

</doc>
<doc id="3070135" url="https://pl.wikipedia.org/wiki?curid=3070135" title="Drangsnes">
Drangsnes

Drangsnes – miejscowość w północno-zachodniej Islandii, przy wejściu do fiordu Steingrímsfjörður, na jego północnym brzegu. Na początku 2018 roku zamieszkiwało ją 77 osób. Główna miejscowość gminy Kaldrananeshreppur, wchodzącej w skład regionu Vestfirðir. Do Drangsnes prowadzi droga nr 645, która łączy się z drogą nr 61 i dochodzi do najbliższej większej miejscowości Hólmavík, położonej po drugiej stronie fiordu.
Drangsnes to osada rybacka. Atrakcją turystyczną jest pobliska niewielka wyspa Grímsey, na której można podziwiać kolonie maskonurów. Miejscowość oferuje również otwarte baseny termalne położone nad samym morzem. 

</doc>
<doc id="3070139" url="https://pl.wikipedia.org/wiki?curid=3070139" title="Rektorat Matki Bożej Ostrobramskiej w Czajach">
Rektorat Matki Bożej Ostrobramskiej w Czajach

Rektorat pw. Matki Bożej Ostrobramskiej w Czajach – rektorat rzymskokatolicki (parafia), należący do dekanatu Ciechanowiec, diecezji drohiczyńskiej, metropolii białostockiej. Siedziba mieści się w Czaje-Wólkach. Rektorat został utworzony 14 października 1985 roku.
14 października 1985 roku administrator apostolski diecezji pińskiej erygował samodzielny rektorat w Czajach, wydzielony z parafii Pobikry. Pierwszym rektorem został mianowany ks. Mieczysław Baranowski (rekt. 1985-1987).
Obszar rektoratu.
W granicach rektoratu znajdują się miejscowości: 

</doc>
<doc id="3070141" url="https://pl.wikipedia.org/wiki?curid=3070141" title="Nolan Ryan">
Nolan Ryan

Lynn Nolan Ryan, Jr. (ur. 31 stycznia 1947) – amerykański baseballista, który występował na pozycji miotacza przez 27 sezonów w Major League Baseball.
Ryan podczas gry w szkolnej drużynie baseballowej Alvin Yellowjackets w latach 1963–1965, był obserwowany przez skautów zespołów MLB. W czerwcu 1965 podpisał kontrakt z New York Mets, w którym zadebiutował 11 września 1966 mając 19 lat. W 1969 zagrał w jednym meczu World Series, w których Mets pokonali faworyzowany Baltimore Orioles 4–1.
W grudniu 1971 w ramach wymiany zawodników przeszedł do California Angels. W 1972 po raz pierwszy wystąpił w Meczu Gwiazd i po raz pierwszy zaliczył najwięcej strikeoutów w lidze (w tej klasyfikacji zwyciężał jeszcze dziesięciokrotnie w latach 1973–1974, 1976–1979, 1987–1990). Po zakończeniu sezonu 1979 podpisał kontrakt jako wolny agent z Houston Astros. W 1981 i 1987 miał najlepszy w lidze wskaźnik ERA (1,69 i 2,76). W grudniu 1988 został zawodnikiem Texas Rangers.
22 sierpnia 1989 w meczu przeciwko Oakland Athletics zaliczył 5000. strikeout (jako jedyny miotacz w historii MLB przekroczył ten pułap), zaś 31 lipca 1991 w spotkaniu z Milwaukee Brewers zaliczył 300. wygraną w karierze. Karierę zawodniczą zakończył w 1993 w wieku 46 lat. Rozegrał najwięcej w historii MLB no-hitterów (7) i jest rekordzistą pod względem liczby zaliczonych strikeoutów (5714). W 1999 został uhonorowany członkostwem w Baseball Hall of Fame.

</doc>
<doc id="3070142" url="https://pl.wikipedia.org/wiki?curid=3070142" title="Maurizio Mediani">
Maurizio Mediani

Maurizio Mediani (ur. 21 września 1968 w Reggio nell’Emilia) – włoski kierowca wyścigowy.
Kariera.
Mediani rozpoczął karierę w wyścigach samochodowych w 1992 roku od startów w Włoskiej Formule 3, gdzie jednak nie był klasyfikowany. W tejże serii startował jeszcze do 1998 roku, kiedy to stanął na najniższym stopniu podium klasyfikacji generalnej. W późniejszych latach pojawiał się także w stawce Grand Prix Monako Formuły 3, Masters of Formula 3, Japońskiej Formuły 3, Rosyjskiej Formuły 3, Rosyjskiego Pucharu Formuły 3, Open Telefonica by Nissan, FIA GT Championship, Italian GT Championship, International GT Open, American Le Mans Series, Superstars GT Sprint, Malaysia Merdeka Endurance Race, Blancpain Endurance Series, 24 Hours of Barcelona, FIA World Endurance Championship, 24-godzinnego wyścigu Le Mans, United SportsCar Championship oraz European Le Mans Series.
W World Series by Nissan Włoch wystartował w dwóch wyścigach sezonu 2001 z włoską ekipą Venturini Racing. Jeden punkt dał mu 24 miejsce w końcowej klasyfikacji kierowców.

</doc>
<doc id="3070143" url="https://pl.wikipedia.org/wiki?curid=3070143" title="Wacław Ziółek">
Wacław Ziółek

Wacław Ziółek (ur. 2 października 1927 w Bieniędzicach, zm. 4 sierpnia 2006 w Kielcach) – major, funkcjonariusz aparatu bezpieczeństwa, uczestnik walk z podziemiem antykomunistycznym.
Życiorys.
Wskazywany jest jako kat wykonujący wyroki śmierci na członkach antykomunistycznego podziemia, w zakładach karnych w Kielcach i Radomiu. Brał także udział w akcjach zbrojnych przeciwko partyzantom podziemia niepodległościowego w latach 1945-1953 i 1955-1957 w tym między innymi oddziałom organizacji Wolność i Niezawisłość, Narodowej Organizacji Wojskowej, Narodowych Sił Zbrojnych czy Polskiej Armii Ludowej. Następnie od 1959 do 1975 zajmował się szkoleniem zawodowym pracowników Służby Bezpieczeństwa w Komendzie Wojewódzkiej Milicji Obywatelskiej w Kielcach. Pochowany na cmentarzu na Cedzynie w Kielcach.

</doc>
<doc id="3070144" url="https://pl.wikipedia.org/wiki?curid=3070144" title="Pomnik Przyrody Taglilienfeld">
Pomnik Przyrody Taglilienfeld

Pomnik Przyrody "Pole liliowców" (niem.: "Naturdenkmal Taglilienfeld") - pomnik przyrody w St. Stephan (gmina Rehling) w Bawarii ustanowiony w 1982 roku. 
Opis.
Celem utworzenia pomnika jest ochrona jednego z największych w Europie środkowej, stanowiska liliowców ("Hemerocallis lilioasphodelus"). Stanowi je pole o wymiarach 50 x 50.
Historia.
Przypuszczalnie są to zdziczałe rośliny pochodzące z przydomowych ogrodów mieszkańców okolicy. Prawdopodobnie zdziczały już w czasach średniowiecza. Pole zainteresowało lokalnych naukowców. Szwabski Klub Nauk Przyrodniczych ("Naturwissenschaftlichen Verein Schwaben e.V.") wykupił polę w 1930 roku w celu ochrony i prowadzenia badań. W 1982 roku teren został oficjalnie uznany za pomnik przyrody.

</doc>
<doc id="3070150" url="https://pl.wikipedia.org/wiki?curid=3070150" title="Brúnastaðir">
Brúnastaðir

Brúnastaðir – wieś położona w południowo-zachodniej części Islandii. 
Gospodarka wsi opiera się na rolnictwie i rybołówstwie.
W miejscowości urodzili się politycy: Ágúst Þorvaldsson oraz jego syn Guðni Ágústsson.

</doc>
<doc id="3070151" url="https://pl.wikipedia.org/wiki?curid=3070151" title="Mistrzostwa Europy w Biegach Przełajowych 2014">
Mistrzostwa Europy w Biegach Przełajowych 2014

21. Mistrzostwa Europy w Biegach Przełajowych – zawody lekkoatletyczne w biegach przełajowych, które odbyły się 14 grudnia 2014 w Samokowie, ok. 50 kilometrów na południe od stolicy Bułgarii Sofii.
Samokow został wybrany na gospodarza imprezy, przez Radę European Athletics, w maju 2013 roku w Berlinie.

</doc>
<doc id="3070154" url="https://pl.wikipedia.org/wiki?curid=3070154" title="Vergani Racing">
Vergani Racing

Vergani Racing – były włoski zespół wyścigowy, założony przez Francesco Marziego. Ekipa startowała do 2004 roku w Mistrzostwach World Series by Nissan. W latach 2003-2004 zespół pojawiał się również na starcie World Series Light. Siedziba zespołu znajdowała się w Roncello nieopodal Mediolanu.
W World Series by Nissan ekipa nigdy nie zdołała zdobyć mistrzowskiego tytułu, choć dwukrotnie było bardzo blisko. W sezonie 2001 Tomas Scheckter uplasował się na drugim miejscu w klasyfikacji końcowej, zaś ekipa ukończyła sezon z tytułem wicemistrzowski. Rok później o tytuł mistrza serii otarł się Włoch Matteo Bobbi, a zespół był trzeci.

</doc>
<doc id="3070155" url="https://pl.wikipedia.org/wiki?curid=3070155" title="Leccinellum crocipodium">
Leccinellum crocipodium



</doc>
<doc id="3070157" url="https://pl.wikipedia.org/wiki?curid=3070157" title="Leccinum nigrescens">
Leccinum nigrescens



</doc>
<doc id="3070158" url="https://pl.wikipedia.org/wiki?curid=3070158" title="Leccinum crocipodium">
Leccinum crocipodium



</doc>
<doc id="3070159" url="https://pl.wikipedia.org/wiki?curid=3070159" title="Valbjörn Þorláksson">
Valbjörn Þorláksson

Valbjörn Júlíus Þorláksson (Thorlaksson) (ur. 9 czerwca 1934 w Siglufjörður, zm. 3 grudnia 2009 w Skógar) – islandzki lekkoatleta.
Kariera.
Na początku kariery był piłkarzem i grał w drużynie z rodzinnego miasta. Gdy wraz z rodziną przeprowadził się w 1951 do Keflavík, zaczął grać w tamtejszym ÍBK, lecz niedługo potem (1952) zmienił dyscyplinę na lekkoatletykę.
W 1959 i 1965 został wybrany sportowcem roku na Islandii.
Mistrzostwa Islandii.
W 1955 zadebiutował na mistrzostwach kraju. Wygrał w skoku o tyczce z wynikiem 4,10 m.
W 1956 wystartował w mistrzostwach Islandii, na których zwyciężył w skoku o tyczce z wynikiem 4,10 m.
Dwa lata później ponownie wystąpił na mistrzostwach Islandii. Zajął 1. miejsce na 200 m z czasem 22,9 s i w skoku o tyczce z wynikiem 4,00 m.
W 1959 po raz kolejny wziął udział w krajowych mistrzostwach. Był 2. na 100 m z czasem 10,8 s i 200 m z czasem 23,3 s oraz zwyciężył w rzucie oszczepem z wynikiem 58,16 m.
W 1969 był 4. na 100 m z czasem 11,7 s, 2. na 200 m z czasem 23,5 s, 1. na 110 m ppł z czasem 15,9 s i skoku o tyczce z wynikiem 4,05 m.
W 1970 był 2. na 100 m z czasem 11,1 s, 1. na 110 m ppł z czasem 15,2 s, skoku o tyczce z wynikiem 4,30 m i dziesięcioboju z 3169 pkt, 3. w skoku w dal z wynikiem 6,86 m i 4. w rzucie oszczepem z wynikiem 51,50 m.
W 1972 był 4. na 50 m ppł z czasem 6,1 s i w skoku wzwyż z wynikiem 1,50 m, 1. w skoku w dal z wynikiem 6,64 m i skoku o tyczce z wynikiem 4,30 m.
Mistrzostwa Islandii weteranów.
W 1987 wystąpił na mistrzostwach Islandii weteranów w kat. 50-54 lata. Zwyciężył w skoku o tyczce z wynikiem 3,75 m i rzucie oszczepem z wynikiem 40,14 m.
Rekordy Islandii w skoku o tyczce.
Wielokrotny rekordzista kraju. 19 lipca 1957 pobił rekord Islandii w skoku o tyczce, osiągając wynik 4,40 m. 16 czerwca 1958 poprawił ten rezultat o 2 cm. 30 sierpnia 1959 skoczył 4,45 m ustanawiając kolejny rekord kraju. 13 lipca 1961 poprawił ten rezultat o 2 cm.
Starty na igrzyskach olimpijskich.
Trzykrotnie startował na igrzyskach olimpijskich: w 1960, 1964 i 1968. W Rzymie brał udział w zawodach w skoku o tyczce, natomiast w Tokio i Meksyku – w dziesięcioboju. W 1960 odpadł w kwalifikacjach skoku o tyczce, zajmując 14. miejsce z wynikiem 4,20 m. W 1964 był 12. w dziesięcioboju z rezultatem 7135 punktów. Był chorążym reprezentacji oraz najstarszym Islandczykiem na tych igrzyskach. Cztery lata później nie ukończył zawodów w dziesięcioboju.
Pozostałe.
Uczestniczył w mistrzostwach Europy w dziesięcioboju w 1962 i 1966. W 1966 nie ukończył zawodów z powodu kontuzji, jakiej doznał w biegu na 100 m.
W 1963 zdobył srebrny medal mistrzostw nordyckich w dziesięcioboju z 6931 pkt. Dwa lata później na tych samych zawodach zwyciężył. W 1967 zdobył srebro mistrzostw nordyckich w wielobojach z wynikiem 7354 pkt. (z wiatrem).
W 1979 w Hanowerze zdobył trzy tytuły mistrza świata weteranów w kategorii powyżej 45 lat: w pięcioboju, skoku o tyczce oraz biegu na 110 metrów przez płotki.
Śmierć i pogrzeb.
Lekkoatleta zmarł 3 grudnia 2009 w domu opieki w Skógar. Pogrzeb odbył się 11 grudnia 2009.
Życie prywatne.
Był synem Ásty Júlíusdóttir (1900-1970) i Þorlákura Antona Þorkelssona (1897-1980). Miał sześcioro dzieci.

</doc>
<doc id="3070163" url="https://pl.wikipedia.org/wiki?curid=3070163" title="Gibon Sengai">
Gibon Sengai

 – japoński mistrz zen szkoły rinzai, malarz, twórca obrazów "zenga", poeta i kaligraf.
Życiorys.
Pochodził z Mino w prefekturze Gifu, z rodziny chłopskiej, pracującej na roli i do końca życia zachował głęboki szacunek dla rolników, co wyraził jasno: „Rolnicy są podstawą cywilizacji”. W wieku 11 lat został nowicjuszem u Ku’ina Enkyo w Seitai-ji. Głównym powodem jego wstąpienia do klasztoru, była chęć zmniejszenia wydatków rodziców. W szkole świątynnej oprócz wprowadzenia w doktrynę buddyjską, opanował także kaligrafię, malowanie i zasady poetyckiej kompozycji.
Gdy osiągnął wiek 19 lat postanowił poszukać nauczyciela, który byłby w stanie doprowadzić go do oświecenia. Rozpoczął podróż po Japonii odwiedzając wiele świątyń i klasztorów. W końcu trafił na mistrza zen Gessena Zenne (1702–1781), pod którego kierunkiem swoje pierwsze doświadczenia oświecenia przeżyli m.in. Inzan Ien (1751–1814) i Gasan Jitō (1727–1797).
Gessen przeznaczył dla Sengaia znany kōan mistrza chan Xiangyana Zhixiana (zm. 898) o człowieku wiszącym nad przepaścią i trzymającym się gałęzi zębami. Po jego rozwiązaniu Sengai wyraził, zgodnie z tradycją, swoje zrozumienie wierszem:
Sengai pozostał u mistrza Gessena jeszcze przez 13 lat, aż do jego śmierci w 1781 roku. Następnie zakończył studia kōanowe u jego następcy, mistrza zen Shūcho Seisetsu. Po czym rozpoczął kolejną podróż po klasztorach zen. Okres ten zakończył się akceptacją przez niego stanowiska opata w klasztorze Shōfuku, który został założony w Hakacie w 1195 roku przez Myōana Eisaia. Wykazał się jako duchowy przywódca, dobry organizator i skromny mnich. Ograniczył swój posiłek do tego, co udało mu się zebrać w czasie "takuhatsu" (religijnego żebrania). Odmawiał przyjmowania cesarskich honorów, aż do momentu, gdy stawało się to wyrazem braku szacunku dla dworu cesarskiego. Kiedy zgodził się ostatecznie przyjąć purpurową szatę, która była znakiem najwyższego poziomu dostępnego dla mnicha, nie uczestniczył w ceremonii jej wręczania wysługując się zastępcą. Fundusze przeznaczone na celebrację jego promocji przeznaczył na remont klasztoru.
Gdy miał 61 lat wyznaczył na swojego głównego spadkobiercę Tangena Tōi oraz pozostawił mu prowadzenie klasztoru. Sam zamieszkał w małej pustelni Kyōhakui-in (Pusty Biały Dom). Napisał wtedy wiele ze swoich wierszy:
Inny wiersz towarzyszy jego rysunkowi powstałemu w tej pustelni:
Paradoksalnie jego kariera rozwinęła się po odejściu do pustelni. Poświęcił się całkowicie medytacji i sztuce. Chociaż otrzymał w tej materii tylko standardowe wykształcenie, jakie otrzymywał każdy mnich szkoły rinzai, to miał niebywały talent i jego prace szybko zyskały admiratorów. Przyjaźnił się ze znanym malarzem Itō Jakuchu. Najczęściej posługiwał się monochromatyczną formą "sumi-e", która była wykorzystywana przez wielu artystów będących pod wpływem zenu, łącznie z Hakuinem. Jego prace charakteryzują się gwałtownością i ekspresją, często składają się z kilku zaledwie szybkich pociągnięć pędzlem, czasem towarzyszy im wiersz lub inny rodzaj kaligrafii. Te prawie nonszalanckie prace cechuje energia i humor. Jedna z jego najbardziej znanych prac przedstawia tylko trzy podstawowe kształty geometryczne: kwadrat, trójkąt i koło. Czasem potrafił być tak ironiczny jak Ikkyū Sōjun, co jest widoczne na rysunku mnisiego męskiego członka z podpisem „Nieużywany skarb”.
Tematem jego prac było zasadniczo wszystko, co widział, nawet najbardziej prozaiczne czynności, takie jak ważenie soli. Wiele prac porusza tematy buddyjskie; namalował kilka wersji Bodhidharmy, w tym jedną z podpisem „Dziewięć lat siedzenia przed ścianą – co za nuda!” Namalował także kilka prac związanych ze słynnym "haiku" Bashō Matsuo, z tego część była parodiami w stylu:
Jego życie w pustelni okazało się jednak nie całkiem samotne. Był tam odwiedzany przez przyjaciół, poetów, mistrzów herbaty, artystów, muzyków, lokalnych kupców i praktykujących medytację. Wielu przychodziło po wskazówki o charakterze duchowym, a niektórzy (jak np. lokalny pijak Icimaru Iwane) tylko po to aby dostać kaligrafię lub obrazek. Ludzie przynosili ze sobą kawałki papieru licząc, że Sengai coś na nich napisze lub narysuje. W końcu gdy okazało się, że w pustelni nie ma spokoju, Sengai wysunął głowę przez okno i wrzasnął na całą okolicę „Opata dzisiaj nie ma! Proszę przyjdźcie innym razem”.
Sengai był bardzo dumny ze statusu jaki osiągnął klasztor Shōfuku. Był także szczęśliwy, gdy jego spadkobierca i opat tego klasztoru Tangen poprowadził ceremonie związane z 600-leciem istnienia klasztoru. Jednak gdy w roku 1836 na skutek knowań lokalnych władz zesłano go na półwysep Oshima na wyspie Hokkaido, musiał w wieku 86 lat ponownie zostać opatem. Administracyjna praca związana z prowadzeniem klasztoru wyczerpała jego siły zdrowotne. W kilka tygodni po uroczystościach związanych z jego rocznicą urodzin poczuł się chory.
Przed śmiercią zgromadziło się wokół niego wielu uczniów, chcących spędzić jego ostatnie chwile wraz z nim. Mistrz popatrzył na nich i powiedział „Nie chcę umierać”. Uczniowie zaczęli się zastanawiać, co on chce im powiedzieć i co naprawdę znaczą jego słowa i rozpoczęli dyskusję. Sengai przysłuchiwał się i nagle krzyknął: „Nie! Ja naprawdę nie chcę umierać!” Napisał także wiersz:
Mistrz zen Gibon Sengai zmarł w 1837 roku.
Większość jego prac przechowywana jest w muzeum Idemitsu w Tokio.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3070165" url="https://pl.wikipedia.org/wiki?curid=3070165" title="Der Angriff">
Der Angriff

Der Angriff (pol.: "Atak") – niemieckojęzyczna gazeta założona w Berlinie w 1927 przez NSDAP, zamknięta w 1945 r.
Historia.
Gazetę założył Joseph Goebbels, który w 1926 roku objął funkcję gauleitera Berlina. Większość pieniędzy na rozpoczęcie działalności wydawniczej Goebbels otrzymał od partii nazistowskiej. "Der Angriff" wydawany był w dużym nakładzie. Krytykował „system” używając agresywnego języka, a antyparlamentaryzm i antysemityzm definiowały główne przesłanie gazety. Z gazetą współpracowali najczęściej partyjni funkcjonariusze, a główny artykuł numeru do 1933 roku zwykle był pisany przez wydawcę – Goebbelsa, który podpisywał swoje artykuły jako „Dr. G”.
Po raz pierwszy "Der Angriff" został wydany 4 lipca 1927 roku przez Angriff Press. Mottem gazety było „Dla uciskanych przeciwko wyzyskowi”. Początkowo ukazywała się raz w tygodniu, a od 1 października 1929 r. dwa razy w tygodniu. Z kolei po 1 października 1932 r. ukazywał się dwa razy dziennie: w południe i wieczorem. "Der Angriff" zawierał partyjną propagandę, agitowała przeciwko Republice Weimarskiej i wspierała antysemityzm. Prowadziła także regularną nagonkę na szefa policji w Berlinie Bernharda Weissa, ponieważ był Żydem.
W 1927 nakład gazety wyniósł około 2000 egzemplarzy. Z biegiem lat wzrastał i w 1939 wyniósł 146 694 egzemplarze, a w 1944 r. – 306 000. Jednakże po dojściu do władzy narodowych socjalistów znaczenie gazety powoli spadało. Wzrost nakładu nastąpił w okresie bombardowań Berlina przez aliantów, po to aby podnieść morale ludności Berlina. Po 19 lutego 1945 r. "Der Angriff" został połączony z "Berliner Illustrierte Nachtausgabe". Ostatni numer ukazał się 24 kwietnia 1945 roku.
Powiązania.
"Nacht-Angriff" – dziennik, który także był wydawany przez Goebbelsa.
"Der Gegen-Angriff: antifaschistische Wochenschrift" – antyfaszystowski tygodnik wydawany w Pradze między 1933 a 1936 rokiem. Miał także swoje wydanie szwajcarskie i paryskie.

</doc>
<doc id="3070170" url="https://pl.wikipedia.org/wiki?curid=3070170" title="Velódromo de Anoeta">
Velódromo de Anoeta

Velódromo de Anoeta (dawniej "Anoetako Belodromoa") – hiszpańska hala sportowo-widowiskowa położona w San Sebastián. Może pomieścić 5500 widzów. Jest wykorzystywana zarówno do wydarzeń sportowych jak i koncertów. W 1977 roku odbyły się Halowe Mistrzostwa Europy w Lekkoatletyce.

</doc>
<doc id="3070171" url="https://pl.wikipedia.org/wiki?curid=3070171" title="Bozon X">
Bozon X



</doc>
<doc id="3070174" url="https://pl.wikipedia.org/wiki?curid=3070174" title="Zamek w Rzyszczowie">
Zamek w Rzyszczowie

 
Zamek w Rzyszczowie – zamek wybudowany w XVI w. w miasteczku Rzyszczów.
Położenie.
Eryk Lassota von Steblau (1550-1616), poseł cesarza Rudolfa II Habsburga, przebywając w Rzyszczowie, w dniach 11-28 maja 1596 roku, pisał, że położone koło przeprawy przez rzekę Dniepr miasteczko było ufortyfikowane i posiadało zamek Andrzeja Chaleckiego (1530-1596).
Historia.
Po śmierci Andrzeja Rzyszczów otrzymali jego synowie Franciszek i Józefian (ur. przed 1596). Józefian był późniejszym dziedzicem całego majątku, który następnie sprzedał Aleksandrowi Konstantemu Woroniczowi (ur. ca 1620), cześnikowi, podkomorzemu kijowskiemu, posłowi na sejm. Ten właściciel wzniósł nowy, dobrze umocniony zamek na górze. Jerzy Daniel Woronicz (zm. 1681) w 1644 r. sprzedał własność Januszowi Tyszkiewiczowi, wojewodzie kijowskiemu. W 1649 roku Rzyszczów zajęli Kozacy. Okolice zamku były miejscem przeprawy armii króla Jana Kazimierza w pochodzie na Moskwę 10 listopada 1664 roku. Podczas buntu Janenko w 1678 r. Semen Samojłowicz obległ zamek, w którym bronił się Truszczenko – stronnik Janenki. Podczas walk oblężonym brakowało wody, więc topili śnieg. Gdy śnieg stopniał od ognia pili kwas buraczany. W trakcie walk "drewniane opasania oraz trzy narożne baszty zostały rozbite". Po oblężeniu Samojłowicz zdobył i spalił zamek a załogę wziął do niewoli. Po 1739 r. nowy właściciel Stanisław Szczeniowski (1710-1775), podczaszy trembloweski, sędzia grodzki żytomierski, starosta trechtymirowski odbudował zamek, który jednak spalili Hajdamacy w 1751 roku. Po tych wydarzeniach Szczeniowski, na ostrowiu rzeki Dniepr, zbudował kolejny, otoczony wodą zameczek. Pozostałości zamku "na górze" widoczne były jeszcze w XIX w. Miejsce, w którym stał określano jako "Iwanhora", od imienia króla Jana.

</doc>
<doc id="3070176" url="https://pl.wikipedia.org/wiki?curid=3070176" title="Nanna Leifsdóttir">
Nanna Leifsdóttir

Nanna Herborg Leifsdóttir (ur. 2 czerwca 1963 w Akureyri) – islandzka alpejka.
Brała udział w zimowych igrzyskach w 1984, na których wystartowała w slalomie i slalomie gigancie. W slalomie gigancie była 38. z czasem 2:34,84, natomiast slalomu nie ukończyła. Była chorążym islandzkiej kadry i najmłodszym reprezentantem Islandii na tych igrzyskach.

</doc>
<doc id="3070177" url="https://pl.wikipedia.org/wiki?curid=3070177" title="Varmaland">
Varmaland

Varmaland (isl. "Ciepło Ziemi") – wieś w Islandii, ok. 100 km na północ od Reykjavíku. Znany jako ośrodek lokalnej turystyki oraz ekologicznej produkcji warzyw, roślin i kwiatów. Są one uprawiane w szklarniach, które korzystają z pobliskich źródeł termalnych i gejzerów. Energię geotermalną wykorzystuje się też jako źródło energii elektrycznej. We wsi występuje zjawisko dnia i nocy polarnej.
Przez wiele lat w Varmaland znajdowało się liceum dla kobiet oraz szkoła nauki gotowania. Trzy największe gejzery w miejscowości to: Veggjalaug, Minnihver i Kvennaskólahver. Służą do ocieplania lokalnego basenu, centrum kultury, szkoły oraz lokalnych szklarnii.

</doc>
<doc id="3070178" url="https://pl.wikipedia.org/wiki?curid=3070178" title="Otothyrini">
Otothyrini



</doc>
<doc id="3070182" url="https://pl.wikipedia.org/wiki?curid=3070182" title="Mistrzostwa Europy w Biegach Przełajowych 2015">
Mistrzostwa Europy w Biegach Przełajowych 2015

22. Mistrzostwa Europy w Biegach Przełajowych – zawody lekkoatletyczne w biegach przełajowych, które odbyły się 13 grudnia 2015 w Hyères we Francji.
Paray-le-Monial został wybrany na gospodarza imprezy, przez Radę European Athletics, 2 listopada 2013 roku w Zurychu. Niespełna rok później miasto wycofało się z organizacji zawodów.
Z powodu zawieszenia przez IAAF rosyjskiej federacji lekkoatletycznej w zawodach nie wzięli udziału lekkoatleci z tego kraju.

</doc>
<doc id="3070184" url="https://pl.wikipedia.org/wiki?curid=3070184" title="Árni Óðinsson">
Árni Óðinsson

Árni Óðinsson (ur. 24 lutego 1950 w Akureyri) – islandzki alpejczyk, reprezentant klubu Skíðafélag Akureyrar.
Brał udział w zimowych igrzyskach w 1976, na których wystartował w slalomie gigancie. Po pierwszym przejeździe był 73. z czasem 2:05,28, ale drugiego nie ukończył, w wyniku czego nie został sklasyfikowany. Był najstarszym islandzkim alpejczykiem oraz chorążym kadry islandzkiej na tych igrzyskach.

</doc>
<doc id="3070187" url="https://pl.wikipedia.org/wiki?curid=3070187" title="Jan Lech">
Jan Lech

Jan Kazimierz Lech vel Jan Dziedziejko, pseud.: „Granit”, „John”, „Buła”, „Czerwony”, „Wrak”, „Beryl”, „Czarny”, „Truteń”, „Cer”, „Bez” (ur. 20 października 1907 w Turzy Małej, zm. 24 czerwca 1944 we Lwowie) – major dyplomowany piechoty Wojska Polskiego, Polskich Sił Zbrojnych na Zachodzie i Armii Krajowej, magister, cichociemny.
Życiorys.
Jan Kazimierz Lech urodził się 20 października 1907 roku w Turzy Małej, w rodzinie Stanisława i Kazimiery z Markowskich.
W latach 1926–1929 był podchorążym w Szkole Podchorążych Piechoty w Ostrowi Mazowieckiej. W latach 1929–1936 służył w 57 pułku piechoty Wielkopolskiej, a jednocześnie studiował na Uniwersytecie im. Adama Mickiewicza w Poznaniu. W latach 1936–1938 był słuchaczem XVII Kursu Wyższej Szkole Wojennej w Warszawie. 1 listopada 1938 roku, po ukończeniu kursu i otrzymaniu dyplomu naukowego oficera sztabu, został przydzielony do dowództwa 17 Wielkopolskiej Dywizji Piechoty w Gnieźnie na stanowisko I oficera sztabu.
W czasie kampanii wrześniowej 1939 roku był oficerem operacyjnym w sztabie 17 Dywizji Piechoty. Od 22 do 30 września był pomocnikiem oficera operacyjnego w sztabie 25 Dywizji Piechoty. Walczył w bitwie nad Bzurą oraz w obronie Warszawy. Za udział w tych walkach otrzymał Krzyż Walecznych. Od 30 września do 5 października ukrywał się w Szpitalu PCK przy ulicy Piusa XI 24, a następnie wyjechał do Wielkopolski. 2 stycznia 1940 roku przez Prehybę przekroczył granicę polsko-słowacką w towarzystwie braci: Jana i Włodzimierza oraz kapitana lekarza Antoniego Hetmana i porucznika Bochenka z 44 pułku piechoty. Tego samego dnia przejechali taksówką przez Słowację i w Koszycach przekroczyli granicę z Węgrami. 22 stycznia 1940 roku w Madene przekroczył granicę francuską.
W czasie kampanii francuskiej 1940 roku pełnił służbę w dowództwie 4 Dywizji Piechoty na stanowisku oficera sztabu. Następnie był oficerem łącznikowym przy dowódcy Samodzielnej Brygady Strzelców Podhalańskich. 27 lipca 1940 roku przekroczył granicę hiszpańską, następnie dostał się do Portugalii, by we wrześniu 1940 roku znaleźć się w Wielkiej Brytanii, gdzie został przydzielony do 3 Brygady Kadrowej Strzelców.
Po konspiracyjnym przeszkoleniu w dywersji został zaprzysiężony 6 lutego 1942 roku w Oddziale VI Sztabu Naczelnego Wodza. Zrzutu dokonano w nocy z 3 na 4 września 1942 roku w ramach operacji „Rheumatism” dowodzonej przez kpt. naw. Stanisława Króla. Dostał przydział do Obszaru Lwowskiego AK, gdzie służył od października 1942 roku do około 10 stycznia 1943 roku, kiedy dostał nominację na szefa sztabu Oddziału III Operacyjnego Okręgu Lwów AK. Od 15 marca 1943 roku był szefem sztabu Okręgu Lwów i przejściowo szefem Oddziału III sztabu. Od 25 marca 1944 roku pełnił funkcję II zastępcy komendanta Okręgu. Brał bezpośredni udział w walkach, m.in. 30 sierpnia 1943 roku był ranny w potyczce z Niemcami w czasie lustracji terenu pod Lubieniem Wielkim, 30 listopada brał udział w akcji Kedywu w Kamionce Strumiłowej. 
Około 15 kwietnia 1944 roku koło Janowa w wyniku zdrady został ranny w nogę i ujęty przez Gestapo. Został przewieziony do więzienia we Lwowie. 24 czerwca 1944 roku wyniesiono go na noszach z celi i rozstrzelano. Pochowany na cmentarzu Powązki Wojskowe w Warszawie (kwatera A25-8-6/7).
Major Lech był żonaty z Ireną Poniatowską, z którą miał syna Zbigniewa (ur. 1940 rok).
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Jan Lech.

</doc>
<doc id="3070189" url="https://pl.wikipedia.org/wiki?curid=3070189" title="Płetwonogie">
Płetwonogie

Płetwonogie (Pinnipedia) – zróżnicowany klad szeroko rozpowszechnionych ssaków morskich wyposażonych w płetwy, prowadzących częściowo wodny tryb życia. Obejmuje współczesne rodziny morsowatych (której jedynym dzisiejszym przedstawicielem jest mors), uchatkowatych (Otariinae i Arctocephalinae) oraz fokowatych (właściwych fok, pozbawionych małżowin usznych). Współcześnie istnieją 33 gatunki, na podstawie skamielin opisano też ponad 50 gatunków wymarłych. Takson monofiletyczny zaliczany do rzędu drapieżnych – najbliżsi żyjący współcześnie krewni płetwonogich to niedźwiedziowate i łasicokształtne.
Do grupy tej zaliczają się gatunki o zróżnicowanej wielkości: foki bajkalskie osiągają do 1 m długości i 45 kg masy ciała, podczas gdy słoń morski południowy, który jest także największym przedstawicielem rzędu drapieżnych (Carnivora), do 5 m i 3200 kg. Część gatunków wykazuje dymorfizm płciowy. Płetwonogie cechują się opływowym kształtem ciała i czterema kończynami przekształconymi w płetwy. Nie są tak sprawnymi pływakami jak delfiny, są jednak bardziej gibkie i zwrotne. Uchatkowate używają obydwu par kończyn do pływania, podczas gdy fokowate i morsowate – głównie kończyn tylnych. Uchatkowate i morsowate mogą wykorzystać kończyny tylne do lokomocji również na lądzie, w przeciwieństwie do fokowatych, które w związku z tym na lądzie są znacznie mniej mobilne. Uchatkowate mają widoczne małżowiny uszne, fokowate i morsowate są ich pozbawione. Zmysły płetwonogich są dobrze rozwinięte, wykazują przystosowania do środowiska wodnego i lądowego. Niektóre gatunki przystosowały się do nurkowania na znaczne głębokości. Posiadają grubą warstwę podskórnego tłuszczu, który zapewnia im izolację termiczną w zimnej wodzie. Ciało wszystkich gatunków tego taksonu oprócz morsa jest pokryte futrem.
Choć płetwonogie mają szeroki zasięg występowania, większość gatunków preferuje chłodniejsze wody obu półkul (północnej i południowej). Większą część swego życia spędzają w wodzie. Na brzeg wychodzą, by łączyć się w pary, rodzić potomstwo, linieć bądź uciekać przed drapieżnikami, jak rekiny czy orki. Żywią się głównie rybami lub bezkręgowcami morskimi, ale nieliczne, jak lampart morski, żywią się kręgowcami takimi, jak pingwiny czy inne płetwonogie. Morsy wyspecjalizowały się w spożywaniu mięczaków dna morskiego.
Samce zazwyczaj łączą się z więcej niż jedną samicą, aczkolwiek stopień tego zjawiska różni się w zależności od gatunku. Samce gatunków rozmnażających się na lądzie mają tendencję do parzenia się z większą liczbą samic niż te przystępujące do tego na lodzie. Stosują one różne strategie dla osiągnięcia sukcesu reprodukcyjnego: bronią swych samic, bronią obranego terytorium mającego za zadanie przyciągać samice, rytuały godowe wykonywane są często grupowo, w wybranych miejscach i mają charakter współzawodnictwa (lek). Szczenięta zazwyczaj rodzą się na wiosnę bądź latem, matki biorą na siebie prawie całą odpowiedzialność za ich rozwój. Matki pewnych gatunków poszczą i niańczą swe dzieci przez względnie krótki okres, podczas gdy inne przerywają na pewien czas opiekę nad potomkiem, by żerować w morzu. Morsy opiekują się dziećmi na morzu. W repertuarze wydawanych odgłosów oprócz prostych, np. szczekania, czy przypominających dźwięk gongu odgłosów morsów, występują także złożone pieśni (np. u weddelek arktycznych).
Mięso, tłuszcz, futro i kości płetwonogich były tradycyjnie używane przez rdzennych mieszkańców Arktyki. Płetwonogie przedstawiano w różnych kulturach świata. Często trzyma się je w niewoli, a czasami tresuje, by wykonywały różne sztuczki. Były obiektem zawziętych polowań dla przemysłowego wykorzystania pochodzących z nich produktów, zostały objęte ochroną przez prawo międzynarodowe. Uchatka japońska i mniszka antylska zostały wytępione w ubiegłym wieku. Mniszka śródziemnomorska i mniszka hawajska są krytycznie zagrożone wyginięciem zgodnie z klasyfikacją IUCN. Prócz polowań, płetwonogim zagrażają przypadkowe wpadanie w sieci rybackie, zatrucie mórz oraz presja ze strony turystów i lokalnej ludności.
Systematyka.
Płetwonogie jako odrębną jednostkę taksonomiczną wyróżnił niemiecki przyrodnik Johann Karl Wilhelm Illiger. W 1811 ukuł nazwę, by określić nią zarówno rodzinę, jak i rząd. Amerykański zoolog Joel Asaph Allen zrewidował systematykę płetwonogich świata w monografii z 1880 pod tytułem "History of North American pinnipeds, a monograph of the walruses, sea-lions, sea-bears and seals of North America" ("Historia północnoamerykańskich płetwonogich, monografia morsów, lwów morskich, uchatek i fok Ameryki Północnej"). W tej publikacji prześledził historię nazw, stworzył klucze identyfikacyjne dla rodzin i rodzajów, podał opisy gatunków północnoamerykańskich i krótkie opisy gatunków z innych części świata. W 1989 Annalisa Berta i współpracownicy zaproponowali wyróżnienie kladu bez rangi o nazwie Pinnipedimorpha, obejmującego kopalny rodzaj "Enaliarctos" i współczesne płetwonogie jako grupy siostrzane. Płetwonogie należą do podrzędu psokształtnych i rzędu drapieżnych.
Spośród trzech współczesnych rodzin, uchatkowate i morsowate łączy się razem w nadrodzinę Otarioidea, podczas gdy fokowate należą do Phocoidea.
Nazwa naukowa Pinnipedia pochodzi od łacińskich słów "pinna" ("pióro, skrzydło") i "pes" l.m. "pedes" – ("noga, stopa").
Nazwa uchatkowate odnosi się do tego, że posiadają małżowiny uszne. W języku angielskim zwane są "eared seals" – "uszastymi fokami". Pływają dzięki dobrze rozwiniętym płetwom kończyn przednich, którymi odpychają się od wody. Spacerując po lądzie, przekręcają swe tylne łapy ku przodowi. Przedni koniec ich kości czołowej schodzi pomiędzy kości nosowe, a otwór nadoczodołowy jest duży i spłaszczony horyzontalnie. Dół nadgrzebieniowy podzielony jest „grzebieniem wtórnym”. Oskrzela dzielą się w kierunku przednim. Wyróżnia się w ich obrębie Otariinae i Arctocephalinae. Otariinae wyróżniają się zaokrąglonymi pyskami i krótszym, bardziej szorstkim futrem. Natomiast pysk Arctocephalinae jest bardziej zaostrzony, cechują się też dłuższymi przednimi płetwami i grubszą okrywą włosową złożoną z podszerstka i włosów okrywowych. Te pierwsze dorastają większych rozmiarów niż drugie. Pięć rodzajów i 7 gatunków (w tym 1 wymarły) Otariinae przetrwało do czasów współczesnych. W przypadku Arctocephalinae chodzi o 2 rodzaje i 9 gatunków. Wspomniany podział na dwie odrębne podrodziny Otariinae i Arctocephalinae uznawano historycznie, jednak badanie genetyczne opublikowane w 2001 wykazało, że kotik zwyczajny jest bliżej spokrewniony z pewnymi Otariinae. Pogląd ten wsparło badanie molekularne z 2006, które wykazało, że kotik zwyczajny stanowi grupę siostrzaną kladu obejmującego inne uchatowate. Potwierdza to wsparty badaniami morfologicznymi pogląd, zgodnie z którym członkowie Otariinae wykazują bliższe pokrewieństwo z rodzajem kotik ("Arctocephalus"), niż koticzak ("Callorhinus"). Te dwa rodzaje łączono z uwagi na wspólną cechę owłosienia. Podważono w nim monofiletyzm zarówno Otariinae, jak i rodzaju kotik. Badanie potwierdziło powiązania pomiędzy kotikiem meksykańskim, kotikiem nowozelandzkim i uchatką patagońską, jednak związki tej grupy z uchatką australijską czy uchatką nowozelandzką nie posiadają już tak silnego wsparcia w postaci badań. Klad obejmujący te gatunki miałby z kolei grupę zewnętrzną w postaci uchatki karłowatej. Niepewne pozostaje pokrewieństwo pomiędzy rodzajami uchatek ("Eumetopias"), uszanka ("Zalophus") i uchatka ("Otaria"). Ostatni z wymienionych stanowi prawdopodobnie grupę zewnętrzną w stosunku do dwóch pozostałych.
Obecnie żyje tylko jeden przedstawiciel morsowatych: mors. Zwierzę to łatwo odróżnić od innych dzisiejszych płetwonogich po dużych rozmiarach (ustępuje on tylko słoniom morskim), prawie bezwłosej skórze i długich górnych kłach. Jak uchatkowate, morsy potrafią skierować swe tylne kończyny ku przodowi i spacerować po lądzie. Poruszając się w wodzie, mors używa właśnie tylnych kończyn jako napędu, podczas gdy przednie odgrywają rolę steru. Mors nie posiada małżowin usznych. Jego kość skrzydłowata jest gruba i szeroka. Kości czołowe mają kształt litery V. Przedni koniec kości piętowej nosi pośrodku wydatną guzowatość.
Fokowate nie mają małżowin usznych. Nie potrafią też zgiąć swych tylnych łap do przodu, co czyni je na lądzie dość niezdarnymi. W wodzie pływają dzięki ruchom tylnych płetw i ruchom na boki tylnej części ciała. Cechują je zgrubiały wyrostek sutkowaty, powiększone kości o angielskiej nazwie entotympanic bone, wywinięta na zewnątrz kość miedniczna i masywna kostka. Wyrostek nadoczodołowy kości czołowej nie występuje. Guz kości piętowej jest niedorozwinięty. Badanie molekularne z 2006 wspiera podział fokowatych na dwie monofiletyczne podrodziny: Monachinae, gdzie zaliczają się mirunga ("Mirounga"), mniszka ("Monachus") i Lobodontini, oraz Phocinae, obejmujące nerpę ("Pusa"), fokę ("Phoca"), szarytkę ("Halichoerus"), kajgulika ("Histriophoca"), lodofokę ("Pagophilus"), fokowąsa ("Erignathus") i kapturnika ("Cystophora"). W ich obrębie wyróżnia się 2 podrodziny. Monachinae obejmują plemiona Monachini (rodzaj mniszka), Miroungini (słonie morskie) i Lobodontini (foka Rossa, weddelka arktyczna, krabojad, lampart morski). Phocinae podzielono z kolei na Erignathini (foka wąsata), Cystoohorhini (kapturnik) oraz Phocini. To ostatni plemię podzielono dodatkowo na Phocina (foka i szarytka morska) oraz Histriophocina (kajgulik pręgowany, dawniej foka pręgowana i lodofoka grenlandzka, dawniej foka grenlandzka). Niekiedy wyróżnia się trzecią podrodzinę Cystophorinae (czyni tak choćby Koretsky, 2001), zaliczając do niej kapturnika i słonie morskie, co staje w sprzeczności z współczesnymi danymi. Istnieje także koncepcja Cystophorhini obejmujących prócz kapturnika także fokę grenlandzką i pręgowaną. Wymaga ona jednak uznania, że diploidalna liczba chromosomów 2n=32 pojawiła się u Phocini dwukrotnie (wyłamuje się z nich kokowąs brodaty (dawniej foka wąsata) o 2n=34).
Przegląd taksonomiczny płetwonogich z 2012 autorstwa Berthy i Morgana Churchill sugeruje na podstawie kryteriów morfologicznych i genetycznych istnienie 33 żyjących gatunków i 29 podgatunków. Jednak pięć z tych podgatunków nie posiada dostatecznego wsparcia, by stwierdzić rozstrzygająco, że rzeczywiście chodzi o oddzielne podgatunki. Autorzy rekomendowali też ograniczenie rodzaju kotik ("Arctocephalus") do gatunku "Arctocephalus pusillus" (kotik karłowaty, dawniej uchatka karłowata) i przywrócenie nazwy rodzajowej "Arctophoca" dla kilku gatunków i ich podgatunków zamieszczanych wcześniej w rodzaju "Arctocephalus".
Opisano ponad 50 gatunków kopalnych.
Ewolucja.
Tradycyjnie uznawano płetwonogie za pochodzące z dwóch różnych linii. Morsy i uchatkowate miałyby pochodzić od wspólnego przodka z niedźwiedziowatymi, fokowate natomiast z łasicokształtnymi. Jednakże pojawiły się argumenty morfologiczne i molekularne wspierające pochodzenie od jednego przodka. Niemniej toczy się dyskusja, czy płetwonogie spokrewnione są bliżej z niedźwiedziowatymi, czy też z łasicokształtnymi. Wyniki niektórych analiz wspierają tę pierwszą hipotezę, innych tę drugą. Postulowano także, czy płetwonogie powstały w Arktyce, czy też w Antarktyce. Z danych molekularnych wynika, że ostatni wspólny przodek płetwonogich i psokształtnych żył 50 milionów lat temu, w eocenie, przy czym rozdzielenie psokształtnych i kotokształtnych umiejscawia się 52 miliony lat temu, choć skamieniałości wskazują tylko, że nastąpiło to nie później niż 43 miliony lat temu. Ewolucyjny związek ze ssakami lądowymi pozostawał nieznany aż do roku 2007, kiedy odkryto przypominającą wydrę "Puijila darwini". Jej szczątki znaleziono we wczesnomioceńskich pokładach z Nunavut w Kanadzie. Odkrywcy "Puijila" umieścili ją w kladzie z "Potamotherium", uznawanym tradycyjnie za przedstawiciela łasicowatych, i z "Enaliarctos". Z tej trójki "Puijila" cechowała się najsłabiej wyrażonymi adaptacjami do środowiska wodnego. Jej odkrycie w osadach jeziornych sugeruje, że ewolucja płetwonogich obejmowała przejściową fazę słodkowodną. "Enaliarctos", kopalny gatunek z późnooligoceńskiej-wczesnomioceńskiej Kalifornii, sprzed 24–22 milionów lat, przypominał silnie współczesne płetwonogie. Był przystosowany do wodnego trybu życia. Miał giętki kręgosłup i kończyny przekształcone w płetwy. Jego zęby wykazywały adaptacje do cięcia, jak u drapieżnych lądowych, mógł przebywać przy brzegu częściej, niż jego współcześni krewni. Potrafił pływać zarówno z użyciem płetw przednich, jak i płetw tylnych, wydawał się jednak bardziej wyspecjalizowany w pływaniu za pomocą przednich łap. Bliskim krewnym dzisiejszych płetwonogich był "Pteroarctos", żyjący w Oregonie 19–15 milionów lat temu. Jak u współczesnych krewnych, jego oczodoły nie były ograniczane pewnymi kośćmi czaszki, jak kość jarzmowa czy kość łzowa, natomiast w większości kształtowała je szczęka.
Przodkowie Otarioidea i Phocoidea rozdzielili się przed 33 milionami lat. Istnieje też pogląd, zgodnie z którym morsowate są bliżej spokrewnione z fokowatymi, niż z uchatkowatymi, tworząc razem Phocomorpha. Jednakże nie jest on zgodny z najbardziej prawdopodobnym drzewem rodowym tego kladu, choćby wedle Arnason i współpracowników (2006).
Fokowate wydają się pochodzić z wymarłej rodziny Desmatophocidae z Północnego Atlantyku. Zwierzęta te żyły 23-10 milionów lat temu. Miały wydłużone czaszki, stosunkowo duże oczy, kości jarzmowe połączone na zasadzie czopów (wypustka jednej kości wchodzi w zagłębienie kolejnej) oraz zaokrąglone zęby policzkowe. Wykazywały także dymorfizm płciowy. Mogły być zdolne do pływania poprzez odpychanie się od wody zarówno przednią, jak i tylną parą płetw. Sądzono, że fokowate istnieją od przynajmniej 15 milionów lat, obecnie najstarszy znany szkielet pochodzi z oligocenu sprzed 28 milionów lat. Dowody molekularne wspierają podział na linie Monachinae i Phocinae 22 miliony lat temu. Skamieniałych przedstawicieli Monachinae "Monotherium" i Phocinae "Leptophoca" znaleziono na południowym wschodzie Ameryki Północnej. Wczesny podział pomiędzy liniami "Erignathus" i "Cystophora" przed 17 milionami lat sugeruje, że Phocinae migrowały na wschód i na północ z Północnego Atlantyku. Rodzaje "Phoca" i "Pusa" mogły powstać, gdy linia tej podrodziny przemieszczała się z Morza Sarmackiego do Oceanu Arktycznego, a następnie udała się na wschód. Foka bajkalska najprawdopodobniej imigrowała do jeziora Bajkał z północy, przez jeziora wzdłuż południowej krawędzi lodowca syberyjskiego, gdzie została następnie odizolowana. Foka kaspijska została odizolowana wraz z kurczeniem się Paratetydy, pozostawiając populację w małym morzu, będącym jej pozostałością – Morzu Kaspijskim. Monachinae różnicowały się, przesuwając swój zasięg w kierunku południowym. "Monachus" powstał w obrębie Morza Śródziemnego i migrował na Karaiby oraz do środkowego Północnego Pacyfiku. Dwa współczesne gatunki słoni morskich zróżnicowały się przed około 4 milionami lat, po uformowaniu się Przesmyku Panamskiego. Linia Lobodontinae powstała około 9 milionów lat temu skolonizowała ocean południowy w odpowiedzi na zlodowacenie.
Linie ewolucyjne uchatkowatych i morsowatych rozdzieliły się prawie 28 milionów lat temu. Uchatkowate powstały w Północnym Pacyfiku. Najstarsza skamieniałość należy do "Enaliarctos" z podrodziny Enaliarctinae i liczy sobie 27-25 milionów lat. Prawdopodobnie niedługo wcześniej jej rodzina oddzieliła się od morsowatych. Wcześniej za najstarszego przedstawiciela uchatkowatych uznawano "Pithanotaria". Pochodzi ona z Kalifornii, jej szczątki liczą sobie 11 milionów lat. Linia koticzaka ("Callorhinus") oddzieliła się wcześniej, 16 milionów lat temu. Następnie oddzieliły się uszanka ("Zalophus"), uchatek ("Eumetopias") i uchatka ("Otaria"). Ta ostatnia skolonizowała wybrzeże Ameryki Południowej. Większość pozostałych uchatkowatych zróżnicowało się na półkuli południowej.
Najstarsze skamieliny zaliczane do morsowatych należą do "Prototaria" z Japonii i "Proneotherium" z Oregonu. Datuje się je na 18-16 milionów lat. Te prymitywne morsowate nosiły znacznie krótsze kły, a ich dieta składała się raczej z ryb, niż z mięczaków, jak wyspecjalizowana dieta dzisiejszego morsa. Morsowate zróżnicowały się później w środkowym i późnym miocenie. U niektórych gatunków zarówno górne, jak i dolne kły były powiększone. Rodzaje "Valenictus" i mors ("Odobenus", rodzaj do którego należy dzisiejszy mors arktyczny) posiadały wydłużone kły. Przedstawiciele linii dzisiejszego morsa mogli rozprzestrzenić się z Północnego Pacyfiku na Karaiby poprzez Central American Seaway 8-5 milionów lat temu, po czym kontynuowali to w Północnym Atlantyku, z którego wrócili do Północnego Pacyfiku przez Arktykę milion lat temu. Alternatywnie mogli oni rozprzestrzenić się z Północnego Pacyfiku przez Arktykę do Północnego Atlantyku w plejstocenie.
Anatomia i fizjologia.
Płetwonogie mają opływowe, wrzecionowate ciała o zredukowanych bądź nie występujących w ogóle małżowinach usznych, zaokrąglonych głowach, giętkich szyjach, kończynach przekształconych w płetwy i małych ogonach. Ich czaszki mają wielkie oczodoły, krótkie pyski i zwężoną okolicę międzyoczodołową. Wyróżniają się wśród drapieżnych tym, że ściany ich oczodołów są w dużym stopniu kształtowane przez szczękę i nie są one ograniczone przez pewne kości czaszki. W porównaniu z innych drapieżnymi występuje mniej zębów (zwłaszcza kłów i tylnych zębów trzonowych), zęby są zaostrzone, stożkowate. Nie występują łamacze. Mors ma bardzo wydłużone górne kły. Zęby mleczne płetwonogich dość wcześnie wypadają – u niektórych gatunków już przed porodem. Gruczoły piersiowe i narządy rozrodcze są schowane w głębi ciała. Rozmiary ciała dorosłych osobników poszczególnych przedstawicieli płetwonogich cechuje duża rozpiętość: od jednometrowej długości foki bajkalskiej, ważącej 45 kg, do pięciometrowego i ważącego 3200 kg słonia morskiego południowego. Ogólnie cechują się większymi rozmiarami, niż inne drapieżne. Słoń morski południowy jest największym przedstawicielem tego rzędu.
U niektórych gatunków stwierdzono dymorfizm płciowy – samce są większe niż samice. Tendencję do narastania różnic w wielkości ciała pomiędzy samicami a samcami u przedstawicieli płetwonogich zaobserwować można w skamieniałościach od miocenu. Dymorfizm płciowy związany jest z poligynicznym sposobem rozrodu tych ssaków. Samce konkurują ze sobą o terytoria, dzięki którym mogą zdobyć samice. W walkach wygrywają większe osobniki. Osiągają one większy sukces rozrodczy i dzięki temu geny odpowiedzialne za duże rozmiary ciała samców utrwalają się w populacji. Istnieje duże ryzyko, że zbyt mały samiec w ogóle nie weźmie udziału w rozrodzie. Ryzyko takie raczej nie istnieje w przypadku samic, wydających najczęściej co sezon na świat młode. Dobór naturalny premiuje więc większe rozmiary tylko w przypadku jednej z płci i to właśnie doprowadza do pojawienia się dymorfizmu płciowego. Uważa się również, że dymorfizm płciowy ogólnie koreluje z różnicami w inwestycjach rodzicielskich, jakie obie płcie czynią podczas rozrodu. W przypadku płetwonogich występuje związek pomiędzy wielkością dymorfizmu płciowego a wielkością haremu przypadającego na dominującego samca. Ekstremalny dymorfizm występuje choćby u słoni morskich. Natomiast u gatunków w mniejszym stopniu poligenicznych samce i samice nie różnią się rozmiarami ciała aż tak bardzo. Wśród Lobodontinae samice są nawet nieco większe od samców. Dymorfizm płciowy przejawia się także w drugorzędowych cechach płciowych u byków niektórych gatunków: wydatnej trąbie u samców słoni morskich, rozdymanej czerwonej błonie nosowej kapturnika, czy grubej szyi i grzywie samców uchatkowatych.
Ciało wszystkich przedstawicieli płetwonogich pokryte jest futrem, z wyjątkiem morsów, których skóra jest naga, z nielicznymi tylko włosami. Jednak nawet u w pełni owłosionych płetwonogich (jak słonie morskie) futro jest rzadsze, niż u większości ssaków lądowych. W przypadku gatunków żyjących na lodzie młode mają grubsze futro, niż osobniki dorosłe (można tu wymienić fokę Weddella). Ich szczególne owłosienie nazywa się lanugo. Jest ono również masywniejsze niż wełniste, drobne i krótkie lanugo płodów i wcześniaków. Nie występuje ono u cieląt morsów, które oszczędzają ciepło dzięki swych dużym rozmiarom i przebywaniu razem z innymi osobnikami. Umaszczenie strony grzbietowej ciała dorosłych przedstawicieli płetwonogich jest ciemniejsze niż strony brzusznej, co może mieć znaczenie przystosowawcze: tak ubarwione osobniki są mniej widoczne podczas nurkowania, ponieważ jasny brzuch stanowi mniejszy kontrast na tle jasnej powierzchni wody – tym samym szanse jego wykrycia przez drapieżnika pływającego głębiej i spoglądającego ku górze w poszukiwaniu ofiar są mniejsze ("countershading"). Podobnie ciemny grzbiet jest mniej kontrastowy na ciemnym tle przy spoglądaniu w głąb wody. Czysto białe futro szczenięcia foki grenlandzkiej stanowi doskonały kamuflaż na śniegu i wśród lodu. Niektóre gatunki, jak foka pręgowana, nerpa obrączkowana czy lampart morski, posiadają ubarwienie maskujące w postaci nieregularnych wzorów utworzonych przez kontrastujące jasne i ciemne barwy (plamy). Wszystkie w pełni owłosione gatunki linieją. U fokowatych zdarza się to raz do roku, podczas gdy uchatkowate zmieniają szatę częściowo, przez cały rok. Płetwonogie dysponują warstwą podskórnej tkanki tłuszczowej, szczególnie grubej u fokowatych i morsa. Pomaga ona w utrzymaniu ciepła oraz dostarcza energii i substancji odżywczych, gdy zwierzę pości. Może stanowić nawet połowę masy ciała zwierzęcia. Noworodki mają jedynie cienką warstwę tłuszczu, ale niektóre gatunki kompensują to grubym meszkiem.
Płetwonogie dysponują jednokomorowym żołądkiem, podobnym do żołądka lądowych przedstawicieli rzędu drapieżnych. Długość jelita cienkiego waha się od ośmiokrotności długości ciała w przypadku uchatki kalifornijskiej, przez szesnastokrotność u foki pospolitej, do dwudziestopięciokrotności u słonia morskiego północnego. Przeciętnie iloraz ten wynosi u uchatkowatych ponad 18. Po zbadaniu przewodów pokarmowych uchatki kalifornijskiej, foki pospolitej i słonia morskiego północnego stwierdzono, że ich jelito cienkie jest dłuższe, niż cały przewód pokarmowy roślinożerców podobnej wielkości. Większość gatunków nie posiada ani kątnicy, ani wyraźnego odgraniczenia pomiędzy jelitem cienkim a grubym. Płetwonogie nie posiadają wyrostka robaczkowego. Jelito grube jest względnie krótkie i tylko nieznacznie grubsze od cienkiego. U słonia morskiego północnego jest krótsze, niż u uchatki kalifornijskiej czy foki pospolitej. Długość jelita może stanowić adaptację do częstego głębokiego nurkowania, zwiększona objętość przewodu pokarmowego służy jako wydłużony przedział magazynujący częściowo strawiony pokarm podczas zanurzenia. Wśród przyczyn rozwoju długiego przewodu pokarmowego podaje się też duże rozmiary zwierząt, duże zapotrzebowanie energetyczne i rodzaj spożywanego pokarmu.
Jak u większości ssaków morskich, nerki składają się z niewielkich płatów, mogą efektywnie usuwać z organizmu sól.
Poruszanie się.
Zwierzęta te mają po dwie pary płetw: przednią i tylną. Łokcie i kostki objęte zostały tułowiem. Płetwonogie nie są tak sprawnymi pływakami jak walenie: pływając mogą osiągnąć prędkość do 5-15 węzłów (9–28 km/h), podczas gdy niektóre gatunki delfinów – ok. 20 w. (37 km/h). Są natomiast bardziej zwinne i gibkie. Niektóre uchatkowate, jak uchatka kalifornijska, potrafią wyginać szyję w tył, sięgając swych tylnych płetw, co pozwala im na dokonywanie zwrotów przez grzbiet. Płetwonogie wykształciły adaptacje zmniejszające opór. Posiadają opływowy kształt ciała, między innymi dzięki podskórnej warstwie tłuszczu. Ich pęczki mięśniowe w skórze układają się w wysmukłe sieci, co sprzyja przepływowi laminarnemu i ułatwia im sunąć przez wodę. Nie mają mięśni przywłosowych, co ułatwia układanie się włosa wzdłuż ciała, zgodnie z kierunkiem przepływu wody w trakcie pływania i tym samym redukuje opór. W jednym z doświadczeń wykazano, że po ogoleniu skóry opór towarzyszący pływaniu wzrósł.
Płynąc, uchatkowate polegają na swych przednich płetwach, używając ich jak skrzydeł, w sposób podobny do występującego u pingwinów czy żółwi morskich. Ruch przedniej pary płetw nie jest ciągły, zwierzę sunie pomiędzy każdym odbiciem. W porównaniu z drapieżnymi lądowymi długość kończyn przednich uchatkowatych uległa redukcji, co zaowocowało korzyścią mechaniczną mięśni stawów ramiennego i łokciowego. Tylna para płetw służy do stabilizacji. Fokowate i morsy pływają dzięki ruchom tylnych płetw i tylnej części ciała na boki, natomiast przednie płetwy pełnią funkcję steru. Pewne gatunki częściowo wynurzają się z wody, co może pozwalać im na przyśpieszenie podróży. W dodatku Otariinae znane są z „ujeżdżania” fal, co prawdopodobnie zmniejsza zużycie energii.
Płetwonogie potrafią poruszać się po lądzie, choć nie tak sprawnie, jak ich lądowi krewniacy. Uchatkowate i morsowate potrafią skierować swe tylne łapy do przodu, pod ciało, i spacerować w ten sposób na czterech kończynach. Przednie łapy poruszają się w kierunku raczej poprzecznym, niż strzałkowym. Uchatkowate wykorzystują na lądzie ruchy głowy i szyi w większym stopniu, niż tylne płetwy. Poruszając się, Otariisae wytwarzają pęd, machając głową i szyją. Stwierdzono, że niektórzy przedstawiciele Otariinae mogą wspinać się po schodach. Fokowate na lądzie poruszają się mniej zwinnie. Nie potrafią zwrócić ku przodowi swych tylnych płetw, poruszając się poprzez szarpnięcia, odbicia, podrygi. Utrzymują równowagę dzięki przedniej parze płetw. Pewne gatunki używają jej do ciągnięcia się do przodu. Fokom łatwiej jest się poruszać po lodzie, ponieważ mogą się wówczas ślizgać na brzuchu.
Zmysły.
Oczy płetwonogich są duże w stosunku do wymiarów ciała. Leżą z przodu głowy. Jedyny wyjątek to mors, którego oczy leżą po bokach głowy. Ponieważ żywi się on bentonicznymi małżami, które, w większości, nie mogą uciekać, mniejsze pole widzenia stereoskopowego spowodowane ułożeniem oczu po bokach głowy nie stanowi poważnej przeszkody, natomiast szersze całkowite pole widzenia zapewnia wcześniejsze wykrycie zagrożenia. Oczy płetwonogich wykazują adaptacje do widzenia zarówno pod wodą, jak i w powietrzu.
Na powierzchni rogówki płetwonogich, w centralnej części, znajduje się obszar o średnicy ok. 6–10 mm i o prawie płaskiej powierzchni. Dzięki temu, mimo że współczynniki załamania światła w wodzie i w powietrzu są różne, światło wpadające do oka płetwonogich przez ten obszar będzie (w określonych warunkach) prawie tak samo załamywane, niezależnie od tego czy zwierzę przebywa w wodzie czy na powietrzu. Z uwagi na różnic w spłaszczeniu w obrębie poszczególnych południków rogówki foki pospolitej pojawia się astygmatyzm (przeważa spłaszczenie w płaszczyźnie wertykalnej). Płetwonogie posiadają też bardzo umięśnioną i unaczynioną tęczówkę. Dobrze rozwinięty mięsień rozwieracz źrenicy umożliwia regulację średnicy źrenicy w szerokim zakresie. Skurczona źrenica przyjmuje typowo kształt gruszkowaty, u foki wąsatej jest bardziej podłużna. U gatunków żyjących w płytkich wodach, jak foka pospolita czy uchatka kalifornijska, zakres zmian średnicy źrenicy jest mniejszy (powierzchnia otworu przy maksymalnie zwężonej źrenicy jest, odpowiednio, 70 razy i 26 razy mniejsza niż całkowicie rozszerzonej źrenicy), podczas gdy u nurkującego głęboko słonia morskiego zakres zmian jest znacznie większy (od 0,9 mm² do 422 mm² – zmiana 470-krotna). Jego soczewka jest przeważnie sferyczna albo też nieznacznie eliptyczna. Akomodacja rozwinięta jest słabo bądź w ogóle, pomimo mięśnia rzęskowego bardziej rozwiniętego, niż u waleni. Sztywne ciało szkliste stwierdzono u kotika zwyczajnego, co ma wpływ na utrzymaniu kształtu gałki ocznej. Duża część siatkówki jest równoodległa od środka soczewki. Błona odblaskowa typu "tapetum cellulosum", ułatwiająca widzenie pod wodą, w warunkach małej dostępności światła, należy do najlepiej rozwiniętych wśród ssaków. Buduje ją od 20 do 34 warstw. Przystosowania do widzenia pod wodą (m.in. niemal sferyczna soczewka, eliptyczna gałka oczna) powodują, że na lądzie zwierzęta te są krótkowidzami, zwłaszcza w słabym oświetleniu, przy szeroko otwartej źrenicy. Przy dobrym oświetleniu skurczona źrenica poprawia ostrość widzenia. U Pinnipedia żyjących na lądzie jak foka grenlandzka rogówki mogą wytrzymać wyższy poziom promieniowania ultrafioletowego odbijanego przez otoczenie w białych, śnieżnych siedliskach. W efekcie nie cierpią na ślepotę śnieżną. Płetwonogie zdają się posiadać ograniczone widzenie barwne, nie mają bowiem czopków S. Mięśnie zewnętrzne gałki ocznej morsa są mocno rozwinięte, a brak sklepienia oczodołu powoduje, że jego gałki oczne wystają mocno z oczodołu. Zwiększa to pole widzenia morsa, i umożliwia widzenie w kierunkach czołowym i grzbietowym. Płetwonogie wydzielają duże ilości śluzu chroniącego ich oczy. Nabłonek rogówki jest skeratynizowany. Gruba twardówka amortyzuje zmiany ciśnienia podczas nurkowania. Jak wiele ssaków i ptaków, płetwonogie mają migotkę.
Zmysł słuchu płetwonogich jest dobrze przystosowany do odbierania dźwięków pod wodą, dzięki niemu mogą tam odbierać dźwięki o częstotliwości do 70000 Hz. W powietrzu ich słuch jest nieco gorszy w porównaniu do wielu ssaków lądowych: choć zakres częstotliwości odbieranych dźwięków jest zbliżony do zakresu, jaki odbiera człowiek, to czułość słuchu jest gorsza. Okazuje się, że spośród trzech gatunków: foki pospolitej, uchatki kalifornijskiej i słonia morskiego północnego, uchatka lepiej słyszy w powietrzu, foka pospolita równie dobrze słyszy w powietrzu jak i pod wodą, natomiast słoń morski lepiej słyszy pod wodą. Choć płetwonogie mają na lądzie naprawdę dobry węch, pozostaje on niewykorzystany podczas zanurzenia, gdy ich nozdrza pozostają zamknięte. Uznaje się więc, że węch ustępuje słuchowi i wzrokowi.
U płetwonogich dobrze rozwinięty jest zmysł dotyku. Ich wibrysy są dziesięć razy bardziej unerwione niż u ssaków lądowych, co pozwala im wyczuwać nawet niewielkie drgania przenoszone przez wodę, co jest użyteczne podczas żerowania, może pomagać lub zastępować wzrok, zwłaszcza w ciemności. Wibrysy pewnych uchatkowatych są naprawdę długie: u uchatki antarktycznej osiągać mogą 41 cm. Najwięcej występuje ich u morsa: 600–700 pojedynczych włosów. Odgrywają ważną rolę w wyszukiwaniu zdobyczy w mętnym dnie morza. W przeciwieństwie do ssaków lądowych, takich jak gryzonie, płetwonogie nie ruszają swymi wibrysami, ale wyciągają swe ruchome wąsy i trzymają je w jednej pozycji. Prócz żerowania wibrysy mogą również odgrywać rolę w orientacji przestrzennej – wydaje się, że foka pstra wykorzystuje je do odnajdywania drogi do otworów w lodzie, służących do zaczerpnięcia powietrza.
Adaptacje do nurkowania.
Przed nurkowaniem płetwonogie wykonują wydech i zanurzają się z minimalna ilością powietrza w płucach. Następnie zamykają nozdrza i chrząstki gardła w celu ochrony tchawicy. Podczas nurkowania wzrastające ciśnienie ściska płuca, wypychając powietrze z pęcherzyków płucnych do oskrzeli i tchawicy. Serce jest umiarkowanie spłaszczone, co ułatwia zapadanie się płuc. Brak powietrza w płucach, w połączeniu z ograniczonym o połowę dopływem krwi do płuc, ogranicza ryzyko choroby kesonowej i narkozy azotowej. Drogi oddechowe są wzmocnione chrzęstnymi pierścieniami i mięśniami gładkimi, co zabezpiecza je przed zgnieceniem oraz, w odróżnieniu od ssaków lądowych, umożliwia płetwonogim powtórne napełnienie płuca, które uległy zapadnięciu.
Ucho środkowe zawiera zatoki, które prawdopodobnie podczas nurkowania wypełniają się krwią, zabezpieczając je przed skutkami zmiany ciśnienia.
Kolejne przystosowanie dotyczy magazynowania tlenu. U fok objętość krwi jest, w przeliczeniu na masę ciała, dwukrotnie większa niż u ich lądowych pobratymców. U słoni morskich stanowi ona nawet 20% masy ich ciała. Krew ta jest magazynowana na obwodzie ciała i na wewnętrznej stronie klatki piersiowej, w unikalnym, złożonym systemie sieci dziwnych oraz skręconych spiralnie tętnic i cienkościennych żył. Ponadto pojemność tlenowa krwi, jak stwierdzono u fok, jest większa nawet niż wyjątkowo wysoka pojemność tlenowa krwi człowieka (odpowiednio: 30-40 ml O2/100 ml krwi, wobec 20 ml O2/100 ml). Dodatkowym rezerwuarem tlenu jest hemoglobina i mioglobina w mięśniach płetwonogich. Ilość mioglobiny w mięśniach, w przeliczeniu na masę mięśnia, jest u płetwonogich o rząd wielkości większa niż u ssaków lądowych. Powoduje to charakterystyczną, bardzo ciemną, prawie czarną po ugotowaniu, barwę mięsa fok. W rezultacie płetwonogie są w stanie zmagazynować w ciele prawie dwukrotnie więcej tlenu niż porównywalny wielkością ssak lądowy. Inaczej jest też rozłożony – podczas gdy u człowieka połowa tlenu zmagazynowana jest we krwi, a ok. ⅓ w płucach i tylko 13% w mięśniach, u foki Weddella w płucach jest go tylko 5%, w mięśniach ¼, a we krwi 70%.
Płetwonogie cechuje występowanie odruchu nurkowania. Podczas nurkowania spada częstość akcji serca (nawet do 1/10 częstości na powierzchni). Zmniejszeniu pojemności minutowej serca towarzyszy wzrost oporu przepływu na obwodzie (zwężenie naczyń), dzięki czemu nie dochodzi do obniżenia ciśnienia krwi. W rezultacie tylko najważniejsze narządy (mózg, móżdżek, oczy, płuca) są dobrze ukrwione, dopływ krwi do pozostałych narządów ulega ograniczeniu (np. w przypadku serca – do 17%, wątroby i mięśni szkieletowych – do 6%). Występowanie odruchowego zaciśnięcia zwieraczy nozdrzy sprawia, że, w odróżnieniu od pozostałych ssaków, które będąc długo pod wodą odruchowo wciągają do płuc wodę zamiast powietrza i toną, płetwonogie, które nie mogą wydostać się na czas na powierzchnię, duszą się.
Mięśnie płetwonogich po wyczerpaniu zasobów tlenu muszą więc korzystać z glikolizy, co powoduje znaczny wzrost stężenia kwasu mlekowego. Jak się okazuje, płetwonogie mogą tolerować wyższy poziom kwasu mlekowego w mięśniach. Dodatkowo wydaje się, że płetwonogie są w stanie w trakcie nurkowania ograniczyć tempo metabolizmu, co ogranicza zużycie tlenu.
Kolejną adaptacją, przypuszczalnie związaną z aktywnością nadnerczy, jest niewrażliwość nerwów na ciśnienie panujące w głębinach, które u ssaków lądowych wywoływałoby konwulsje.
W rezultacie adaptacje te pozwalają na zadziwiająco długie nurkowania. Najlepszym nurkiem wśród płetwonogich jest weddelka arktyczna, która dobrowolnie nurkuje na głębokość ponad 600 m, i może spędzić pod wodą ponad 60 minut, a według innych badaczy jeszcze głębiej i dłużej. Nurkowanie może jednak mieć różną formę. Foki, polując, sięgają głęboko, pływają szybko i zużywają tlen, tak że takie nurkowanie nie przekracza 20 minut. Natomiast pływając pod lodem w poszukiwaniu otworu, nie schodzą głęboko, wykorzystują metabolizm beztlenowy, a takie nurkowanie może trwać rekordowo długo.
Termoregulacja.
Woda ma duże ciepło właściwe, co stwarza duże wyzwania dla stałocieplnych ssaków związanych ze środowiskiem wodnym. U płetwonogich utratę ciepła podczas nurkowania ogranicza zwarty kształt ciała oraz ochronne warstwy futra i tłuszczu. Dodatkowo w wodzie powierzchowne naczynia krwionośne ulegają skurczowi, zmniejszając utratę ciepła. Mechanizm ten nie działa na lądzie, jako że mitozy produkujące nowe komórki skóry zachodzić mogą tylko w skórze ogrzanej.
W kończynach płetwonogich występuje przeciwprądowy wymiennik ciepła: żyły odprowadzające zimną krew z kończyn biegną równolegle tuż przy tętnicach doprowadzających ogrzaną krew. Gorąca krew tętnicza, płynąc do płetwy, oddaje ciepło zimnej krwi powracającej z płetwy, która ogrzewa się i w wyniku tego nie chłodzi wnętrza organizmu. Dzięki czemu straty ciepła przez eksponowaną powierzchnię płetwy są zminimalizowane. Te same przystosowania, ograniczające utratę ciepła w wodzie, ograniczają także utratę ciepła na powietrzu, przy mroźnej pogodzie.
Na lądzie wychłodzeniu przeciwdziała też gromadzenie się razem. Jednak nie można w ten sposób wyjaśnić tego zachowania u wszystkich gatunków, u niektórych gruby podszerstek wystarczająco chroni je na lądzie. Przykład stanowi uchatka karłowata.
Równie niebezpieczne jak wychłodzenie jest przegrzanie. By przeciwdziałać przegrzaniu, osobniki wielu gatunków chłodzą się, nagarniając płetwami piasek na swój grzbiet. Warstwa chłodnego, wilgotnego piachu na skórze ułatwia utratę ciepła. Kotik zwyczajny dyszy, by się schłodzić, a mniszki często kopią dziury w piasku, aby dostać się do głębszych, chłodniejszych warstw, na których spoczywają, żeby się ochłodzić.
Sen.
Płetwonogie spędzają na morzu wiele miesięcy, w związku z czym zmuszone są spać w wodzie. Naukowcy odnotowali osobniki przysypiające na kilka minut podczas wolnego dryfu w pozycji brzuchem do góry. Jak inne ssaki morskie, płetwonogie śpią w wodzie tylko jedną półkulą mózgu, podczas gdy druga czuwa – dzięki temu mogą zauważyć drapieżnika i uciec. Podczas snu na lądzie obie półkule mózgu odpoczywają.
Rozmieszczenie geograficzne i siedlisko.
Współczesne płetwonogie zamieszkują głównie rejony polarne lub podbiegunowe, zwłaszcza Północny Atlantyk, Północny Pacyfik i Ocean Południowy. Nie występują w wodach regionu indomalajskiego. Mniszki i niektóre uchatkowate żyją w wodach zwrotnikowych lub podzwrotnikowych. Płetwonogie zazwyczaj jednak występują w wodach chłodnych, o temperaturze poniżej 20 °C, i bogatych w składniki odżywcze. Nawet te zamieszkujące w ciepłych czy zwrotnikowych klimatach żyją w akwenach chłodniejszych i bogatszych w pożywienie dzięki prądom morskim. Tylko mniszki bytują w wodach, które nie są typowo chłodne i bogate w składniki odżywcze. Foka kaspijska i foka bajkalska żyją w dużych zbiornikach śródlądowych, odpowiednio Morzu Kaspijskim i jeziorze Bajkał.
Płetwonogie zasiedlają różnorodne siedliska wodne, jak wody przybrzeżne, otwarty ocean, wody brachiczne, a nawet słodkowodne jeziora i rzeki. Większość gatunków zamieszkuje akweny przybrzeżne. Foka bajkalska jest jedynym gatunkiem słodkowodnym, ale niektóre nerpy obrączkowane żyją w słodkowodnych jeziorach Rosji niedaleko Morza Bałtyckiego. Ponadto osobniki foki pospolitej mogą odwiedzać estuaria, jeziora i rzeki, gdzie czasami przebywają nawet przez cały rok. Wody słodkie odwiedzają również uchatka kalifornijska i uchatka patagońska. Płetwonogie wykorzystują też rozmaite siedliska lądowe, na wyspach jak i na lądzie kontynentalnym. W rejonach klimatu umiarkowanego i tropikalnego gromadzą się na piaszczystych lub otoczakowych plażach, kamienistych wybrzeżach, mieliznach, w basenach pływowych i jaskiniach nadmorskich. Pewne gatunki wypoczywają również na strukturach stworzonych przez człowieka, takich jak mola, pirsy, boje i platformy wiertnicze. Płetwonogie mogą zapuszczać się głębiej na ląd i odpoczywać wśród roślinności porastającej piasek, a nawet wspinać się na klify. Przedstawiciele tej grupy z Galapagos postępują tak przez cały rok. Gatunki polarne gromadzą się na zwartym lodzie przy lądzie (tzw. "fast ice") i na lodzie morskim. Ich zgromadzenia zazwyczaj jednak mają związek z rozrodem.
Zachowanie.
Płetwonogie wiodą ziemno-wodny tryb życia. Większą część życia spędzają w wodzie, na ląd (lód) wychodzą, by łączyć się w pary, wydawać na świat potomstwo, linieć, wypoczywać, w celu termoregulacji oraz by chronić się przed drapieżnikami wodnymi. Kilka gatunków podejmuje długodystansowe migracje, głównie w odpowiedzi na ekstremalne zmiany w środowisku, jak El Niño czy zmiany w pokrywie lodowej. Słonie morskie spędzają w morzu od 8 do 10 miesięcy w roku i migrują pomiędzy miejscami linienia i rozrodu. Słoń morski północny ustanowił rekord długości migracji dla ssaka, przemierzając 18000–21000 km. Fokowate przejawiają większą tendencję do migrowania, niż uchatkowate. Płetwonogie w trakcie migracji określają swoje położenie na podstawie odkształceń ziemskiego pola magnetycznego, prądów morskich i wiatrów, pozycji słońca i księżyca, jak też smaku i temperatury wody.
Płetwonogie nurkują w celu zdobycia pożywienia bądź ucieczki przed drapieżnikami. W trakcie żerowania weddelka arktyczna nurkuje zazwyczaj nie dłużej niż kwadrans na głębokość do 400 m, może jednak przebywać pod wodą do 73 min i zanurzyć się na głębokość do 600 m, a według innych autorów nawet ponad 700 m i 80 min, jednak różne tryby nurkowania (w celu polowania lub w celu przepłynięcia na większą odległość pod lodem) oznaczają, że głębsze zanurzenie zwykle trwa krócej, a dłuższe są zwykle płytsze. Słoń morski północny często nurkuje na 350–650 m, a czas jego nurkowania wynosi zazwyczaj około 20 min. Potrafi jednak zanurzyć się na 1250 m i spędzić pod wodą 62 min. Asaga i współpracownicy, obserwując 3 samice, określili maksymalną głębokość właśnie na 1250 m, a maksymalny czas nurkowania na 50,1 min, wyróżnili też kilka różnych typów nurkowania słonia morskiego, oznaczając je kolejnymi literami alfabetu. U gatunku południowego zagłębianie się następowało z prędkością 1,64 m/s, wynurzanie się zaś było wolniejsze – 1,44 m/s. Uchatkowate nurkują krócej i na płytsze głębokości. Zazwyczaj przebywają pod wodą 5–7 min, docierają do głębokości 30–45 m. Odnotowany rekord nurkowania uchatki nowozelandzkiej to 460 m i 12 min. Morsy rzadko nurkują głęboko, żywią się bowiem w płytkich wodach.
Pożywienie i drapieżnictwo.
Wszystkie płetwonogie są drapieżnikami. W skład ich diety wchodzą głównie ryby i głowonogi, skorupiaki i małże, w końcu zaś zooplankton, ptaki morskie i inne ssaki. Choć większość płetwonogich jest generalistami i oportunistami pokarmowymi, istnieje jednak kilka gatunków wyspecjalizowanych w odżywianiu się konkretnym typem pokarmu. Są to: krabojad, spożywający głównie szczętki, nerpa obrączkowana jadająca głównie skorupiaki, foka Rossa i słoń morski południowy wyspecjalizowane w jedzeniu kałamarnic, a także foka wąsata i mors konsumujące małże i inne bezkręgowce bentosowe. Płetwonogie mogą polować samotnie bądź współpracując ze sobą. Ten pierwszy sposób typowy jest dla polowań na samotnie pływające ryby, ptaki i ssaki oraz wolno poruszające się bądź nieruchawe bezkręgowce. Gatunki polujące w samotności zazwyczaj eksploatują wody przybrzeżne, zatoki i rzeki. Wyjątek stanowi tutaj słoń morski północny, żywiący się w oddaleniu od brzegu na znacznych głębokościach pelagicznymi rybami. Ponadto morsy żerują samodzielnie, ale często w otoczeniu innych morsów w małych bądź większych grupkach, podpływających ku powierzchni i nurkujących w głąb jednocześnie. Kiedy nawinie się większa ławica ryb bądź kałamarnic, płetwonogie, między innymi niektóre uchatkowate, polują razem w dużych grupach. Niektóre gatunki, jak uchatka kalifornijska czy otaria, polują wspólnie z waleniami i ptakami morskimi. Płetwonogie zazwyczaj spożywają swą zdobycz pod wodą, połykając ją w całości. Jeśli jest zbyt duża lub trudna do połknięcia, drapieżnik zabiera ją na powierzchnię, gdzie ją rozrywa. Lampart morski, polujący głównie na pingwinów, znany jest z tego, że uśmierca swą zdobycz gwałtownie potrząsając nią w tył i w przód, aż do urwania głowy. Skomplikowane guzki na zębach gatunków filtrujących, w tym krabojada, pozwalają im odfiltrowywać wodę przed połknięciem ich planktonicznego pożywienia. W unikalny sposób żywi się mors, który wysysa mięso małży z muszli, pomagając sobie swym językiem. Płetwonogie zazwyczaj polują w wodzie, jednak uchatka patagońska potrafi zdobyć pingwiny na lądzie. Osobniki niektórych gatunków połykają kamienie, jednak powodów tego zachowania jeszcze nie ustalono. Choć mogą pić wodę morską, płetwonogie pobierają większość płynów ze zjadaną zdobyczą. Picie wody morskiej jest uważane za zachowanie wyjątkowe (np. w trakcie godów, gdy samce długo przebywają na nasłonecznionej powierzchni i wydatkują dużo energii), a doświadczenia z przymusowym jej wprowadzaniem do żołądków powodowały wymioty i biegunkę.
Płetwonogie stanowią pokarm dla innych drapieżników. Na przedstawicieli większości gatunków płetwonogich napada orka. By złapać i zabić któreś z tych zwierząt, orka ciągle zadaje ciosy głową, uderza ogonem i podrzuca w powietrze. Zazwyczaj w polowaniu bierze udział grupa licząca do 10 osobników, ale okazjonalnie polują większe grupy bądź samotne orki. Szczenięta płetwonogich częściej padają łupem orek niż osobniki dorosłe. Duże rekiny to kolejni ważni drapieżnicy polujący na płetwonogie: najczęściej na tę zdobycz łakomią się żarłacze białe, ale też o żarłacze tygrysie i ostronosy. Rekiny zazwyczaj atakują z zasadzki od dołu, ofierze jednak często udaje się uciec. Często widuje się płetwonogie z ranami od ataków rekinów: u uchatkowatych rany te znajdują się w tylnej części ciała, podczas gdy u fokowatych – w przedniej. Płetwonogie padają również łupem drapieżników lądowych. Niedźwiedź polarny jest dobrze przystosowany do polowań na arktyczne foki i morsy, zwłaszcza na szczenięta. Niedźwiedzie znane są z taktyki wyczekiwania na ofiarę u otworu oddechowego, ale też z aktywnych łowów i ścigania swej zdobyczy na lodzie i w wodzie. Inne lądowe drapieżniki to puma, hiena brunatna i różne gatunki psowatych, w większości polujące na młode.
Płetwonogie zmniejszają zagrożenie drapieżnictwem, gromadząc się w grupy. Niektóre gatunki broniąc się potrafią zadawać rany napastnikom dzięki swym ostrym kłom. Dorosły mors jest w stanie zabić napastującego go niedźwiedzia polarnego. Przebywając daleko w morzu słoń morski północny unika drapieżnictwa ze strony polujących na powierzchni orek czy żarłaczy białych poprzez głębokie nurkowania. W Antarktyce, gdzie nie ma drapieżników lądowych, płetwonogie spędzają więcej czasu na lodzie, niż ich odpowiedniki w Arktyce. Nerpa obrączkowana buduje sobie legowisko pod powierzchnią lodu, by ukryć się przed takimi drapieżnikami, jak niedźwiedź polarny.
Wśród płetwonogich odnotowano również drapieżnictwo międzygatunkowe. Lampart morski znany jest z polowania na inne gatunki płetwonogich, zwłaszcza na krabojada. Zazwyczaj poluje na szczenięta, które stanowią ważną część jego diety w okresie od listopada do stycznia. Starsze krabojady często noszą na swym ciele blizny po nieudanych atakach lampartów morskich. W niektórych populacjach krabojadów nawet 75% osobników nosi takie blizny. Morsy, choć wyspecjalizowały się w żywieniu bezkręgowcami bentosowymi, okazjonalnie polują na foki. Zabijają zdobycz swymi długimi kłami, spożywając następnie jej skórę i tłuszcz. Odnotowano, że uchatka grzywiasta okazjonalnie żywi się szczeniętami foki pospolitej, kotika zwyczajnego i uchatki kalifornijskiej. Uchatka nowozelandzka żywi się szczeniętami niektórych innych gatunków uchatkowatych, a otaria może polować na "Arctocephalus australis".
Płetwonogie często są żywicielami pasożytów, w przypadku fok zanotowano wzrost zapasożycenia przez kolcogłowy, jak również występowanie epizootii nosówki foczej (pokrewnej nosówce psów).
Cykl życiowy.
System rozrodczy płetwonogich zmienia się od ekstremalnej poligynii do seryjnej monogamii. Wśród 33 gatunków 20 rozmnaża się na lądzie, a 13 na lodzie. Gatunki rozmnażające się na lądzie są zazwyczaj poligyniczne. Samice tworzą wielkie zgromadzenia, a samce parują się z nimi i bronią przed rywalami. Gatunki poligamiczne to słonie morskie, foki szare i większość uchatkowatych. Zgromadzenia samic odegrały dużą rolę w ewolucji poligeniczności u płetwonogich. Inaczej, niż u ssaków lądowych, samiec nie może obrać sobie obszernego terytorium w rejonie dostępności pokarmu, na którym żywiłyby się też samice, gdyż polują one na morzu. Plusem takich zgromadzeń jest też ograniczenie konieczności odbywania dłuższych podróży po lądzie w przypadku zwierząt poruszających się w tym środowisku niezgrabnie. Minus stanowi zaś przyciąganie przez takie zbiorowiska drapieżników. Płetwonogie rozmnażające się na lądzie wykazują wobec tego tendencję do czynienia tego na wyspach, gdzie grasuje mniej drapieżników lądowych. Wybierają sobie do tego celu kilka wysp, na których panuje duży tłok. Od momentu, gdy samica obierze ląd, na którym wydaje następne pokolenie, powraca w te same miejsca przez wiele lat (w obszarach żerowania przyległe kolonie mogą wymieniać osobniki). Samce przybywają tam wcześniej w obrębie sezonu rozrodczego i oczekują płci przeciwnej. Pozostają wtedy na lądzie i próbują łączyć się z tyloma samicami, z iloma tylko potrafią, nieraz poszcząc w tym czasie. Jeśli samiec zostawi swe miejsce na plaży, by się pożywić, prawdopodobnie straci szanse na rozród i dominację. Gatunki poligyniczne wykazują także tendencję do większego dymorfizmu płciowego na korzyść samca. Wyraża się to w większych klatkach piersiowych i szyjach, dłuższych kłach i gęstszym futrze. Wszystkie te cechy pomagają samcom w walkach o samice. Zwiększona masa ciała płci męskiej wydłuża czas, w którym mogą one pościć, zgromadziwszy wystarczające zasoby energii w swym tłuszczu.
Inne płetwonogie, jak morsy i większość fokowatych, paruje się na lodzie bądź w wodzie. Samice tych gatunków gromadzą się w mniejszym stopniu. W dodatku w związku z mniejszą stabilnością lodu w porównaniu ze stałym lądem miejsca rozrodu zmieniają się każdego roku, a samce nie potrafią przewidzieć, gdzie płeć przeciwna zgromadzi się w czasie sezonu godowego. Co za tym idzie, zwierzęta te wykazują mniejsze tendencje do poligamii. Wyjątek stanowi tutaj mors, którego samice tworzą ciasne zgromadzenia. Przyczyna może tkwić w niejednolitym rozmieszczeniu zasobów pokarmowych. Tendencja do gromadzenia się zależy od rodzaju lodu zbitego, na którym gromadzą się zwierzęta. Pewne gatunki, jak np. foka grenlandzka, krabojad i kapturnik, są seryjnie monogamiczne. Pełnopłetwe rozmnażające się na lodzie bądź w wodzie wykazują mniej nasilony dymorfizm płciowy lub nie wykazują go wcale. Wśród Lobodontini samice są nawet nieco większe od samców. Morsy i kapturniki różnią się od innych godujących na lodzie gatunków, prezentując wydatny dymorfizm płciowy na korzyść samców.
Dorosłe samce płetwonogich wykształciły kilka strategii zapewniających sukces reprodukcyjny. U uchatkowatych obierają sobie terytoria o zasobach, które przyciągają samice, jak cieniste, wypełnione wodą zagłębienia w nadmorskich skałach czy dostęp do wody. Granice terytoriów wyznaczane są zazwyczaj naturalnymi przerwami w podłożu. Samce bronią granic swych terytoriów grożącymi odgłosami i postawami, zazwyczaj unikając walk fizycznych. Osobniki także wracają często do tego samego miejsca każdego sezonu rozrodczego. U pewnych gatunków, jak uchatka grzywiasta czy kotik zwyczajny, dominujący samiec może utrzymywać swe terytorium nawet 2-3 miesiące. Samicom wolno zazwyczaj przemieszczać się swobodnie pomiędzy terytoriami i samce nie są w stanie ich zatrzymać. Jednak u niektórych gatunków, jak kotik zwyczajny, otaria czy uchatka australijska, samce mogą z sukcesem zatrzymać samice na swym terytorium, uniemożliwiając im ucieczkę. U niektórych gatunków fokowatych, jak foka pospolita, weddelka arktyczna, foka grenlandzka czy foka wąsata, samce obierają sobie podwodne terytoria (w języku angielskim funkcjonuje nazwa "maritories") w pobliżu obszarów hauling-outu samic. Maritories samców foki Weddella mogą zazębiać się z otworami oddechowymi samic. Systemy rozmnażania zwane z angielskiego lek, stwierdzono u niektórych populacji morsów. Samce skupiają się wokół samic i starają się przyciągnąć je wypracowanym tańcem godowym i wydawanymi przez się odgłosami. Podobne zachowanie może również występować u uchatki kalifornijskiej, otarii i uchatki nowozelandzkiej. U pewnych gatunków, jak słonie morskie i szarytka morska, samce próbują rościć sobie prawo do wybranych samic i bronić ich przed rywalami. Samce słoni morskich ustanawiają hierarchię dominacji. Najwyżej postawiony samiec (samiec alfa) utrzymuje harem nawet pięćdziesięciu samic. Określenie „harem” bywa krytykowane, jako że samice mogą zmieniać swoje miejsce pobytu, przebywać na terytoriach różnych samców. Jednak samce fok grenlandzkich, krabojadów czy kapturników podążają za i bronią karmiących samic w sąsiedztwie, czekając, aż wejdą w ruję.
Młodsze, niepostawione na szczycie hierarchii samce mogą podejmować próby osiągnięcia sukcesu reprodukcyjnego na inne sposoby. Prawie dorosłe słonie morskie skradają się ku grupom samic i próbują wmieszać się w nie, wciągając swe nosy. Dokuczają im także i próbują połączyć się z samicami w wodzie. U uchatkowatych, jak otaria czy uchatka australijska, nieterytorialne wyrostki tworzą „gangi”, powodując chaos na terenach rozrodczych, by zwiększyć swą szansę na pokrycie samic. Samice wydają się również posiadać pewne prawo wyboru, szczególnie u gatunków, u których występują pokazy samców, jednakże także u słoni morskich, gdzie samiec stara się zdominować wszystkie samice, z którymi chce kopulować. Kiedy samicę słonia morskiego kryje niechciany samiec, stara się ona wykręcić i uciec, rechocząc i trzepiąc go swym ogonem. Wynikłe zamieszanie zwraca uwagę innych samców i najwyższy hierarchią kończy kopulację oraz próbuje samemu połączyć się z samicą. Zachowanie to występuje także u foki szarej. Dominujące samice słoni morskich obierają sobie teren w centrum kolonii, gdzie jest większa szansa na krycie przez dominującego samca. Natomiast samice drugorzędne mają większe prawdopodobieństwo połączyć się z podrzędnym samcem. Samice uchatki grzywiastej znane są z nagabywania samców w ich terytoriach.
Długość życia waha się pomiędzy 25-30 lat. Samice zazwyczaj żyją dłużej – większa śmiertelność wśród samców wynika zazwyczaj z ich skłonności do walk w trakcie godów, co przekłada się na krótszy, średnio rzecz biorąc, czas życia. Najdłuższa odnotowana długość życia to 43 lata osiągnięte przez samicę nerpy obrączkowanej oraz 46 lat u samicy foki szarej – oba osobniki żyły na wolności. Wiek, w którym płetwonogie osiągają dojrzałość płciową, wynosi od 2 do 12 lat i jest różny w zależności od gatunku. Zazwyczaj samice dojrzewają wcześniej od samców.
Wychowywanie potomstwa.
Z wyjątkiem morsa, rozmnażającego się w cyklach pięcio- bądź sześcioletnich, samice płetwonogich wchodzą w ruję krótko po porodzie. U wszystkich gatunków występuje opóźniona implantacja. Chodzi o to, że jajo płodowe zatrzymuje swój rozwój i pozostaje w tym stanie przez całe tygodnie czy miesiące, zanim ulegnie implantacji w macicy. Rozwiązanie to odkłada poród młodego na czas wylegiwania się na lądzie samicy (hauling-out) lub do wystąpienia dogodnych warunków dla rodzenia. Ciąża płetwonogich (po wliczaniu opóźnienia związanego z implantacją) trwa zazwyczaj rok. U większości gatunków narodziny odbywają się na wiosnę lub latem. Typowo na świat przychodzi jedno młode. Bliźnięta zdarzają się rzadko i cechują się wysoką śmiertelnością. W odróżnieniu od innych ssaków morskich, porody płetwonogich zawsze odbywają się na powierzchni lądu lub lodu. Szczenięta większości gatunków rodzą się dobrze rozwinięte, niektóre od razu umieją pływać i wspinać się z wody na krę, inne zaś zdolność pływania nabierają z czasem.
W przypadku lwów morskich matki opiekujące się potomstwem z początku wykazują mniejsze zachowania stadne, a nawet terytorializm, gdyż ich dziecku mogłoby grozić niebezpieczeństwo ze strony innych zwierząt. Zmieniają zachowanie, gdy szczenię podrasta na tyle, że potrafi poradzić sobie w tłumie płetwonogich. Krótko po porodzie samice są też najbardziej agresywne, co zaobserwowano choćby u słoni morskich. Samice stosują różne modele opieki matczynej i laktacji. Fokowate, jak słonie morskie, szarytka morska czy kapturnik, pozostają na lądzie bądź lodzie i głodują podczas względnie krótkiego okresu laktacji. U kapturnika trwa on 4 dni, dla słonia morskiego 5 tygodni. Mleko tych gatunków zawiera do 60% tłuszczu. Pozwala to młodemu rosnąć naprawdę szybko. W szczególności słoniowi morskiemu północnemu przybywa na wadze 4 kg dziennie, nim zostanie odstawiony. Pewne szczenięta mogą próbować skraść nieco dodatkowego mleka od innych samic karmiących i przybierają na wadze szybciej od innych. Alloparenting, czyli wychowywanie młodych również przez osobniki niebędące rodzicami, występuje u tych głodujących gatunków; podczas gdy większość matek słoni morskich północnych niańczy swe własne młode i odrzuca cudze, niektóre akceptują obce szczenięta wokół swoich.
W przypadku uchatkowatych i niektórych fokowatych, jak foka grenlandzka, matka pości i opiekuje się noworodkiem przez okres kilku dni. Pomiędzy zajmowaniem się potomkiem samica pozostawia swe młode na brzegu (nie przetrwałyby one w wodach morskich), by żerować w morzu. Te wyprawy mogą trwać od jednego dnia do dwóch tygodni. Zależy to od dostępności pożywienia i odległości miejsc żerowania. Gdy matki są daleko, szczenięta głodują. Laktacja u uchatkowatych trwa od 6 do 11 miesięcy. U kotika galapagoskiego może trwać aż 3 lata. Szczenięta tych gatunków odstawiane są od piersi przy niższych masach ciał, niż u fokowatych. Wyjątek stanowią morsy. Ich matki zajmują się swymi dziećmi na morzu. Samica wypoczywa na powierzchni z uniesioną głową, a młode ssie do góry nogami.
Samce ogólnie odgrywają niewielką rolę we wzrastaniu swych dzieci. Wśród morsów mogą pomagać niedoświadczonym młodym w nauce pływania, zaobserwowano je też opiekujące się sierotami. Samce uchatki kalifornijskiej obserwowano, jak osłaniają pływające szczenięta przed drapieżnikami, a terytorialne byki "Zalophus wollebaeki", jak zaganiają szczenięta czy odpędzają rekina. Generalnie jednak u płetwonogich opieka ojcowska nie występuje, co uważa się za ważną preadaptację do poligenicznego sposobu rozrodu.
Jednakże samce mogą również stwarzać zagrożenie dla bezpieczeństwa szczeniąt. U gatunków rozmnażających się na lądzie młode mogą zostać zmiażdżone przez walczące samce. Prawie dorosłe osobniki płci męskiej otarii czasami odłączają młode od ich matek i postępują z nimi w sposób, w jaki dorosłe samce postępują z samicami. Pozwala im to nabyć doświadczenia w kontrolowaniu samic. Szczenięta podczas takich porwań mogą zostać poważnie ranne, a nawet stracić życie.
Komunikacja.
Płetwonogie wydają liczne dźwięki. Szczekają, chrząkają, chrypią, terkoczą, mruczą, skrzypią, szczebioczą, dźwięczą wibracyjnie, bzyczą, sapią, stukają i gwiżdżą. Wydają dźwięki zarówno w wodzie, jak i w powietrzu. Uchatkowate wydają więcej odgłosów na lądzie, fokowate natomiast w wodzie. Mieszkańcy Antarktyki są bardziej wokalni na lądzie od płetwonogich Arktyki z uwagi na brak lądowych drapieżników na Antarktydzie, takich jak niedźwiedź polarny z Arktyki. Częstotliwość dźwięków samców jest niższa od typowej dla samic. Odgłosy odgrywają szczególnie ważną rolę podczas sezonu rozrodczego. Dominujący samiec słonia morskiego podkreśla swój status i odstrasza rywali klapiącymi i głośnymi dźwiękami przypominającymi uderzanie w bęben, być może modyfikowanymi przez jego trąbę. Samce uchatkowatych wydają głośne szczeknięcia, pomruki, ryki i rżenia. Samce morsów znane są z wyróżniających się gongowatych odgłosów, wydawanych w celu przypodobania się samicom. Zwierzęta te potrafią również stworzyć poniekąd muzykalne dźwięki dzięki swym rozdętym gardłom.
Weddelka arktyczna posiada być może najbardziej wypracowany repertuar oddzielnych dźwięków wydawanych pod wodą i w powietrzu. Zanurzona wydaje z siebie trele, sapania, ćwierknięcia i stukot. Odgłosy wydają się obejmować prefiksy i sufiksy podkreślające przekaz. Podwodne dźwięki tej foki mogą trwać 70 s. To długo jak na odgłos morskiego ssaka. Pewne odgłosy mają około 7 wzorców rytmu i porównuje się je do pieśni ptaków czy wielorybów. U niektórych gatunków zdaje się występować zróżnicowanie geograficzne wydawanych odgłosów, mówi się o dialektach, podczas gdy pewne gatunki mogą wykazywać indywidualne wariacje. Różnice te zdają się być ważne dla matek i szczeniąt, które potrzebują zachować kontakt na zatłoczonych plażach. Samice uchatkowatych i ich młode używają nawoływań, by rozpoznać się, gdy matka powraca do swego dziecka po żerowaniu w morzu. Samice płetwonogich znane są także z porykiwania w czasie ochrony swych młodych.
Podczas gdy większość odgłosów jest słyszalna przez ludzkie ucho, odnotowano ultradźwięki wydawanego przez schwytanego lamparta morskiego pod wodą. Co więcej, słoń morski północny może tworzyć infradźwięki. Komunikacja bez udziału odgłosów nie jest u płetwonogich tak pospolita, jak u waleni. Niemniej zaniepokojona intruzem foka pospolita czy bajkalska uderza swymi przednimi płetwami o ciało, wyrażając tym ostrzeżenie. Szczękanie zębami, piski i wydechy także służą za ostrzeżenie. Występują także sygnały wzrokowe. Weddelka arktyczna przyjmuje pozę s-kształtną, patrolując pod lodem. Foka Rossa pokazuje pręgi na swej klatce piersiowej oraz zęby, gdy ktoś się doń zbliża. Samce kapturników używają swych nadymających się błon nosowych w celu pokazów i przyciągania samic.
Inteligencja.
W badaniu metodą match-to-sample pojedyncza uchatka kalifornijska była w stanie zademonstrować zrozumienie symetrii, przechodniości i równoważności. Drugi osobnik zupełnie nie potrafił wykonać tych samych zadań. Zwierzęta te demonstrują zdolności do rozumienia prostej składni i komend, gdy nauczy się je sztucznego języka migowego, chociaż rzadko jedynie używają znaków semantycznych czy logicznych. W 2011 trzymana w niewoli uchatka kalifornijska imieniem Ronan nakryta została, jak podryguje głową w takt rytmu muzyki. Wcześniej zachowania takie notowano jedynie u ludzi, papug i innych ptaków wykazujących mimikrę głosową. W 1971 trzymana w niewoli foka pospolita nazwana Hoover wyuczona została imitacji głosów ludzkich, wydając z siebie niby słowa, frazy i śmiech. W przypadku Otariinae wykorzystywanych w celach rozrywkowych trener podrzucał piłkę w kierunku zwierzęcia, które mogło utrzymać ją przypadkowo na nosie bądź zrozumieć, jakie zachowanie jest pożądane. Nauczenie uchatki tego triku w celu wykonywania go przed publicznością wymaga roku. Pamięć trwała pozwala mu na wykonywanie triku po co najmniej 3 miesiącach przerwy.
Płetwonogie i człowiek.
Obecność w kulturze.
Różne kultury człowieka przedstawiały płetwonogie przez tysiąclecia. Celtowie z Orkadów i Hebrydów wierzyli w selkie, foki mogące przybrać postać ludzką i chodzić po lądzie. Płetwonogie odgrywają także wielkie znaczenie w kulturze Inuitów. W ich mitologii bogini Sedna panuje nad morzem i zwierzętami morskimi. Przedstawiana jest jako syrena, okazjonalnie z dolną częścią ciała foki. W jednej z legend płetwonogie, wieloryby i inne ssaki morskie powstały z jej odciętych palców. Jedna z najwcześniejszych monet starożytnej Grecji przedstawia głowę pełnopłetwego. O zwierzęciu wspominali Homer i Arystoteles. Grecy wierzyli, że stworzenia te kochają zarówno morze, jak i słońce. Uważali, że rozciąga się nad nimi opieka Posejdona i Apollina. Kultura Mochica ze starożytnego Peru czciła morze i jego zwierzęta. Często przedstawiała Otariinae w swej sztuce. W kulturze współczesnej płetwonogie przedstawiane są często jako postacie komiczne na bazie ich sztuczek wykonywanych w ogrodach zoologicznych, cyrkach i oceanariach. W Europie płetwonogie cieszą się stosunkowo dużą sympatią, co odzwierciedlają m.in. akcje społeczne mające na celu rezygnację z polowań na nie, zwłaszcza niehumanitarnymi metodami, a także importu produktów pochodzących z polowań.
Kolonie płetwonogich (głównie fok) występujące na wybrzeżach północnej Europy (w tym Bałtyku) są uznawane za atrakcję turystyczną. Organizowane są wycieczki umożliwiające ich obserwację.
W niewoli.
Płetwonogie trzymano w niewoli od co najmniej XVII wieku. Można je spotkać w ośrodkach na całym świecie. Ich duże rozmiary i figlarność czynią z nich popularne atrakcje. Niekiedy płetwonogie pokazywane są na skalnym podłożu ze sztucznymi miejscami na hauling-out i z basenem. Kiedy indziej są to zagrody o małych, skalistych, uniesionych schronieniach, gdzie zwierzęta mogą nurkować do swych basenów. Bardziej dopracowane wystawienia zawierają głębokie baseny, dające możliwość oglądania podwodnego zachowania zwierząt, z pokryciem imitującym skały jako miejscem wypoczynku (haul-outu). Najczęściej trzymany w niewoli gatunek płetwonogich to uchatka kalifornijska, jako że jest to zwierzę występujące licznie i łatwe w tresurze. Używa się ich więc do wykonywania sztuczek i zabawiania wizytujących. Inne gatunki często hodowane w niewoli to szarytka morska (foka szara) i foka pospolita. Większe gatunki, jak mors czy uchatka grzywiasta, spotyka się rzadziej. Pewne organizacje, jak Humane Society of the United States i World Society for the Protection of Animals, sprzeciwiają się trzymaniu płetwonogich i innych ssaków morskich w niewoli. Podnoszą, że ich wybiegi mogą nie być dla nich dostatecznie duże, jako że zwierzęta te ewolucyjnie przystosowały się do dalekich podróży, a basen nigdy nie zastąpi wielkości ani bioróżnorodności oceanu. Krytykują również wykorzystywanie uchatek dla rozrywki, uważając, że wykonywanie sztuczek to nadmierna wariacja ich naturalnego zachowania, odwracająca uwagę widowni od nienaturalnego środowiska zwierzęcia.
Uchatki kalifornijskie wykorzystywano w celach wojskowych w U.S. Navy Marine Mammal Program. Chodziło o wykrywanie min morskich i nurków wroga. W Zatoce Perskiej zwierzęta te mogły pływać za nurkami zbliżającymi się do amerykańskiego statku i mocować zacisk z liną do nogi nurka. Oficjele marynarki wojennej stwierdzili, że uchatki potrafiły wykonać to zadanie w kilka sekund, zanim wróg zorientował się, co się stało. Organizacje takie jak PETA uważają, że takie operacje stwarzają dla zwierząt niebezpieczeństwo. Marynarka wojenna obstaje przy tym, że uchatki po zakończeniu misji są usuwane z tego obszaru.
Zagrożenia i ochrona.
Wedle stanu na rok 2013 Międzynarodowa Unia Ochrony Przyrody (IUCN) podaje 35 gatunków płetwonogich, w tym 2 wymarłe. Są to uchatka japońska i mniszka antylska. Aż 10 gatunkom zagraża wyginięcie. Organizacja przyznała części z nich status gatunku zagrożonego krytycznie (Critically Endangeres – CR). Wymienia w tej grupie mniszkę śródziemnomorską, mniszkę hawajską. Inne uznaje za zagrożone wyginięciem. Chodzi o kotika galapagoskiego, uchatkę australijską, fokę kaspijską i "Zalophus wollebaeki". Jeszcze inne uznane zostały za narażone na wyginięcie (Vulnerable – VU, wrażliwe). Są to kotik zwyczajny, kapturnik i kotik nowozelandzki. Trzem gatunkom przyznany został status braku danych wystarczających do zaklasyfikowania ich do innej kategorii. Umieszczono tu morsa, fokę pręgowaną i fokę pstrą. Gatunki żyjące w siedliskach polarnych są podatne na efekty niedawnych postępujących zmian klimatycznych, zwłaszcza zmniejszenia ilości lodu pokrywającego morza. Wiąże się z tym również spadek populacji uchatki grzywiastej na Alasce od lat siedemdziesiątych XX wieku.
Polowanie na płetwonogie przez człowieka istniało od epoki kamienia. Pierwotnie zwierzęta zabijano maczugami, gdy wylegiwały się podczas hauling-outu. W końcu jednak łowcy fok zaczęli używać harpunów dla przebijania płetwonogich na morzu z łodzi, a także haków do zabijania szczeniąt na lądzie bądź lodzie. Łapano także zwierzęta w sieci. Użycie broni palnej w polowaniach w czasach współczesnych drastycznie zwiększyło liczbę zabijanych zwierząt. Na płetwonogie typowo poluje się dla mięsa i tłuszczu. Skóra uchatkowatych i fokowatych służy do wyrobu ubrań, a kły morsów cały czas wykorzystuje się do tworzenia rzeźb i ozdób. Istnieje jednak różnica pomiędzy polowaniem przez rdzennych mieszkańców Arktyki dla utrzymania się przy życiu a odłowem komercyjnym. W pierwszym przypadku myśliwi polują dla własnych potrzeb, od tego zależy ich przetrwanie. Narodowe i międzynarodowe władze objęły rdzennych myśliwych specjalną opieką, od kiedy ich metody polowań uznano za mniej destrukcyjne i szkodliwe. Rozróżnienie to jednak zakwestionowano, jako że aborygeni używają obecnie bardziej nowoczesnej broni i zmechanizowanego transportu, a także sprzedają produkty z płetwonogich na targowiskach. Niektórzy antropolodzy sugerują, że mówienie o utrzymaniu się przy życiu należy rozciągnąć na te zjawiska, jak długo obejmują tylko lokalną produkcję i konsumpcję. Ponad 100 tys. fokowatych (zwłaszcza nerp) oraz około 10 tys. morsów rokrocznie ginie z ręki rdzennych myśliwych.
Odłów komercyjny płetwonogich był historycznie podobnej wagi dla przemysłu, jak wielorybnictwo. Eksploatowano takie gatunki, jak foka grenlandzka, kapturnik, słonie morskie, morsy i pewne uchatkowate. W pierwszej połowie XX w. do połowów w celu pozyskania zasobów dołączyło się tępienie fok uznanych przez Międzynarodową Radę Badań Morza za szkodniki. W okresie międzywojennym polski Morski Urząd Rybacki premiował finansowo tępienie fok. Rozwój polowań z bronią palną spowodował bardzo szybkie załamanie populacji bałtyckiej, tak że już w 1927 roku w Niemczech wprowadzono ograniczenia polowań. Do lat 40. XX w. populacja szarytki morskiej w Bałtyku zmniejszyła się do ok. ¼ stanu z początku wieku (z szacowanych 90 tys. do ok. 40 tys.). Skala tępienia płetwonogich zmniejszyła się znacznie po latach sześćdziesiątych XX wieku, gdy rząd Kanady skrócił sezon polowań i wprowadził środki ochrony dorosłych samic. Również kraje bałtyckie zaczęły coraz ściślej wprowadzać najpierw ograniczenia polowań, a następnie ochronę i reintrodukcję. Było to konieczne, gdyż po załamaniu populacji na skutek polowań, od lat 40. XX w. jej stan nieco się ustabilizował, ale ponownie spadł na początku lat 70., tym razem głównie ze względu na zanieczyszczenie Bałtyku. Populacja szarytki morskiej w tym morzu spadła do 3 tysięcy, przy czym już od lat 40. prawie znikła z jego południowego wybrzeża. Trend liczebności w Morzu Bałtyckim odwrócił się dopiero w latach 90. Kilka gatunków eksploatowanych komercyjnie odnowiło swe pogłowie. Pewne uchatkowate Antarktyki mogą być już tak liczne, jak sprzed czasów eksploatacji. Słoń morski północny na skutek polowań znalazł się na skraju zagłady pod koniec XIX wieku. Pozostała jedynie niewielka populacja zamieszkująca Gwadelupę. Od tamtych czasów zdołał rekolonizować większość swego wcześniejszego zasięgu występowania, ale w populacji zaznacza się efekt wąskiego gardła. Odwrotnie, mniszka śródziemnomorska została wytępiona na większości swego wcześniejszego zasięgu występowania, rozciągającego się od Morza Śródziemnego do Kaspijskiego i północnego zachodu Afryki. Pozostała jedynie na północnym wschodzie Morza Śródziemnego i pewnych regionach północnego zachodu Afryki. Kontynuuje się pozyskanie kilku gatunków. Convention for the Conservation of Antarctic Seals pozwala na limitowany odłów krabojada, lamparta morskiego i weddelki arktyczne. Jednakże polowanie na tę ostatnią jest zabronione w okresie od września do lutego, o ile zwierzę liczy sobie ponad rok, by zapewnić siły rozradzającej się populacji. Ochroną objęto również słonia morskiego południowego, fokę Rossa i pewne uchatkowate Antarktyki. Rząd Kanady pozwala na odłów foki grenlandzkiej, co zaowocowało kontrowersją i dyskusją. Zwolennicy polować utrzymują, że zwierzęta są zabijane humanitarnie i nie odławia się białych szczeniąt. Oponenci argumentują, że nieodpowiedzialne jest zabijanie foki zagrożonej już przez kurczące się siedliska. W skali Unii Europejskiej w stosunku do niektórych płetwonogich prawo pozwala na polowania, pod warunkiem, że nie zagraża to populacji. Odstrzał, na ściśle limitowanych warunkach, sięgający ok. 1-2% populacji, stosowany jest w Finlandii i Szwecji wobec szarytki morskiej, podczas gdy w Polsce i Niemczech, gdzie populacje płetwonogich są mniejsze, są one objęte ochroną.
Mniszka antylska była zabijana i eksploatowana przez osadników z Europy oraz ich potomków od 1494, począwszy od Krzysztofa Kolumba. Foki te stanowiły łatwy cel dla zorganizowanych sprzedawców, rybaków, łowcy żółwi i korsarzy. Wyewoluowała bowiem w warunkach niewielkiej presji ze strony drapieżników lądowych, mówi się nawet o jej genetycznej uległości. Na Bahamach ubijano nawet 100 osobników jednej nocy. W środku XIX stulecia uznano gatunek za wymarły, zanim odnaleziono niewielką kolonię w 1886. Zamieszkiwała ona okolice Półwyspu Jukatan. Ponownie zabijano mniszki. Ostatnie wiarygodne źródło potwierdzające istnienie żywego zwierzęcia pochodzi z 1952. IUCN uznało gatunek za wymarły w 1996. Uchatka japońska występowała pospolicie wokół wysp japońskich. Jednak nadmierna eksploatacja i konkurencja z rybakami doprowadziły do drastycznego spadku liczebności populacji w latach trzydziestych XX wieku. Ostatnie odnotowane doniesienie mówi o spotkaniu młodocianego osobnika w 1974 na wybrzeżu wyspy Rebun.
Pewne gatunki stały się natomiast tak liczne, że zaczęły przeszkadzać lokalnej społeczności ludzkiej. W Stanach Zjednoczonych płetwonogie i inne ssaki morskie chroni Marine Mammal Protection Act of 1972 (MMPA). Od jego wprowadzenia populacja uchatki kalifornijskiej podniosła się do 250.000. Zwierzęta te zaczęły wykorzystywać więcej środowisk zmodyfikowanych ręką ludzką, jak porty, jako miejsca lądowego wypoczynku. Wiele powierzchni nie wytrzymuje masy spoczywających tam uchatek, co zwiększa przechył i wywołuje inne problemy. Odpowiedzialne za to osoby używają różnych metod, by kontrolować te zwierzęta. Niektóre władze miejskie przekonstruowują swoje doki, by w lepszym stopniu mogły to wytrzymać. Uchatki wpadają również w konflikty z rybakami, ponieważ tak jak oni zależą od tych samych zasobów ryb. Oprócz konkurencji o zasoby w naturze foki mogą również żerować na rybach uwięzionych w sieciach i niszczyć urządzenia połowowe. W 2007 naniesiono poprawki w MMPA, by zezwolić na połączone z pozbawieniem życia usunięcie uchatek z Bonneville Dam na czas tarła łososi. Prawo z 2007 stara się złagodzić presję na ginące populacje łososia "Oncorhynchus". Władze odpowiedzialne za przyrodę bez powodzenia próbowały odpędzić uchatkowate z użyciem bomb i pocisków gumowych. Wysiłki w celu wygonienia zwierząt nie okazały się jednak efektywne. Krytycy, jak Humane Society, zgłaszają obiekcje do zabijania uchatkowatych. Uważają, że tamy elektrowni wodnych stwarzają większe zagrożenie dla łososi. Podobny konflikt pojawił się w Afryce Południowej z uchatką karłowatą. Podczas dwóch ostatnich dekad XX wieku politycy i rybacy RPA zażądali odstrzału uchatki, uważając, że zwierzęta konkurują z rybactwem komercyjnym. Badania naukowe wykazały, że odstrzał uchatek wywrze negatywny efekt na przemysł rybny i pomysł zmniejszania pogłowia odrzucono w 1993. W Bałtyku notowane są przypadki nielegalnego tępienia fok.
Człowiek zagraża płetwonogim również pośrednio. Niechcący łapie je w sieci rybackie, zdarzają się przypadkowe połknięcia haków rybackich. Użycie sieci skrzelowej i okrężnicy stanowi ważną przyczynę śmiertelności płetwonogich i innych ssaków morskich. Gatunki często wikłające się w sieci to uchatka kalifornijska, mniszka hawajska, kotik zwyczajny i uchatka karłowata. Szacuje się (na podstawie fragmentarycznych danych), że przyłów jest główną przyczyną śmierci w bałtyckiej populacji fok szarych. Płetwonogie cierpią także przez zatrucie mórz. Zwierzęta te znajdują się na szczytach łańcuchów pokarmowych, mają też pokaźne magazyny tłuszczu. Prowadzi to razem do gromadzenia się w ich ciałach różnych związków chemicznych organicznych. Matki karmiące mogą przekazywać trucizny swym młodym. Te chemikalia mogą wywoływać raka przewodu pokarmowego, zmniejszać rozrodczość i zwiększać podatność na choroby zakaźne. Inne zagrożenia wynikające z działalności człowieka obejmują niszczenie siedlisk, eksploatację paliw kopalnych oraz działalność łódek.

</doc>
<doc id="3070200" url="https://pl.wikipedia.org/wiki?curid=3070200" title="Ti17">
Ti17

Ti17 – oznaczenie na PKP austriackiego parowozu towarowego wojskowej serii (kukHB) 860. Wyprodukowany w 1916 roku przez austriackie zakłady Floridsdorf w Linzu w nieznanej liczbie. Po pierwszej wojnie światowej 3 lokomotywy trafiły do kolei polskich (860.001, 013 i 014), oznaczone jako Ti17-1 do 3). Po drugiej wojnie światowej polskie koleje nie eksploatowały tych parowozów.
Seria ta oznaczona była w Jugosławii (koleje JDŽ) jako seria 20.

</doc>
<doc id="3070201" url="https://pl.wikipedia.org/wiki?curid=3070201" title="Roman Szewczyk (historyk)">
Roman Szewczyk (historyk)

Roman Szewczyk (ur. 7 listopada 1915 w Radomiu, zm. 20 maja 1952 w Łodzi) – polski historyk dziejów gospodarczych, mediewista. 
Życiorys.
Absolwent historii i filologii romańskiej na KUL (1938). Uczestnik kampanii wrześniowej w 1939 roku. Do 1940 przebywał w obozie. W latach 1940–1943 pracownik w Zarządzie Miejskim w Lublinie. W latach 1944–1946 pracował w Archiwum Państwowym w Lublinie, 1945–1946 asystent na KUL, 1946–1947 adiunkt na UMCS. Doktorat w 1947. W latach 1948–1949 przebywał na stypendium we Francji na Sorbonie i College de France. Jednocześnie dyrektor Liceum Polskiego w Paryżu. Od 1949 roku związany z UŁ. Profesor Państwowej Wyższej Szkoły Pedagogicznej w Łodzi od 1950. Członek PPS i PZPR.

</doc>
<doc id="3070203" url="https://pl.wikipedia.org/wiki?curid=3070203" title="Árni Þór Árnason">
Árni Þór Árnason

Árni Þór Árnason (ur. 15 stycznia 1961 w Reykjavíku) – islandzki alpejczyk.
W 1982 został mistrzem kraju w slalomie gigancie z czasem 2:25,48.
W 1983 ponownie wziął udział w mistrzostwach kraju. Zwyciężył w slalomie z czasem 1:31,49, a także był 8. w slalomie gigancie z czasem 1:45,98.
Brał udział w zimowych igrzyskach w 1984, na których startował w slalomie i slalomie gigancie. W slalomie gigancie zajął 40. miejsce z czasem 3:01,26, a slalomu nie ukończył. Był najstarszym Islandczykiem na tych igrzyskach.
W 1984 wygrał też mistrzostwa kraju w slalomie z czasem 1:31,48.

</doc>
<doc id="3070206" url="https://pl.wikipedia.org/wiki?curid=3070206" title="Tadeusz Hübner">
Tadeusz Hübner

Tadeusz Hübner (ur. 4 października 1940 w Warszawie, zm. 23 marca 1966 w Łodzi) – polski historyk mediewista.
Życiorys.
W 1958 zdał egzaminy maturalne w I Liceum Ogólnokształcącym im. Mikołaja Kopernika w Łodzi. Absolwent historii UŁ. Uczeń Mariana Henryka Serejskiego. Od 1963 zatrudniony w Katedrze Historii Powszechnej i Starożytnej Instytutu Historii UŁ. Członek Związku Socjalistycznej Młodzieży Polskiej. Specjalizował się w historii wczesnośredniowiecznej Anglii. Jego dobrze zapowiadającą się karierę przerwała gwałtowna śmierć. „Dziennik Łódzki” z 1966 roku podaje, że na ul. Brzozowskiego doszło do zabójstwa, którego ofiarą padł obywatel Hübner. Śmierć nastąpiła prawdopodobnie na skutek uderzenia tępym narzędziem. Pobieżne oględziny wskazały na uszkodzenia czaszki. Podejrzanym o popełnienie morderczego czynu jest jeden ze studentów UŁ...Pochowany na Starym Cmentarzu w Łodzi.

</doc>
<doc id="3070209" url="https://pl.wikipedia.org/wiki?curid=3070209" title="Daniił Cypłakow">
Daniił Cypłakow

Daniił Cypłakow (ur. 29 lipca 1992) – rosyjski lekkoatleta, specjalizujący się w skoku wzwyż.
W 2009 zdobył najpierw brązowy medal mistrzostw świata juniorów młodszych, a następnie zwyciężył w olimpijskim festiwalu młodzieży Europy. Nie udało mu się awansować do finału mistrzostw świata juniorów w 2010 w Moncton. W 2011 zajął czwarte miejsce podczas mistrzostw Europy juniorów, a dwa lata później został młodzieżowym wicemistrzem Europy. Piąty zawodnik halowych mistrzostw świata w Sopocie (2014). W tym samym roku zajął 5. miejsce na czempionacie Starego Kontynentu w Zurychu. Halowy mistrz Europy z Pragi (2015). W tym samym roku zdobył złoto uniwersjady oraz zajął 5. miejsce na mistrzostwach świata w Pekinie. Srebrny medalista światowych wojskowych igrzysk sportowych (2015).
Medalista mistrzostw Rosji.
Rekordy życiowe: stadion – 2,33 (3 sierpnia 2014, Sarańsk i 20 czerwca 2015, Czeboksary); hala – 2,34 (18 lutego 2014, Moskwa).

</doc>
<doc id="3070212" url="https://pl.wikipedia.org/wiki?curid=3070212" title="Smażony pająk">
Smażony pająk

Smażony pająk – lokalna potrawa przyrządzana w Kambodży, stanowiąca tamtejszy przysmak.
Sprzedaż tej przekąski jest popularną atrakcją dla turystów przejeżdżających przez miasto Skuon (dystrykt Cheung Prey, prowincja Kampong Cham). Chociaż smażone pająki są dostępne także w innych częściach kraju, na przykład w Phnom Penh, to centrum ich popularności skupia się właśnie w Skuon – miasteczku handlowym oddalonym od stolicy o 75 km. Przekąska kosztuje około 300 rielów kambodżańskich, czyli około 8 centów amerykańskich za sztukę (stan na rok 2002).
Pająki hoduje się w jamach w ziemi na terenie wiosek położonych na północ od Skuon lub odławia w pobliskich lasach, gdzie są dokarmiane. Następnie smaży się je na oleju. Do końca nie wiadomo, dlaczego pojawiły się takie praktyki. Niewykluczone, że miejscowa ludność mogła zacząć jeść pająki z desperacji w latach panowania ekstremistycznego ugrupowania politycznego Czerwonych Khmerów, kiedy to w państwie brakowało żywności. Popularność tej potrawy jest stosunkowo nowym zjawiskiem, mającym swoje początki w późnych latach dziewięćdziesiątych dwudziestego wieku.
Pająki sprzedawane na targu pochodzą z rodziny ptasznikowatych i w języku khmerskim nazywane są "a-ping". Osiągają rozmiar ludzkiej dłoni. Najczęściej są to przedstawiciele gatunków "Haplopelma longipes" i "Haplopelma albostriatum", ale ponieważ pająki dowożone są z różnych regionów kraju, prawdopodobnie w potrawach oferowanych jest więcej gatunków.
Sposób przyrządzania.
Najpierw rozgnieciony czosnek jest zasmażany na oleju do momentu, gdy zacznie wydzielać zapach. Wtedy na patelni kładzie się pająki obtoczone w mieszaninie z glutaminianu sodu, cukru oraz soli. Smaży się je do czasu, gdy odnóża prawie zupełnie zesztywnieją, gdyż wtedy zawartość odwłoku nie ma już tak płynnej konsystencji. Smak potrawy określany jest jako mdły, raczej jako coś pomiędzy kurczakiem i dorszem. Zaś sama struktura potrawy zmienia się – od chrupkiej powłoki do miękkiego środka. W odnóżach nie ma zbyt wiele jedzenia, podczas gdy głowotułów i odwłok zawierają delikatne, białe mięso. Odwłok zawiera brązową substancję, na którą składają się organy wewnętrzne zwierzęcia, a także jaja oraz kał. Jedni uważają tę część potrawy za smakołyk, drudzy odradzają jej spożywania.

</doc>
<doc id="3070221" url="https://pl.wikipedia.org/wiki?curid=3070221" title="TKh103">
TKh103

TKh103 – oznaczenie na PKP węgierskiego parowozu – tendrzaka serii MÁV 377, budowanego dla węgierskich linii kolejowych. Wyprodukowano 534 parowozy. Po pierwszej wojnie światowej 2 parowozy trafiły do kolei polskich. Po drugiej wojnie światowej polskie koleje nie eksploatowały tych parowozów. 
Historia.
Lokomotywa ta została opracowana specjalnie na zamówienie węgierskich kolei MÁV na potrzeby kolei lokalnych, jako węgierski odpowiednik takich tendrzaków, jak pruska seria T 3 i austriacka seria 97. Lokomotywa została oznaczona na kolei serią XII, a następnie 377. Pierwszy egzemplarz został zbudowany w 1885 roku w budapesztańskich zakładach MÁVAG. Produkcję następnie zlecono także zakładom w Aradzie, Wiener Neustadt i StEG w Wiedniu. Łącznie do 1902 roku wyprodukowano ich 534. 
Trzynaście dalszych lokomotyw takiego samego typu wyprodukowano w latach 1891–1908 w Budapeszcie i Wiedniu dla prywatnej Kolei Koszycko-Bogumińskiej (oznaczonych jako KBD XII).
Eksploatacja.
Lokomotywy serii 377 używane były przede wszystkim na lokalnych liniach węgierskich kolei państwowych MÁV monarchii austro-węgierskiej, ale także na kolejach prywatnych. Po I wojnie światowej większość pozostała na Węgrzech. 
Seria 377 stała się typową lokomotywą adaptowaną na potrzeby austro-węgierskich pociągów pancernych. Otrzymywały one standardowy wzór opancerzenia z płyt kotłowych grubości 10-12 mm. Z uwagi na większy ciężar, otrzymały wzmocnione resory. Po I wojnie światowej siedem parowozów pancernych zostało przejętych przez Czechosłowację. Dwa parowozy pancerne (377.117 i 377.402) zostały 1 listopada 1918 roku zdobyte przez oddziały polskie wraz ze składem pociągu pancernego i następnie używane były bojowo w składzie polskich pociągów pancernych „Piłsudczyk” i „Śmiały” do 1920 roku.
53 lokomotywy (łącznie z pancernymi) zostały przejęte przez Czechosłowackie Koleje Państwowe, otrzymując oznaczenie serii 310.4 (numery 310.401 do 453). Jeździły na terenie Słowacji. Po układzie monachijskim i arbitrażu wiedeńskim, w grudniu 1938 roku pięć zostało zagarnięte przez Węgry, a pozostające w służbie 26 przejęte przez koleje słowackie (11 z nich później również otrzymały Węgry). Po II wojnie światowej Czechosłowacja odzyskała 16 lokomotyw, które służyły do 1957 roku. Trzy z nich zostały zachowane. Ponadto Koleje Czechosłowackie po I wojnie światowej przejęły również 13 lokomotyw tego typu Kolei Koszycko-Bogumińskiej, oznaczonych jako seria 310.5 (zachowano dwa egzemplarze). Lokomotywy używane jako pancerne zostały później oznaczone serią 313.9 lub 314.9.
Polskie Koleje Państwowe używały w okresie międzywojennym tylko dwóch parowozów, którym nadały oznaczenie serii TKh103. Były to poprzednie lokomotywy pancerne, które z uwagi na małą moc wycofano ze składu pociągów pancernych i rozpancerzono na początku 1920 roku.
Konstrukcja.
Niewielki tendrzak o układzie osi C. Rozstaw między pierwszą a drugą osią wynosił 1450 mm, a między drugą a trzecią 1350 mm. Wczesne lokomotywy miały długość 8105 mm, a późne 7780 mm. Kocioł był nisko położony, z długą dymnicą dla zmniejszenia wylatywania iskier z komina. Komin był wysoki, piszczałkowaty, typu Prüssmann. Parowóz miał zewnętrzną ostoję, oś silnikowa napędzana była poprzez korby Halla na czopach osi.
Silnik był dwucylindrowy bliźniaczy na parę nasyconą. Parowóz miał rozrząd wewnętrzny Stephensona. Hamulec był ręczny mechaniczny, a w niewielkiej liczbie lokomotyw zespolony Westinghouse'a.

</doc>
<doc id="3070223" url="https://pl.wikipedia.org/wiki?curid=3070223" title="Theódóra Mathiesen">
Theódóra Mathiesen

Theódóra Mathiesen (ur. 5 kwietnia 1975) – islandzka alpejka.
W 1983 wygrała juniorskie mistrzostwa kraju w slalomie gigancie.
W 1996 została wicemistrzynią Islandii w slalomie z czasem 1:37,07 i slalomie gigancie z czasem 2:04,78.
Rok później ponownie wywalczyła 2. miejsce na mistrzostwach kraju w slalomie gigancie z czasem 2:06,14.
W 1998 brała udział w zimowych igrzyskach olimpijskich, na których wystartowała w slalomie i slalomie gigancie. Zarówno slalomu, jak i slalomu giganta nie ukończyła. Była chorążym islandzkiej kadry na tych igrzyskach. W tym samym roku wywalczyła brąz na mistrzostwach Islandii w slalomie z czasem 1:21,44 i slalomie gigancie z czasem 1:59,14, a także była 4. w kombinacji z czasem 1:04,75.
W ostatnich zawodach międzynarodowych wystąpiła w 2000.

</doc>
<doc id="3070224" url="https://pl.wikipedia.org/wiki?curid=3070224" title="Włodzimierz Lech">
Włodzimierz Lech

Włodzimierz Lech pseud.: „Mławiak”, „Powiślak” (ur. 3 lipca 1920 w Mławie, zm. 8 maja 1944 w Łęgu (Kraków)) – podporucznik piechoty Polskich Sił Zbrojnych i Armii Krajowej, cichociemny.
Życiorys.
We wrześniu 1939 roku nie został zmobilizowany. 28 grudnia przekroczył granicę polsko-słowacką. W styczniu 1940 roku znalazł się we Francji, gdzie został skierowany do 6 Kresowego pułku strzelców pieszych. Uczył się w Szkole Podchorążych Piechoty w Camp de Coëtquidan. W czerwcu 1940 roku dostał się do Wielkiej Brytanii, gdzie służył w 1 Batalionie Strzelców 1 Brygady Strzelców.
Zgłosił się do służby w kraju. Po przeszkoleniu w dywersji został zaprzysiężony 4 sierpnia 1943 roku w Oddziale VI Sztabu Naczelnego Wodza i przeniesiony do Głównej Bazy Przerzutowej w Brindisi we Włoszech. Zrzutu dokonano w nocy z 14 na 15 kwietnia 1944 roku w ramach operacji „Weller 11” dowodzonej przez kpt. naw. Stanisława Daniela. Początkowo dostał przydział do Kedywu Podokręgu Rzeszów AK. W nocy z 7 na 8 maja 1944 roku został przerzucony na „melinę” w Łęgu na peryferiach Krakowa, w której znajdował się również magazyn broni. 8 maja pomieszczenie zostało otoczone przez Niemców. Lech poległ w obronie magazynu.
Życie prywatne.
Włodzimierz Lech był synem Stanisława i Kazimiery z domu Markowskiej i młodszym bratem cichociemnego Jana.

</doc>
<doc id="3070225" url="https://pl.wikipedia.org/wiki?curid=3070225" title="Połajewo (gromada w powiecie radziejowskim)">
Połajewo (gromada w powiecie radziejowskim)

Połajewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Połajewo z siedzibą GRN w Połajewie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Połajewo, Byszewo, Przedłóż,Połajewek, Rudzk Duży, Rudzk Mały i Sokoły oraz miejscowość Marianowo wieś z dotychczasowej gromady Katarzyna ze zniesionej gminy Ruszkowo w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar włączono do gromad Przewóz (wsie Byszewo, Goplana, Lisiawki, Marianowo, Połajewo Stare, Połajewo Nowe, Połajewo z Wygodą, Połajewo, Probostwo, Połajewek, Przedłuż, Rudzk Mały-Kordon, Rudzk Mały B, Rudzk Duży, Sokoły i Władysławowo) i Piotrków Kujawski (wieś Rudzk Mały) w tymże powiecie.

</doc>
<doc id="3070228" url="https://pl.wikipedia.org/wiki?curid=3070228" title="Powałkowice (gromada)">
Powałkowice (gromada)

Powałkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Powałkowice z siedzibą GRN w Powałkowicach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Powałkowice, Sadłużek, Samszyce i Borucin ze zniesionej gminy Osięciny oraz obszar dotychczasowej gromady Torzewo ze zniesionej gminy Czamanin w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar włączono do gromad Witowo (wsie Borucin, Powałkowice, Sadłużek, Świętno, Torzewo i Samszyce) i Osięciny (wieś Borucin-Folwark) w tymże powiecie.

</doc>
<doc id="3070229" url="https://pl.wikipedia.org/wiki?curid=3070229" title="Sadlno (gromada w powiecie radziejowskim)">
Sadlno (gromada w powiecie radziejowskim)

Sadlno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sadlno z siedzibą GRN w Sadlnie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Sadlno, Helenowo i Kazubek ze zniesionej gminy Boguszyce oraz obszary dotychczasowych gromad Słomkowo i Kaźmierowo wraz z miejscowościami Trzciniec wieś i Stefanowo Racięckie wieś z dotychczasowej gromady Racięcin ze zniesionej gminy Ruszkowo w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar włączono do nowo utworzonej gromady Wierzbinek (wsie Sadlno, Chlebowo, Zamięcin, Dobra Wola, Straszewo, Biele, Wojciechowo, Logowo, Trzciniec, Helenowo, Złotowo, Katarzynowo i Kazubek) oraz do gromady Przewóz (wieś Kazimierowo) w tymże powiecie.

</doc>
<doc id="3070230" url="https://pl.wikipedia.org/wiki?curid=3070230" title="Muły węglanowe">
Muły węglanowe

Muły węglanowe – muły zawierające powyżej 30% węglanu wapnia (CaCO3). Tworzą się głównie w płytkich morzach szelfowych do głębokości 4400 m., we wszystkich szerokościach geograficznych, lecz najintensywniej w strefie klimatu tropikalnego i subtropikalnego, w warunkach słabej dostawy materiału terygenicznego. Główną rolę w tworzeniu mułów odgrywają niektóre grupy glonów i pierwotniaków (otwornice), ramienionogi, koralowce, szkarłupnie, mszywioły, mięczaki (małże i ślimaki). Wytrącanie węglanu wapnia odbywa się wewnątrz organizmów, które budują mineralne szkielety (np. muszle), oraz w wyniku metabolizmu, który zmienia środowisko geochemiczne. Wchłanianie dwutlenku węgla (CO2) przez glony w procesie fotosyntezy, zarówno te, które zasiedlają dno morza jak i fitoplankton, powodują wytrącanie się minerałów. 
Rodzaje mułów węglanowych.
Muły węglanowe noszą nazwy od nazwy ich głównych składników, z których są zbudowane.

</doc>
<doc id="3070231" url="https://pl.wikipedia.org/wiki?curid=3070231" title="Świątniki (gromada w powiecie radziejowskim)">
Świątniki (gromada w powiecie radziejowskim)

Świątniki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Świątniki z siedzibą GRN w Świątnikach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Czarnotka, Kaczewo, Świątniki, Wąsewo i Zagórzyce ze zniesionej gminy Radziejów oraz miejscowości Niegibalice folwark parcele i Żychlinowo parcele z dotychczasowej gromady Niegibalice oraz miejscowości Nasiłowo osada, Nasiłowo folwark parcele i Przylesie osada z dotychczasowej gromady Nasiłowo ze zniesionej gminy Bytoń w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
1 stycznia 1958 z gromady Świątniki wyłączono wsie Niegibalice i Nasiłowo, włączając je do gromady Nowy Dwór w tymże powiecie.
Gromadę zniesiono 31 grudnia 1961, a jej obszar włączono do gromad Piotrków Kujawski (wsie Anusin, Chełmiczki, Czarnotka, Czynszakowo, Kaczewo, Kępa Mała, Świątniki, Świątniki Małe i Wąsewo oraz miejscowości Józefowo, Kaczewo, Probostwo, Wasilewiakówek i Zagorzyce-Kolonia) i Radziejów (wsie Zagorzyce i Wąsewo Kolonia) w tymże powiecie.

</doc>
<doc id="3070233" url="https://pl.wikipedia.org/wiki?curid=3070233" title="Zakrzewek (gromada w powiecie radziejowskim)">
Zakrzewek (gromada w powiecie radziejowskim)

Zakrzewek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zakrzewek z siedzibą GRN w Zakrzewku utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Zakrzewek, Teresewo, Nykiel, Łysek i Gaj ze zniesionej gminy Boguszyce oraz miejscowość Ciepłowo z dotychczasowej gromady Ruszkówek ze zniesionej gminy Ruszkowo w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 31 grudnia 1961, a jej obszar wszedł w skład nowo utworzonej gromady Wierzbinek w tymże powiecie.

</doc>
<doc id="3070234" url="https://pl.wikipedia.org/wiki?curid=3070234" title="William Primrose">
William Primrose

William Primrose (ur. 23 sierpnia 1904 w Glasgow, zm. 1 maja 1982 w Provo w stanie Utah) – amerykański altowiolista pochodzenia szkockiego.
Życiorys.
Uczył się gry na skrzypcach w Glasgow u Camillo Rittera, następnie uczęszczał do Guildhall School of Music w Londynie. Po raz pierwszy wystąpił publicznie w 1923 roku w londyńskiej The Queen’s Hall. W latach 1925–1927 przebywał w Belgii, gdzie studiował u Eugène’a Ysaÿe’a, za namową którego porzucił skrzypce i zaczął grać na altówce. Od 1930 do 1935 roku był członkiem London String Quartet, z którym odbył liczne tournées koncertowe. W 1937 roku wyjechał do Stanów Zjednoczonych, gdzie do 1942 roku występował wspólnie z NBC Symphony Orchestra pod batutą Arturo Toscaniniego. Od 1939 roku prowadził własny kwartet smyczkowy. W 1955 roku otrzymał amerykańskie obywatelstwo. W latach 1954–1962 był altowiolistą Festival Quartet. Występował wspólnie z Jaschą Heifetzem, Arturem Rubinsteinem i Grigorijem Piatigorskim.
Był wykładowcą Curtis Institute of Music w Filadelfii (1942–1951), University of Southern California w Los Angeles (1962–1965), Indiana University w Bloomington (1965–1972) i Brigham Young University w Provo (1979–1982). W 1972 roku prowadził także zajęcia na Tokijskim Uniwersytecie Sztuki.
Dokonał prawykonań wielu kompozycji na altówkę pisanych przez współczesnych mu kompozytorów. Z myślą o Primrosie pisali utwory m.in. Benjamin Britten ("Lachrymae" na altówkę i fortepian, 1950) i Iain Hamilton ("Sonata altówkowa", 1951), dedykowali mu swoje koncerty altówkowe Peter Racine Fricker (1952), Edmund Rubbra (1952), Karl Amadeus Hartmann (1953) i Darius Milhaud (1954). Primrose zamówił u Béli Bartóka koncert altówkowy, który z powodu śmierci kompozytora nie został jednak ukończony. Szkic partytury został przekazany Tiborowi Serlyemu, który uzupełnił brakujące części. Primrose dokonał prawykonania całości utworu wraz z Minneapolis Symphony Orchestra w grudniu 1949 roku.
Opublikował prace "A Method for Violin and Viola Players" (1960) i "Technique in Memory" (1963), a także autobiografię pt. "Walk on the North Side" (1978). Odznaczony został Orderem Imperium Brytyjskiego w stopniu komandora (1953). Dokonał licznych nagrań płytowych, w tym dzieł J.S. Bacha, G.F. Händla oraz kompozytorów XIX- i XX-wiecznych.
Grał na zabytkowych instrumentach: altówkach Amatiego z 1600 roku, Andrei Guarneriego z 1697 roku oraz „MacDonald” (1700) i „Gibson” (1734) Stradivariego.

</doc>
<doc id="3070235" url="https://pl.wikipedia.org/wiki?curid=3070235" title="Szewce (gromada w powiecie radziejowskim)">
Szewce (gromada w powiecie radziejowskim)

Szewce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szewce z siedzibą GRN w Szewcach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Dębołęka, Higieniewo, Szewce i Wójcin ze zniesionej gminy Piotrków Kujawski w tymże powiecie. Dla gromady ustalono 19 członków gromadzkiej rady narodowej.
1 stycznia 1956 gromada weszła w skład nowo utworzonego powiatu radziejowskiego w tymże województwie.
Gromadę zniesiono 1 stycznia 1959, a jej obszar włączono do gromady Piotrków Kujawski w tymże powiecie.

</doc>
<doc id="3070236" url="https://pl.wikipedia.org/wiki?curid=3070236" title="TKp30">
TKp30

TKp30 - oznaczenie nietypowych normalnotorowych parowozów - tendrzaków o układzie osi D, stosowane przez Polskie Koleje Państwowe po 1945 roku. 
Do serii TKp30 zaliczono 2 lokomotywy pochodzące m.in. z nacjonalizowanej kolei lokalnej Rawicz-Kobylin i później trafiły do przemysłu, gdzie były eksploatowane do lat 70..

</doc>
<doc id="3070240" url="https://pl.wikipedia.org/wiki?curid=3070240" title="Zagajewice (gromada)">
Zagajewice (gromada)

Zagajewice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zagajewice z siedzibą GRN w Zagajewicach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Zagajewice, Wola Skarbkowa, Lekarzewice, Konaty, Żakowice i Osłonki oraz miejscowość Krotoszyn wieś z dotychczasowej gromady Krotoszyn ze zniesionej gminy Osięciny w powiecie aleksandrowskim, a także miejscowość Zblęg wieś z dotychczasowej gromady Redecz Krukowy ze zniesionej gminy Falborz w powiecie włocławskim w tymże województwie. Dla gromady ustalono 19 członków gromadzkiej rady narodowej.
1 stycznia 1958 gromadę włączono do powiatu radziejowskiego w tymże województwie.
Gromadę zniesiono 31 grudnia 1959, a jej obszar włączono do gromady Osięciny w tymże powiecie.

</doc>
<doc id="3070247" url="https://pl.wikipedia.org/wiki?curid=3070247" title="Mądroszki">
Mądroszki

2 miejscowości w Polsce:

</doc>
<doc id="3070250" url="https://pl.wikipedia.org/wiki?curid=3070250" title="Antonio Ricardos">
Antonio Ricardos

Antonio Ricardos Carrillo de Albornoz (ur. 1727 w Barbastro, zm. 13 marca 1794 w Madrycie) – hiszpański generał. Wstąpił do armii Królestwa Hiszpanii i w trakcie swej długiej kariery wojskowej walczył przeciwko: Monarchii Habsburgów, Portugalii oraz I Republice Francuskiej. Niechęć wśród konserwatywnej części hiszpańskiego społeczeństwa wzbudziło entuzjastyczne przyjęcie przez niego idei oświeceniowych. Ricardos odegrał znaczącą rolę w reformowaniu hiszpańskiego wojska. Po wybuchu wojny w Pirenejach w roku 1793, król powierzył mu dowództwo nad armią w Katalonii. Na początku roku 1794 dokonał najazdu na Roussillon, gdzie odniósł kilka zwycięstw nad Francuzami. Po jego śmierci w marcu 1794 roku, dobra passa odwróciła się od hiszpańskiej armii.
Początki kariery.
Ricardos urodził się w roku w 1727, w tym samym domu, w którym przyszedł na świat dramaturg i poeta Lupercio Leonardo de Argensola; w miejscowości Barbastro w Aragonii. Już jako nastolatek zaciągnął się do pułku Jazdy Maltańskiej dowodzonego przez jego ojca. Ze względu na szlacheckie pochodzenie służył w randze kapitana, a w wieku 16 lat przez krótki okres dowodził pułkiem w zastępstwie swojego ojca. Podczas wojny o sukcesję austriacką wziął udział w bitwie pod Piacenzą (16 czerwca 1746 roku) oraz w bitwie nad rzeką Tidone (10 sierpnia 1746 roku).
Reformator oświeceniowy.
Niemal dwie dekady później Ricardos uczestniczył w wojnie hiszpańsko-portugalskiej (w latach 1761-1763), która stanowiła jeden z teatrów wojny siedmioletniej. Po zakończeniu wojny studiował zarządzanie wojskowe w Królestwie Prus. Później, na polecenie króla Karola III, wyruszył do Nowej Hiszpanii z misją reorganizacji tamtejszego systemu wojskowego. W roku 1768 był członkiem komisji, która miała za zadanie wyznaczenie granicy pomiędzy Hiszpanią a Francją. Za zasługi w działalności dla komisji, otrzymał odznaczenie "Encomienda de Santiago". Ricardos popierał idee epoki oświecenia oraz wprowadzane w jej duchu reformy. Był jednym z założycieli madryckiego Królewskiego Towarzystwa Ekonomicznego. Awansowano go do stopnia generalleutnanta i powierzono mu stanowisko inspektora kawalerii. Ricardos założył szkołę wojskową w Ocanii, w której nauczał nowoczesnej sztuki wojennej.
Jako oświeceniowy reformator, Ricardos znajdował się w opozycji do konserwatywnych sił społeczeństwa, uosabianych przez hiszpańską inkwizycję (która istniała do roku 1834). Legitymowanie się odznaczeniem "Encomienda de Santiago" uchroniło go od prześladowań z rąk inkwizycji oraz jej politycznych sprzymierzeńców.
Mimo to wrogom Ricardosa udało się zmusić go do opuszczenia Ocanii i objęcia mniej znaczącego stanowiska w Guipuzcoa na północy.
Wojna z Francją.
Gdy podczas rewolucji francuskiej stracono króla Francji Ludwika XVI oraz królową Marię Antoninę, Hiszpania przygotowywała się do przystąpienia do pierwszej koalicji antyfrancuskiej. Król Karol IV awansował Ricardosa do stopnia generała-kapitana i powierzył mu dowodzenie nad wojskiem w Katalonii. Po wybuchu wojny o Pireneje, dnia 17 kwietnia 1793 roku Ricardos zaatakował Francję. Jego armia liczyła 4,5 tysiąca żołnierzy. Już w pierwszych dniach wojny udało mu się zająć Saint-Laurent-de-Cerdans. 20 kwietnia zajął Céret, w ten sposób izolując twierdzę Fort de Bellegarde, strzegącą drogi wiodącej przez Pireneje (w pobliżu miasteczka Perthus). Pokonawszy w dniu 19 maja Louis-Charlesa de Flersa i Armię Wschodnich Pirenejów w bitwie pod Mas Deu, Ricardos zawrócił, by opanować Bellegarde. Oblężenie twierdzy Bellegarde trwało do 24 czerwca, kiedy to francuski garnizon poddał się. Ricardos ponownie stanął naprzeciw de Flersa 17 lipca, podczas bitwy pod Perpignan. Tym razem został pokonany, jednak zadał Francuzom dotkliwe straty w postaci 800 zabitych i rannych żołnierzy.
28 sierpnia francuski generał Luc Siméon Auguste Dagobert pokonał Manuela la Peña pod Puigcerdà w środkowych Pirenejach. Na początku września Ricardos usiłował odizolować i zająć Perpignan, blokując miasto od strony zachodniej przy użyciu dwóch dywizji i jednocześnie bombardując go od frontu. Jednak jego podkomendnym brakowało umiejętności taktycznych, by to osiągnąć. 17 września Francuzi pod dowództwem Eustache'a Charlesa d'Aousta odepchnęli Juana de Courtena i Jerónimo Girón-Moctezumę podczas bitwy pod Peyrestortes. Po tej dotkliwej porażce sytuacja odwróciła się i rozpoczęło się pasmo sukcesów Hiszpanów. Ricardos szybko pozbierał swoje oddziały po porażce i starł się ze zwycięskimi Francuzami. 22 września w bitwie pod Truillas zdecydowanie pokonał oddziały Dagoberta. W trakcie tej bitwy Hiszpanie stracili 2000 ludzi spośród 17 000 przystępujących do walki żołnierzy. Natomiast straty francuskie wyniosły 4,5 tysiąca ludzi spośród 22 tysięcy. Po sukcesie pod Truillas Ricardos wycofał się w celu obrony doliny rzeki Tech. 3 października odparł natarcie d'Aousta pod Boulou, gdzie francuskie straty – wynoszące 1200 ofiar – czterokrotnie przewyższyły straty Hiszpanów. W połowie października po raz kolejny zatriumfował – tym razem nad oddziałami Louisa Marie Turreau - podczas bitwy pod Tech.
W dniu 7 grudnia, pod Villelongue-dels-Monts Ricardos – stojąc na czele międzynarodowych sił, składających się z 3 tysięcy Hiszpanów i 5 tysięcy Portugalczyków – po raz kolejny pokonał d'Aousta. Było to jego ostatnie zwycięstwo. Dwa tygodnie później jego podkomendny Gregorio García de la Cuesta przegnał francuskich obrońców miejscowości Collioure i przejął tamtejszy port. Ricardos powrócił do Madrytu w celu zabiegania o posiłki. 13 marca 1794 roku zmarł tam na zapalenie płuc. Jego następca, Alejandro O’Reilly zmarł 23 marca tego samego roku. Dowodzenie nad hiszpańską armią spoczęło w rękach Luisa de Carvajala de la Unión. De la Unión nie zdołał powstrzymać Francuzów przed odbiciem Bellegarde i Collioure z rąk hiszpańskich w 1794. W listopadzie zginął podczas bitwy pod Czarną Górą, którą stoczono na ziemi hiszpańskiej. Na początku roku 1795 Francuzi uwieńczyli sukcesem oblężenie Roses. W lipcu 1795 roku wojna została formalnie zakończona pokojem w Bazylei. Wdowa po Ricardosie została mianowana hrabiną Trouillas w uznaniu zasług wojennych jej męża.

</doc>
<doc id="3070254" url="https://pl.wikipedia.org/wiki?curid=3070254" title="Selina Büchel">
Selina Büchel

Selina Büchel (ur. 26 lipca 1991 w Mosnang) – szwajcarska lekkoatletka specjalizująca się w biegu na 800 metrów.
Kariera.
W 2009 zajęła siódme miejsce podczas mistrzostw Europy juniorów, a rok później dotarła do półfinału mistrzostw świata juniorów. Piąta zawodniczka młodzieżowych mistrzostw Europy w Ostrawie (2011). W sezonie 2013 startowała w halowych mistrzostwach Europy oraz zdobyła brązowy medal młodzieżowych mistrzostw Europy. Czwarta zawodniczka halowych mistrzostw świata w Sopocie (2014). W 2016 zajęła 4. miejsce na mistrzostwach Europy oraz osiągnęła półfinał igrzysk olimpijskich w Rio de Janeiro. Rok później zdobyła złoty medal na halowych mistrzostwach Europy w Belgradzie, tym samym broniąc tytuł wywalczony przed dwoma laty w Pradze. Półfinalistka biegu na tym samym dystansie podczas światowego czempionatu w Londynie w tym samym roku.
Medalistka mistrzostw Szwajcarii i reprezentantka kraju w drużynowych mistrzostwach Europy.
Rekordy życiowe: stadion – 1:57,95 (4 lipca 2015, Paryż) – rekord Szwajcarii; hala – 2:00,38 (5 marca 2017, Belgrad) – rekord Szwajcarii.

</doc>
<doc id="3070256" url="https://pl.wikipedia.org/wiki?curid=3070256" title="Bądkowo (gromada w powiecie aleksandrowskim)">
Bądkowo (gromada w powiecie aleksandrowskim)

Bądkowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bądkowo z siedzibą GRN w Bądkowie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Bądkowo, Żabieniec, Słupy, Toporzyszczewo, Kalinowiec, Kujawka i Bądkówek ze zniesionej gminy Bądkowo w tymże powiecie. Dla gromady ustalono 25 członków gromadzkiej rady narodowej.
31 grudnia 1959 do gromady Bądkowo włączono obszar zniesionej gromady Wysocin w tymże powiecie.
1 stycznia 1967 z gromady Bądkowo wyłączono wieś Kałęczynek o ogólnej powierzchni 141,58 ha, włączając ją do gromady Lubanie w tymże powiecie.
1 stycznia 1972 do gromady Bądkowo włączono sołectwa Kaniewo, Łowiczek Pierwszy, Łowiczek Drugi, Łówkowice, Sinki Drugie i Wojtówka ze zniesionej gromady Łowiczek w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie aleksandrowskim reaktywowano gminę Bądkowo.

</doc>
<doc id="3070259" url="https://pl.wikipedia.org/wiki?curid=3070259" title="Raciążek (gromada)">
Raciążek (gromada)

Raciążek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Raciążek z siedzibą GRN w Raciążku utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Dąbrówka Duża, Niestuszewo, Podzamcze, Podole, Raciążek, Siarzewo, Sierzchowo i Turzno ze zniesionej gminy Raciążek w tymże powiecie. Dla gromady ustalono 25 członków gromadzkiej rady narodowej.
1 stycznia 1959 do gromady Raciążek włączono wsie Konstantynowo i Turzynek ze zniesionej gromady Ossówka w tymże powiecie.
31 grudnia 1959 z gromady Raciążek wyłączono wieś Mała Wola, włączając ją do miasta Ciechocinka w tymże powiecie.
31 grudnia 1961 do gromady Raciążek włączono wsie Wola Raciążek i Kuczek ze znoszonej gromady Nowy Ciechocinek w tymże powiecie.
1 stycznia 1969 do gromady Raciążek włączono obszar zniesionej gromady Wołuszewo w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie aleksandrowskim reaktywowano gminę Raciążek.

</doc>
<doc id="3070260" url="https://pl.wikipedia.org/wiki?curid=3070260" title="Scuderia Famà">
Scuderia Famà

Scuderia Famà – były włoski zespół wyścigowy, założony przez Nino Fame. Ekipa pojawiała się w stawce World Series by Nissan, Włoskiej Formuły 3, Europejskiej Formuły 3000 oraz Międzynarodowej Formuły Masters. Siedziba zespołu znajdowała się we włoskiej miejscowości Castelvetro di Modena.
W World Series by Nissan zespół startował w latach 1998-2001. I właściwie pierwsze dwa sezony były jedynymi udanymi sezonami dla zespołu. Działo się tak za sprawą Portugalczyka Manuela Gião, który najpierw był trzeci w klasyfikacji generalnej, a rok później zacięcie walczył z Fernando Alonso o mistrzowski tytuł ustępując Hiszpanowi o zaledwie jeden punkt. W tych to sezonach zespół święcił tytuły wicemistrzowskie. Po roku słabszych startów, w 2001 roku do zespołu powrócił Manuel Gião, jednak tym razem był tylko siódmy w klasyfikacji końcowej. Zespół został sklasyfikowany na szóstej pozycji.

</doc>
<doc id="3070262" url="https://pl.wikipedia.org/wiki?curid=3070262" title="Zakrzewo (gromada w powiecie aleksandrowskim)">
Zakrzewo (gromada w powiecie aleksandrowskim)

Zakrzewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zakrzewo z siedzibą GRN w Zakrzewie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Bachorza, Gęsin, Gosławice, Lepsze, Wola Bachorna i Zakrzewo ze zniesionej gminy Sędzin w tymże powiecie. Dla gromady ustalono 21 członków gromadzkiej rady narodowej.
31 grudnia 1961 do gromady Zakrzewo włączono obszar zniesionej gromady Sędzin oraz wsie Bodzanowo, Sinki I, Siniarzewo i Ujma Duża ze zniesionej gromady Siniarzewo w tymże powiecie.
1 stycznia 1969 do gromady Zakrzewo włączono sołectwo Seroczki ze zniesionej gromady Straszewo w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie aleksandrowskim utworzono gminę Zakrzewo.

</doc>
<doc id="3070266" url="https://pl.wikipedia.org/wiki?curid=3070266" title="Lubanie (gromada)">
Lubanie (gromada)

Lubanie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubanie z siedzibą GRN w Lubaniu utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Lubanie, Probostwo Dolne, Probostwo Górne, Kawka, Mikanowo, Gąbinek, Kucerz, Barcikowo i Siutkówek oraz miejscowości Włoszyca Żwirownia wieś i Kocia Górka z dotychczasowej gromady Włoszyca ze zniesionej gminy Lubanie w tymże powiecie. Dla gromady ustalono 27 członków gromadzkiej rady narodowej.
31 grudnia 1959 do gromady Lubanie włączono obszar zniesionej gromady Janowice w tymże powiecie.
1 stycznia 1967 z gromady Lubanie włączono wieś Kałęczynek o ogólnej powierzchni 141,58 ha z gromady Bądkowo w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie aleksandrowskim reaktywowano gminę Lubanie (od 1999 gmina Lubanie znajduje się w powiecie włocławskim w woj. kujawsko-pomorskim).

</doc>
<doc id="3070267" url="https://pl.wikipedia.org/wiki?curid=3070267" title="Służewo (gromada)">
Służewo (gromada)

Służewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Służewo z siedzibą GRN w Służewie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Broniszewo, Chrósty, Goszczewo, Podgaj, Przybranowo, Rudunki, Rożen, Służewo i Wólka ze zniesionej gminy Służewo w tymże powiecie. Dla gromady ustalono 27 członków gromadzkiej rady narodowej.
1 stycznia 1969 z gromady Służewo wyłączono grunty o powierzchni ogólnej 30,73 ha, włączając je do miasta Aleksandrowa Kujawskiego w tymże powiecie; do gromady Służewo włączono natomiast sołectwa Poczałkowo i Przybranówek ze zniesionej gromady Straszewo w tymże powiecie.
1 stycznia 1972 gromadę Służewo połączono z gromadami Opoki i Ośno, tworząc z ich obszarów "gromadę Służewo" z siedzibą Gromadzkiej Rady Narodowej w Służewie w tymże powiecie ("de facto" gromady Opoki i Ośno zniesiono, włączając ich obszary do gromady Służewo).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie aleksandrowskim reaktywowano gminę Służewo.

</doc>
<doc id="3070268" url="https://pl.wikipedia.org/wiki?curid=3070268" title="Koneck (gromada)">
Koneck (gromada)

Koneck – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Koneck z siedzibą GRN w Konecku utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Koneck, Chromowola, Opalanka, Pomiany, Zapustek, Młynek, Jeziorno i Spoczynek, ponadto miejscowość Święte wieś z dotychczasowej gromady Święte oraz miejscowość Helenowo z dotychczasowej gromady Żołnowo ze zniesionej gminy Koneck, a także obszar dotychczasowej gromady Kamieniec ze zniesionej gminy Bądkowo, w tymże powiecie. Dla gromady ustalono 23 członków gromadzkiej rady narodowej.
1 stycznia 1958 do gromady Koneck włączono wieś Żołnowo z gromady Łowiczek w tymże powiecie.
1 stycznia 1959 do gromady Koneck włączono wsie Ossówka, Kruszynek, Kolonia Kruszynek i Romanowo ze zniesionej gromady Ossówka w tymże powiecie.
31 grudnia 1959 do gromady Koneck włączono wieś Brzeźno ze znoszonej gromady Ostrowąs w tymże powiecie.
1 stycznia 1969 do gromady Koneck włączono sołectwa Straszewo i Zazdromin ze zniesionej gromady Straszewo w tymże powiecie.
1 stycznia 1972 do gromady Koneck włączono sołectwo Kajetanowo ze zniesionej gromady Łowiczek w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie aleksandrowskim reaktywowano gminę Koneck.

</doc>
<doc id="3070272" url="https://pl.wikipedia.org/wiki?curid=3070272" title="Łowiczek (gromada)">
Łowiczek (gromada)

Łowiczek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łowiczek z siedzibą GRN w Łowiczku utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Łowiczek, Kaniewo, Kościuszkowo, Wójtówka i Łówkowice ze zniesionej gminy Bądkowo oraz obszary dotychczasowych gromad Żółnowo i Kajetanowo ze zniesionej gminy Koneck w tymże powiecie. Dla gromady ustalono 19 członków gromadzkiej rady narodowej.
1 stycznia 1958 z gromady Łowiczek wyłączono wieś Żołnowo, włączając ją do gromady Koneck w tymże powiecie.
31 grudnia 1961 do gromady Łowiczek włączono wieś Sinki II ze zniesionej gromady Siniarzewo w tymże powiecie.
Gromadę zniesiono 1 stycznia 1972, a jej obszar włączono do gromad Bądkowo (sołectwa Kaniewo, Łowiczek Pierwszy, Łowiczek Drugi, Łówkowice, Sinki Drugie i Wojtówka) i Koneck (sołectwo Kajetanowo) w tymże powiecie.

</doc>
<doc id="3070274" url="https://pl.wikipedia.org/wiki?curid=3070274" title="Zbrachlin (gromada)">
Zbrachlin (gromada)

Zbrachlin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zbrachlin z siedzibą GRN w Zbrachlinie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Zbrachlin, Bertowo, Waganiec, Józefowo, Przypust, Szpitalka, Wójtówka, Wólne i Siutkowo oraz miejscowości Włoszyca I wieś, Włoszyca Odpadek wieś i Byzie wieś z dotychczasowej gromady Włoszyca ze zniesionej gminy Lubanie w tymże powiecie. Dla gromady ustalono 25 członków gromadzkiej rady narodowej.
31 grudnia 1961 do gromady Zbrachlin włączono obszar zniesionej gromady Niszczewy w tymże powiecie.
1 stycznia 1969 do gromady Zbrachlin włączono grunty rolne o powierzchni ogólnej 484,38 ha z miasta Nieszawa w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3070277" url="https://pl.wikipedia.org/wiki?curid=3070277" title="Sędzin (gromada)">
Sędzin (gromada)

Sędzin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sędzin z siedzibą GRN w Sędzinie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Kobielice, Kuczkowo, Michałowo, Sędzin I, Sędzin II i Zarębowo ze zniesionej gminy Sędzin w tymże powiecie. Dla gromady ustalono 19 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Zakrzewo w tymże powiecie.

</doc>
<doc id="3070278" url="https://pl.wikipedia.org/wiki?curid=3070278" title="Biała (osada w powiecie bytowskim)">
Biała (osada w powiecie bytowskim)

Biała – osada w Polsce, w województwie pomorskim, w powiecie bytowskim, w gminie Miastko.

</doc>
<doc id="3070279" url="https://pl.wikipedia.org/wiki?curid=3070279" title="Janowice (gromada w powiecie aleksandrowskim)">
Janowice (gromada w powiecie aleksandrowskim)

Janowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Janowice z siedzibą GRN w Janowicach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Janowice, Tadzin, Zosin, Ustronie, Sarnówka, Bodzia i Kaźmierzewo ze zniesionej gminy Lubanie w tymże powiecie. Dla gromady ustalono 21 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Lubanie w tymże powiecie.

</doc>
<doc id="3070281" url="https://pl.wikipedia.org/wiki?curid=3070281" title="Wysocin (gromada)">
Wysocin (gromada)

Wysocin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wysocin z siedzibą GRN w Wysocinie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Wysocinek, Jaranowo, Kwiatkowo, Zieleniec, Antoniewo, Kryńsk i Biele ze zniesionej gminy Lubanie w tymże powiecie. Dla gromady ustalono 21 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Bądkowo w tymże powiecie.

</doc>
<doc id="3070282" url="https://pl.wikipedia.org/wiki?curid=3070282" title="Straszewo (gromada w powiecie aleksandrowskim)">
Straszewo (gromada w powiecie aleksandrowskim)

Straszewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Straszewo z siedzibą GRN w Straszewie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Seroczki, Straszewo i Zazdromin ze zniesionej gminy Koneck oraz obszary dotychczasowych gromad Poczałkowo i Przybranówek ze zniesionej gminy Służewo w tymże powiecie. Dla gromady ustalono 19 członków gromadzkiej rady narodowej.
Gromadę zniesiono 1 stycznia 1969, a jej obszar włączono do gromad Służewo (sołectwa Poczałkowo i Przybranówek), Koneck (sołectwa Straszewo i Zazdromin) i Zakrzewo (sołectwo Seroczki) w tymże powiecie.
Zobacz też: gmina Straszewo.

</doc>
<doc id="3070285" url="https://pl.wikipedia.org/wiki?curid=3070285" title="Siniarzewo (gromada)">
Siniarzewo (gromada)

Siniarzewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Siniarzewo z siedzibą GRN w Siniarzewie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Siniarzewo i Sinki ze zniesionej gminy Bądkowo oraz obszary dotychczasowych gromad Bodzanowo I i Ujma Duża ze zniesionej gminy Sędzin w tymże powiecie. Dla gromady ustalono 19 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromad Zakrzewo (wsie Bodzanowo, Sinki I, Siniarzewo i Ujma Duża) i Łowiczek (wieś Sinki II) w tymże powiecie.

</doc>
<doc id="3070286" url="https://pl.wikipedia.org/wiki?curid=3070286" title="Czaplino (województwo pomorskie)">
Czaplino (województwo pomorskie)

Czaplino – osada leśna w Polsce, w województwie pomorskim, w powiecie bytowskim, w gminie Miastko.

</doc>
<doc id="3070287" url="https://pl.wikipedia.org/wiki?curid=3070287" title="Ostrowąs (gromada)">
Ostrowąs (gromada)

Ostrowąs – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ostrowąs z siedzibą GRN w Ostrowąsie utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Ostrowąs, Brzeźno i Słomkowo ze zniesionej gminy Koneck oraz obszar dotychczasowej gromady Plebanka ze zniesionej gminy Służewo w tymże powiecie. Dla gromady ustalono 19 członków gromadzkiej rady narodowej.
31 grudnia 1959 z gromady Ostrowąs wyłączono wieś Brzeźno, włączając ją do gromady Koneck w tymże powiecie, po czym gromadę Ostrowąs zniesiono, włączając jej (pozostały) obszar do nowo utworzonej gromady Ośno w tymże powiecie.

</doc>
<doc id="3070288" url="https://pl.wikipedia.org/wiki?curid=3070288" title="Greygarth Hall">
Greygarth Hall

Greygarth Hall – dom akademicki dla mężczyzn znajdujący się w Victoria Park w Manchesterze w Anglii. Jeden z wielu akademików usytuowanych w pobliżu dzielnicy Rusholme. Mieści się w budynku z 1868 roku który został zaadaptowany na potrzeby studentów w 1961. Znajdował się na liście licencjonowanych akademików University of Manchester do czasu jej zniesienia. Posiada II kategorię Zabytków Wielkiej Brytanii. W 2011 roku przeszedł gruntowną modernizację. 
Opis.
Greygarth Hall jest dziełem korporacyjnym Opus Dei, prałatury personalnej Kościoła Katolickiego. Pomimo tradycyjnego przywiązania do tradycji katolicyzmu, dom akademicki jest otwarty dla studentów wszystkich wyznań, kultur i środowisk. Posiada wiele udogodnień, m.in. własną bibliotekę, czytelnię, dostęp do Internetu bezprzewodowego, duży ogród, pokój z kinem domowym, a także kaplicę. W Greygarth Hall organizowane są cotygodniowe spotkania z interesującymi osobami (ze świata mediów, kultury i nauki), a także rekolekcje i dni skupienia. Studenci nie są zobowiązani do uczestnictwa w tych zajęciach. W bezpośrednim sąsiedztwie Greygarth Hall znajduje się organizacja non profit ReachOut skupiająca się na rozwoju osobistym młodzieży.
Jednym ze słynnych rezydentów był Roland Joffé.

</doc>
<doc id="3070290" url="https://pl.wikipedia.org/wiki?curid=3070290" title="Ignacio Arias">
Ignacio Arias

Ignacio Arias – hiszpański malarz barokowy. Zachowały się jedynie dwa jego dzieła – martwe natury, z których jedną opatrzono datą 1652.

</doc>
<doc id="3070291" url="https://pl.wikipedia.org/wiki?curid=3070291" title="Ossówka (gromada)">
Ossówka (gromada)

Ossówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ossówka z siedzibą GRN w Ossówce utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Ossówka, Turzynek, Kruszynek, Romanowo i Brudnowo ze zniesionej gminy Koneck, obszar dotychczasowej gromady Wiktoryn ze zniesionej gminy Bądkowo oraz obszar dotychczasowej gromady Konstantynowo ze zniesionej gminy Raciążek w tymże powiecie. Dla gromady ustalono 19 członków gromadzkiej rady narodowej.
Gromadę zniesiono 1 stycznia 1959, a jej obszar włączono do gromad Koneck (wsie Ossówka, Kruszynek, Kolonia Kruszynek i Romanowo), Raciążek (wsie Konstantynowo i Turzynek) i Niszczewy (wsie Brudnowo i Wiktoryn) w tymże powiecie.

</doc>
<doc id="3070292" url="https://pl.wikipedia.org/wiki?curid=3070292" title="Klęczkowo (województwo pomorskie)">
Klęczkowo (województwo pomorskie)

Klęczkowo – osada w Polsce, w województwie pomorskim, w powiecie bytowskim, w gminie Miastko.

</doc>
<doc id="3070293" url="https://pl.wikipedia.org/wiki?curid=3070293" title="Niszczewy (gromada)">
Niszczewy (gromada)

Niszczewy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niszczewy z siedzibą GRN w Niszczewach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Niszczewy, Śliwkowo i Michalin ze zniesionej gminy Bądkowo, obszar dotychczasowej gromady Przywieczerzyn ze zniesionej gminy Lubanie oraz miejscowość Lewin wieś z dotychczasowej gromady Romanowo i miejscowość Święte kolonia z dotychczasowej gromady Święte ze zniesionej gminy Koneck w tymże powiecie. Dla gromady ustalono 17 członków gromadzkiej rady narodowej.
1 stycznia 1959 do gromady Niszczewy włączono wsie Brudnowo i Wiktoryn ze zniesionej gromady Ossówka w tymże powiecie.
Gromadę zniesiono 31 grudnia 1961, a jej obszar włączono do gromady Zbrachlin w tymże powiecie.

</doc>
<doc id="3070296" url="https://pl.wikipedia.org/wiki?curid=3070296" title="Nowy Ciechocinek (gromada)">
Nowy Ciechocinek (gromada)

Nowy Ciechocinek (od 31 XII 1961 "Wołuszewo") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowy Ciechocinek z siedzibą GRN w Nowym Ciechocinku utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Kuczek, Słońsk (obecnie Słońsk Dolny i Słońsk Górny), Nowy Ciechocinek, Wołuszewo, Wola Raciążek i Wygoda ze zniesionej gminy Raciążek oraz obszary z miejscowości Słońsk z miasta Ciechocinka w tymże powiecie. Dla gromady ustalono 21 członków gromadzkiej rady narodowej.
31 grudnia 1959 z gromady Nowy Ciechocinek wyłączono część wsi Wołuszewo (ok. 100 ha), część wsi Słońsk Dolny (ok. 14 ha) i część wsi Słońsk Górny (ok. 57 ha), włączając je do miasta Ciechocinka w tymże powiecie.
31 grudnia 1961 z gromady Nowy Ciechocinek wyłączono wsie Wola Raciążek i Kuczek, włączając je do gromady Raciążek w tymże powiecie, po czym gromadę Nowy Ciechocinek zniesiono przez przeniesienie siedziby GRN z Nowego Ciechocinka do Wołuszewa i zmianę nazwy jednostki na "gromada Wołuszewo".

</doc>
<doc id="3070297" url="https://pl.wikipedia.org/wiki?curid=3070297" title="Mądroszki (województwo pomorskie)">
Mądroszki (województwo pomorskie)

Mądroszki – przysiółek w Polsce położony w województwie pomorskim, w powiecie bytowskim, w gminie Miastko.

</doc>
<doc id="3070300" url="https://pl.wikipedia.org/wiki?curid=3070300" title="Stawki (gromada)">
Stawki (gromada)

Stawki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stawki z siedzibą GRN w Stawkach utworzono – jako jedną z 8759 gromad na obszarze Polski – w powiecie aleksandrowskim w woj. bydgoskim, na mocy uchwały nr 24/1 WRN w Bydgoszczy z dnia 5 października 1954. W skład jednostki weszły obszary dotychczasowych gromad Konradowo, Łazieniec, Odolion, Stawki i Zgoda ze zniesionej gminy Służewo, miejscowość Zalesie z dotychczasowej gromady Słomkowo ze zniesionej gminy Koneck, miejscowość Ośno z miasta Aleksandrowa Kujawskiego, oraz, niezależnie od tego, nieruchomości ob. ob. Sulimierskich i Barańskiej, bezpośrednio przyległe do granic gromady Stawki, w tymże powiecie. Dla gromady ustalono 19 członków gromadzkiej rady narodowej.
Gromadę zniesiono 31 grudnia 1959, a jej obszar wszedł w skład nowo utworzonej gromady Ośno w tymże powiecie.

</doc>
<doc id="3070301" url="https://pl.wikipedia.org/wiki?curid=3070301" title="PMBOK">
PMBOK



</doc>
<doc id="3070304" url="https://pl.wikipedia.org/wiki?curid=3070304" title="Pyohun sa">
Pyohun sa

Pyohun sa (표훈사 – koreański klasztor znajdujący się w Korei Północnej. Jeden z czterech głównych klasztorów Gór Diamentowych.
Historia klasztoru.
Klasztor został zbudowany w 670 roku na jednym ze wschodnich zboczy słynnej góry Kŭmgang. Był nieustannie rozbudowywany i stał się jedną z czterech słynnych świątyń Gór Diamentowych obok klasztorów Changan, Singye i Yujŏm. Znajduje się w prowincji Kangwŏn.
W 1778 roku przeprowadzono gruntowny remont klasztoru. 
W czasie okupacji Korei przez Japonię Góry Diamentowe stały się miejscem licznie odwiedzanym przez turystów, a sam klasztor, noszący wówczas nazwę Hyōkun-ji, był tak ceniony, że sami Japończycy ufundowali jego restaurację.
Pyohun jest jedynym klasztorem z czterech głównych klasztorów góry, który nie uległ zniszczeniu w czasie Wojny koreańskiej. Jest Skarbem Narodowym nr 97.
W pobliżu klasztoru, na terenach cmentarnych, znajduje się stupa (Kulturalna wartość nr 306) słynnego mistrza sŏn Sŏsana Taesy. 
Kedyś był to jeden z najważniejszych klasztorów szkoły sŏn. Obecnie jest to jedyny czynny klasztor w całym rejonie Gór Diamentowych i mieszka w nim dwóch mnichów.

</doc>
<doc id="3070307" url="https://pl.wikipedia.org/wiki?curid=3070307" title="Muł kokolitowy">
Muł kokolitowy

Muł kokolitowy – pelagiczny, biogeniczny osad strefy batialnej, zawierający do 90% węglanu wapnia. Tworzy się na dnie oceanów głównie z obumarłych szczątków organizmów kokolitów, otwornic, żyjących masowo w warstwach przypowierzchniowych, a niekiedy z rozproszonych igieł obumarłych gąbek (spikul). Nazwa mułu pochodzi od wiciowca roślinnego ("Coccolithophyceae") – posiadającego zdolność wytwarzania elementów wapiennych, którego szczątki są głównym składnikiem mułu.
Muł zaliczany do grupy mułów węglanowych.

</doc>
<doc id="3070309" url="https://pl.wikipedia.org/wiki?curid=3070309" title="Okuninko">
Okuninko

Okuninko – osada w Polsce położona w województwie pomorskim, w powiecie bytowskim, w gminie Miastko.

</doc>
<doc id="3070313" url="https://pl.wikipedia.org/wiki?curid=3070313" title="Marian Leśkiewicz">
Marian Leśkiewicz

Marian Alfred Tadeusz Leśkiewicz vel Marian Petryk pseud.: „Wygoda”, „Rachim”, „Rachiń”, „Dolina” (ur. 7 września 1923 w Dolinie (województwo stanisławowskie), zm. 18 maja 1992 w Krakowie) – podporucznik łączności czasu wojny Polskich Sił Zbrojnych i Armii Krajowej, cichociemny, kapitan ludowego Wojska Polskiego.
Życiorys.
W 1939 zdał małą maturę w Prywatnym Gimnazjum im. Z. Krasińskiego w Dolinie.
We wrześniu 1939 roku nie został zmobilizowany. 13 kwietnia 1940 został zesłany w głąb ZSRR. W grudniu 1941 wstąpił do Armii Andersa i został przydzielony do 17 pułku piechoty 6 Lwowskiej Dywizji Piechoty. W marcu 1943 roku został przeniesiony do Wielkiej Brytanii, gdzie został przydzielony do Sekcji Dyspozycyjnej Naczelnego Wodza.
Po przeszkoleniu w łączności radiowej został zaprzysiężony 19 stycznia 1944 w Oddziale VI Sztabu Naczelnego Wodza i przeniesiony do Głównej Bazy Przerzutowej w Brindisi we Włoszech. Zrzutu dokonano w nocy z 21 na 22 września 1944 w ramach operacji „Przemek 1” dowodzonej przez por. naw. Stanisława Kleybora i dostał przydział do Okręgu Radom-Kielce AK, gdzie służył jako radiotelegrafista w 2 Dywizji Piechoty Legionów AK „Pogoń”. A po dekoncentracji Dywizji, od 2 października 1944 był radiotelegrafistą w 2 pułku piechoty Legionów AK. Od listopada 1944 do stycznia 1945 pracował w radiostacji w Piotrkowicach.
Od kwietnia 1945 do grudnia 1956 służył w ludowym Wojsku Polskim, m.in. w Oficerskiej Szkole Inżynieryjno-Saperskiej. Po zadenuncjowaniu przez kolegę został aresztowany i zwolniony z wojska. Później pracował w Rejonowej Zbiornicy Złomu i Przedsiębiorstwie Przerobu Złomu.
Życie rodzinne.
Był synem Teodora, starszego przodownika policji, i Stefanii Petroneli z domu Soroczyńskiej. W 1950 ożenił się z Krysyną Cichorzewską (ur. w 1926), z którą miał 3 dzieci: Zofię (ur. w 1952), Marię (ur. w 1953) i Ryszarda (ur. w 1956).

</doc>
<doc id="3070314" url="https://pl.wikipedia.org/wiki?curid=3070314" title="Suchodębie (województwo pomorskie)">
Suchodębie (województwo pomorskie)

Suchodębie – osada w Polsce położona w województwie pomorskim, w powiecie bytowskim, w gminie Miastko.

</doc>
<doc id="3070317" url="https://pl.wikipedia.org/wiki?curid=3070317" title="Europejski Puchar Formuły Renault 2000 Sezon 2001">
Europejski Puchar Formuły Renault 2000 Sezon 2001

Europejski Puchar Formuły Renault 2000 Sezon 2001 (ang. Eurocup Formula Renault 2000) – 11. sezon w historii serii. Zmagania rozpoczęły się 30 marca na włoskim torze Autodromo Nazionale di Monza, a zakończyły 4 listopada w Portugalii, na Autódromo do Estoril. Tytuł w klasyfikacji kierowców zdobył Brazylijczyk Augusto Farfus, a wśród zespołów - włoska ekipa Prema Powerteam.
Lista startowa.
Źródło: "speedsport-magazine.com"
Kalendarz wyścigów.
Źródło: "speedsport-magazine.com"
Klasyfikacja kierowców.
Źródło: "speedsport-magazine.com"
Punktacja:
Kwalifikacje: 2 punkty
Wyścig: 30-24-20-16-12-10-8-6-4-2 (dziesięć pierwszych pozycji)
Najszybsze okrążenie: 2 punkty
Uwagi:

</doc>
<doc id="3070319" url="https://pl.wikipedia.org/wiki?curid=3070319" title="Kazimierz Černis">
Kazimierz Černis



</doc>
<doc id="3070324" url="https://pl.wikipedia.org/wiki?curid=3070324" title="Ferrari F1-91B">
Ferrari F1-91B



</doc>
<doc id="3070325" url="https://pl.wikipedia.org/wiki?curid=3070325" title="Pétur Rögnvaldsson">
Pétur Rögnvaldsson

Pétur Rögnvaldsson (w USA Peter Ronson, ur. 22 kwietnia 1934 w Siglufjörður, zm. 16 stycznia 2007 w kalifornijskim hrabstwie Orange) – islandzki lekkoatleta.
Kariera.
W 1952 zadebiutował na mistrzostwach kraju. Został wówczas wicemistrzem na 110 m ppł z czasem 16,4 s.
W 1953 ponownie został wicemistrzem Islandii na 110 m ppł, tym razem uzyskując czas 16,1 s.
W 1954 wygrał młodzieżowe mistrzostwa kraju w biegu na 110 m ppł z czasem 15,2 i w rzucie dyskiem z wynikiem 37,24 m. W tym samym roku wystartował także w seniorskich mistrzostwach Islandii, na których zwyciężył w dziesięcioboju z 5351 pkt.
W 1955 ponownie wystąpił na mistrzostwach kraju, na których zdobył trzy złote medale – na 110 m ppł z czasem 16,4 s, w pięcioboju z 2699 pkt i dziesięcioboju z 5535 pkt.
W 1956 wziął udział w mistrzostwach kraju. Wygrał bieg na 110 m ppł z czasem 14,9 s. Zwyciężał także w pięcioboju z 2772 pkt i dziesięcioboju z 5693 pkt.
W 1958 ponownie wystartował w mistrzostwach Islandii. Został mistrzem na 110 m ppł z czasem 14,9 s oraz był 3. w skoku w dal z wynikiem 6,52 m.
W tym samym roku wziął też udział w mistrzostwach Europy, na których był 9. w dziesięcioboju z 6288 pkt.
W 1959 zagrał Hansa w filmie „Podróż do wnętrza Ziemi”.
W 1960 wziął udział w igrzyskach olimpijskich, na których wystartował w biegu na 110 m ppł. Odpadł w pierwszej rundzie zajmując 6. miejsce w swoim biegu eliminacyjnym z czasem 15,2. Był chorążym kadry islandzkiej na tych igrzyskach.
Po zakończeniu kariery.
Po igrzyskach wyjechał do USA ze swoimi dziećmi, Lisą, Peterem i Kristiną. W Stanach wziął ślub z Marie George, z którą miał dwoje dzieci, Briana i Stephena. Uroczystość odbyła się 14 listopada 1970. Jest absolwentem University of Southern California. Zmarł 16 stycznia 2007 w hrabstwie Orange w Kalifornii.

</doc>
<doc id="3070330" url="https://pl.wikipedia.org/wiki?curid=3070330" title="TenStep">
TenStep

TenStep – metodyka zarządzania projektami stworzona na bazie biblioteki dobrych praktyk Project Management Body of Knowledge, opracowanej przez Project Management Institute.
Poszczególne kroki ("steps") odpowiadają na potrzebę zwiększania dyscypliny zarządzania projektem wraz ze wzrostem jego skali. Numeracja kroków ustala równocześnie ich priorytety.

</doc>
<doc id="3070332" url="https://pl.wikipedia.org/wiki?curid=3070332" title="Marc Benz">
Marc Benz

Marc Benz (ur. 15 listopada 1982 roku w Altstätten) – szwajcarski kierowca wyścigowy.
Kariera.
Benz rozpoczął karierę w wyścigach samochodowych w 1999 roku od startów w Europejskiej Formule Ford oraz Niemieckiej Formule Ford 1800. Jedynie w edycji niemieckiej był klasyfikowany. Z dorobkiem 24 punktów uplasował się tam na czternastej pozycji w klasyfikacji generalnej. Rok później w tej samej serii był już mistrzem. W późniejszych latach pojawiał się także w stawce Festiwalu Formuły Ford, Francuskiej Formuły Ford, Niemieckiej Formuły Renault, Europejskiego Pucharu Formuły Renault 2000, Masters of Formula 3, Niemieckiej Formuły 3, Europejskiego Pucharu Formuły Renault V6, Niemieckiego Pucharu Porsche Carrera, Mégane Trophy Eurocup, Porsche Supercup oraz 24H Series Toyo Tires.

</doc>
<doc id="3070333" url="https://pl.wikipedia.org/wiki?curid=3070333" title="Harriet Backer">
Harriet Backer

Harriet Backer (ur. 21 stycznia 1845, zm. 25 marca 1932) – norweska malarka, pionierka wśród artystek zarówno w krajach skandynawskich, jak też w całej Europie. Osiągnęła uznanie za życia i była znana ze szczegółowych scen wewnątrz przekazanych w bogatej kolorystyce i nastrojowym oświetleniu.
Życiorys.
Urodziła się w zamożnej rodzinie w Holmestrand w okręgu Vestfold. W wieku 12 lat przeniosła się z rodziną do Christianii (dzisiaj Oslo), gdzie brała lekcje rysunku i malarstwa, zwłaszcza u Joachima Calmeyera. Uczyła się z Johanem Fredrikiem Eckersbergiem (1861–1865) oraz z norweskim teologiem i artystą Christenem Brunem (1828–1917), a także uczęszczała do szkoły malarskiej Knuda Bergsliena (1871–1874). Później był uczennicą Eilifa Peterssena i Léona Bonnat. Od roku 1874 studiowała w Monachium i była związana ze szkołą artystyczną pani Trélat w Paryżu. W latach 1878–1888 Backer mieszkała w Paryżu. Podróżowała po Europie towarzysząc swojej siostrze – pianistce Agacie Backer-Grøndahl i kontynuowała naukę. Studiowała w Paryżu i Monachium. Była pod silnym wpływem impresjonizmu, choć jej twórczość charakteryzuje więcej realizmu. Jej twórczość była porównywana z twórczością jej przyjaciela Eilifa Peterssena. W latach 1889–1912 prowadziła szkołę sztuki i miała wpływ na wielu młodych artystów, w tym Marię Hauge, Larsa Jorde i Henrika Lund. Dawała również lekcje sztuki powieściopisarce Corze Sandel. Przyjaźniła się z Huldą Garborg.
Harriet Backer zdobyła srebrny medal na Wystawie Powszechnej w 1889 i otrzymała Medal Króla za Zasługi w złocie ("Kongens fortjenstmedalje i gull") w 1908. Była członkinią Stowarzyszenia Północy, które w 1912 zostało uhonorowane Medalem Pettera Dassa. Niektóre z największych muzeów sztuki w Norwegii mają w swoich zbiorach jej obrazy (Narodowe Muzeum Sztuki, Architektury i Projektowania i Muzeum Uniwersyteckie w Bergen). Jej dzieła znajdują się też w kolekcji Rasmusa Meyera w Muzeum Sztuki w Bergen.

</doc>
<doc id="3070336" url="https://pl.wikipedia.org/wiki?curid=3070336" title="Magpul PDR">
Magpul PDR

Magpul PDR ("Personal Defense Rifle", pol. "Karabinek do Obrony Osobistej") to broń w układzie bullpup kalibru 5.56 x 45 mm, skonstruowana przez firmę Magpul Industries. Mimo że jest w ciągłym rozwoju, ma być następcą niektórych pistoletów maszynowych, pistoletów, czy też karabinków szturmowych, np. M4.
Opis konstrukcji.
PDR jest zbudowany w układzie bullpup. Zasilany jest magazynkami zgodnymi z normami STANAG kalibru 5.56 x 45 mm. Szyny Picatinny umożliwiają montowanie celowników optycznych. Wygląd broni jest podobny do P90 (chwyt pistoletowy - tylko w wersji PDR-C). PDR jest przystosowany do strzelców prawo jak i leworęcznych. Suwadło zamka oraz zwalniacz magazynka znajdują się po obu stronach broni.

</doc>
<doc id="3070337" url="https://pl.wikipedia.org/wiki?curid=3070337" title="Juan de Espinosa">
Juan de Espinosa

Juan de Espinosa (fl. 1628-1659) – hiszpański malarz barokowy specjalizujący się w martwych naturach (bodegon). 
Malarz, którego życie zostało słabo poznane, prawdopodobnie działał w pierwszej połowie XVII wieku w Madrycie. Jego nazwisko jest cytowane w odniesieniu do innych madryckich malarzy w dokumentach z lat 1628-1659. Inne zachowane informacje są bardzo nieścisłe, ponieważ na dworze hiszpańskim pracowało co najmniej dwóch malarzy o tym samym nazwisku; jeden zmarł w 1641 r., a drugi mieszkał w stolicy w 1651 r. i latach następnych.
Espinosa malował martwe natury, zawierające owoce, zwłaszcza winogrona, które stały się znakiem rozpoznawczym mistrza, a także muszle, drób i wyroby ceramiczne. Musiał być artystą o znacznej renomie, bo jego nazwisko często pojawia się w inwentarzach majątków osób z epoki. Znane prace tego artysty znajdują się w zbiorach prywatnych i publicznych w Madrycie, Paryżu i Londynie. 

</doc>
<doc id="3070339" url="https://pl.wikipedia.org/wiki?curid=3070339" title="Młodzieżowe Mistrzostwa Europy w Lekkoatletyce 2015">
Młodzieżowe Mistrzostwa Europy w Lekkoatletyce 2015

10. Młodzieżowe Mistrzostwa Europy w Lekkoatletyce – zawody lekkoatletyczne dla sportowców w wieku 20–22 lata, które odbyły się w Tallinnie od 9 do 12 lipca 2015 roku. 
Stolica Estonii została wybrana na gospodarza imprezy, przez Radę European Athletics, w maju 2013 roku w Berlinie.

</doc>
<doc id="3070344" url="https://pl.wikipedia.org/wiki?curid=3070344" title="Francisco de Burgos Mantilla">
Francisco de Burgos Mantilla

Francisco de Burgos Mantilla (ur. ok. 1610 w Burgos, zm. w 1672 w Madrycie) – hiszpański malarz barokowy specjalizujący się w martwych naturach. Był uczniem Pedra de las Cuevas, a później prawdopodobnie także Velázqueza.

</doc>
<doc id="3070346" url="https://pl.wikipedia.org/wiki?curid=3070346" title="Kazimierz Cernis">
Kazimierz Cernis



</doc>
<doc id="3070347" url="https://pl.wikipedia.org/wiki?curid=3070347" title="Kazimieras Cernis">
Kazimieras Cernis



</doc>
<doc id="3070349" url="https://pl.wikipedia.org/wiki?curid=3070349" title="Roger Boisjoly">
Roger Boisjoly

Roger Boisjoly (ur. 25 kwietnia 1938, zm. 6 stycznia 2012) – amerykański inżynier, znany z tego, że próbował nie dopuścić do startu promu Challenger.
Życiorys.
W latach 60. i 70. pracował przy systemach podtrzymywania życia w lądowniku księżycowym oraz przy konstrukcji łazika księżycowego. W 1980 roku rozpoczął pracę w firmie Morton-Thiokol (obecnie ATK Launch Systems Group).
Pół roku przed katastrofą promu Challenger napisał notkę dla swoich przełożonych odnośnie do złego projektu pierścieni uszczelniających (o-ring) rakiet SRB. Zauważył, że O-Ringi nie były wystarczającym zabezpieczeniem w trakcie pracy SRB oraz jednocześnie traciły swoje właściwości uszczelniające przy niskich temperaturach. Boisjoly powoływał się na wyniki analiz z poprzednich startów ze stycznia 1985 roku. Pierwsza notatka została prawdopodobnie zignorowana przez Morton-Thiokol. Roger Boisjoly napisał później nowe notki, które przekazał przełożonym firmy. Przedsiębiorstwo zdecydowało się powołać specjalny zespół, który miał rozwiązać problem O-Ringów. Zespół uznał, że problem z O-Ringiem jest poważny, ale nie krytyczny dla bezpieczeństwa załogi.
Kilka dni przed startem Boisjoly wraz z innymi pracownikami Morton-Thiokol próbowali przekonać menedżerów o odwołanie lotu. Pomimo apelu Morton-Thiokol oraz NASA zdecydowały się przeprowadzić próby startu. 28 stycznia 1986 roku, w momencie zapłonu rakiet SRB, O-ringi zawiodły. 73 sekundy po starcie promu prawa rakieta SRB (przepalona w miejscu O-Ringów) uderzyła w zbiornik zewnętrzny paliwa. W wyniku uderzenia zniszczył się wahadłowiec, zaś cała załoga zginęła.
Roger Boisjoly zeznawał później jako świadek w komisji, która badała przyczyny katastrofy. W kolejnych latach Boisjoly stał się głównym orędownikiem kwestii etyki oraz zasad bezpieczeństwa w inżynierii.

</doc>
<doc id="3070351" url="https://pl.wikipedia.org/wiki?curid=3070351" title="Aleksander Lewandowski">
Aleksander Lewandowski

Aleksander Lewandowski pseud.: „Wiechlina”, „Mozga” (ur. 13 października 1908 w Ryńsku, zm. 20 maja 1948 w Poznaniu) – żołnierz Wojska Polskiego II RP i Polskich Sił Zbrojnych na Zachodzie, podoficer Armii Krajowej, starszy sierżant piechoty, cichociemny.
Życiorys.
Aleksander Lewandowski ukończył w 1922 roku szkołę średnią w Toruniu.
We wrześniu 1939 roku walczył w 17 pułku piechoty. 23 września przekroczył granicę polsko-rumuńską. Był internowany w Rumunii. W styczniu 1940 roku dotarł do Francji, gdzie został przydzielony do 5 Pułku Strzelców Pieszych. Walczył wraz z jednostką, m.in. 19 – 19 czerwca w rejonie St. Hippolyte oraz Maiche. Przez Afrykę Północną i Gibraltar przedostał się w sierpniu 1940 roku do Wielkiej Brytanii. Służył w 1 Batalionie Strzelców 1 Brygady Strzelców.
Cichociemny.
Zgłosił się do służby w Kraju. Po przeszkoleniu w dywersji został zaprzysiężony na rotę AK 23 września 1943 roku, przydzielony do Oddziału VI (Specjalnego) Sztabu Naczelnego Wodza i przeniesiony do Głównej Bazy Przerzutowej w Brindisi we Włoszech. 
Zrzucony do okupowanej Polski w nocy z 19 na 20 maja 1944 roku w operacji lotniczej „Weller 18” dowodzonej przez kpt. naw. Kazimierza Wünsche, z samolotu Liberator BZ-965 „S” (1586 Eskadra PAF), na placówkę odbiorczą "Jaśmin" w rejonie wsi Opatkowice. Razem z nim skoczyli: por. Rudolf Dziadosz ps. Zasaniec, kpt. dypl. Ludwik Fortuna ps. Siła, kpt. dypl. Jan Serafin ps. Czerchawa, ppor. Zdzisław Winiarski ps. Przemytnik oraz kurier Delegatury Rządu na Kraj strz. Franciszek Klima ps. Oszczep. Podczas skoku zginął śmiercią spadochroniarza kpt. dypl. cc Jan Serafin, na skutek nierozwinięcia się spadochronu.
Od czerwca 1940 r. przydzielony do Okręgu Polesie AK, gdzie służył jako dowódca plutonu 82 pułku piechoty 30 Dywizji Piechoty AK. Ponadto był dowódcą patrolu odpowiedzialnego za nawiązanie kontaktów z Okręgiem Białystok AK (kontakt był nawiązany). Pełnił także funkcję łącznika dowódcy dywizji ppłk. Henryka Krajewskiego „Leśnego”. 
W 1944 roku został aresztowany przez NKWD i zesłany do łagru nr 178, poten nr 179 w Diagilewie w ZSRR. Wrócił do Polski w listopadzie 1947 roku. Ok. pół roku później zmarł w Toruniu na gruźlicę.
Życie rodzinne.
Był synem Jana i Marianny z domu Szkodzińskiej. Przed wojną ożenił się z Ludwiką Konarzewską. Mieli dwóch synów: Gwidona (ur. w 1934 roku) i Witolda (ur. w 1937 roku).

</doc>
<doc id="3070354" url="https://pl.wikipedia.org/wiki?curid=3070354" title="Mistrzostwa Europy Juniorów w Lekkoatletyce 2015">
Mistrzostwa Europy Juniorów w Lekkoatletyce 2015

23. Mistrzostwa Europy Juniorów w Lekkoatletyce – zawody lekkoatletyczne dla sportowców do lat 19, które odbyły się od 16 do 19 lipca 2015 na Ekängens Friidrottsarena w Eskilstunie w Szwecji.
Rada European Athletics powierzyła miastu prawo organizacji mistrzostw na posiedzeniu w Berlinie w maju 2013 roku.
Rekordy.
Podczas mistrzostw Europy juniorów w lekkoatletyce 2015 ustanowiono 4 krajowe rekordy w kategorii seniorów:

</doc>
<doc id="3070356" url="https://pl.wikipedia.org/wiki?curid=3070356" title="Wyspa Jacksona">
Wyspa Jacksona

Wyspa Jacksona (ros. "остров Джексона") – wyspa położona w północnej części rosyjskiego archipelagu Ziemia Franciszka Józefa.
Wyspa mierzy 40 km w linii wschód-zachód i 30 km w linii północ-południe. W kontur wyspy wcina się głęboka zatoka De Longa, dzieląc ją na dwa półwyspy. Od południa zatokę ogranicza przylądek Bystrowa, nazwany na cześć rosyjskiego paleontologa Aleksieja Bystrowa. Najwyższy punkt wyspy wznosi się na 481 m n.p.m.
W zachodniej części wyspy, na przylądku Norwegija, norwescy polarnicy Fridtjof Nansen i Hjalmar Johansen spędzili zimę 1895 roku po nieudanej próbie zdobycia bieguna. Ruiny ich kamiennej chatki nadal znajdują się na wyspie. Wyspa została nazwana imieniem angielskiego polarnika Fredericka Jacksona, który odnalazł na Ziemi Franciszka Józefa (na wyspie Nortbruk) zaginionych Nansena i Johansena. Sam Jackson nigdy nie dotarł na wyspę nazwaną na jego cześć.
Od 1 stycznia 2006 r. administracyjnie należy (jak i cała Ziemia Franciszka Józefa) do rejonu primorskiego w obwodzie archangielskim.

</doc>
<doc id="3070357" url="https://pl.wikipedia.org/wiki?curid=3070357" title="Zarządzanie kryzysem">
Zarządzanie kryzysem



</doc>
<doc id="3070360" url="https://pl.wikipedia.org/wiki?curid=3070360" title="Kazimierz Słupecki">
Kazimierz Słupecki

Kazimierz Słupecki herbu Rawicz (Rawa) (ur. 4 marca 1782 w Zakroczymiu, zm. 12 grudnia 1832) – generał brygady, uczestnik powstania listopadowego.
Życiorys.
Syn Tomasza. Służbę w wojsku rozpoczął 7 grudnia 1806. 20 grudnia tego samego roku został podoficerem. 5 stycznia 1807 mianowany podporucznikiem, następnie 10 lutego 1807 porucznikiem. Brał udział w oblężeniu Grudziądza w 1807 roku. 30 grudnia 1807 został kapitanem, 20 czerwca 1817 podpułkownikiem. Od 18 października 1820 pułkownikiem. 
Wchodził w skład Komisji Rządowej Wojny, jako przedstawiciel Komisariatu Ubiorczego. W 1830 został nagrodzony Znakiem Honorowym za 20 lat służby.
W czasie powstania listopadowego mianowany generałem brygady. Służył w 2 Pułku Piechoty Liniowej do 27 grudnia 1830.
Został pochowany w Jasieńcu.
Życie prywatne.
Poślubił Wiktorię Lafontaine (zm. 1835), córkę Franciszka Leopolda Lafontaine, polskiego chirurga francuskiego pochodzenia.

</doc>
<doc id="3070363" url="https://pl.wikipedia.org/wiki?curid=3070363" title="Torpeda 53-56">
Torpeda 53-56

Torpeda 53-56 – radziecka torpeda parogazowa przeznaczona do uzbrojenia okrętów nawodnych i podwodnych.
Torpeda kalibru 533 mm o wadze około 2000 kg miała głowicę bojową zawierającą 400 kg materiału wybuchowego.
Wersje.
53-56.
W użyciu od 1956. Paliwem była nafta, utleniaczem tlen ze zbiornika w przedniej części kadłuba. Mogła rozwinąć prędkość 50 węzłów. Zasięg przy tej prędkości wynosił 8 km (4,3 mili morskiej). Przy prędkości zredukowanej do 40 węzłów zasięg wzrastał do 13 km (7 mil morskich).
53-56 V.
Uproszczona wersja wdrożona w 1964, w której zamiast tlenu używano powietrza, zmagazynowanego w tym samym zbiorniku (V oznaczało "wozdusznaja" – powietrzna). Zasięg torpedy zmniejszył się do 4 km przy prędkości 50 w lub 8 km przy prędkości 40 w.
53-56 VA.
Wdrożona w 1966 roku była wersją samonaprowadzającą się akustycznie w śladzie torowym celu. Jej prędkość wynosiła 29 węzłów.
Wersje V i VA produkowane były tylko na eksport.

</doc>
<doc id="3070364" url="https://pl.wikipedia.org/wiki?curid=3070364" title="Kazimierz Lewko">
Kazimierz Lewko

Kazimierz Lewko vel Kazimierz Lenek pseud.: „Palec”, „Gazowy” (ur. 9 stycznia 1919 w Mińsku, zm. 14/15 września 1943 nad Esbjerg (Dania)) – podporucznik łączności czasu wojny Polskich Sił Zbrojnych i Armii Krajowej, cichociemny.
Życiorys.
Był synem Leonarda i Emilii z domu Kamockiej. We wrześniu 1939 roku nie został zmobilizowany. W 1940 roku kończył 4. klasę Gimnazjum Mechanicznego w Białymstoku. 17 kwietnia 1940 roku został zmobilizowany do Armii Czerwonej i 22 kwietnia 1940 roku został zesłany w głąb ZSRR, początkowo do służby w radzieckim 55 pułku piechoty, a od czerwca zesłany do batalionu roboczego (pracy przymusowej) tzw. strojbatu – Samodzielnego Batalionu Budowlanego (Osobyj Stroitielny Batalion) w Swierdłowsku. Zwolniony w lutym 1942 r., po podpisaniu układu Sikorski-Majski. W marcu 1942 roku wstąpił do Armii Andersa i został przydzielony do 2 kompanii 8 Dywizji Piechoty. We wrześniu 1942 roku został przeniesiony do Wielkiej Brytanii, gdzie został przydzielony do Sekcji Dyspozycyjnej Naczelnego Wodza.
Po przeszkoleniu w łączności radiowej został zaprzysiężony 10 lipca 1943 roku w Oddziale VI Sztabu Naczelnego Wodza. Zginął w czasie lotu do Polski w nocy z 14 na 15 września 1943 roku, w samolocie zestrzelonym nad Danią.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Kazimierz Lewko.

</doc>
<doc id="3070365" url="https://pl.wikipedia.org/wiki?curid=3070365" title="Mistrzostwa Świata w Półmaratonie 2014">
Mistrzostwa Świata w Półmaratonie 2014

19. Mistrzostwa Świata w Półmaratonie – zawody lekkoatletyczne, które odbyły się 29 marca 2014 w stolicy Danii Kopenhadze. 
Organizację mistrzostw Rada Międzynarodowego Stowarzyszenia Federacji Lekkoatletycznych (IAAF) powierzyła Kopenhadze na spotkaniu w Monako 11 listopada 2011 roku .

</doc>
<doc id="3070368" url="https://pl.wikipedia.org/wiki?curid=3070368" title="Formuła 3000 Sezon 2000">
Formuła 3000 Sezon 2000

Formuła 3000 Sezon 2000 – szesnasty sezon Formuły 3000. Rozpoczął się 8 kwietnia na torze Autodromo Enzo e Dino Ferrari we Włoszech, a zakończył 26 sierpnia w Belgii, na torze Circuit de Spa-Francorchamps. Tytuł w klasyfikacji kierowców zdobył Brazylijczyk Bruno Junqueira, a wśród zespołów - brytyjska ekipa D2 Playlife Super Nova.
Lista startowa.
Źródło: speedsport-magazine.com
Kalendarz wyścigów.
Źródło: speedsport-magazine.com
Klasyfikacja kierowców.
Źródło: speedsport-magazine.com
Punktacja:
Wyścig: 10-6-4-3-2-1 (sześć pierwszych pozycji)
Uwagi:

</doc>
<doc id="3070370" url="https://pl.wikipedia.org/wiki?curid=3070370" title="Zajęcie San Pietro i Sant’Antioco">
Zajęcie San Pietro i Sant’Antioco

W maju 1793 roku, podczas wojny Francji z pierwszą koalicją, francuska marynarka wojenna przeprowadziła zmasowany atak na wyspę Sardynię, ówczesną posiadłość dynastii sabaudzkiej.
Flota francuska zbombardowała główne miasto Sardynii – Cagliari – jednak jej atak został odparty przez mieszkańców stolicy. Wycofawszy się spod Cagliari, Francuzi wpłynęli na zatokę Palmas i zajęli wyspy  San Pietro i Sant’Antioco, na których założyli swoje garnizony. W celu odwrócenia uwagi przeciwnika, w dniu 22 lutego druga flota, wioząca oddziały z Korsyki, przybiła do Le Tigge niedaleko wysepki La Maddalena – na północnym wybrzeżu Sardynii. Francuzi usiłowali zająć archipelag Maddalena. Chociaż częściowo operacja się powiodła, to jednak zdecydowany opór mieszkańców spowodował znaczne straty w szeregach francuskich. Republikanie stracili 200 ludzi, artylerię oraz zapasy. Było to co prawda niewiele znaczące wydarzenie, jednak to właśnie podczas tej potyczki po raz pierwszy sprawdził swoje zdolności militarne Napoleon Bonaparte. Zaniechawszy dalszych wysiłków, flota zacumowała na San Pietro. Następnie – ze względu na niepewną sytuację we Francji – odpłynęła do Tulonu.
Dwie wysepki pozostały pod kontrolą Francji do 25 maja 1793 roku, aż do przybycia floty hiszpańskiej w sile 24 statków. Na widok obcej floty 800-osobowy garnizon francuski skapitulował. Francuzi stracili obydwie fregaty, które pozostawili do osłony garnizonu wysepek. Fregata "Helène" – z trzydziestoma sześcioma armatami – została zdobyta przez Hiszpanów w trakcie próby ucieczki. Natomiast fregatę "Richmond" podpaliła, a następnie zatopiła jej własna załoga w ramach realizacji warunków kapitulacji. Łączna liczba francuskich jeńców wojennych wzrosła do 1300 osób.

</doc>
<doc id="3070371" url="https://pl.wikipedia.org/wiki?curid=3070371" title="Henrique Luvannor">
Henrique Luvannor

Silva Henrique De Sousa Luvannor (ur. 19 maja 1990) – piłkarz mołdawski pochodzenia brazylijskiego grający na pozycji lewego obrońcy lub pomocnika. Od 2014 jest zawodnikiem klubu Al-Shabab Dubaj.
Kariera klubowa.
Swoją karierę piłkarską Luvannor rozpoczął w klubie Morrinhos FC. Grał w nim do 2011 roku. Latem 2011 przeszedł do Sheriffu Tyraspol. W pierwszej lidze mołdawskiej zadebiutował 24 lipca 2011 w wygranym 2:0 domowym meczu z Rapidem Ghidighici. Natomiast 31 lipca 2011 w zwycięskim 3:2 wyjazdowym meczu z FC Tiraspol strzelił pierwszego gola w barwach Sheriffa. W sezonach 2011/2012, 2012/2013 i 2013/2014 wywalczył z Sheriffem trzy tytuły mistrza Mołdawii. W sezonie 2013/2014 był królem strzelców ligi ze zdobytymi 26 golami.
W 2014 roku przeszedł do Al-Shabab Dubaj.
Kariera reprezentacyjna.
W reprezentacji Mołdawii Luvannor zadebiutował 18 listopada 2013 w zremisowanym 1:1 towarzyskim meczu z Litwą, rozegranym w Kiszyniowie.

</doc>
<doc id="3070372" url="https://pl.wikipedia.org/wiki?curid=3070372" title="Polski Korpus Ekspedycyjny w Syrii">
Polski Korpus Ekspedycyjny w Syrii

Polski Korpus Ekspedycyjny w Syrii – korpus ekspedycyjny Wojska Polskiego w Syrii.
24 maja 1940 roku generał dywizji Władysław Sikorski postanowił utworzyć Polski Korpus Ekspedycyjny w Syrii i określił jego wstępne Ordre de Bataille. Naczelny Wódz powierzył „zwierzchnie kierownictwo nad organizacją” korpusu generałowi broni Kazimierzowi Sosnkowskiemu, który jednocześnie miał objąć funkcję ambasadora RP w Ankarze.
1 czerwca 1940 roku w Sztabie Naczelnego Wodza został opracowany projekt „rozkazu organizacji Polskiego Korpusu Ekspedycyjnego w Syrii”. Projekt rozkazu zakładał, że „z chwilą wyruszenia korpusu na front” dowództwo nad nim obejmie generał Sosnkowski, zachowując „ogólny nadzór nad polityczną działalnością ambasady”. Funkcję ambasadora przejąć miał jego zastępca. Stanowisko szefa sztabu korpusu miał objąć pułkownik dyplomowany Jerzy Krubski, czterdziestoletni „legionista” i były oficer sztabu inspektora armii generała Sosnkowskiego. Poza nim, „zawiązek sztabu korpusu” stanowić miało czterech oficerów reprezentujących główne oddziały: I (organizacyjny), II (informacyjny), III (operacyjny) i IV (kwatermistrzowski). Wyznaczenie tych oficerów wymagało „uzgodnienia” z generałem Sosnkowskim. 
Projekt przewidywał następującą strukturę organizacyjną korpusu:
ponadto dla obu brygad planowano sformować po jednym pułku artylerii lekkiej i oddziale rozpoznawczym. Oddziały korpuśne miały być formowane na terytorium Francji.
Formowanie korpusu wiązało się z modyfikacją „ogólnego planu rozbudowy Armii Polskiej”. Projekt zakładał, że priorytet otrzyma „Brygada generała Maczka”, następnie 3 Dywizja Piechoty, a po niej „Korpus syryjski” i później 4 Dywizja Piechoty.
Szef Sztabu Naczelnego Wodza, pułkownik dyplomowany Aleksander Kędzior „przy współpracy odpowiednich organów Ministerstwa Spraw Wojskowych i szefa sztabu korpusu” miał opracować i przedstawić niezwłocznie do zatwierdzenia Naczelnemu Wodzowi zarządzenia organizacyjne nowych jednostek. Projekty organizacji jednostek korpusu podlegać miały uzgodnieniu z generałem Sosnkowskim i przedstawicielem Misji Polsko-Francuskiej na wspólnej konferencji.
Klęska Francji 22 czerwca 1940 roku zniweczyła projekt organizacji Polskiego Korpusu Ekspedycyjnego w Syrii.
Decyzja o organizacji korpusu została podjęta w drugim tygodniu kampanii francuskiej. W nocy z 27 na 28 maja 1940 roku Samodzielna Brygada Strzelców Podhalańskich rozpoczęła swój udział w bitwie o Narwik, natomiast Brygada Strzelców Karpackich, formowana na terytorium Syrii, zdołała osiągnąć dopiero 39,5% stanu etatowego. W myśl projektu, Brygada Podhalańska „za zgodą Naczelnego Dowództwa wojsk sprzymierzonych [miała być] przetransportowana do Syrii, gdy tylko sytuacja polityczna i organizacyjna na to pozwoli”. 

</doc>
<doc id="3070373" url="https://pl.wikipedia.org/wiki?curid=3070373" title="Wyspa McClintocka">
Wyspa McClintocka

Wyspa McClintocka (ros. "остров Мак-Клинтока") – wyspa położona w południowej części rosyjskiego archipelagu Ziemia Franciszka Józefa.
Większa część wyspy jest pokryta przez lodowce. Najwyższy punkt wyspy, położony w jej centralnej części, wznosi się na 521 m n.p.m. Wyspa została nazwana na cześć irlandzkiego badacza Arktyki, Francisa Leopolda McClintocka.
Od 1 stycznia 2006 r. administracyjnie należy (jak i cała Ziemia Franciszka Józefa) do rejonu primorskiego w obwodzie archangielskim.

</doc>
<doc id="3070376" url="https://pl.wikipedia.org/wiki?curid=3070376" title="Władysław Siakiewicz">
Władysław Siakiewicz

Władysław Siakiewicz vel Władysław Szalapa pseud. „Mruk”, „Sójka” (ur. 10 stycznia 1918 w Podbłociu (województwo białostockie), zm. 14/15 września 1943 nad Esbjerg (Dania)) – żołnierz Armii Andersa i Polskich Sił Zbrojnych, oficer Armii Krajowej, podporucznik łączności czasu wojny, cichociemny.
Życiorys.
Był synem Piotra i Marii z domu Piekarzec. W 1939 roku ukończył 2. klasę średniej szkoły leśnej oraz dwuletni kurs Przysposobienia Wojskowego. We wrześniu 1939 roku nie był zmobilizowany. 23 kwietnia 1940 roku został aresztowany podczas próby przekroczenia granicy i zesłany w głąb ZSRR. Po podpisaniu układu Sikorski-Majski, w marcu 1942 roku wstąpił do Armii Andersa i otrzymał przydział do 7 Dywizji Piechoty, a następnie do 8 Batalionu Saperów 8 Dywizji Piechoty. Jednocześnie uczył się w szkole podchorążych. We wrześniu 1942 roku został przeniesiony do Wielkiej Brytanii i przydzielony do Sekcji Dyspozycyjnej Naczelnego Wodza.
Zgłosił się do służby w kraju. Po przeszkoleniu w łączności radiowej został zaprzysiężony 10 lipca 1943 roku w Oddziale VI Sztabu Naczelnego Wodza. Zginął w czasie lotu do Polski w nocy z 14 na 15 września 1943 roku, w samolocie zestrzelonym nad Danią.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Władysław Siakiewicz.

</doc>
<doc id="3070379" url="https://pl.wikipedia.org/wiki?curid=3070379" title="Ryszard Skowroński">
Ryszard Skowroński

Ryszard Kazimierz Skowroński vel Ryszard Tarecki ps. „Lechita”, „Antena” (ur. 17 grudnia 1922 w Wilnie, zm. 14/15 września 1943 nad Esbjerg (Dania)) – podporucznik łączności Armii Andersa i Polskich Sił Zbrojnych, cichociemny.
Życiorys.
Był synem Konstantego i Anny z domu Ścibło. W 1939 roku ukończył 4. klasę gimnazjum nowego typu. We wrześniu 1939 roku nie został zmobilizowany. 10 lutego 1940 roku został zesłany w głąb ZSRR. Po podpisaniu układu Sikorski-Majski, w marcu 1942 roku wstąpił do Armii Andersa i został przydzielony do 2 kompanii 8 Dywizjonu Artylerii Przeciwlotniczej 8 Dywizji Piechoty. Jednocześnie uczył się w szkole podchorążych. We wrześniu 1942 roku został przeniesiony do Wielkiej Brytanii, gdzie został przydzielony do Sekcji Dyspozycyjnej Naczelnego Wodza.
Po przeszkoleniu w łączności radiowej został zaprzysiężony 10 lipca 1943 roku w Oddziale VI Sztabu Naczelnego Wodza. Zginął w czasie lotu do Polski w nocy z 14 na 15 września 1943 roku, w samolocie zestrzelonym nad Danią.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Ryszard Skowroński.

</doc>
<doc id="3070384" url="https://pl.wikipedia.org/wiki?curid=3070384" title="Jamie Davies">
Jamie Davies

Jamie Davies (ur. 16 lutego 1974 roku w Yeovil) – brytyjski kierowca wyścigowy.
Kariera.
Davies rozpoczął karierę w wyścigach samochodowych w 1992 roku od gościnnych startów w Formule Vauxhall Junior, gdzie dwukrotnie zwyciężał. W późniejszych latach pojawiał się także w stawce Formuły Vauxhall Lotus, Formuły Opel Lotus, Masters of Formula 3, Grand Prix Makau, Brytyjskiej Formuły 3, Formuły 3000, 24-godzinnego wyścigu Le Mans, British GT Championship, FIA GT Championship, American Le Mans Series, Le Mans Endurance Series oraz Le Mans Series.
W Formule 3000 Brytyjczyk startował w latach 1997-2002. W pierwszym sezonie startów czterokrotnie stawał na podium, w tym raz na jego najwyższym stopniu. Uzbierane 22 punkty dały mu czwartą pozycję w klasyfikacji generalnej. Rok później na podium pojawiał się dwukrotnie. Dorobek ośmiu punktów uplasował go na dziesiątym miejscu. Po 21 pozycji w klasyfikacji generalnej w 1999 roku Davies stanął raz na podium w sezonie 2002. Został sklasyfikowany na jedenastym miejscu w końcowej klasyfikacji kierowców.

</doc>
<doc id="3070387" url="https://pl.wikipedia.org/wiki?curid=3070387" title="Gianfranco Todisco">
Gianfranco Todisco

Gianfranco Todisco POCR (ur. 23 marca 1946 w Neapolu) – włoski duchowny katolicki, biskup Melfi-Rapolla-Venosa w latach 2003-2017.
Życiorys.
Święcenia kapłańskie otrzymał 5 grudnia 1970 w zgromadzeniu Misjonarzy Ardorinów. Przez dziewięć lat studiował w Rzymie, a następnie pełnił funkcje duszpasterskie w zakonnej parafii w Toronto. W latach 1989-1997 pracował w Kolumbii, zaś w 1999 powrócił do Włoch i został m.in. radnym generalnym zakonu.
13 grudnia 2002 papież Jan Paweł II mianował go ordynariuszem diecezji Melfi-Rapolla-Venosa. Sakry biskupiej udzielił mu 8 lutego 2003 ówczesny nuncjusz apostolski we Włoszech - arcybiskup Paolo Romeo.
21 kwietnia 2017 papież Franciszek przyjął jego rezygnację z urzędu, umotywowaną chęcią wyjazdu na misje. Po rezygnacji wyjechał do Hondurasu.

</doc>
<doc id="3070388" url="https://pl.wikipedia.org/wiki?curid=3070388" title="Kevin McGarrity">
Kevin McGarrity

Kevin McGarrity (ur. 3 sierpnia 1973 roku w Belfaście) – brytyjski kierowca wyścigowy z Irlandii Północnej.
Kariera.
McGarrity rozpoczął karierę w wyścigach samochodowych w 1991 roku od gościnnych startów w Formule Vauxhall Junior, gdzie trzykrotnie zwyciężał. W późniejszych latach pojawiał się także w stawce Brytyjskiej Formuły Ford, Festiwalu Formuły Ford, Europejskiej Formuły Opel, Brytyjskiej Formuły 3, Formuły 3000, 24-godzinnego wyścigu Le Mans, American Le Mans Series oraz Le Mans Series.
W Formule 3000 Brytyjczyk startował w latach 1998-2000 z brytyjską ekipą Nordic Racing. Tylko raz, w sezonie 1999 stanął na podium. Z dorobkiem odpowiednio trzech, sześciu i trzech punktów uplasował się odpowiednio na szesnastej, dziesiątej i dziewiętnastej pozycji w końcowej klasyfikacji kierowców.

</doc>
<doc id="3070389" url="https://pl.wikipedia.org/wiki?curid=3070389" title="Podmuchy wiatru">
Podmuchy wiatru

Podmuchy wiatru – powieść Jamesa Pattersona poprzedzająca "The Lake House"; stała się inspiracją cyklu "Maximum Ride".
Opis fabuły.
Akcja powieści toczy się w miasteczku Bear Bluff, w stanie Kolorado, a jej główną bohaterką jest Frannie O’Neill, doktor weterynarii, której mąż zginął trzy lata przed opisanymi wydarzeniami. Spokojne życie dr O’ Neill zmienia się diametralnie, gdy spotyka na swojej drodze Kita Harrisona, agenta FBI w stanie spoczynku, który wynajmuje domek w lesie nieopodal jej kliniki. Pewnej nocy, po tajemniczej śmierci jednego ze swoich przyjaciół, Frannie zauważa biegnącą przez las skrzydlatą dziewczynkę. Wkrótce okazuje się, że ma ona na imię Max i dorastała w przerażającym miejscu zwanym przez nią „Szkołą”, zanim uciekła stamtąd wraz z młodszym bratem, Matthew, z którym rozdzieliła się w trakcie ucieczki. Frannie, Max i Kit włamują się do Szkoły, gdzie znajdują resztę skrzydlatego „stadka” – Petera i Wendy – bliźniaki o azjatyckich rysach, niewidomego chłopca imieniem Ikar oraz Oza. Razem z nimi opuszczają potworne miejsce, po czym Kit dzwoni po wsparcie FBI. Szukając schronienia, wracają do kliniki dr O’ Neill, jednak odkrywają, że została ona spalona. Co więcej, zostają tam schwytani przez pracujących w Szkole ludzi w białych fartuchach i byłego opiekuna dzieci – okrutnego mężczyznę nazywanego przez nie „Wujkiem Tomem”.
Postacie.
Uwaga: Przedstawione postaci różnią się od tych z serii "Maxiumum Ride", pomimo iż noszą takie same imiona.

</doc>
<doc id="3070390" url="https://pl.wikipedia.org/wiki?curid=3070390" title="Mińska Wyższa Szkoła Partyjna">
Mińska Wyższa Szkoła Partyjna

Mińska Wyższa Szkoła Partyjna (biał. Мінская вышэйшая партыйная школа, "Minskaja wyszejszaja partyjnaja szkoła") − uczelnia działająca w latach 1956−1991 w Mińsku w Białoruskiej SRR, zajmująca się przygotowaniem wstępnym i właściwym pracowników Komunistycznej Partii Białorusi (KPB), radzieckich i komsomolskich, pracowników druku, radia i telewizji.
Charakterystyka.
W 1946 roku została założona Republikańska Szkoła Partyjna przy Komitecie Centralnym Komunistycznej Partii (bolszewików) Białorusi. Nauka w niej trwała 2 lata. Posiadała grupy: organizacyjno-partyjną, propagandową, pracy komsomolskiej i dziennikarstwa. W 1956 roku na bazie tej uczelni utworzona została Mińska Wyższa Szkoła Partyjna. Nauka w niej trwała 4 lata na studiach dziennych, 5 − na zaocznych. Przyjmowani byli działacze komunistyczni ze średnim wykształceniem. Od 1962 roku działał na niej oddział w dwuletnim czasem nauki, na bazie wyższego wykształcenia. W 1968 roku uruchomiono oddział zaoczny z trzyletnim czasem nauki, także na bazie wyższego wykształcenia. Od 1967 roku na bazie szkoły prowadzone były republikańskie kursy podwyższenia kwalifikacji kadr partyjnych, radzieckich i ideologicznych, w 1987 roku przekształcone w wydział. W latach 1982−1986 na uczelni odbywały się kursy kadr partyjnych i państwowych Polskiej Rzeczypospolitej Ludowej.
W roku akademickim 1990/1991 uczelnia miała w swoim składzie 10 katedr: historii Komunistycznej Partii Związku Radzieckiego (KPZR), filozofii marksizmu-leninizmu, ekonomii politycznej, komunizmu naukowego, polityki światowej i międzynarodowej działalności KPZR, budownictwa partyjnego, radzieckiego budownictwa państwowego i prawa, ekonomiki ZSRR, kultury socjalistycznej oraz przysposobienia wojskowego. Posiadała około 1 tysiąca słuchaczy. Pracowało na niej 90 wykładowców, w tym 15 doktorów nauk (odpowiednicy polskich doktorów habilitowanych) i 60 kandydatów nauk (odpowiednicy polskich doktorów). W czasie istnienia Mińskiej Wyższej Szkoły Partyjnej jej wykładowcy wydali ponad 100 monografii i broszur na temat nauk społecznych. W latach 1956−1990 ukończyło ją około 10 tysięcy ludzi. W latach 1968−1990 przy uczelni działało muzeum.
W 1991 roku uczelnia została przekształcona w Instytut Politologii i Zarządzania Społecznego Komunistycznej Partii Białorusi. W tym samym roku został on zamknięty w związku z decyzją Rady Najwyższej Białoruskiej SRR o wstrzymaniu działalności KPZR-KPB na terytorium Białoruskiej SRR.

</doc>
<doc id="3070392" url="https://pl.wikipedia.org/wiki?curid=3070392" title="Domenico Cornacchia">
Domenico Cornacchia

Domenico Cornacchia (ur. 13 lutego 1950 w Altamurze) – włoski duchowny katolicki, biskup Molfetta-Ruvo-Giovinazzo-Terlizzi od 2016.
Życiorys.
Święcenia kapłańskie otrzymał 24 kwietnia 1976 i został inkardynowany do diecezji Altamura-Gravina-Acquaviva delle Fonti. Pracował przede wszystkim jako duszpasterz parafialny oraz jako wykładowca na miejscowych uczelniach teologicznych. Był także m.in. asystentem młodzieżowej sekcji Akcji Katolickiej.
30 czerwca 2007 papież Benedykt XVI mianował go ordynariuszem diecezji Lucera-Troia. Sakry biskupiej udzielił mu 22 września 2007 arcybiskup Giacinto Berloco.
15 stycznia 2016 papież Franciszek mianował go biskupem diecezji Molfetta-Ruvo-Giovinazzo-Terlizzi.

</doc>
<doc id="3070395" url="https://pl.wikipedia.org/wiki?curid=3070395" title="Soheil Ayari">
Soheil Ayari

Soheil Ayari (ur. 5 kwietnia 1970 roku w Aix-les-Bains) – francuski kierowca wyścigowy pochodzenia irańskiego.
Kariera.
Ayari rozpoczął karierę w wyścigach samochodowych w 1993 roku od startów we Francuskiej Formule Ford 1600, Europejskiej Formule Ford, Francuskiej Formule 3 oraz Festiwalu Formuły Ford. Jedynie w dwóch pierwszych wymienionych seriach zdobywał punkty. Z dorobkiem odpowiednio 75 i piętnastu punktów uplasował się tam odpowiednio na szóstej i dziewiątej pozycji w klasyfikacji generalnej. W późniejszych latach pojawiał się także w stawce Francuskiej Formuły Ford 1800, Masters of Formula 3, Grand Prix Monako Formuły 3, Grand Prix Makau, 24-godzinnego wyścigu Le Mans, Formuły 3000, CART Dayton Indy Lights, Włoskiej Formuły 3000, Sports Racing World Cup, FIA Sportscar Championship, French Supertouring Championship, Le Mans Endurance Series, World Touring Car Championship, French GT Championship, Super GT Japan, Le Mans Series, American Le Mans Series, Intercontinental Le Mans Cup, 1er Grand Prix Electrique, International GT Open, European Le Mans Series oraz FIA World Endurance Championship
W Formule 3000 Francuz startował w latach 1997-2000. W pierwszym sezonie startów raz zwyciężył. Uzbierane 12 punktów dało mu ósme miejsce w klasyfikacji generalnej. Rok później prócz zwycięstwa, stawał jeszcze dwukrotnie na podium. Dorobek 20 punktów uplasował go na piątym miejscu w końcowej klasyfikacji kierowców. W sezonie 1999 roku było tylko jedno miejsce na podium i siódma pozycja w klasyfikacji generalnej. W ostatnim swoim sezonie startów w Formule 3000 jeden punkt przyniósł Francuzowi 24 miejsce.

</doc>
<doc id="3070399" url="https://pl.wikipedia.org/wiki?curid=3070399" title="Centrala">
Centrala

Zobacz też:

</doc>
<doc id="3070406" url="https://pl.wikipedia.org/wiki?curid=3070406" title="Yves Olivier">
Yves Olivier

Yves Olivier (ur. 29 listopada 1974 w Izegem) – belgijski kierowca wyścigowy.
Kariera.
Olivier rozpoczął karierę w wyścigach samochodowych w 1993 roku od startów w Europejskiej Formule Ford. Z dorobkiem jednego punktu uplasował się tam na osiemnastej pozycji w klasyfikacji generalnej. W późniejszych latach pojawiał się także w stawce Niemieckiej Formuły Renault, Francuskiej Formuły Renault, Niemieckiej Formuły 3, 100 Meilen von Hockenheim, Masters of Formula 3, Grand Prix Makau, Formuły 3 Korea Super Prix, Brytyjskiej Formuły 3, Formuły 3000, Deutsche Tourenwagen Masters oraz V8Star Germany.
W Formule 3000 Belg wystartował w sześciu wyścigach sezonu 2000 z belgijską ekipą KTR. Jednak nigdy nie zdobywał punktów. Został sklasyfikowany na 27 miejscu w końcowej klasyfikacji kierowców.

</doc>
<doc id="3070408" url="https://pl.wikipedia.org/wiki?curid=3070408" title="Fabrice Walfisch">
Fabrice Walfisch

Fabrice Walfisch (ur. 22 lutego 1973 roku w Ozoir-la-Ferrière) – francuski kierowca wyścigowy.
Kariera.
Walfisch rozpoczął karierę w wyścigach samochodowych w 1992 roku od startów we Francuskiej Formule Ford 1600. Z dorobkiem ośmiu punktów uplasował się tam na osiemnastej pozycji w klasyfikacji generalnej. Rok później w tej samej serii był już trzeci. W późniejszych latach pojawiał się także w stawce Francuskiej Formuły 3, Francuskiej Formuły Renault, Formuły 3000, European Super Touring Championship, Renault Sport Clio Trophy, Francuskiego Pucharu Porsche Carrera, Porsche Supercup oraz Mégane Trophy Eurocup.
W Formule 3000 Francuz startował w latach 1998-2000. Jedynie w sezonie 1999 zdobywał punkty, kiedy to raz stanął na podium. Z dorobkiem czterech punktów uplasował się tam na czternastym miejscu w końcowej klasyfikacji kierowców.

</doc>
<doc id="3070409" url="https://pl.wikipedia.org/wiki?curid=3070409" title="DEKO-6 Whisper">
DEKO-6 Whisper

DEKO-6 Whisper – samolot rekreacyjno - patrolowy 
Konstrukcja samolotu.
Samolot jest dwuosobowym górnopłatem, z miejscami załogi w układzie obok siebie, oraz ze stałym podwoziem głównym i sterowanym kółkiem ogonowym. 
Kadłub: Strukturę nośną kadłuba stanowi kratownica w części kabinowej oraz belka ogonowa wykonana z dwóch rur duralowych (jedna nad drugą) połączonych nitowanymi do nich ściankami bocznymi. Kabina typu „śmigłowcowego”, w osłonie wykonanej z kompozytu szklanego i z przeszkleniem zapewniającym znakomitą widoczność. Obustronne, duże drzwi boczne zapewniają wygodę wsiadania i wysiadania z kabiny.
Skrzydła: Konstrukcja dwudźwigarową z dźwigarami wykonanymi z cienkościennych rur duralowych i z mocowanymi do nich tłoczonymi z blachy duralowej żeberkami. Klapy (dwa segmenty wewnętrzne) i lotki (jeden segment zewnętrzny) w układzie „Junkersa”. 
Usterzenia: wykonane jako konstrukcja nitowana z duralowych rur cienkościennych i giętych z blachy profili.
Podwozie: Goleń sprężysta wykonana z kompozytu szklanego.
Pokrycie: samolotu wykonano z polskiej termokurczliwej tkaniny poliestrowej Dekonit o gramaturze 140 g/m², specjalnie w tym celu opracowanej. Dla upłynnienia bryły samolotu, przejścia skrzydło-kadłub, usterzenia – kadłub, końcówki skrzydeł i osłony silnika wykonano z kompozytu szklanego.
Silnik: czterocylindrowy Hirth F-30 napędzający trójłopatowe, przestawialne na ziemi śmigło pchające. 
W konstrukcji tej zastosowano - choć w mniejszej skali, jak w samolocie DEKO-9 Magic - węzły kompozytowe np. w węzłach mocujących goleń sprężystą podwozia do kadłuba 
Historia.
Prototyp samolotu opracowano na zamówienie firmy niemieckiej Kaiser-Flugzeugbau GmbH. Prototyp samolotu wykonano w Wojskowych Zakładach Lotniczych nr 3 Dęblin (obecnie:Wojskowe Zakłady Lotnicze nr 1 S.A. oddział w Dęblinie) w Zespole Samolotów DEKO kierowanym przez ppłk. mgr inż. Wiesława Pochylskiego. Samolot był budowany równolegle z budową i badaniami samolotu DEKO-9 Magic w identycznej technologii i z wykorzystaniem wspólnych elementów i podzespołów. Prace projektowe i budowa prototypów zajęły okres od 1998 do 2001 roku. 
Zespół konstrukcyjny.
Dr inż. Marek Dębski i mgr inż. Krzysztof Kotliński – Gł. Konstruktorzy, oraz mgr inż. Marian Jakoniuk, mgr inż. Witold Wiraszka, inż. Brunon Biernacki i dr inż. Daniel Dębski.
Obliczenia i badania wytrzymałościowe.
Mgr inż Włodzimierz Urbaniak - obciążenia, dr inż. Andrzej Szot - obliczenia MES, mgr inż. Jerzy Mularczyk - badania wytrzymałości statycznej.
Badania w locie.
Oblot i badania w locie prowadzono w Niemczech
Prezentacja samolotu.
Samolot był prezentowany na wystawach lotniczych: ILA Berlin 1998 i 2000 oraz Fredrichshafen AERO 1999 i 2001. 
Przeznaczenie.
Głównym przeznaczeniem samolotu były loty rekreacyjno - patrolowe oraz ewentualnie szkolno-treningowe.
Inne wersje samolotu.
Opracowano także wersję samolotu napędzanego silnikiem o większej mocy - 89 kW oraz z system ratunkowym. 
Prace naukowo-badawcze.
W czasie budowy prototypów samolotów DEKO-9 Magic i DEKO-6 Whisper wykonano projekt badawczy. W ramach tego projektu przeprowadzono badania wytrzymałości statycznej i zmęczeniowej izolowanych węzłów kompozytowych, jako przykładu zastosowania koncepcji węzłów kompozytowych do lotniczych nośnych struktur. Więcej informacji na temat tej i innych konstrukcji DEKO przedstawiono w jednym z wykładów cyklu prezentującego polską technikę lotniczą.

</doc>
<doc id="3070410" url="https://pl.wikipedia.org/wiki?curid=3070410" title="Grudzień 2013">
Grudzień 2013

2 grudnia.
stanu w Hiszpanii w 1981 roku.

</doc>
<doc id="3070411" url="https://pl.wikipedia.org/wiki?curid=3070411" title="Andreas Scheld">
Andreas Scheld

Andreas Scheld (ur. 10 listopada 1976 roku w Giessen) – niemiecki kierowca wyścigowy.
Kariera.
Scheld rozpoczął karierę w wyścigach samochodowych w 1997 roku od startów w Niemieckiej Formule 3. Z dorobkiem siedmiu punktów uplasował się tam na dziewiętnastej pozycji w klasyfikacji generalnej. W późniejszych latach pojawiał się także w stawce FIA GT Championship, German Supertouring Championship oraz Formuły 3000.
W Formule 3000 Niemiec wystartował w pięciu wyścigach sezonu 2000 z brytyjską ekipą Fortec Motorsport. Jednak nigdy nie zdobywał punktów. Został sklasyfikowany na trzydziestym miejscu w końcowej klasyfikacji kierowców.

</doc>
<doc id="3070413" url="https://pl.wikipedia.org/wiki?curid=3070413" title="Zmarli w grudniu 2013">
Zmarli w grudniu 2013



</doc>
<doc id="3070414" url="https://pl.wikipedia.org/wiki?curid=3070414" title="Thue Christiansen">
Thue Christiansen

Thue Christiansen (ur. 25 lutego 1940 w Maamorilik, zm. 26 czerwca 2022 w Hals) – grenlandzki nauczyciel, artysta i polityk, twórca projektu flagi Grenlandii, który został przyjęty 21 czerwca 1985 roku. W latach 1979–1983 był ministrem kultury i edukacji Grenlandii.
Uczył w Haderslev Statsseminarium w Danii i innych placówkach na terenie Danii i Grenlandii. Oprócz pracy nauczycielskiej oraz zaangażowania politycznego, Thue Christiansen był również malarzem, rzeźbiarzem oraz animatorem kultury. Zaprojektował szereg logo dla firm, organizacji i instytucji. W 1997 został mu przyznany Order Danebroga.

</doc>
<doc id="3070415" url="https://pl.wikipedia.org/wiki?curid=3070415" title="William Sitonik">
William Sitonik



</doc>
<doc id="3070423" url="https://pl.wikipedia.org/wiki?curid=3070423" title="West Competition">
West Competition

West Competition (znany również jako MySap.com) – były brytyjski zespół wyścigowy, założony w 1998 roku przez zespół Formuły 1 - McLaren jako element programu poszukiwania młodych kierowców. Szefem zespołu został były inżynier ekipy Williams F1 - David Brown. Ekipa startowała w latach 1998-2000 w Mistrzostwach Międzynarodowej Formuły 3000.
Na starty w sezonie 1998 brytyjska ekipa zatrudniła Nicolasa Minassiana oraz Nicka Heidfelda. Heidfeld w ciągu dwunastu wyścigów trzykrotnie zwyciężał. Do końca walczył o tytuł mistrzowski. Ostatecznie jednak uplasował się na drugiej pozycji w klasyfikacji generalnej. Zaś Francuz był trzynasty. Sezon 1999 należał już do kierowcy zespołu - Nicka Heidfelda. Stawał on siedmiokrotnie na podium, w tym czterokrotnie na jego najwyższym stopniu. Zupełnie inaczej spisał się Mario Haberfeld, który ukończył sezon z zerowym dorobkiem punktowym. W ostatnim sezonie startów najlepiej spisał się Czech Tomáš Enge, który wygrał na Hockenheimringu. Uzbierane 15 punktów dało mu szóste miejsce w końcowej klasyfikacji kierowców. Poza tym Tomas Scheckter był trzynasty, a Stéphane Sarrazin - 22. Zespół został sklasyfikowany na trzecim miejscu.

</doc>
<doc id="3070429" url="https://pl.wikipedia.org/wiki?curid=3070429" title="Krzysztof Skwierczyński">
Krzysztof Skwierczyński

Krzysztof Skwierczyński (ur. 3 kwietnia 1971 w Siedlcach) – polski mediewista, historyk, adiunkt Uniwersytetu Warszawskiego. W latach 2012–2016 zastępca dyrektora Instytutu Historycznego Uniwersytetu Warszawskiego ds. studenckich. W latach 2016-2020 prodziekan ds. studenckich i doktoranckich Wydziału Historycznego Uniwersytetu Warszawskiego. Od 2020 prodziekan ds. studenckich Wydziału Nauk o Kulturze i Sztuce Uniwersytetu Warszawskiego.
Życiorys.
W czasie studiów stypendysta Ministra Edukacji Narodowej. Studia w Instytucie Historycznym UW ukończył z wyróżnieniem w 1995, pod kierunkiem profesora Romana Michałowskiego napisał pracę magisterską poświęconą topografii sakralnej miast w średniowieczu.
Od 1996 pracuje w Instytucie Historycznym UW, od 2004 jako adiunkt, od 2019 profesor Uniwersytetu Warszawskiego.
Rozprawę doktorską poświęconą reformie gregoriańskiej w Polsce (promotor: prof. Roman Michałowski) obronił w 2004. Rozprawa ta ukazała się drukiem w serii "Monografie FNP": "Recepcja idei gregoriańskich w Polsce do początku XIII wieku". Otrzymała ona Nagrodę Rektora Uniwersytetu Warszawskiego "KLIO" II stopnia w 2006.
Habilitacja w 2012 na podstawie książki "Mury Sodomy. Piotra Damianiego Księga Gomory i walka z sodomią wśród kleru". Otrzymała ona Nagrodę Rektora Uniwersytetu Warszawskiego "KLIO" II stopnia w 2012.
Od 1997 sekretarz Redakcji "Przeglądu Historycznego", od 2007 członek Redakcji kwartalnika, od 2013 zastępca Redaktora Naczelnego, w latach 2019-2021 Redaktor Naczelny.
Od 1999 członek redakcji "Repertorium Fontium Historiae Medii Aevi" (Rzym). Od 2015 członek Rady Redakcyjnej "Memoria Europae" (Argentyna, Università di San Juan de la Frontera).
W latach 2012–2016 zastępca dyrektora ds. studenckich Instytutu Historycznego Uniwersytetu Warszawskiego. W latach 2016-2020 pełnił funkcję prodziekana ds. studenckich i doktoranckich Wydziału Historycznego Uniwersytetu Warszawskiego.
Od września 2020 pełni funkcję prodziekana ds. studenckich Wydziału Nauk o Kulturze i Sztuce Uniwersytetu Warszawskiego.
W latach 1996–2012 członek Redakcji Kwartalnika Ogólnopolskiego Klubu Miłośników Opery "Trubadur".
W 2010 został odznaczony Brązowym Krzyżem Zasługi.
Zainteresowania badawcze.
Jego zainteresowania badawcze koncentrują się wokół historii społecznej średniowiecza, historii średniowiecznego Kościoła oraz seksualności wieków średnich. Zajmuje się także wpływami chrześcijańskiego Zachodu na kulturę Polski wczesnopiastowskiej.

</doc>
<doc id="3070432" url="https://pl.wikipedia.org/wiki?curid=3070432" title="Realizm abstrakcyjny">
Realizm abstrakcyjny

Realizm abstrakcyjny (fotografia) – pojęcie wywodzące się z amerykańskiej szkoły krajobrazu, powstałe w XIX wieku w Kalifornii. Fotograficy tego nurtu w swojej twórczości poszukiwali światła, nastroju, harmonii, piękna. Z pasji fotografowania krajobrazów, skał, faktur ułożonych w plastyczne kompozycje powstał realizm abstrakcyjny. Twórcami tego nurtu byli: Alfred Stieglitz, Edward Weston, Ansel Adams, Minor White, Paul Caponigro. Współczesnymi fotografami zajmującymi się fotografią krajobrazową są m.in.: Richard Bernabe, Paul Gallagher, Marc Adamus, Nye Simmons, Joseph Rossbach, Ian Plant, Justin Black, Marsel van Oosten. Polskimi fotografami inspirującymi się tym nurtem są m.in. Marian Schmidt, Michał Jeliński.
Bardzo duży wpływ na amerykańską fotografię pejzażu wywarł Alfred Stieglitz, szczególnie jego teoria czystej fotografii, gdzie widzenie staje się decydującym czynnikiem twórczym. Według Stieglitza, fotografowane przedmioty zmieniają swoje znaczenie, odzwierciedlając przeżycia fotografa. Powinny rozbudzić w odbiorcy emocje.
Edward Weston rozwinął to, co Alfred Stieglitz zapoczątkował. Znany z cytatu "Jeżeli coś mnie zainteresowało, zaskoczyło czy pobudziło do pracy, to jest to wystarczający powód, żeby podziękować Bogu i działać! Odważyć się na bycie irracjonalnym! – uwolnić od formy, otworzyć na każdy świeży impuls". W swojej fotografii skupiał się na formie i fakturze fotografowanym przedmiotom, krajobrazom.
Kolejnym znanym amerykańskim fotografem krajobrazowym był Ansel Adams. Uważany za legendę z racji stworzenia systemu strefowego w fotografii polegającego na uzyskaniu ostrego obrazu, o dużej rozpiętości tonalnej. Technika ta pozwala fotografom na przełożenie światła widzianego na konkretne odcienie na negatywie i papierze, w ten sposób dając im większą kontrolę nad fotografią. Adams posiadał niezwykłą wrażliwość na piękno przyrody. Zasłynął z poruszającej czarno-białej fotografii pejzażu. Sfotografował wszystkie parki narodowe w Ameryce. Zauroczenie Kalifornią spowodowało, że wykonał tam najwięcej zdjęć.
Minor White był twórcą, który propagował "czystą fotografię". Uznawał tylko fotografię ekspresyjną, powstającą intuicyjnie,
z czystego spojrzenia na otaczającą rzeczywistość. Fotografował przyrodę i zwykłe przedmioty, zaburzając ich naturalne wymiary czy poczucie przestrzeni. Na jego twórczość wpływ wywarły koncepcje Alfreda Stieglitza, oraz koncepcje filozoficzno-kulturowe. White wierzył w mistyczne właściwości fotografii i widział w niej środek do odkrywania samego siebie. White chciał, by jego fotografie wypływały ze stanu harmonii, w jakiej się znajdował kiedy wykonywał zdjęcie.
Paul Caponigro był uczniem Minora White'a. Poszukiwał w fotografii transcendencji. W fotografii krajobrazowej celem było wyczucie emocjonalności pejzaży. Bezpośrednie zbliżenie z naturą i sfotografowanie jej było dla Caponigro spotkaniem wieczności w przemijalności. Fotografując przyrodę ważne, było dla artysty, aby wyczuwać siły tworzące te formy. Głównym motywem podczas wykonywania zdjęć było osobiste zjednoczenie wypływające od fotografa. Według niego odbiór obrazu trzeba głęboko doznawać. Nie można zbyt dosłownie i powierzchownie odbierać, to co się widzi na fotografii.

</doc>
<doc id="3070434" url="https://pl.wikipedia.org/wiki?curid=3070434" title="Open Telefonica by Nissan Sezon 2000">
Open Telefonica by Nissan Sezon 2000

Open Telefonica by Nissan Sezon 2000 – trzeci sezon w historii World Series by Nissan. Zmagania rozpoczęły się 26 marca 2000 roku na hiszpańskim torze Circuit Ricardo Tormo, natomiast zakończyły 5 listopada tego samego roku na tym samym torze. Mistrzem serii wśród kierowców został Hiszpan Antonio García, a wśród zespołów – hiszpańska ekipa Adrián Campos Motorsport.
Lista startowa.
Źródło: "opentelefonica.com"
Kalendarz wyścigów.
Źródło: "opentelefonica.com"
Klasyfikacja kierowców.
Źródło: "opentelefonica.com"
Punktacja:
Uwagi:

</doc>
<doc id="3070435" url="https://pl.wikipedia.org/wiki?curid=3070435" title="Teylers Museum">
Teylers Museum

Teylers Museum – najstarsze muzeum w Holandii, znajdujące się w mieście Haarlem (w budynku numer 16 przy ulicy Spaarne). Prezentuje głównie eksponaty z dziedziny sztuki i nauki. Posiada autentyczne wnętrze pochodzące z XVIII wieku. Od 1784 jest nieprzerwanie otwarte dla publiczności.
Założył je w roku 1778 kupiec jedwabny i bankier – Pieter Teyler van der Hulst. Budynek, pochodzący z epoki holenderskiego oświecenia, zachował się do naszych czasów w nienaruszonym stanie. Eksponowane są tutaj przyrządy naukowe, urządzenia do wytwarzania elektryczności, minerały, skamieniałości, monety, starodruki, grafiki oraz malarstwo, głównie holenderskie i flamandzkie. Słynie ze zbioru rysunków Michała Anioła i prac Rembrandta. Kolekcja gromadzona jest sukcesywnie od czasów założyciela.
W holu wejściowym, zbudowanym na planie w kształcie koła, umieszczone są marmurowe figury i płaskorzeźby poświęcone różnym dyscyplinom naukowym. Dwukondygnacyjna Sala Owalna pochodzi z roku 1779. Zastosowano charakterystyczny sposób ekspozycji przedmiotów – oprócz szklanych szafek, w których eksponowane są różnego rodzaju przyrządy, ustawiono gabloty w kształcie piramid, w których zostały wystawione minerały.
Teylers Museum jest czynne codziennie oprócz poniedziałków. Wstęp do muzeum jest płatny. W 2010 roku muzeum odwiedziło 101 386 osób.

</doc>
<doc id="3070436" url="https://pl.wikipedia.org/wiki?curid=3070436" title="Giuseppe Burlotti">
Giuseppe Burlotti

Giuseppe Burlotti (ur. 24 stycznia 1978 roku w Iseo) – włoski kierowca wyścigowy.
Kariera.
Burlotti rozpoczął karierę w wyścigach samochodowych w 1998 roku od gościnnych startów w Renault Spider Europe, gdzie trzykrotnie stawał na podium, a raz na jego najwyższym stopniu. W późniejszych latach pojawiał się także w stawce Open Telefonica by Nissan, Europejskiej Formuły 3000 oraz Niemieckiej Formuły 3.
W World Series by Nissan Włoch startował w latach 1999-2000. W pierwszym sezonie startów dwukrotnie stawał na podium. Z dorobkiem 94 punktów uplasował się na siódmej pozycji w końcowej klasyfikacji kierowców. Rok później na podium stawał już ośmiokrotnie, w tym pięciokrotnie wygrywał. Pozwoliło mu to zdobyć tytuł wicemistrzowski serii.

</doc>
<doc id="3070439" url="https://pl.wikipedia.org/wiki?curid=3070439" title="Patrice Gay">
Patrice Gay

Patrice Gay (ur. 14 listopada 1973 roku w Bourges) – francuski kierowca wyścigowy.
Kariera.
Gay rozpoczął karierę w wyścigach samochodowych w 1993 roku od startów we Francuskiej Formule Ford 1600. Z dorobkiem 88 punktów uplasował się tam na czwartej pozycji w klasyfikacji generalnej. W tym samym roku w Festiwalu Formuły Ford był jedenasty. W późniejszych latach pojawiał się także w stawce Francuskiej Formuły Ford 1800, Europejskiej Formuły Ford, Brytyjskiej Formuły 3, Francuskiej Formuły 3, Masters of Formula 3, Grand Prix Monako Formuły 3, Grand Prix Makau, Open Telefonica by Nissan oraz 24-godzinnego wyścigu Le Mans.
W World Series by Nissan Francuz startował w latach 1998, 2000. W pierwszym sezonie startów uzbierane 74 punkty dały mu dziewiąte miejsce w końcowej klasyfikacji kierowców. Dwa lata później pięciokrotnie stawał na podium, w tym dwukrotnie na jego najwyższym stopniu. Dorobek 124 punktów dał mu piątą pozycję w klasyfikacji generalnej.

</doc>
<doc id="3070441" url="https://pl.wikipedia.org/wiki?curid=3070441" title="Jens Rosing">
Jens Rosing

Jens Christian Rosing (ur. 28 lipca 1925 w Ilulissat, Grenlandia; zm. 24 maja 2008 w Humlebæk, Dania) – pisarz, malarz i projektant znaczków pocztowych, znany przede wszystkim jako twórca herbu Grenlandii i właśnie dzięki projektowaniu znaczków pocztowych.
Życie prywatne.
Rosing urodził się w Jacobshavn (obecne Ilulissat) w Grenlandii. Ukończył liceum i zdał egzaminy w 1944 w Danii. W latach 1947-1948 studiował w Akademii Sztuk w Kopenhadze, a w latach 1948-1949 w Królewskiej Duńskiej Szkole Sztuk Pięknych. Na początku lat 60. wziął udział w kilku wyprawach w głąb Grenlandii. W latach 1976-1978 prowadził Muzeum Narodowe Grenlandii w Nuuk. Pod koniec lat 70. wziął udział w wyprawie upamiętniającej Knuda Rasmussena.
Pod koniec lat 50. Rosing mieszkał w Nuuk. Potem przez wiele lat przebywał w Kopenhadze. Pod koniec swojego życia przeprowadził się do Humlebæk.
W 1952 Rosing ożenił się z Dunką, Dagny Rosing (nazwisko panieńskie - Nielsen) z którą miał czwórkę dzieci - trzech synów (Aslak, Eyuvinn i Minikit) i córkę, Inę, która także była autorem wielu znaczków pocztowych.
Życie artystyczne.
Największą pasją Rosinga było tworzenie znaczków pocztowych - przez 50 lat stworzył 130, co stanowiło na początku XXI wieku 1/3 wszystkich wydanych na wyspie. Jego pierwszy znaczek ukazał się w 1950 roku, a ostatni w 2007 roku. Jego ulubioną tematyką znaczków byli wikingowie. Jako pisarz napisał kilka książek o kulturze Grenlandii. Jego debiut w tej dziedzinie to książka o zakresie ochrony dzikich reniferów w północnej Norwegii. Rosing napisał też trzy książki na temat wikingów na Grenlandii oraz książkę w której zamieścił zebrane legendy o Grenlandii i jej historii. Pisał również książki dla dzieci, które ilustrował akwarelami.

</doc>
<doc id="3070442" url="https://pl.wikipedia.org/wiki?curid=3070442" title="Laurent Delahaye">
Laurent Delahaye

Laurent Delahaye (ur. 6 stycznia 1977 roku w Perpignan) – francuski kierowca wyścigowy.
Kariera.
Delahaye rozpoczął karierę w wyścigach samochodowych w 1999 roku od startów w Formule 3000, gdzie jednak nie punktował. W tym samym roku wystartował również w Euro Open by Nissan. W późniejszych latach pojawiał się także w stawce Niemieckiej Formuły 3, Francuskiej Formuły 3 oraz Europejskiego Pucharu Formuły 3.
W World Series by Nissan Francuz startował w latach 1999-2000. W pierwszym sezonie startów czterokrotnie stawał na podium, w tym raz na jego najwyższym stopniu. Uzbierane 129 punktów dało mu trzecie miejsce w końcowej klasyfikacji kierowców. Rok później ośmiokrotnie zajmował miejsca w czołowej trójce. Z dorobkiem 64 punktów ukończył sezon na ósmej pozycji.

</doc>
<doc id="3070443" url="https://pl.wikipedia.org/wiki?curid=3070443" title="Centralna Pompownia &quot;Bolko&quot;">
Centralna Pompownia &quot;Bolko&quot;



</doc>
<doc id="3070444" url="https://pl.wikipedia.org/wiki?curid=3070444" title="TKh3">
TKh3

TKh3 – parowóz pruskiej serii T8, zaprojektowany w 1906 roku do prowadzenia pociągów towarowych na krótkich trasach. Wyprodukowano dla kolei pruskich 100 parowozów. Na inwentarzu PKP znalazło się 10 parowozów pruskiej serii T8 .

</doc>
<doc id="3070446" url="https://pl.wikipedia.org/wiki?curid=3070446" title="Tr1">
Tr1

Tr1 – parowóz pruskiej serii G7³ zaprojektowany w 1893 roku do prowadzenia pociągów towarowych na krótkich trasach. Wyprodukowano dla kolei pruskich 85 parowozów. Na inwentarzu PKP znalazły się 33 parowozy pruskiej serii G7³.

</doc>
<doc id="3070447" url="https://pl.wikipedia.org/wiki?curid=3070447" title="Ignacy Błażej Łopaciński">
Ignacy Błażej Łopaciński

Ignacy Błażej Łopaciński herbu Lubicz (ur. 2 lutego 1722 w Łopacinie w woj. mścisławskim, zm. 16 grudnia 1776 w Wilnie) – pamiętnikarz, dramatopisarz. W 1746 został surrogatorem ziemi mścisławskiej, a w 1752 sędzią grodzkim brasławskim. W latach 1761-78 pisarz skarbowy litewski, czterokrotnie poseł na sejm.
Życiorys.
Syn Leona i Reginy Święcickiej, brat biskupa żmudzkiego Jana Dominika Łopacińskiego i wojewody brzeskolitewskiego Mikołaja Tadeusza Łopacińskiego. 
Założyciel linii pisarskiej Łopacińskich z siedzibą w Jodach.
W 1740 wyjechał za granicę wraz ze swoim bratem Janem Dominikiem, towarzysząc biskupowi koadiutorowi wileńskiemu Józefowi Sapieże. Opisał swoje życie i podróże po Europie w pamiętnikach zredagowanych ok. 1763, które wydrukowała "Biblioteka Warszawska" (1855) i "Gazeta Codzienna" (1856-57). Autor wierszy i komedii m.in. "Perekińczyk".
Poseł województwa wileńskiego na sejm konwokacyjny 1764 roku. 
W 1752 r. poślubił Judytę z Prozorów, córkę wojskiego kowieńskiego Stanisława Prozora i Róży z Syruciów, a siostrę wojewody witebskiego Józefa Prozora i siostrzenicę kasztelana witebskiego Szymona Syrucia.
Umarł w Wilnie w drodze z sejmu 1776 r., pochowany w kościele Św. Jakuba.

</doc>
<doc id="3070448" url="https://pl.wikipedia.org/wiki?curid=3070448" title="Bianca Berini">
Bianca Berini

Bianca Berini (ur. 2 grudnia 1928 w Trieście, zm. 14 lipca 2004 w Mediolanie) – włoska śpiewaczka operowa, mezzosopran dramatyczny, śpiewająca w latach 60., 70. i 80. XX wieku na wiodących scenach europejskich i amerykańskich, przez wiele lat związana z Metropolitan Opera w Nowym Jorku.
Kariera.
Śpiewała cały wielki repertuar partii dramatycznego mezzosopranu, łącząc w swoim śpiewie mięsisty, umiejętnie stosowany rejestr piersiowy i swobodne góry z niezwykle dramatyczną interpretacją. Największe sukcesy odnosiła w partiach verdiowskich: Amneris w "Aidzie", Azucena w "Trubadurze", Ulryka w "Balu maskowym", Eboli w "Don Carlosie" i Pani Quickly w "Falstaffie", Federikę w "Luizie Miller", sporadycznie Preziosillę w "Mocy przeznaczenia". Śpiewała Adalgisę w "Normie" Vincenza Belliniego Laurę w "Giocondzie" Amilcare Ponchiellego, Księżnę de Bouillon w "Adrianie Lecouvreur" Francesca Cilei, Leonorę w "Faworycie", Ciotkę Księżnę w "Siostrze Angelice", Frugolę w "Płaszczu" Giacoma Pucciniego, Santuzzę w "Rycerskości wieśniaczej" Pietra Mascagniego, Ortudę w "Lohengrinie" Wagnera, Dalilę w "Samsonie i Dalili" Saint-Saënsa.
Po raz pierwszy pojawiła się w La Scali w 1956 roku w niewielkiej roli w "Ognistym aniele" Prokofiewa. Jej pierwsze zachowane nagrania z lat 60. to m.in. Fenena w "Nabuccu" Verdiego i Lola w "Rycerskości wieśniaczej".
Amerykański debiut śpiewaczki nastąpił w Operze w Dallas, 22 listopada 1963 roku (Arnalta w "Koronacji Poppei" Monteverdiego). Pierwszy występ z zespołem Metropolitan Opera odbył się podczas występów gościnnych Opery w Atlancie, 3 maja 1976, Berini wystąpiła jako Laura w "Giocondzie".
Ostatnim występem operowym Berini była Amneris w Baltimore w 1985 (u boku Aprile Milo i Lando Bartoliniego).
Nagrania.
Zachowało się wiele jej żywych występów: transmisje radiowe i telewizyjne, m.in.:

</doc>
<doc id="3070449" url="https://pl.wikipedia.org/wiki?curid=3070449" title="G 9 (parowóz)">
G 9 (parowóz)

G 9 – pruska lokomotywa parowa zaprojektowana w 1893 roku do prowadzenia pociągów towarowych na krótkich trasach. Wyprodukowano dla kolei pruskich 27 parowozów.

</doc>
<doc id="3070450" url="https://pl.wikipedia.org/wiki?curid=3070450" title="Tp7">
Tp7

Tp7 – oznaczenie na Polskich Kolejach Państwowych parowozu towarowego CzW/G (właśc. Cz, ros. Ч) w wersji z silnikiem sprzężonym, budowanego w Niemczech od 1895 roku dla Kolei Warszawsko-Wiedeńskiej. Miał on układ osi D i silnik sprzężony na parę nasyconą.
Historia.
Do końca XIX wieku Kolej Warszawsko-Wiedeńska, pomimo znajdowania się na terytorium Cesarstwa Rosyjskiego, używała lokomotyw kupowanych w Europie Zachodniej. Między innymi, od 1895 używano czteroosiowych parowozów towarowych produkowanych przez Hanomag w Hanowerze, z silnikami na parę nasyconą. Po 1912 roku otrzymały one rosyjskie ujednolicone oznaczenie serii Cz (Ч), z tego Cz oznaczało parowóz z czterema osiami wiązanymi (ros. "czetyriechosnyj"), W - model dla kolei Warszawsko-Wiedeńskiej, a G w indeksie dolnym - pochodzenie ("Giermania" - Niemcy).
Lokomotywy CzW/G produkowano w wersjach z silnikiem bliźniaczym (późniejsze Tp6) lub z silnikiem sprzężonym (późniejsze Tp7), a od 1904 roku ich produkcja w wersji z silnikiem sprzężonym rozpoczęta została w zakładach w Charkowie (CzW/Ch, późniejsze Tp108).
Po I wojnie światowej Polskie Koleje Państwowe przejęły część parowozów serii Cz z silnikiem sprzężonym, które otrzymały następnie oznaczenie serii według polskiego systemu oznaczeń Tp7 (zaliczone do lokomotyw pochodzenia pruskiego), natomiast lokomotywy z silnikiem bliźniaczym oznaczono Tp6. 
Po II wojnie światowej nie było już na PKP tej serii.

</doc>
<doc id="3070451" url="https://pl.wikipedia.org/wiki?curid=3070451" title="Giancarlo Capicchioni">
Giancarlo Capicchioni



</doc>
<doc id="3070453" url="https://pl.wikipedia.org/wiki?curid=3070453" title="Obwód białostocki (BSRR)">
Obwód białostocki (BSRR)



</doc>
<doc id="3070455" url="https://pl.wikipedia.org/wiki?curid=3070455" title="Mistrzostwa Islandii w Lekkoatletyce 2012">
Mistrzostwa Islandii w Lekkoatletyce 2012

86. Mistrzostwa Islandii w Lekkoatletyce – zawody lekkoatletyczne, które odbyły się 14 i 15 lipca 2012 w Reykjavíku.
Maraton.
Mistrzostwa Islandii w biegu maratońskim rozegrano 18 sierpnia w ramach maratonu w Reykjavíku.

</doc>
<doc id="3070456" url="https://pl.wikipedia.org/wiki?curid=3070456" title="Antoine-René de Voyer de Paulmy, markiz d'Argenson">
Antoine-René de Voyer de Paulmy, markiz d'Argenson



</doc>
<doc id="3070457" url="https://pl.wikipedia.org/wiki?curid=3070457" title="Głupi Jasio">
Głupi Jasio

Głupi Jasio – bohater bajek i baśni, postać występująca w europejskim folklorze, szczególnie w rosyjskim, gdzie znany jest jako Wania Durak (ros. Иван-дурак, zdrobniale Иванушка-дурачок).
W baśniach i bajkach Jaś zwykle pochodzi z ubogiej, włościańskiej rodziny, jest prostoduszny i niezbyt inteligentny. Ma dwóch starszych braci, którzy są od niego mądrzejsi i którzy zwykle próbują wykorzystać jego łatwowierność. W efekcie Jaś zostaje przez braci pozbawiony schedy i musi wyruszyć w świat, aby znaleźć źródło utrzymania. Dzięki uczynności, empatii i ofiarności zdobywa przyjaciół, często wśród zwierząt, którzy w kluczowym momencie pomagają mu zdobyć jakiś potężny artefakt (np. wodę życia), a także pokonać głównego przeciwnika (np. czarownicę albo czarownika). W finale opowieści dobre serce Jasia zostaje nagrodzone. Jaś bierze za żonę królewnę i sam zostaje królem. Jaś jest zwykle bohaterem pozytywnym, choć można go uznać jednocześnie za archetypowego antybohatera.
Postać Wani Duraka (Głupiego Jasia) występuje na przestrzeni wieków w rosyjskim folklorze i pojawia się w utworach nim inspirowanych, m.in. w poemacie "Konik Garbusek" Piotra Jerszowa. Podobni bohaterowie pojawią się także w utworach czołowych europejskich baśniopisarzy, np. "Głupi Jaś (Hans Dumm)" braci Grimm.

</doc>
<doc id="3070462" url="https://pl.wikipedia.org/wiki?curid=3070462" title="Patrice Dominguez">
Patrice Dominguez

Patrice Dominguez (ur. 12 stycznia 1950 w Algierze, zm. 12 kwietnia 2015) – francuski tenisista i trener tenisa, reprezentant kraju w Pucharze Davisa.
Kariera tenisowa.
W grze pojedynczej osiągnął 4 finały kategorii ATP World Tour.
Sukcesy odnosił głównie w grze podwójnej, w której wygrał 7 turniejów rangi ATP World Tour oraz awansował do 3 finałów.
W grze mieszanej Dominguez doszedł w 1973 i 1987 roku do finału French Open, najpierw w parze z Betty Stöve, a potem wspólnie z Virginią Ruzici.
W latach 1971–1979 reprezentował Francję w Pucharze Davisa. Rozegrał w zawodach 24 pojedynki, z których w 15 zwyciężył.
W rankingu gry pojedynczej Dominguez najwyżej był na 36. miejscu (23 sierpnia 1973).
Po zakończeniu kariery.
Patrice Dominguez po zakończeniu zawodniczej kariery zajął się pracą trenerską. Był szkoleniowcem Henriego Leconte i Fabrice’a Santora, a w 1990 pełnił funkcję kapitana zespołu francuskiego w Pucharze Davisa. Pracował także jako dyrektor turniejów ATP rozgrywanych we Francji, w Metzu, Montpellier, Tuluzie i Monte Carlo.

</doc>
<doc id="3070465" url="https://pl.wikipedia.org/wiki?curid=3070465" title="Alessandro Momo">
Alessandro Momo

Alessandro Momo (ur. 26 listopada 1956 w Rzymie, zm. 19 listopada 1974 w Rzymie) – włoski aktor filmowy.
Życiorys.
Karierę filmową rozpoczął w wieku 13 lat rolą w komedii dla młodzieży pt. "La scoperta". Zagrał w nim Alberto, chłopaka pasjonującego się fotografią, przypadkiem uwikłanego w symulowane samobójstwo na terenie Koloseum w Rzymie. W wieku 16 lat wystąpił w filmie Salvatore Samperii "Malizia", w którym zagrał 15-letniego półsierotę, który wiąże się ze służącą zatrudnioną przez jego ojca po śmierci matki.
W 1974 wystąpił w filmie Salvatore Samperii "Peccato veniale", w którym zagrał rolę nastoletniego erotomana o imieniu Sandro, który uwodzi podczas wakacji żonę swojego starszego brata. Jego ostatnią rolą była rola Giovanniego, młodego żołnierza-adiutanta, opiekującego się niewidomym weteranem wojennym, w filmie Dino Risi "Profumo di donna". Premiera ostatniego filmu, w którym zagrał Momo, odbyła się 20 grudnia 1974 w Rzymie.
19 listopada 1974 zginął w wypadku motocyklowym. Zmarł tydzień przed swoimi 18. urodzinami. Został pochowany na cmentarzu Verano w Rzymie.

</doc>
